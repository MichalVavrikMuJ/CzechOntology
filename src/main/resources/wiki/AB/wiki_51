{"id": "139563", "url": "https://cs.wikipedia.org/wiki?curid=139563", "title": "Sticky Fingers", "text": "Sticky Fingers\n\nSticky Fingers je album The Rolling Stones z roku 1971. Jde o první album nahrané pod labelem Rolling Stones Records a poprvé na celém albu kapely hraje Mick Taylor.\n\nToto album je tvořené převážně z dříve nepoužitých nebo zcela předělaných písní. Po obsahové stránce dost vypovídá o atmosféře v kapele a jejím okolí. Působí unaveně a zdrogovaně (ve více než polovině písní jsou drogy výslovně zmíněny, zbytek na ně dělá nějakým způsobem narážky), jako by se stěží drželo nad hladinou. Vedle dnes již klasické úvodní skladby \"Brown Sugar\" (takové rozverné písničce o otroctví, sexu mezi odlišnými rasami a ztrátě panictví), dlouhého cvičení \"Can't You Hear Me Knocking\" a energické \"Bitch\" je zbytek alba pomalou, bluesovou záležitostí s několika přechody ke country. Velký prostor ukázat svoje schopnosti dostal nový kytarista Mick Taylor, zejména v rozsáhlé kodě \"Can't You Hear Me Knocking\". Klíč k tomuto albu však není v instrumentálním provedení, to je výborné, ale v určité podivné unavenosti písní. Přesto \"Wild Horses\" je první stounovská neironická country skladba, která vás chytí za srdce, stejně tak \"I Got the Blues\" patří mezi jejich nejlepší bluesové písně. \"Sister Morphine\" zase vypráví děsivý příběh o předávkování a \"Moonlight Mile\" (se smyčci Paula Buckmastera) je perfektní tečkou: smutnou, truchlivou, prolezlou drogami, ale nádhernou. Svou směsicí dekadence, poctivého hudebního řemesla a otevřené drzosti jako by toto album kapele určovalo tón pro zbytek desetiletí.\n\nAutory jsou Mick Jagger a Keith Richards, pokud není uvedeno jinak.\n\nAlbum\n\nSingly\n"}
{"id": "139565", "url": "https://cs.wikipedia.org/wiki?curid=139565", "title": "MapleStory", "text": "MapleStory\n\nMaple Story je populární MMORPG od asijské společnosti Wizet. Dělí se do několika regionů a následně do několika serverů. Regiony jsou Korea, Japan, China, Taiwan, Thailand, Global (Nexon.), Maple S.E.A. a Europe (Nexon Europe). Všechny regiony až na Europe jsou spuštěny a aktualizovány téměř každý den. V každém regionu hraje více než milion lidí.\n\nHra si získala svou popularitu především díky vzhledu postaviček, který se dá přizpůsobovat jednotlivým hráčům, díky jednoduché animaci a grafice jemně napodobující anime a manga. Díky oblečení a cash-items (věci koupené za reálné peníze) může každý vypadat jak chce, mít odlišný účes, atd. Přestože je hra ve stylu plošinová 2D skákačka, těžiště hry spočívá ve skillech nebo kouzlech postav.\n\nHra má několik postav – Warrior, Mage, Archer, Thief, Pirate, Aran, Evan, Knight of Cygnus a Beginner (začátečník). Jakmile hráč začíná, je pouze Beginner, ale poté, na levelu 10 nebo 8 (Mage), si zvolí svou první práci, a pak už bojuje, hledá věci, leveluje atd. Na každém levelu (1-200) získává hráč tři skill-points a pět attribute-points. AP slouží k zvyšování útoku, života, many, obrany či jiných statů důležitých pro postavu ( např. warrior potřebuje nejvíce sílu, mage inteligenci, archer obratnost a thief štěstí . SP jsou ke zvyšování skillů, tedy pasivních nebo aktivních schopností charakteru – je například možné zvolit házení dvou hvězdice namísto jedné nebo silnější léčivá kouzla. Každý job je možné několikrát „upgradovat“ a získat další skilly a kouzla.\n\nPrvní job je možné získat od 10. levelu na ostrově Victoria v městě podle druhu práce. Výjimkou je kouzelník, který má možnost získat job už od 8. levelu. Druhý job je možné získat od 30. levelu, třetí job pak od 70. levelu a čtvrtý od 120. levelu. Existuje přes stovky (ne li tisíce) druhů příšerek a pět ostrovů. Každá příšerka je unikátní a může z ní při souboji vypadnout nějaký předmět. S předměty je možné obchodovat, platidlo se nazývá „mesos“. Předměty je možné nosit v inventáři. Je omezen počet předmětů, které je možné nosit najednou.\n\nMáte zde také omezený inventář. Můžete u sebe nosit jen omezený počet věcí.\nPředměty se dělí do několika skupin, nejdůležitější jsou: Equip slot (zbraně a oblečení), Use (na lahvičky léčení života a many, na házecí hvězdy či šípy, atd.) a ETC (např. steel ore nebo diamond ore na vyrábění zbraní nebo na questy).\n\nVěci v equip slotu se dají vylepšit pomocí scrollů (light scroll – 10%, 60% dark scroll – větší šance na vylepšení, ale pokud se nepovede, je zde 50% šance na zničení scrollované věci; 30%, 70%).\nDále existují special scrolly – chaos scroll, white scroll, GM/Miracle scroll (účinek jako 10% scroll, ale 100% šance) a clean slate scroll (1%, 3%, 5%, 20% – vytvoří nový slot na scrollování).\n\nNa Nexon Europe je možné prodávat některé věci i za NX (NEXON CASH)\n\n"}
{"id": "139568", "url": "https://cs.wikipedia.org/wiki?curid=139568", "title": "Budečská hráz", "text": "Budečská hráz\n\nBudečská hráz je uměle vytvořená terénní vlna, která chránila středočeskou obec Přerov nad Labem před záplavami způsobenými rozvodněným Labem. Prochází lužním lesem, který je zařazen mezi evropsky významné lokality soustavy Natura 2000 pod názvem Káraný-Hrbáčkovy tůně. Tato protipovodňová hráz, která převyšuje okolní terén v průměru o 2–3 metry, v současnosti na první pohled nepřipomíná lidský výtvor, protože se dokonale propojila s okolní krajinou. \n\nHráz byla postavena v druhé polovině 19. století občany ohrožené obce. Po regulaci Labe ve 30. letech 20. století – narovnání toku a výstavbě zdymadla – ztratila svou ochrannou funkci.\n\nHráz v současnosti vede 300–400 m od regulovaného toku řeky. Její nejviditelnější část prochází lesem a je dlouhá přes 3 kilometry. Po vrcholu hráze vede turistická cesta lemována stromořadím staletých dubů.\n\nTato nejpatrnější část Budečské hráze začíná na hranici lesa, kdy se od polní cesty vedoucí od fotbalového hřiště TJ Sokol Přerov nad Labem k Labi odpojuje lesní pěšina. Během několika desítek metrů se cesta zvedá zhruba 3 metry nad okolní terén. Neznačená stezka, která je po většinu roku sjízdná i pro cyklisty, dále vede k několika tůním přírodní rezervace Hrbáčkovy tůně (Černá, Poltruba, Nové Hrady), do Císařské Kuchyně, Sedlčánek a dále podél řeky do Čelákovic. \n\nV méně zřetelné podobě Budečská hráz na přerovské straně lesa pokračuje od Babinecké tůně, okolo Bezedné tůně k bývalé Koláčecké tůni (dnes je zde čistička odpadních vod). Zde se hráz ztrácí.\n\nPodle historických pramenů se hráz nazývá podle budek, které na ní byly v minulosti umístěny. Les byl využívaný jako lovecký revír a v budkách čekali lovci na svou kořist. Z těchto důvodů je nesprávné propojovat název Buděčská hráz s obcemi Budeč nebo Budyšín.\n\n"}
{"id": "139571", "url": "https://cs.wikipedia.org/wiki?curid=139571", "title": "Továrna", "text": "Továrna\n\nTovárna (hovorově fabrika, dříve také manufaktura) je velká průmyslová budova nebo více budov (komplex budov případně tovární areál), kde lidé ručně nebo na strojích vyrábí výrobky ve velkém množství.\n\nTovárnou se také přeneseně označuje osoba nebo věc, produkující velké množství produktů. Karel Čapek například ve svém románu \"Továrna na absolutno\" označuje přeneseně stroje, produkující záření „absolutno“, jako továrnu. Například větou: „kouří jako fabrika,“ se běžně přeneseně zdůrazňuje fakt, že produkuje velké množství kouře (například auto) nebo spotřebovává velké množství tabákových výrobků (osoba).\n\nPokud nejde o velkou budovu používá se spíše označení \"výrobna\" nebo pro ještě menší bývá označována \"dílna\". Jako výrobna bývá také někdy označována část továrny.\n\nItalský \"Arsenale di Venezia\" založený v Benátkách roku 1104 je prvním příkladem továrny v moderním slova smyslu. Stovky let před průmyslovou revolucí vyráběl velké množství lodí na montážních linkách z jednotlivých částí. Produkoval možná až jednu loď denně a v největším rozmachu zaměstnával na 16 000 lidí.\n\n\n"}
{"id": "139587", "url": "https://cs.wikipedia.org/wiki?curid=139587", "title": "Talgo", "text": "Talgo\n\nTalgo je označení španělského článkového vlaku s jednonápravovými podvozky. Původ názvu je ve španělštině – \"Tren Articulado Ligero Goicoechea Oriol\", což v překladu znamená \"lehký kloubový vlak\" doplněné o jména zakladatelů společnosti: vynálezce Alejandro Goicoechea a mecenáš José Luis Oriol. Od roku 1950 existuje stejnojmenná firma vyrábějící tyto vlaky. Dnes tato firma působí na několika místech na světě a její produkce se zaměřuje i na jiné typy kolejových vozidel.\n\nKoncepce vlaků Talgo pochází z roku 1941. Zakladatel společnosti Alejandro Goicoechea se snažil docílit snížení hmotnosti vlaků. Z jeho návrhu vyšel vlak, který byl tvořen jednonápravovými vozy. U jednotlivých vozů (článků) bylo dvojkolí umístěno vždy v zadní části vozu (podle obvyklého směru jízdy) a přední část spočívala na předchozím voze. První vložený vůz se opíral o lokomotivu. Kromě úspory hmotnosti v pojezdové části, došlo k úsporám i na vozových skříních – vozy byly neobvykle nízké. Tento znak si udržely až do dnešních dob. Jelikož byly vozy opatřeny pouze zadními dvojkolími, měla dvojkolí v oblouku záporný úhel náběhu (úhel mezi ideální, t.j. radiální a skutečnou polohou dvojkolí v oblouku), což přispívalo k nízkému opotřebení, větší bezpečnosti proti vykolejení a kvalitě chodu vůbec. Nevýhodou byla nemožnost jízdy vlaku opačným směrem (kromě posunu), soupravy bylo nutné v koncových stanicích otáčet.\n\nDnešní vlaky Talgo se skládají z nejvýše 26 článků. Každý článek je opatřen jednonápravovým podvozkem, který se u spojených článků nachází mezi těmito články. Druhý konec článku spočívá na článku předchozím. Délka článků (vzdálenost mezi osami podvozků) činí 13,14 m. Krajní články jsou na koncích neseny také jednonápravovými podvozky umístěnými v obvyklém místě pod skříní článku. Tyto články jsou opatřeny nárazníky a šroubovkou, případně automatickým spřáhlem.\n\nPodvozky jsou konstruovány s masivním rámem, který je nad koly vyklenutý vzhůru, zatímco mezi koly je prohnutý dolů, aby přechod mezi články byl v jedné úrovni s podlahou článků. Na rámu spočívají dva sloupy, na nichž jsou uloženy vzduchové membránové pružiny. Důsledkem takto vysoko uloženého vypružení je samočinné naklápění skříně vozidla v oblouku vlivem odstředivé síly, to je však vykoupeno nevýhodou absence primárního vypružení.\n\nVlaky nemají klasická dvojkolí. Náprava každého kola je opatřena na obou koncích ložisky a pomocí zvláštního mechanismu uložena v rámu podvozku. Tento mechanismus umožňuje změnu rozchodu, která je potřebná pro přechod na francouzskou železniční síť i na novou síť španělských vysokorychlostních tratí. Další výhodou tohoto řešení je zamezení sinusovému pohybu dvojkolí. Podvozky jsou vedeny mechanismem tvaru Z – z obou sousedních článků vycházejí stejně dlouhá táhla, která jsou spojena vahadlem, ke středu vahadla je kloubem připojen rám podvozku. To zaručuje radiální polohu dvojkolí v oblouku se všemi výše uvedenými výhodami. Dvojkolí krajních článků jsou také vedena táhly, jejich poloha je svázána s natočením sousedního článku.\n\nDonedávna byly vlaky Talgo pouze taženými vozidly. V současné době jsou dodávány i ve variantách s krajními články opatřenými stanovištěm strojvedoucího, pohonnou jednotkou a dvounápravovým hnacím podvozkem – Talgo XXI s pohonem elektrickým nebo motorovým, nebo jako vysokorychlostní jednotka s nejvýše dvanácti články a krajními čtyřnápravovými elektrickými hnacími vozy odvozenými z německých ICE 1 a 2 – Talgo 350 patos, čili kachna.\n\n\n\n\n\n\n\n\n\n\n\n\n\n\n\n\n\n\n\n\nExistuje několik jednotek, které patří do rodiny Talgo, konkrétně:\n\nTalgo 250 je dvousystémová (25 kV ~ 50 Hz a 3 kV =) elektrická jednotka s maximální rychlostí až 280 km/h, ale v běžném provozu s cestujícími jezdí nejvýše 250 km/h. Jednotka se skládá z 11 vložených vozů shodných s vozy jednotek Talgo VII, a na každém konci má ještě jeden hnací vůz. Podvozky mají měnitelný rozchod, což ji umožňuje přejíždět z širokého rozchodu 1 668 mm na běžný 1 435mm. Změna rozchodu probíhá ve speciálním zařízení, a to za jízdy. Jednotku používají hlavně španělské železnice. Vzhledem k tvaru čela se vlaku se jednotce přezdívá \"patitos\" (káče).\n\nJednotky Talgo 250 Hybrid jsou upravené jednotky Talgo 250, v druhém a předposledním voze se nachází diesel agregát. Počet vozů pro přepravu cestujících byl snížen z jedenácti na devět, ale jednotka není závislá na trolejovém vedení.\n\nTalgo 350 je vysokorychlostní jednotka s konstrukční rychlostí až 350 km/h, ale s cestujícími dosahuje pouze rychlostí do 330 km/h. Stejně jako Talgo 250 se skládá z dvou hnacích vozů umístěných na obou koncích jednotky a několika vložených vozů typu Talgo VII s vylepšenými brzdami. I tato jednotka je primárně využívána ve Španělsku. Její přezdívka je \"patos\" (kachna).\n\n"}
{"id": "139590", "url": "https://cs.wikipedia.org/wiki?curid=139590", "title": ".no", "text": ".no\n\n.no je národní doména nejvyššího řádu pro Norsko. Doménu spravuje Norid. Registrace je možná pouze přes akreditované registrátory a je možné použít i internacializovaná doménová jména (viz detaily).\n\nRegistrace je dostupná pouze pro organizace zaregistrované v Brønnøysund Register Centre.\n\n"}
{"id": "139591", "url": "https://cs.wikipedia.org/wiki?curid=139591", "title": "Muzeum Kon-Tiki", "text": "Muzeum Kon-Tiki\n\nMuzeum Kon-Tiki se nachází v hlavním městě Norska v Oslu. V tomto muzeu si můžete prohlédnout např. \"Ra II\" nebo také zbytky slavného voru \"Kon-Tiki\". Můžete si také udělat procházku po lodi \"Fram\", která se dvakrát vypravila k Severnímu a jednou k Jižnímu pólu.\n\n"}
{"id": "139600", "url": "https://cs.wikipedia.org/wiki?curid=139600", "title": "Přebor Moravskoslezského kraje", "text": "Přebor Moravskoslezského kraje\n\nPřebor Moravskoslezského kraje tvoří společně s ostatními krajskými přebory skupiny páté nejvyšší fotbalové soutěže v Česku. Je řízen Moravskoslezským krajským fotbalovým svazem. Hraje se každý rok od léta do jara se zimní přestávkou. Účastní se ho 16 týmů z Moravskoslezského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Premiérovým ročníkem byl 1960/61\n\nVítězem se stává tým s nejvyšším počtem bodů v tabulce a postupuje do Divize E. Poslední týmy sestupují do I. A třídy (skupina A a B) podle spádovosti. Do Přeboru Moravskoslezského kraje postupují vítězové obou skupin I. A třídy. Pokud do přeboru nesestoupí tým z divize, pak je počet účastníků doplněn lepším týmem ze druhého místa obou skupin I. A třídy.\n\n\n</div>\n\n"}
{"id": "139606", "url": "https://cs.wikipedia.org/wiki?curid=139606", "title": ".ac", "text": ".ac\n\n.ac je internetová národní doména nejvyššího řádu pro ostrov Ascension.\nJe administrována NIC.AC s pomocí organizace \"Internet Computer Bureau\" založené v UK.\n\nRegistrace této domény je otevřena každému.\n\n"}
{"id": "139618", "url": "https://cs.wikipedia.org/wiki?curid=139618", "title": "Píseň o Rolandovi", "text": "Píseň o Rolandovi\n\nPíseň o Rolandovi (\"Chanson de Roland\") je jedna z nejstarších francouzských literárních památek. Pochází pravděpodobně z 11. století (období středověku) a žánrem je to hrdinský epos, nejznámější z tzv. \"chansons de geste\" (písně o činech). Řadí se do \"Královského (karolínského) cyklu\" s ústřední postavou Karla Velikého, případně členů jeho družiny.\n\nSkladba byla složena kolem roku 1100 a dochovala se v anglonormanské podobě v oxfordském rukopisu z druhé čtvrtiny 12. století. Je anonymní. V posledním verši je sice uvedeno „Zde končí hrdinské činy, jež sepsal Turold\", ale spíše než o autora jde o tvůrce opisu. Historickým jádrem písně je výprava Karla Velikého proti Saracénům roku 778 a jejím vrcholem je líčení bitvy v pyrenejském průsmyku Roncevaux, kde Saracéni kvůli zradě zničí zadní voj Karlovy armády vedené Karlovým synovcem Rolandem, který v bitvě padne.\n\nDěj se odehrává za vlády Karla Velikého v době bojů se Saracény na území Španělska, jejíchž poslední baštou na severozápadě Španělska je obléhaná Zaragoza. Křesťané se rozhodnou pro vyjednávání. Statečný rytíř Roland navrhne vyslat k saracenskému králi Marsilovi svého nevlastního otce Ganelona. Ganelon je však přesvědčen, že je poslán na smrt, a pomstí se - poradí Marsilovi, aby předstíraným podrobením přiměl Karla Velikého k odchodu a potom přepadl zadní voj vedený Rolandem. Vrcholem písně je líčení bitvy v pyrenejském průsmyku Roncevaux, kde dvacet tisíc Franků bojuje proti mnohonásobné přesile nepřátel. Roland zde odmítá rady moudrého Oliviera a nepřivolá pomoc, protože mu v tom brání rytířská čest. Zvolí boj, i když ví, že porážka je nevyhnutelná. Teprve po marném boji se odhodlá zatroubit na kouzelný roh Olifant. Mocné zatroubení znamená jeho smrt - praskne mu tepna na spánku. Karel Veliký ale díky tomu poráží Saracény a zmocňuje se Zaragozy. Křesťanství vítězí, Roland však umírá a s ním i Olivier a další císařovi paladinové, jako například rytíř a kněz Turpin. Zemře i Rolandova snoubenka a Olivierova sestra Alda, když se dozví o jejich smrti. Zbývá potrestat zrádce Ganelona. O jeho vině rozhodne Boží soud a Ganelon je rozčtvrcen. Karlovi se ve spánku zjeví archanděl Gabriel a volá jej k nové svaté válce.\n\n\"Píseň o Rolandovi\" inspirovala celou řadu umělců k vytvoření vlastních děl na jejich motivy, ať už tomu bylo ve výtvarném umění, v literatuře, hudbě nebo ve filmu.\nVýčet výtvarných děl, inspirovaných \"Písní o Rolandovi\", přesahuje možnosti tohoto článku. Jde nejen o nepřeberné množství ilustrací k různým vydáním eposu, jeho adaptací a děl vytvořených na jeho motivy, ale také o obrazy a sochy.\n\n\n"}
{"id": "139620", "url": "https://cs.wikipedia.org/wiki?curid=139620", "title": "Miroslav Wanek", "text": "Miroslav Wanek\n\nMiroslav Wanek (* 7. dubna 1962) je český textař, básník, skladatel, hudebník, pedagog. \n\nV roce 1981 založil jednu z prvních (a dle mínění kritiky nejlepších) českých punkových skupin FPB. V roce 1985 přišel do skupiny Už jsme doma, které vtiskl svůj způsob práce a díky svým kontaktům s Jazzovou sekcí ji uvedl na českou a později i na evropskou a světovou scénu. Během 27 let existence této skupiny objeli Už jsme doma 37 zemí a odehráli více než 2000 koncertů, natočili 8 řadových alb, několik DVD, jejich skladby jsou na mnoha kompilacích po celém světě. Hudba Miroslava Waneka se objevila i v několika filmech, např. \"Fimfárum\" nebo \"Kouzelný zvon\" (Aurel Klimt). Za hudbu k filmu Fimfárum byl Miroslav Wanek nominován na Českého lva. Je autorem hudby k večerníčkovskému seriálu \"Krysáci\" (26 dílů), který produkovala Česká televize.\n\nV roce 2010 vydal básnickou poému \"Máj\" (Dauphin, 2010) a v roce 2012 knihu \"Výlov šuplíka\" (Maťa, 2012), obsahující 6 rozsáhlých rozhovorů, téměř kompletní textařskou tvorbu, velmi podrobnou diskografii a bibliografii a také více než 150 archivních fotografií. \n\nV letech 2004–2012 působil jako pedagog na Vyšší odborné škole filmové ve Zlíně a na Universitě Tomáše Bati tamtéž. Od roku 2008 do roku 2013 učil na FAMU v Praze.\n\nJe ženatý, má 4 děti – Jakuba Čermáka (* 1986), Anežku Wanekovou (* 2007), Lucii Wanekovou (* 2009) a Antonína Waneka (* 2012), a vnučku Agátu Čermákovou (* 2014).\n\n"}
{"id": "139621", "url": "https://cs.wikipedia.org/wiki?curid=139621", "title": "Adventure Vision", "text": "Adventure Vision\n\nAdventure Vision je herní konzole, která byla vyráběna firmou Entex v roce 1982. Konzole je vybavena vlastním zobrazovačem, který je poměrně unikátní, protože nepoužívá žádné CRT nebo LCD. Místo toho je vybaven sloupcem 40 LED diod, jejichž světlo je rozmítané rotujícím zrcadlem. Výsledný obraz je monochromatický (červený) v rastru 150x40 bodů. \nPodobnou zobrazovací technologii používá také Virtual Boy od Nintenda\n\nPro konzoli Entex vydal celkem 4 hry:\n\n\n\n"}
{"id": "139624", "url": "https://cs.wikipedia.org/wiki?curid=139624", "title": "Exile on Main St.", "text": "Exile on Main St.\n\nExile on Main St. je dvojalbum The Rolling Stones vydané v roce 1972 a kritikou je považováno za jedno z jejich nejlepších alb.\n\nAčkoli bylo toto album po svém vydání přijímáno s rozpačitými pocity, dnes je obecně považováno za jednu z nejlepších desek Rolling Stones. Prvotní nejednoznačné přijetí pramení z toho, že chvíli trvá, než se její hudba vstřebá. Je to pomalu plynoucí dvojalbum zahrnující celou škálu stylů od rock & rollu přes blues, soul až ke country. Tím sice nepřináší nic nového, ale nová je sama jeho podstata. Využívá až do extrému oné pochmurnosti a bezútěšnosti, na nichž stály již alba Let It Bleed a Sticky Fingers, a dává vzniknout nepříliš lyrické a pomalé nahrávce. Jaggerovy vokály jsou utopené v různých mixech a hudba sama je směsicí temných a hutných jamů, z nichž vyrážejí Richardsova a Taylorova kytarová sóla. I kvalita písní šla nahoru. Jejich country na tomto albu už nezní tak násilně a kýčovitě, ale je živé a celistvé, stejně jako výlety skupiny k soulu nebo gospelu. Všechny písně jsou vynikající, jmenujme zejména mistrovské kusy jako \"Rocks Off\", \"Tumbling Dice\", \"Torn and Frayed\", \"Happy\", \"Let It Loose\" nebo \"Shine a Light\", které drží pohromadě díky specifické lyrice a temným kytarovým riffům. Není mnoho desek, natož dvojalba, která by byla tak hudebně bohatá a mistrovsky provedená jako Exile on Main St. Ta se tak nestala jen jedním z nejlepších počinů Rolling Stones, ale zároveň postavila velmi vysokou laťku ostatním hard-rockovým nahrávkám.\n\nAutory jsou Mick Jagger a Keith Richards, pokud není uvedeno jinak.\n\n\nAlbum\n\nSingly\n"}
{"id": "139627", "url": "https://cs.wikipedia.org/wiki?curid=139627", "title": ".fr", "text": ".fr\n\n.fr je národní doména nejvyššího řádu pro Francii. Doménu spravuje AFNIC (společně s .re a .tf). Registrace je možná pouze přes akreditované registrátory.\n\nNa doméně byly vytvořeny domény druhé úrovně pro specifické využití:\n\n\nKromě prvních šesti domén si AFNIC také vyhrazuje právo na vytváření domén druhé úrovně pro různá odvětví. Jako příklad může sloužit zmíněná doména .gouv.fr rezervovaná pro použití francouzskými státními institucemi.\n\nOd roku 2004 nebylo možné registrovat více než 30000 domén druhého řádu, které by mohli vést k veřejnému pohoršování, anebo zneužití. Jednalo se hlavně o domény různých náboženství, xenofóbních názvů, anebo domén se sexuálním podtextem. Kvůli negativní publicitě byly do seznamu přidány i některé země. Dále domény jako internet.fr, url.fr anebo entreprise.fr.\n\nV roce 2011 byl tento zákon upraven. Tyto domény už nejsou zakázané, ale k jejich registraci je nutné požádat o zvláštní povolení registrátora. \n\n"}
{"id": "139629", "url": "https://cs.wikipedia.org/wiki?curid=139629", "title": "Biagota", "text": "Biagota\n\nBiagota byla patrně manželkou Boleslava I. a českou kněžnou.\n\nMichal Lutovský v knize \"Bratrovrah a tvůrce státu\" píše, že o existenci Biagoty vypovídá pouze několik mincí.\n\nTy jsou považovány za nejstarší typ přemyslovských denárů a na jejich rubové straně můžeme číst opis BIAGOTACOIIIIX nebo BIAGOTACOVIIX, což je numismatiky čteno jako BIAGOTA CONIVNX, čili \"manželka Biagota\". Uvažuje se i o možnosti, že tyto denáry byly raženy jako svatební, avšak pro tuto hypotézu neexistují v dané době doma ani v zahraničí žádné analogie.\n\nNení tedy jasné, zda byla matkou všech čtyř dětí Boleslava I., které se dožily dospělého věku (Doubravka, Boleslav II., Strachkvas a Mlada), nebo pouze některých (mladších) z nich. Neví se ani, odkud pocházela. Podle odborníků může být její jméno jak starohornoněmeckého původu, tak dokonce i slovanského (Blahota, popřípadě Bjegota, což bylo jméno starobulharské). Tou dobou se vládci ženili napříč Evropou, takže obě hypotézy mohou být správné.\n\n\n"}
{"id": "139632", "url": "https://cs.wikipedia.org/wiki?curid=139632", "title": "Pražská I. A třída", "text": "Pražská I. A třída\n\nPražská I.A třída patří společně s ostatními prvními A třídami mezi šesté nejvyšší fotbalové soutěže v Česku. Je řízena Pražským fotbalovým svazem, dělí se na skupiny A a B. Hraje se každý rok od léta do jara se zimní přestávkou. Účastní se ji 16 týmů z oblasti hlavního města Prahy, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do pražského přeboru, stejně jako 2. tým v pořadí. Poslední 2 týmy sestupují do I.B třídy (do skupiny A nebo B). Do Pražské I.A třídy postupují vítězové a 2. týmy skupin I.B třídy.\n"}
{"id": "139637", "url": "https://cs.wikipedia.org/wiki?curid=139637", "title": "I. A třída Středočeského kraje", "text": "I. A třída Středočeského kraje\n\nI.A třída Středočeského kraje patří společně s ostatními prvními A třídami mezi šesté nejvyšší fotbalové soutěže v Česku. Je řízena Středočeským fotbalovým svazem a rozdělena na skupiny A a B. Hraje se každý rok od léta do jara se zimní přestávkou. Účastní se ji v každé skupině 16 týmů z oblasti Středočeského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do středočeského přeboru. Poslední tři týmy sestupují do I.B třídy (do skupiny A,B,C,D nebo E). Do Středočeské I.A třídy vždy postupují vítězové skupin I.B třídy.\n\n"}
{"id": "139643", "url": "https://cs.wikipedia.org/wiki?curid=139643", "title": "Virpirka z Tenglingu", "text": "Virpirka z Tenglingu\n\nVirpirka z Tenglingu, také Wilbura, Hildburga nebo Wirpirk, byla manželka Konráda I. a česká kněžna.\n\nVirpirka byla dcerou Siegharda z bavorského rodu Sieghardovců a Bilihildy (Pilihild). Její otec padl roku 1044 v bitvě s Maďary, které se na straně říše účastnil i Břetislav I. Konrádovou manželkou byla od roku 1054.\n\nKonrád I. získal po smrti Oty Olomouckého vládu nad celou Moravou, s čímž nemohl souhlasit král Vratislav II. Během obléhání Brna v roce 1091 ale došlo ke vzpouře v královském vojsku, kterou vedl Vratislavův syn Břetislav. Virpirka při obležení přišla, údajně bez manželova vědomí, do Vratislavova tábora žádat o mír pro zemi a milost pro manžela a synovce Břetislava. Kosmas píše:\n\n\"Zatím choť Konrádova, jež Virpirk jménem svým slula, jedna z počtu moudrých žen, přišla bez vědomí svého chotě do tábora králova; a když mu byla ohlášena, svolal král předáky do shromáždění. Byvši předvolána stanula před králem. Její tvář tonula v slzách a vzlykání dusilo v ní slova, až konečně nabravši síly takto promluvila: ,Já tvou, milený králi, už nehodná švagrovou slouti, ke tvým kolenům s prosbou jsem nijak nepřišla maně´ a padla na tvář a klaněla se králi. A povstavši na jeho pokyn, pravila: ,Pane můj a králi, nenajdeš v těchto končinách žádný podnět k válce, žádné vítězství z bitvy odsud neodneseš: vedeš válku více než občanskou. Ale určuješ-li nás a naše statky za kořist svým vojákům, obracíš na sebe své šípy, když svého bratra, jemuž jsi povinen ochranou, odíráš krvavou loupeží. Na Boha vpadá, kdo své napadá.\"\n\nKomplikovaná situace přiměla krále, aby podle stařešinského řádu určil za svého nástupce Konráda Brněnského a oba bratři se smířili. Břetislav raději prchl do Uher.\n\n"}
{"id": "139645", "url": "https://cs.wikipedia.org/wiki?curid=139645", "title": "Stařečský potok", "text": "Stařečský potok\n\nStařečský potok je potok, pravostranný přítok řeky Jihlavy v okrese Třebíč a vodohospodářsky významný tok. Měří 18, 8 km a plocha jeho povodí činí 50, 5 km².\n\nPotok pramení jižně od Zašovic nedaleko hájovny \"Na Kříži\" a heraltickým lesem teče na jih až k hájence \"Troják\". Tam přijímá z pravé strany vody krátkého přítoku \"Bukovce\", sbírajícího vody pod stejnojmenným kopcem (678 m n. m.). V této oblasti jsou zdroje Jubilejního skupinového vodovodu pro město Třebíč, vybudovaného ve druhé polovině 30. let 20. století podle projektu Ing. Oldřicha Nikla.\n\nDál potok směřuje na východ na jih od Heraltic, Pokojovicemi, za nimiž přijímá vody \"Chlístovského potoka\", a Hvězdoňovicemi. Na východ od nich protéká Stařečský potok rybníkem \"Steklým\" a \"Pastvištním\". V tom posiluje vody Stařečského potoka potok \"Markvartický\". Potok dál protéká samým středem městyse Starče, kde přijímá pravostrannou trojici dalších kratších přítoků, a k východu míří na Borovinu. Tam jeho vody zdržuje Borovinský rybník.\n\nPotok protéká areálem někdejší borovinské továrny a vtéká do třebíčského městského parku Libušina údolí. V Libušině údolí vytváří poslední větší vodní plochu – \"Máchovo jezírko\" a podtéká pod viaduktem borovinského železničního mostu. Poslední úsek toku Stařečského potoka je již zaklenutý, vede pod zemí a sleduje hranice městských částí Horky a Stařečky ulicí \"Na Potoce\". Pod autobusovým nádražím a \"prasečím pláckem\" na hranicích Stařečky a Vnitřního Města podtéká potok křižovatku u Jihlavské brány a vlévá se do řeky Jihlavy.\n\nPrůměrný průtok u ústí do Jihlavy činí 0,27 m³/s.\n\nČást zdrojových vod je od konce 30. let 20. století svedena do heraltického vodovodu, sloužícího k zásobování pitnou vodou; tato voda je k prodeji i jako heraltická kojenecká voda a vyrábí se z ní nápoje ZON. V roce 2018 se ve Stařečském potoce objevili bobři.\n"}
{"id": "139646", "url": "https://cs.wikipedia.org/wiki?curid=139646", "title": "Nokia 6680", "text": "Nokia 6680\n\nNokia 6680, 6681 a 6682 jsou tři úzce spjaté telefony, běžící na operačním systému Symbian OS Series 60, které mají bluetooth, 1,3megapixelový foťáček, přenositelnou paměť na hot-swap Reduced Size Dual Voltage MMC (RS-DV-MMC) kartách, možnost stereofonního přehrávání hudby ve formátu Mp3 a velký, 18-bitový (262 144 barev) barevný display o rozlišení 176*208 bodů. Nokia 6680 a 6681 nahrazuje Nokii 6630. Tyto typy byly ohlášeny v únoru 2005 a na trhu se začaly prodávat v květnu 2005.\n\nTyp 6680 se vyznačuje tím, že je to zařízení sítí 3. generace s druhou kamerkou v předním krytu telefonu pro video hovory a k internetu se dokáže také připojit pomocí datového standardu EDGE. Důležité je především, že je to první telefon od Nokie, který má zabudované plné vybavení pro video hovory. Nokia 6681 je přístroj takřka identický, avšak postráda přední kamerku pro videohovory.\nTyp 6630 je sice také podporoval, ale neměl (jako Nokia 6681) zabudovanou kamerku vpředu.\n\nTyp 6680 je stále high-end 3G produkt. Je to chytrý telefon ( \"smartphone\") nabízející kancelářské pomůcky a programy pro osobní organizaci, včetně programů kompatibilních s Microsoft Office. Větším problémem se však staly chyby v systému, které byly příčinou pádu systému a bezpečnostních děr. \n\nVšechny jmenované typy operují na frekvencích GSM 900/1800/1900 MHz i UMTS 2100 MHz.\n\nNokia 6682 je varianta typu 6681, vyrobená pro americký trh s frekvencemi GSM 850/1800/1900.\n\nBěhem vývoje dostala 6680 přezdívku Milla. Předchůdce byla Nokia 6630 a její následovník je Nokia N70.\n\nOficiální stránky produktu:\n\nForum Nokia, specifikace:\n\nDalší zdroje:\n"}
{"id": "139647", "url": "https://cs.wikipedia.org/wiki?curid=139647", "title": "Vysílač Krašov", "text": "Vysílač Krašov\n\nVysílač Krašov se nachází v Plzeňském kraji v obci Bezvěrov mezi vesnicemi Bezvěrov a Krašov, asi 35 km severozápadně od Plzně.\n\nKotvený stožár vysílače Krašov měří 347,5 m (původní stožár měřil 305 m, v roce 1974 pak dosáhl výšky 312,5 m).\n\nStavba vysílače probíhala v letech 1958 až 1960. Dne 25. srpna 1968 vysílač vážně poškodila výbušninami i střelnými zbraněmi sovětská okupační armáda. Následkem tohoto poškození a silných mrazů došlo počátkem v noci z 1. na 2. ledna 1979 k přetržení kotevního lana a následné havárii anténního nosiče a stožár musel být odstřelen. Po odstřelu zbylo z vysílače padesátimetrové torzo. Výstavba nového stožáru probíhala v letech 1979 až 1981.\n\nTento vysílač je po vysílači Liblice B u Českého Brodu druhou nejvyšší stavbou v Česku, jeho dvojče vysílač Kojál je o dva metry nižší.\n\nV současné době lze z vysílače přijímat:\n\nV úterý 20. března 2018 byly v Bezvěrově, na jehož území se vysílač nachází, slavnostně představeny největší sluneční hodiny na území České republiky a pravděpodobně i na světě. Stožár vysílače Krašov zde plní funkci gnómonu, tedy ukazatele těchto slunečních hodin, vybudovaných na pozemku poblíž vysílače.\n\n"}
{"id": "139648", "url": "https://cs.wikipedia.org/wiki?curid=139648", "title": "Lukarta z Bogenu", "text": "Lukarta z Bogenu\n\nLukarta z Bogenu (asi 1075 - 31. prosince neznámého roku) byla manželka Břetislava II. a česká kněžna.\n\nBřetislav s Lukartou měli syna Břetislava, narozeného 30. června zřejmě roku 1095. Zvláštní je Břetislavovo počínání ohledně nástupnictví. Jeho stejnojmenný syn neměl podle stařešinského právo nárok na trůn. Přitom ale kníže nerespektoval toto právo, když za svého nástupce označil svého mladšího bratra Bořivoje. Nejstarším Přemyslovcem byl v té době Oldřich Brněnský, syn Konráda I. Brněnského.\n\nPoslední zmínka o mladším Břetislavovi je z roku 1130, kdy ho strýc Soběslav I. za spiknutí dal oslepit. Zemřel 8. března neznámého roku bez známých potomků. Vymřela tak mužská linie potomků Vratislava II. s Adlétou Uherskou.\n\n"}
{"id": "139649", "url": "https://cs.wikipedia.org/wiki?curid=139649", "title": "Škoda 24Tr Irisbus", "text": "Škoda 24Tr Irisbus\n\nŠkoda 24Tr Irisbus (pro západní Evropu Irisbus Škoda 24Tr) je nízkopodlažní trolejbus, který byl vyráběn v letech 2003–2014 společnostmi Škoda Electric (elektrická výzbroj a konečná montáž) a Irisbus (mechanická část).\n\nVozy 24Tr využívají karoserií autobusů Irisbus Citybus 12M a Citelis 12M. Jedná se o dvounápravový trolejbus se samonosnou karoserií. Interiér vozu je v celé délce nízkopodlažní, pouze sedačky jsou v zadní části umístěny na vyvýšeném stupínku. Díky kneelingu (schopnost vypustit vzduch z pravé strany vypružení) lze nástupní hranu vozidla v zastávce ještě více snížit. V pravé bočnici se nacházejí troje dvoukřídlé skládací dveře, které disponují poptávkovým otvíráním. Elektrická výzbroj na bázi IGBT tranzistorů je umístěna v kontejnerech na střeše.\n\nNa přání zákazníka je možné trolejbus vybavit pomocným dieselagregátem nebo trakční akumulátorovou NiCd baterií. Takto vybavené vozy mají mohou omezeně jet i v úsecích, kde není vybudováno trolejové vedení, což je využíváno např. při objížďkách, někde však i na pravidelných linkách.\n\nPrvní postavené vozy 24Tr měly karoserii typu Citybus (z varianty poháněné CNG a tedy se zesílenou střechou). Z důvodu ukončení výroby tohoto typu a jeho nahrazením modernějším autobusem Citelis, mají i trolejbusy 24Tr vyrobené od závěru roku 2005 vozovou skříň tohoto typu. Do konce roku 2007 se jednalo o model Citelis 1A, od té doby je využívána upravená karoserie Citelis 1B. Ta oproti typu 1A s přední tuhou nápravou disponuje přední výkyvnou polonápravou, což umožnilo rozšířit uličku mezi prvními a druhými dveřmi. Vozy s touto karoserií, někdy označované jako 24TrBT, také mají upravenou elektrickou výzbroj a odlišnou zástavbu střechy s plastovými kryty. Vozy s pomocným dieselovým agregátem mají zabudovaný motor splňující normu EURO 4. První vyrobeným vozem Citelis 1B (včetně dieselagregátu) se stal plzeňský trolejbus evidenčního čísla 507.\n\nPrototyp trolejbusu 24Tr vybavený akumulátorovou baterií pro nouzový pojezd byl odborné veřejnosti představen 25. září 2003 v areálu Škoda Electric v Plzni. Následovaly rozsáhlé zkoušky (i jízdy s cestujícími) v síti plzeňských trolejbusů (do dubna 2004). Poté vůz absolvoval předváděcí jízdy po celém Česku a také ve Bratislavě. Na podzim téhož roku byl odprodán do Mariánských Lázní, čímž byla zahájena obnova tamějšího zastaralého vozového parku. Prototyp vozu 24Tr obdržel evidenční číslo 51 a v pravidelném provozu je doposud.\n\nVýroba trolejbusů 24Tr probíhala v letech 2003–2014.\n\n\n"}
{"id": "139654", "url": "https://cs.wikipedia.org/wiki?curid=139654", "title": "Helbirga Babenberská", "text": "Helbirga Babenberská\n\nHelbirga Babenberská také Gerberga či \"Gerpirga\" († 13. července 1142) byla manželka Bořivoje II. a česká kněžna.\n\nVelkolepá svatba dcery markraběte bavorské východní (rakouské) marky Leopolda II. s Bořivojem II. se konala ve Znojmě pod patronací Břetislava II. 18. října 1100. Sestra Helbirgy Ida Babenberská byla manželkou Litolda Znojemského, ten byl ale ze svatby vyhnán a uchýlil se na hrad Raabs.\n\nKdyž se Bořivoj II. v roce 1120 uchýlil do Uher, jeho manželka ho zřejmě nedoprovázela, ale vrátila se do rodné země, kde jí bratr Leopold III. poskytl útočiště. Ke konci života vstoupila do kláštera Göttweig, kde také roku 1142 zemřela.\n\n"}
{"id": "139655", "url": "https://cs.wikipedia.org/wiki?curid=139655", "title": "Vysílač Liblice B", "text": "Vysílač Liblice B\n\nVysílač Liblice B byl postaven v letech 1975 až 1976 jižně od Liblic, části města Český Brod a východně od vsi Přistoupim. Severní věž stojí v katastrálním území Liblice u Českého Brodu, jižní věž spadá do území obce Přistoupim. Vysílač je s výškou 355 metrů nejvyšší stavbou v Česku. Oba stožáry jsou vybaveny šplhajícími výtahy švédské výroby ALIMAK na spalovací motor. Výtahy jezdí až do výšky 350 m. Tyto výtahy jsou tak nejvyššími výtahy v Česku.\n\nStředisko Liblice B bylo od počátku určeno pro pokrytí (téměř) celých Čech druhým programem Československého rozhlasu (stanice \"Praha\") na středních vlnách a je dimenzováno na výkon vysílače 1,5 MW. Ten zajišťují dva paralelně pracující vysílače výroby Tesla Hloubětín SRV750, ale od konce 20. století se z úsporných důvodů vysílá jen jedním s výkonem 750 kW.\n\nStožáry podle návrhu Jana Šťovíčka jsou vzdálené 120 m a tvoří mírně směrový systém s vyšším vyzařováním směrem na jihozápad (proti španělskému Madridu, který pracuje na stejné frekvenci). Unikátní výška vysílacích stožárů (i ve světovém měřítku) je dána patentovanou konstrukcí ARPO (anténa s regulovatelným proudovým obložením), kdy je stožár obklopený klecí z drátových vodičů. To umožnilo použít vyšší stožár než u obvyklých tzv. antifadingových vysílacích antén, které mívají 5/8 vlnové délky (ta je zde 469 metrů).\n\nOd prosince 1978 se vysílá na frekvenci 639 kHz (předtím 638 kHz) program ČRo Dvojka (dříve \"Praha\") a mezi 16–24h ČRo Plus (dříve ČRo 6, od 18 h); o půlnoci nastává vysílací pauza z důvodu úspory elektřiny.\n\nPoblíž obce se také nacházely původní 150 m vysoké stožáry rozhlasového vysílače Liblice A, postavené v letech 1929 až 1931. Ty ale byly 11. srpna 2004 odstřeleny. Odtud šířil signál Vysílač OMA.\n\n\n"}
{"id": "139658", "url": "https://cs.wikipedia.org/wiki?curid=139658", "title": "Richenza z Bergu", "text": "Richenza z Bergu\n\nRichenza z Bergu (asi 1095 – 27. září 1125), také Rejčka, byla manželka Vladislava I. a česká kněžna.\n\nRichenza byla dcerou Jindřicha z Bergu a Adelheid z Mochentalu. Dvě dcery z německé rodu pánů z Bergu (poblíž města Ehingen) se vdaly za Přemyslovce: Richenza před rokem 1111 za Vladislava I. a její sestra Žofie roku 1114 za Otu Černého (Olomouckého). Třetí sestra Salomena se provdala za Piastovce, polského knížete Boleslava III., jehož byla druhou manželkou.\n\nRichenze v době svatby bylo nějakých patnáct nebo šestnáct let a byla zhruba o tři desítky let mladší než její manžel. Pravděpodobně pozvala do Vladislavem založeného kladrubského kláštera benediktýnské mnichy z Zwiefalten.\n\nV roce 1125 umírající Vladislav I. potvrdil jako svého nástupce Otu II. Olomouckého - teprve zásah královny matky Svatavy jeho rozhodnutí změnil. Svatava se snažila získat nástupnictví pro svého nejmladšího potomka Soběslava, se kterým byl Vladislav stále ve sporu. Za Otu Olomouckého se naopak přimlouvala Richenza z Bergu. Po velkém nátlaku, k němuž se připojil i Svatavin přítel, biskup Ota Bamberský, se umírající kníže s bratrem Soběslavem smířil.\n\nRichenza se po smrti svého muže vrátila do rodné země, kde se chtěla uchýlit do kláštera v Zwiefaltenu. Zemřela ale už během cesty, 27. září 1125. Pohřbena je v klášteře v Reichenbachu.\n\n\n"}
{"id": "139660", "url": "https://cs.wikipedia.org/wiki?curid=139660", "title": "Ctibor", "text": "Ctibor\n\nCtibor (zastarale také Stibor) je mužské křestní jméno slovanského (českého) původu. Jméno vzniklo spojením výrazů pro „čest“ a pro „boj“ – znamená tedy „bojovník za čest“. Podle českého kalendáře má svátek 9. května.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -0,2%.\n\n\n\n\n"}
{"id": "139664", "url": "https://cs.wikipedia.org/wiki?curid=139664", "title": "Microsoft Anti-Virus", "text": "Microsoft Anti-Virus\n\nMicrosoft Anti-Virus byl antivirový program společnosti Microsoft pro operační systém MS-DOS. Program se poprvé objevil v MS-DOS 6.0 a naposledy ve verzi 6.22. První verze programu byla značně primitivní, neumožňovala aktualizace a uměla najít pouze asi 1000 virů. Součástí balíku byl i Microsoft Anti-Virus for Windows (MWAV), který byl určen pro Windows 3.x.\n\nBěhem testování program vytvářel v každém adresáři soubory s názvem CHKLIST.MS obsahující kontrolní údaje umožňující rozpoznat případné změny v souborech napadených virem.\n"}
{"id": "139665", "url": "https://cs.wikipedia.org/wiki?curid=139665", "title": "Adléta Arpádovna", "text": "Adléta Arpádovna\n\nAdléta Uherská (1105/7 – 15. září 1140), byla manželka Soběslava I. a česká kněžna.\n\nDcera nitranského knížete a uherského prince Almoše a Předslavy Kyjevské se za Soběslava vdala roku 1123. Soběslavovi bylo v té době snad kolem třiceti a Adlétě mezi 15 a 20 lety. Téhož roku, po vpádu Vladislava do manželova moravského údělu, vyhledala načas azyl na uherském dvoře svého bratrance Štěpána.Během sedmnácti let manželství uherská princezna knížeti porodila pět dětí.\n\nVztah Soběslava s jeho o tolik mladší manželkou byl zřejmě dost silný.\nZemřela jen několik měsíců po manželovi.\n\n\n"}
{"id": "139669", "url": "https://cs.wikipedia.org/wiki?curid=139669", "title": "Windows Messenger", "text": "Windows Messenger\n\nWindows Messenger je proprietární klient pro instant messaging, který je standardní součástí operačního systému Windows XP. Ke stažení je též k dispozici pro systémy Windows 2000 a Windows Server 2003. V operačním systému Windows Vista již není zahrnut. Tento program se již nevyvíjí a je často chybně zaměňován s programem Windows Live Messenger (známější spíš pod jménem MSN Messenger), což je nástupnická verze programu Windows Messenger fungující na stejných ID.\n\nTento program 8. dubna 2013 nahradil program Skype.\n\n\n"}
{"id": "139670", "url": "https://cs.wikipedia.org/wiki?curid=139670", "title": "Let L-410 Turbolet", "text": "Let L-410 Turbolet\n\nLet L 410 Turbolet je český (původně československý) dopravní a transportní letoun, určený pro regionální dopravu. Dokáže pojmout až 19 cestujících nebo 1,7 tun nákladu. Mezi jeho výhody patří robustní konstrukce, bezpečnost, teplotní odolnost (–50 °C až +50 °C) a schopnost přistávání či vzletu na krátkém a neudržovaném terénu. Typ poprvé vzlétl 16. dubna 1969. Od začátku výroby v roce 1971 bylo vyrobeno již přes 1200 kusů. Hlavním odběratelem těchto strojů je ruský trh (dříve SSSR), jsou prodávány také do zemí Asie, Afriky, Evropy a Jižní Ameriky.\n\nVývoj letounu začal v polovině 60. let pod označením L-400, přepracovaná verze byla představena jako L 410. Prototyp XL 410 (výrobní číslo 001, OK-60, později OK-YKE) vzlétl 16. dubna 1969 ještě s motory Pratt & Whitney Canada PT6-A27 a třílistými vrtulemi Hamilton Standard, protože se vývoj motorů Walter M601 opozdil. Zálet provedli tovární piloti Ing. Vladimír Vlk a Ing. František Svinka. Sériové stroje dostaly tří- anebo čtyřlisté vrtule Hartzell.\n\nKdyž byl dokončen vývoj československých motorů Walter M601, byly motory PT-6 nahrazeny M 601A (později M 601B) a letoun dostal třílisté vrtule Avia V508. Stroj dostal označení L 410M, prototyp byl připraven v roce 1973 a roku 1974 uskutečnil první let, roku 1975 začaly dodávky do SSSR.\n\nZ letounu L 410 měl vycházet větší typ L-610 s přetlakovou kabinou, ale ten vznikl jen v sedmi prototypech.\n\nDalší variantou byl L 410UVP (ruská zkratka pro krátký vzlet a přistání, anglicky STOL), který má prodloužený trup, zvětšené rozpětí křídla a vzepětí stabilizátoru bylo upraveno na +7°. Do systému automatického praporování byla přidána ploška ABC (Automatic bank control). Jedná se o plošku na konci křídla, která se automaticky otevře při výpadku jednoho motoru, ovšem pouze do rychlosti 205km/hod. Křídlo bylo vybaveno interceptory. Bylo zlepšeno vybavení i brzdy. Nejprve do něj byly montovány motory M601B se stejným výkonem, ale při vyšších teplotách účinnějším, později se však začaly montovat motory M601D a vrtule V508D. Počet míst je 15. Vzletová dráha je přibližně 456 metrů.\n\nNejběžnější variantou je L 410 UVP-E se zvýšenou maximální vzletovou hmotností, silnějšími motory Walter M601E, pětilistými vrtulemi V510. Na konec křídel se dají namontovat vnější (někdy mylně nazývané přídavné) nádrže. Prototyp vzlétl roku 1984 a roku 1985 se započalo s výrobou. Existují další podverze UVP-E: UVP-E9 a UVP-E20, které se liší detaily z důvodu dobových požadavků na vyhovění předpisům JAR 25 resp. FAR-23. Poslední verzí Turboletu je L-420 s motory M601F, který byl certifikován americkým FAA. L 410 verzí M až E (vč. E9 a E20) má typový certifikát vydaný EASA.\n\nOd roku 2014 se testuje speciální verze Let L 410 UVP-E20 s lyžemi na podvozku („ski verze\"). V dubnu 2017 proběhlo úspěšné testování této verze na ruské základně 100 km od severního pólu, která je vybudována na driftujícím ledu v místě 89. rovnoběžky.\n\nCelkem bylo vyrobeno přes 1000 kusů. Okolo 350 jich bylo v provozu v roce 2008. Nejvíce jich bylo dodáno do SSSR a odtud byly dále přeprodány do zemí Asie, Afriky a Jižní Ameriky, několik strojů létá v Rusku a bývalých státech SSSR. V Evropě je v provozu cca 50 kusů jak v civilní letecké dopravě, tak u vojenských letectev.\n\nV 21. století se tyto letouny prodávají většinou na ruský trh, jde maximálně o desítky ročně. K tomu se pár kusů daří prodávat i jiným zákazníkům z Evropy, Asie i Afriky.\n\nOd roku 2018 by se část produkce letounů L-410 měla přesunout do ruského Jekatěrinburgu pod společnost UZGA, tam by se měly stroje montovat z českých dílů.\n\nDne 29. července 2015 poprvé vzlétl letoun Let L 410 NG (nová generace), modernizovaný L 410 UVP-E20. Oproti starším typů má prodloužený „nos\" pro více úložného prostoru, nové výkonnější a tišší motory GE H85 s vrtulemi Avia-725, novou konstrukci křídel a novou modernější kabinu a skleněný kokpit od Garmin. Má větší dolet a vytrvalost oproti původním typům, pojme o 400 kg více nákladu. Bude prodáván ve všech variacích jako jeho předchůdce L 410 UVP-E20. Pro zvýšení životnosti a snížení cen údržby dojde v českém leteckém průmyslu poprvé k použití „Damage Tolerance“.\n\nJedná se o hornoplošný, samonosný jednoplošník. Konstrukci trupu tvoří celokovová poloskořepina, křídlo je dvounosníkové, vybavené dvouštěrbinovými klapkami, spoilery a ploškami automatického klonění. Kormidla jsou duralové konstrukce potažené plátnem. Pohonnou jednotku tvoří dva turbovrtulové motory Walter M 601 nebo GE H80-200 a vrtule Avia V508, V510 nebo AV-725 – vrtule stálých otáček s možností praporování a reverzu. Elektrická soustava je napájena stejnosměrným napětím 28V. Letoun je vybaven hlavním a záložním hydraulickým systémem. Podvozek je hydraulicky zasouvatelný. Stroj je schopen přistávat na malých a neupravených letištích a schopen provozu v extrémních podmínkách od +50 °C do −50 °C, je certifikován pro lety dle přístrojů (IFR), přesné přiblížení ILS CAT 1.\n\n\n\n\n\n\n"}
{"id": "139671", "url": "https://cs.wikipedia.org/wiki?curid=139671", "title": "Eliška Polská", "text": "Eliška Polská\n\nEliška Polská (1152 – 2. dubna 1209) byla manželka Soběslava II. a česká kněžna. Svým druhým sňatkem se stala lužickou markraběnkou.\n\nEliška byla dcerou Měška III. Starého z dynastie Piastovců a zřejmě jeho první manželky Alžběty Uherské, dcery Bély II. Přesné datum jejího narození není známé, ale jako dcera z prvního manželství se musela narodit před rokem 1154. Podle některých vědců přišla na svět okolo roku 1152.\n\nZa Soběslava II. se vdala buď roku 1173 nebo 1177 díky dynastické politice svého otce. V každém případě dlouho kněžnou nebyla. Čeští předáci jejího muže v roce 1178 zradili a ten se skryl na hradě jménem Skála. Eliška padla do zajetí staronového knížete Bedřicha, který oblehl Prahu.\n\nSoběslav koncem roku 1179 utekl do Uherska a pravděpodobně ho následovala i jeho žena, ale již 29. ledna 1180 zemřel. Snad třicetiletá bezdětná vdova se krátce poté vrátila do Polska.\n\nNejpozději v roce 1190 se Eliška vdala podruhé, za Konráda z rodu Wettinů, syna markrabího Dolní Lužice. Po smrti otce se Konrád stal jeho nástupcem. O roli Piastovny na lužickém dvoře mnoho vědomostí není. Z druhého Eliščina manželstí se narodily tři děti - Konrád, který zemřel ještě v dětství, Matylda, manželka braniborského markrabího Albrechta II., a Anežka, provdaná Jindřicha, syna Jindřicha Lva, panovníka Saska a Bavorska. V historické literatuře se ovšem dá setkat i s tvrzením, že Eliška zemřela bezdětná.\n\nNa počátku roku 1209 porazil Eliščin manžel v bitvě u Lubusze vojska jejího bratra, velkopolského knížete Vladislava III. Dost možná i tento fakt přispěl ke smrti Piastovny. Markrabí Konrád zemřel o rok později, 6. května 1210.\n\n"}
{"id": "139672", "url": "https://cs.wikipedia.org/wiki?curid=139672", "title": "Jablonná (rozcestník)", "text": "Jablonná (rozcestník)\n\nNázev Jablonná má více sídel:\n\n\n"}
{"id": "139675", "url": "https://cs.wikipedia.org/wiki?curid=139675", "title": "Windows Live Messenger", "text": "Windows Live Messenger\n\nWindows Live Messenger (zkráceně WLM) byl klient pro instant messaging od společnosti Microsoft, který byl k dispozici pro Windows XP, Windows Vista a Windows Mobile, jehož podpora skončila 8. dubna 2013. Byl součástí on-line služeb platformy Windows Live (dříve pod názvem MSN) a byl k dispozici zdarma v licenci freeware.\n\nVelkou výhodou tohoto klienta byla synchronizace s Microsoft Outlook a plná integrace v systému Windows. Dále také umožňoval komunikaci prostřednictvím textových zpráv, video přenosů, chat, sdílení fotek, sdílení plochy a přenosu hlasu. Samozřejmostí byli smajlíci. Specialitou bylo tzv. šťouchnutí (způsobí zatřesení uživatelova okna) a mrknutí (animace v okně pro posílání zpráv). Komunikovat šlo i s uživateli Yahoo! Messenger, který používá 25 milionů uživatelů.\n\nWindows Live Messenger je často zaměňován s Windows Messenger, což je však stará a již nevyvíjená verze tohoto produktu, též od společnosti Microsoft.\n\nWindows Live Messenger používalo aktivně 291 milionů uživatelů po celém světě (2008). Celkový počet registrovaných uživatelů byl 452 milionů (2008).\n\nDalší programy podporující protokol WLM (jejich používání je v rozporu s podmínkami použití):\n\nDne května 2011 Microsoft zakoupil za 8,5 miliardy dolarů společnost Skype Communications. Rozhodl se tedy sloučit WLM se Skype. Uživatelům WLM bylo doporučeno začít používat aplikaci Skype. Uživatelům při přechodu na Skype budou zachovány kontakty ze WLM.\n\n\n"}
{"id": "139677", "url": "https://cs.wikipedia.org/wiki?curid=139677", "title": "Alžběta Uherská", "text": "Alžběta Uherská\n\nAlžběta Uherská (okolo r. 1144/1145 – 12. leden po r. 1189) byla manželka knížete Bedřicha a česká kněžna.\n\nAlžběta byla dcera uherského krále Gejzy II. a Eufroziny Kyjevské, pocházela z rodu Arpádovců. Dva z jejích bratří se stali uherskými králi: Štěpán III. (1162–72) a Béla III. (1172–96). Pozdější královna Konstancie Uherská, manželka Přemysla Otakara I., byla dcerou Bély III. a tedy Alžbětinou neteří.\n\nZa pozdějšího knížete Bedřicha se Alžběta vdala zřejmě roku 1157, už v době panování jeho otce Vladislava II. Českou kněžnou se stala poprvé v roce 1172, ale už o devět měsíců později po Bedřichově sesazení odjela za tchánem a tchyní do Durynska.\n\nV roce 1178 se Bedřichovi naskytla nová šance a s podporou císaře Barbarossy, u jehož dvora se zdržoval, se znovu stal knížetem. Když Bedřich odjel na dvorský sněm do Würzburgu v roce 1179, svěřil své ženě správu Čech. Sotva ovšem odjel, sesazený Soběslav II. se pokusil dobýt Prahu, ovšem Alžběta ji uhájila. Bedřich se vrátil do země a i když byl poražen u Loděnic, s podporou Konráda II. Oty, kterou snad pomáhala zajistit i kněžna, bitvu v Praze nakonec vyhrál. Po bitvě dala Alžběta postavit na místě boje kostel Jana Evangelisty Na bojišti.\n\nEmancipovaná kněžna na knížecí listiny připojovala svou pečeti a byla Bedřichovým rádcem. Přesto ovšem jejich vláda úspěšná nebyla, protože postupně se český stát rozpadl na Čechy, Moravu a pražské biskupství.\n\nRoku 1184 uhájila Alžběta Pražský hrad znovu, proti bratrovi Soběslava II. Václavovi. Bedřich Václava s pomocí svého bratra Vojtěcha a rakouského vévody Leopolda V. z Čech vytlačil.\n\nPo Bedřichově smrti v roce 1189 žádala Alžběta na Konrádu II. olomoucký úděl, jinak mu odmítala Pražský hrad vydat. Konrád souhlasil, ale jakmile se ocitl na hradě, své rozhodnutí změnil. Nekrologium kláštera v Doksanech uvádí, že kněžna Alžběta zemřela 12. ledna, ne však kterého roku.\n\nPočátkem 21. století se Alžběta stala jednou z postav historických románů spisovatelky Ludmily Vaňkové \"Příběh mladšího bratra\", \"Kdo na kamenný trůn\" a \"Cestou krále\".\n\n\n"}
{"id": "139678", "url": "https://cs.wikipedia.org/wiki?curid=139678", "title": "MSN Explorer", "text": "MSN Explorer\n\nMSN Explorer je webový prohlížeč společnosti Microsoft, který je vystavěn nad renderovacím jádrem Trident (jádro). MSN Explorer je součástí operačního systému Windows XP, integruje v sobě MSN a Windows Live služby jako Windows Live Messenger či Hotmail. Od verze 9 je jeho používání placené.\n"}
{"id": "139679", "url": "https://cs.wikipedia.org/wiki?curid=139679", "title": "Vladimír Boudník", "text": "Vladimír Boudník\n\nVladimír Boudník (17. března 1924 Praha – 5. prosince 1968 Praha) byl český grafik a malíř, představitel aktivní a strukturální grafiky. Založil vlastní umělecký směr, tzv. explosionalismus.\nVladimír Boudník se vyučil nástrojařem, za druhé světové války byl totálně nasazen v Německu. Po válce vystudoval Státní grafickou školu. Pracoval v ČKD Vysočany, nejprve v propagaci, později jako nástrojař a dílenský rýsovač.\n\nZde také nacházel materiál i inspiraci pro svou tvorbu. Odstřižky plechu, zlomené pilníky, matky, šrouby, raznice či kusy litiny, odpadlé při zpracování kovu, vlisovával a vtloukal do plechových plátů, které pak propaloval autogenem, škrábal do nich důlčíkem a rydlem a tloukl do nich kladivem. Z takto vzniklých matric pak tiskl své grafické abstrakce, které nazýval aktivní grafikou a které dotvářel ještě poté, co vyšly z tiskařského lisu.\n\nPodobně nezvyklou a originální technikou jsou i Boudníkovy magnetické grafiky. Na pláty železného plechu, podložené magnetem, uspořádal do vějířů magnetických siločár kovové piliny, které pak fixoval lakem, vtíral do nich barvu a tiskl listy.\n\nVe strukturální grafice stejným způsobem používal písek, odstřižky provázků či kousky textilu. V duchu svého explosionalizmu, jehož tři manifesty neustále rozesílal v kopiích po Čechách i do zahraničí, tvořil i při happeninzích v pražských ulicích. Na zdech domů ošuntělých dělnických periferií k nechápavému údivu kolemjdoucích i za nadšeného ohlasu svých epigonů obtahoval náhodné skvrny a odchlíplou omítku do abstraktních kreseb, vzbuzených v jeho nevyčerpatelné výtvarné představivosti.\n\nSvoje grafické listy neprodával, ale po stovkách rozdával svým přátelům z tehdejšího pražského undergroundu či spolupracovníkům z fabriky. V dělnické kantýně ostatně uspořádal i svou první výstavu, jednu z mála, jichž se za svůj život dočkal. Zúčastnil se však dvou pražských neveřejných Konfrontací. Jeho korespondenci a texty vydalo nakladatelství Pražská imaginace v letech 1990–1994. V prosinci roku 1968 ukončil svůj život, když se oběsil na klice u dveří. Chtěl – a to zdaleka ne poprvé – zjistit, jaké bude mít pocity při strangulaci. Tentokrát mu však z oprátky nikdo včas nepomohl.\n\nVladimír Boudník s velkým předstihem ohlásil nástup informelu, směru čistě abstraktního. Viz též Konfrontace (umění).\n\nBoudníkovým blízkým přítelem se stal spisovatel Bohumil Hrabal, se kterým se setkal na brigádě v kladenské Poldovce. K Hrabalovi se dokonce na čas nastěhoval do jeho bytu v ulici Na Hrázi v Praze v Libni. Ten z něj učinil nezapomenutelnou postavu svých próz. V roce 1973 napsal Hrabal povídku „Něžný barbar“, ve které vzpomínal na život s Boudníkem až k jeho tragické smrti.\n\nVladimír Boudník se objevil ve filmu Jaroslava Perglera \"Akce v ulicích Prahy\" z roku 1956, který byl natočen na 8 mm kameru.\n\nVe filmu \"Perličky na dně\", natočeném podle Hrabalových povídek v roce 1966, si dvoumetrový habán \"Vladimírek\" v povídce \"Automat Svět\", zfilmované Věrou Chytilovou, zahrál dokonce sám sebe. Ve filmu \"Něžný barbar\", natočeném podle této povídky režisérem Petrem Kolihou v roce 1989, ztvárnil Vladimíra Boudníka Bolek Polívka.\n\nOd roku 1995 je na počest tohoto umělce každoročně udělována významným grafikům za celoživotní dílo Cena Vladimíra Boudníka.\n\n\nKvalifikační práce\n\n\n"}
{"id": "139682", "url": "https://cs.wikipedia.org/wiki?curid=139682", "title": "Emanuel Vlček", "text": "Emanuel Vlček\n\nEmanuel Vlček (1. března 1925 Rožmitál pod Třemšínem – 24. října 2006 Praha) byl český paleoantropolog, lékař a profesor Anatomického ústavu 1. lékařské fakulty Univerzity Karlovy. V roce 2018 mu městská část Praha 5 udělila čestné občanství in memoriam.\n\nPo absolvování smíchovského Vančurova reálného gymnázia vystudoval v letech 1945–1951 zároveň lékařskou a přírodovědeckou fakultu obor antropologie Univerzity Karlovy v Praze. Během studií pracoval v Ústavu soudního lékařství jako demonstrátor a pomocná vědecká síla. Jako mladý student byl též zapisovatelem profesorů Hájka a Tesaře u pitvy ministra Jana Masaryka v březnu 1948.V letech 1951–1957 pracoval ve Státním archeologickém ústavu v Nitře, poté do roku 1967 v Archeologickém ústavu v Praze. Od roku 1967 byla jeho vědecká kariéra spojena s Národním muzeem v Praze, kde v roce 1967 založil antropologické oddělení. V letech 1952–1974 přednášel antropologii na Univerzitě J. A. Komenského v Bratislavě a paleontologii člověka v Paleontologickém ústavu Přírodovědecké fakulty UK v Praze.\n\nSoustředil se zejména na paleoantropologii v evropském teritoriu, zpočátku se zabýval především pravěkými a starověkými populacemi a popsal velkou skupinu Chalchů (větev Mongolů).\n\nOd roku 1955 se prof. Vlček začal zabývat i kosterními pozůstatky našich panovníků a dalších významných historických osob. Jeho antropologicko-lékařské výzkumy prokázaly tělesné vlastnosti, genetickou příbuznost, přibližný věk v okamžiku skonu, prodělané nemoci a zdravotní stav. V některých případech Vlček i vyvrátil hypotézu o vlastníkovi pozůstatků. Vděčíme mu za další pramen poznání, který leckdy na rozdíl od dobových pramenů a kronik není poplatný době vzniku a mecenáši díla.\n\nNejzajímavější historka se vztahuje k jeho zkoumání těla Bedřicha Smetany. Při vyzdvihování Smetanova těla se prý ozvala rána, ale nikdo jí nevěnoval pozornost. Až po bližším prozkoumání Vlčkovi došlo, co že to bylo za ránu. Rakev totiž byla prázdná. Nebohý Smetana totiž při vyzdvihování z rakve vypadl. Celá Vlčkova akce měla dohru. Vlček totiž neměl ke zkoumání Smetanova těla povolení. Pozůstalí tedy podali na Vlčka žalobu pro hanobení ostatků, jelikož pádem těla došlo poškození tělních tkání. Jelikož se prof. Vlček důvěrně znal s tehdejším prezidentem Gustávem Husákem, byla celá záležitost mimosoudně urovnána samotným vedením KSČ.\n\nDalším jeho poznatkem, dosud historiky odmítaným, je stáří knížete Vratislava I. (údajně o 13 let mladšího syna svaté Ludmily, než byl jeho vlastní bratr Spytihněv I., jenž zemřel roku 921 údajně ve věku 33 let) a jeho syna svatého Václava (zavražděn 929 nebo 935) v době jejich úmrtí. Podle svého výzkumu jejich kosterních pozůstatků považoval oba za o 13 až 15 let starší.\n\n\n\n"}
{"id": "139683", "url": "https://cs.wikipedia.org/wiki?curid=139683", "title": "Bon Echo", "text": "Bon Echo\n\nBon Echo je park v Ontariu v Kanadě. Nachází se 6 kilometrů severně od vesnice Cloyne. Park obsahuje několik jezer včetně části jezera Mazinaw, které je druhé nejhlubší jezero v Ontariu. Na jihovýchodním břehu jezera stojí Mazinaw Rock.\n\n"}
{"id": "139684", "url": "https://cs.wikipedia.org/wiki?curid=139684", "title": "Národní myšlenka", "text": "Národní myšlenka\n\nNárodní myšlenka je název občanského sdružení, které vydává časopis a spravuje internetové stránky stejného jména. Uveřejňuje články s politickou, společenskou, historickou i ekonomickou tematikou. Články jsou psány zejména v duchu národního konzervatismu a ekonomického liberalismu.\n\nO sdružení se kriticky vyjadřoval v kontextu hodnocení Spenglerova díla Břetislav Horyna. \n\nNárodní myšlenka každoročně uděluje cenu Emanuela Moravce pro „škůdce národa“. Za rok 2010 byla udělena Václavu Havlovi a za rok 2011 Karlu Schwarzenbergovi.\n\nV souvislosti s tímto časopisem se objevuje podezření, že jsou jeho autory pravicoví extremisté.\n\n"}
{"id": "139685", "url": "https://cs.wikipedia.org/wiki?curid=139685", "title": "I. A třída Jihočeského kraje", "text": "I. A třída Jihočeského kraje\n\nI. A třída Jihočeského kraje patří společně s ostatními prvními A třídami mezi šesté nejvyšší fotbalové soutěže v Česku. Je řízena Jihočeským fotbalovým svazem a rozdělena na skupiny A a B. Hraje se každý rok od léta do jara se zimní přestávkou. Účastní se ji v každé skupině 14 týmů z oblasti Jihočeského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do jihočeského přeboru. Poslední dva týmy sestupují do I.B třídy – skupiny A, B, C, nebo D. Do Jihočeské I. A třídy vždy postupují vítězové skupin I.B třídy (A, B, C, D).\n"}
{"id": "139687", "url": "https://cs.wikipedia.org/wiki?curid=139687", "title": "Kostel svatého Petra na Poříčí", "text": "Kostel svatého Petra na Poříčí\n\nKostel svatého Petra na Poříčí je římskokatolický kostel v Praze na Novém Městě v Biskupské ulici, zasvěcený apoštolu Petrovi. Původně románská bazilika se později dočkala několika přestaveb, dnešní podoba je převážně gotická. Je spravován řádem křižovníků s červenou hvězdou, aministrátorem je P. Lukáš Lipenský O.Cr. \n\nByl postaven již ve druhé polovině 12. století za panování krále Vratislava I. jako románská bazilika, farní kostel tehdejší německé komunity zaniklé osady Poříčí.\n\nRománská bazilika měla dvouvěžové průčelí (dodnes dochováno) západním směrem, přičemž v mezivěží byla tribuna. Původní románský portál byl vybourán již v 15. století, stejně jako menší okna ve 4. a 5. patře věží. Naopak okno z mezivěžní tribuny se dochovalo dodnes. Hlavní loď byla neklenutá a navazovala na mezivěžní tribunu. Byla zakončena skoro čtvercovým chórem skládajícím se z presbytáře a půlkruhové apsidy. Do postranních lodí se otvírala třemi arkádami nesenými hranolovými pilíři, které vyrůstaly ze širších soklů s římsovou hlavou a vrcholily podobnými římsovými hlavicemi. Dva z jižní řady pilířů se dochovaly dodnes. Obě boční lodě byly kryty křížovou klenbou a na západní straně striktně ukončeny rovnou zdí. Bazilika měla 1 metr silné zdi z opukových kvádříků kladených na vápennou maltu. Stěny byly zdobeny malbami, jejichž zbytky se zachovaly v záklencích oken. Stavba byla ukončena asi někdy ve 2. polovině 12. století.\n\nKolem roku 1200 ke kostelu uvedl moravský markrabě Vladislav Jindřich řád německých rytířů, který tu založil svůj špitál a také své sídlo. Po smrti svého manžela, Přemysla Otakara I., se zde Konstancie Uherská rozhodla založit klášter cisterciaček a kvůli tomu vykoupila kostel, špitál a okolní polnosti od řádu německých rytířů, který přesídlil k nedalekému kostelu sv. Benedikta. Nakonec ale klášter cisterciaček založila u Tišnova. Kostel i s dalšími majetky odkoupenými od německých rytířů darovala špitálu sv. Františka, který téhož roku založila její dcera Anežka. Z původního špitálního bratrstva se postupně stává nový český církevní rytířský řád křižovníků s červenou hvězdou, který zde nadále zajišťuje bohoslužby.\n\nPo povodních v roce 1280 vznikl u kostela hromadný hrob, na jeho místě vzniká později regulérní hřbitov. Začátkem 14. století byla u kostela postavena farní škola.\n\nV roce 1382 byla zahájena gotická přestavba a rozšíření. Severní románská loď byla zbořena a na jejím místě začala stavba gotického dvojlodí, přičemž jižní loď tohoto dvojlodí kopírovala půdorys původní severní románské lodě. Stavba byla dokončena v roce 1395. K nové konfiguraci kostela se ale logicky nehodil ani starý románský presbytář, a proto začala příprava výstavby nového. Stavba byla dokončena roku 1406 – nový presbytář byl pětiboký a dvojnásobně široký, než stávající románský, který byl stržen, a zabíral hlavní románskou loď a jižní gotickou vedlejší loď. Přesto ale kostel vypadal dosti podivně, protože nový presbytář navazoval na hlavní románskou loď i jižní gotickou. Proto byla zahájena další přestavba, která spočívala ve stržení hlavní románské lodi i nedávno postavené jižní gotické a místo nich začala stavba nové mohutné gotické lodi. Jižní románská loď zůstala zachována. Přestavba byla dokončena kolem roku 1411.\n\nV roce 1414 za doby husitství zde křižovnický farář Mikuláš zavedl unikátní způsob svatého přijímání, když kromě normálního katolického přijímání u hlavního oltáře probíhalo i přijímání pod obojí u bočních oltářů. V roce 1419 po bitce na posvícení husité vyhnali z kostela křižovníky, farář Mikuláš jen těsně unikl ukamenování. Samotný kostel nebyl zničen, zřejmě kvůli předchozímu přijímaní pod obojí. Roku 1436 se vrátili křižovníci, Jiří z Poděbrad pak dosadil opět kališnické kněze.\n\nV druhé polovině 15. století probíhala další přestavba. Byla stržena jižní románská loď (dva sloupy zůstaly zachovány dodnes) a začínala být nahrazována novou, dvakrát širší gotickou lodí. Zgotizovány byly také obě věže – zvýšeny a místo stávajících románských okýnek byla proražena nová velká gotická. Změny se dotkly i vstupních portálů – západní byl přestavěn a vznikl i nový jižní. Vznikla také kaple mezi severní románskou věží a severní lodí (dnes využívána jako zpovědnice). Střechy byly přikryty břidlicí. Kostel tak získal novou tvář, přestavba skončila kolem roku 1500. Roku 1544 byla pořízena nápisem datovaná cínová křtitelnice, dodnes dochovaná. Roku 1598 byla ke kostelu přistavěna gotická zvonice.\n\nV letech 1561–1694 nesli zdejší velmistři řádu křižovníků titul pražských arcibiskupů, v té době se pro křižovnický dvůr vžil název Biskupský dvůr, který dodnes nese ulice jižně od kostela, obdobně na tuto historii odkazuje i název ulice Biskupská, která vede po západní straně.\n\nPo bitvě na Bílé hoře byl z kostela vypovězen poslední nekatolický kněz, luterán Štěpán, a o kostel se starala novoměstská rada. V roce 1628 byl kostel navrácen křižovníkům. V dalším průběhu třicetileté války v roce 1632 město krátce kontrolovali Sasové a farářem se dočasně stal opět Štěpán. V roce 1648 byl kostel při obléhání Švédy pobořen. Za statečnou obranu Prahy král Ferdinand III. Habsburský kostel vzal křižovníkům a dal ho novoměstské radě.\n\nV roce 1653 kostel postihl rozsáhlý požár. Nákladem novoměstské rady byl kostel opraven a nově vydlážděn. Roku 1666 byla bleskem a následný požárem poničena věž, roku 1680 ohromný požár postihl kostel i okolí. Shořela střecha hlavní lodi a věžiček, kaplička na hřbitově, plná kostnice, fara i zvonice, ve které se roztavily všechny tři zvony. Kostel po požáru chátral, protože novoměstská rada peníze na opravu neměla. Proto roku 1686 uzavřela rada smlouvu s křižovníky, kterým kostel vrací. Začala dlouhá oprava kostela, kterou financovala i křižovníci (notně přispěl i pražský arcibiskup křižovník Jan Bedřich z Valdštejna). Byla postavena nová střecha. Menší požár v roce 1689 postihl zvonici. Při opravě získává střecha zvonice svou charakteristickou barokní střechu.\n\nRoku 1700 byly instalovány nové lavice (zachovány dodnes). 8. února roku 1702 strahovský opat a světící biskup Vít Seipel vysvětil obnovený hlavní oltář sv. Petra, kam byl později dodán obraz od Václava Vavřince Reinera. O rok později byly opraveny popraskané klenby, které hrozily zřícením už od požáru v roce 1680. Tou dobou bylo v kostele už 7 oltářů – hlavní sv. Petra, sv. Karla Boromejského, sv. Jana Nepomuckého, sv. Anny, sv. Barbory, oltář ran Kristových a Dušičkový oltář. Do poloviny 18. století přibyly ještě další oltáře – obnovený sv. Marie Magdalény, sv. Lazara, sv. Floriana s obrazem od Jana Petra Molitora a další dva „soukromé“ oltáře. Dohromady 12 oltářů. Roku 1725 byl opět vylepšen i hlavní oltář sv. Petra řezbami andělů z dílny Matyáše Bernarda Brauna.\n\nRoku 1757 kostel poškodili Prusové. Spolu s opravou poškozených částí se uskutečnila i částečná barokizace interiéru. Přestavěna byla kruchta a celý prostor mezivěží. Kostel byl vydlážděn mramorem a stěny získaly barokní omítky. Tyto úpravy proběhly v letech 1760–61.\n\nV letech 1874–1879 byl nákladem novoměstské rady kostel zcela přestavěn a opraven architektem Josefem Mockerem, který jej puristicky reromanizoval a regotizoval. Nejdříve byla odstraněna barokní omítka a kostel byl obnažen až na kameny. Přistoupilo se i k bourání – zbořen byl barokní štít hlavní lodi včetně portálu, stejný osud postihl i pět opěráků. Ty byly znovu postaveny, objevil se i nový sokl a také nové pseudogotické portály na jižní, severní a západní straně. Nový hlavní portál byl vyzdoben novogotickým tympanonem Krista a sv. Petra od Ludvíka Šimka, také znakem českým a pražským. Byla zvýšena koruna zdiva jižní a severní lodi, a také sakristie a severozápadní kaple. Kostel také dostal zbrusu nové střechy, na severní straně přibyl komín s novodobou plastikou. Velké změny se dotkly i oken, některá byla zazděna, jiná proražena a další (zvláště barokní) přestavěna. V interiéru zmizely barokní a renesanční omítky, výplně oken byly nahrazeny novými od firmy Neuhauser. Objevily se také nové lavice (ne všechny) a zpovědnice. Velká změna postihla oltáře, z původních 12 oltářů jich tedy zbylo jen šest. Barokní balustráda kruchty zůstala překvapivě zachována, ale do jejího středu byl alespoň usazen znak Nového Města pražského. Celá časově i finančně náročná rekonstrukce a přestavba byla dokončena roku 1885.\n\nPři opravě kostela v letech 1913–1914 začal důkladný archeologický a stavebně historický a průzkum. Byly objeveny hlavně základy románské baziliky, také další románské a gotické prvky. Po tomto průzkumu následovala nová oprava interiéru a restaurování oltářních obrazů v letech 1929–1936. Ta přinesla do kostela další novogotické a novorománské prvky. Tentokrát ale už jen na místa, kde prokazatelně v minulosti byly. Po roce 1948 byl kostel opět křižovníkům zkonfiskován, vrácen byl po roce 1989. Další generální oprava se uskutečnila v letech 1989–1991. Po povodních v roce 2002 se v části kostela propadla dlažba.\n\nKe kostelu náleží novorenesanční budova fary čp. 1137 na Novém Městě v Praze 1 v Biskupské ulici 13.Fara byla postavena v roce 1893 podle projektu stavebního úřadu, který vypracoval stavitel Konstantin Mráček. Fasádu navrhl významný český architekt 19. století Antonín Wiehl. Autorem návrhů sgrafit na fasádě je Celda Klouček a podle jeho návrhu je provedl Láďa Novák. Dům je zapsán v Ústředním seznamu kulturních památek Fasáda fary je ukončená lunetovou římsou, jejíž lunety zdobené sgrafity jsou odvozeny od Schwarzenberského paláce. V režném zdivu fasády je sgrafitová omítka, prvky architektury z pískovce a v prvním patře medailon s letopočtem 1894. V přízemí jsou jako ozdobný prvek použity štíty se znaky Nového Města a Rytířského řádu křižovníků s červenou hvězdou. Znak křižovníků připomíná, že \"\"Nyní jest farářem farářem po Fr. Štolovském Josef Christ, kněz řádu Křižovníků s červenou hvězdou. Novou faru v Biskup. ul. č. 13 vystavěl arch. Ant. Wiehl; průčelí má výzdobu od C. Kloučka.\"\"\n\n\n"}
{"id": "139691", "url": "https://cs.wikipedia.org/wiki?curid=139691", "title": "Trolejbusová doprava v Prešově", "text": "Trolejbusová doprava v Prešově\n\nVe slovenském krajském městě Prešově se nachází druhá nejdelší a také druhá nejstarší trolejbusová síť. Její tratě dosahují délky 28,3 km.\n\nHistorie městské hromadné dopravy v Prešově začíná v roce 1949, kdy vznikl komunální podnik města Prešova, tehdy ale dopravu zajišťovaly jen autobusy. Začátky zdejší trolejbusové dopravy začínají v roce 1958, kdy byla schválena výstavba trolejbusové sítě. Trolejbusová doprava začala sloužit cestujícím 13. května 1962 na první lince z Nižné Šebastové přes centrum do Solivaru. Byl to zároveň poslední trolejbusový provoz otevřený v ČSSR před obdobím likvidace elektrické trakce v 60. a 70. letech.\n\nPro potřeby trolejbusového provozu byla vybudována vozovna Šarišské Lúky.\n\nPostupem času začaly vznikat další tratě. V roce 1966 už trolejbusy obsluhovaly např. ulice \"Košickou\", \"Sabinovskou\" (tehdy \"Leningradskou\"), \"Budovatelskou\", aj. V první polovině 70. let byly tratě prodlužovány (na \"Dúbravu\"), ale stavěly se i zcela nové (trať do průmyslové oblasti \"Širpo\"). Ve městě však stále dominovaly autobusy, protože obsluhovaly důležitá místa (\"Sídliště III\", \"Šváby\", aj.).\n\nVe druhé polovině 70. let překonaly prešovské trolejbusy obtížné období, kdy bylo rekonstruováno mnoho ulic ve městě. Kvůli tomu se konalo mnoho výluk trolejbusových tratí. Ta největší probíhala v letech 1977 až 1981, kdy byla kvůli opravě silnice odříznuta vozovna od téměř celé trolejbusové sítě. Přes všechny překážky se ale dopravci podařilo trolejbusovou dopravu udržet v provozu.\n\nV období ropné krize se trolejbusy dobře rozvíjely, v srpnu 1985 byla vystavěna nová trať na \"Sídliště III\". Trolejbusy dokonce dosáhly většinového podílu na provozu městské hromadné dopravy v Prešově.\n\nNejnovější trať byla postavena v roce 1992 na největší prešovské sídliště \"Sekčov\" (dvě větve do \"Sibiřské ulice\" a \"Pod Šalgovík\").\nOd roku 1995 je v provozu nová trolejbusová vozovna Solivar, dnes se využívá spíše jen během výluk nebo rekonstrukcí tratí.\n\nDo konce roka 2026 by měly vzniknout také tratě přes nejmladší prešovské sídliště Šváby, dále nová spojnice sídliště Sekčov s centrem města přes ulice Rusínskou a Kuzmányho a spojnice Sibírska – Pod Šalgovíkom mezi konečnými zastávkami na sídlišti Sekčov.\n\nJiž v předstihu byly v letech 1960 a 1961 zakoupeno 12 trolejbusů Škoda 8Tr. Protože ale výstavba ještě nepokročila natolik, aby mohl být zahájen provoz, bylo sedm vozů předáno do ostatních měst Československa.\n\nProvoz zahajovaly (kromě zbylých vozů 8Tr) trolejbusy Škoda 9Tr. Těch bylo mezi lety 1962 a 1981 dodáno celkem 39. Poslední z nich byly vyřazeny v roce 1991\n\nOd roku 1982 byly dodávány trolejbusy Škoda 14Tr. Poslední vozy tohoto typu (ovšem již v modernizované verzi 14TrM) byly zakoupeny roku 2001. Nejstarší vozidla 14Tr jsou vyřazována již od roku 1992.\n\nV roce 1985 byly do Prešova dodány 3 kloubové vozy Škoda-Sanos 200Tr. Poslední z nich byl vyřazen roku 1999.\n\nDodávky kloubových trolejbusů pokračovaly typem Škoda 15Tr. Těch bylo v letech 1989 až 1999 zakoupeno 32 (včetně modernizované verze 15TrM). Od roku 2006 byly dodávány nízkopodlažní trolejbusy Škoda 24Tr Irisbus (standardní) a Škoda 25Tr Irisbus (kloubový). Další dodávky pokračují od roku 2011 typem Škoda 31Tr SOR (kloubový), první vůz č. 713 byl do Prešova dodán 8. září 2011. V letech 2011–2013 měla Škoda Electric vyrobit pro prešovský dopravní podnik celkem 20 trolejbusů typů Škoda 30Tr SOR a 31Tr SOR. Dodáno bylo jen 9 kusů typu 31Tr. V roce 2016 Škoda Electric, rovněž s typy 30Tr a 31Tr, vyhrála veřejnou zakázku na 15 nových trolejbusů s opcí na dalších deset kusů. Jako první byly v prosinci 2016 dodány kloubové vozy 31Tr v počtu 6 ks, a to jako náhrada za dříve vyřazené trolejbusy Škoda 15Tr, které byly nadměrně opotřebeny. Další vozy 31Tr přibyly v únoru 2017 a s nimi také dorazily první dva sólo trolejbusy 30Tr.\n\nV únoru 2020 jezdily v Prešově trolejbusy těchto typů:\n\n"}
{"id": "139693", "url": "https://cs.wikipedia.org/wiki?curid=139693", "title": "Kostel svatého Petra", "text": "Kostel svatého Petra\n\nKostelů zasvěcených svatému Petru je více:\n\na další…\n\n"}
{"id": "139696", "url": "https://cs.wikipedia.org/wiki?curid=139696", "title": "I. A třída Plzeňského kraje", "text": "I. A třída Plzeňského kraje\n\nI.A třída Plzeňského kraje patří společně s ostatními prvními A třídami mezi šesté nejvyšší fotbalové soutěže v Česku. Je řízena Plzeňským krajským fotbalovým svazem, hraje se každý rok od léta do jara se zimní přestávkou. Účastní se ji 16 týmů z oblasti Plzeňského kraje, každý s každým hraje jednou na domácím hřišti a jednou na hřišti soupeře, celkem se tedy hraje 30 kol. Vítězem se stává tým s nejvyšším počtem bodů v tabulce. První a druhý tým v pořadí postupují přímo do plzeňského přeboru, další dva týmy (třetí a čtvrtý) hrají baráž o postup. Poslední tři týmy sestupují přímo do I.B třídy (do skupiny A, B nebo C). Do I.A třídy vždy postupují vítězové jednotlivých skupin I.B třídy. Další tři týmy (jedenáctý, dvanáctý a třináctý) hrají baráž se druhými týmy jednotlivých skupin I.B třídy.\n"}
{"id": "139698", "url": "https://cs.wikipedia.org/wiki?curid=139698", "title": "Náchod (Tábor)", "text": "Náchod (Tábor)\n\nNáchod (u Tábora) () je místní část města Tábora, původně byl samostatnou obcí příslušící k hradu Příběnice. V roce 2011 zde trvale žilo 293 obyvatel.\n\nNachází se na severním okraji Tábora, za mimoúrovňovou křižovatkou silnic č. 19 a č. 603 (zástavba je zejména podél silnice 603 – bývalé E55 – v délce cca 1 km). V blízkosti je vodní nádrž Malý Jordán se známým rekreačním zařízením. Do obce vede linka městské hromadné dopravy. Na severním okraji je velká benzinová stanice. V Náchodě je také Sbor dobrovolných hasičů s dlouholetou tradicí, který byl založen roku 1902.\n\nPrvní písemná zmínka o vesnici pochází z roku 1379. V roce 1437 odstupuje Oldřich z Rožmberka ves městu Táboru. V roce 1514 postavilo město v obci mlýn a prodalo jej jakémusi mlynáři Mikešovi. Po bitvě na Bílé Hoře je v roce 1621 obec městu Táboru zkonfiskována, ale již v roce 1629 opět vrácena nazpět.\n\nZ rodin ve vsi nejdéle usedlých se připomíná Dvořákova (1553), Nouskova (1719), Jouzova (1732) a Pecháčkova (1744). Od 17. století vlastní původní Mikešům mlýn rodina Šeborova, o které je zde v obci první zmínka již od roku 1632. Potomci tohoto rodu žijí v místě dodnes. Mlýn zanikl na konci 18. století.\n\n\n\n"}
{"id": "139699", "url": "https://cs.wikipedia.org/wiki?curid=139699", "title": "I. A třída Karlovarského kraje", "text": "I. A třída Karlovarského kraje\n\nI. A třída Karlovarského kraje patří společně s ostatními prvními A třídami mezi šesté nejvyšší fotbalové soutěže v Česku. Je řízena Karlovarským fotbalovým svazem. Hraje se každý rok od léta do jara se zimní přestávkou, účastní se jí 14 týmů z oblasti Karlovarského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do Karlovarského přeboru. Poslední dva týmy sestupují do I.B třídy. Do Karlovarské I. A třídy vždy postupuje vítězný a druhý tým z I.B třídy.\n"}
{"id": "139700", "url": "https://cs.wikipedia.org/wiki?curid=139700", "title": "SAT", "text": "SAT\n\nSAT (z původního názvu Scholastic Aptitude Test, tedy Zkouška dovedností žáka) je jeden z nejvýznamnějších standardizovaných testů používaných pro přijímání studentů na vysoké školy v USA.\n\nSoučasně používaný název testu je SAT Reasoning Test (test logického myšlení). Skládají jej zpravidla studenti středních škol (high school) v posledních ročnících a využívá jej také většina vysokých škol v USA jako jednu z částí přijímacího řízení. Test vytvořila americká nezisková organizace College Board. Historie zkoušek SAT sahá do roku 1901, jejich název a způsob bodování se od té doby několikrát změnily.\nV Burosově ročence (sborníku recenzí většiny standardizovaných psychodiagnostických metod v USA) je nicméně SAT zařazeno do sekce „požadovaných, avšak nerecenzovaných nástrojů“ (tedy těch, jejichž autoři nedodali relevantní podklady pro provedení recenze).\n\nZkouška uvažování (resp. logického myšlení) \"SAT Reasoning Test\" se skládá formou testu a je tvořena ze tří částí.\n\nObsahuje otázky s výběrem z několika možností a napsání eseje. Část s otázkami testuje schopnost opravovat věty a odstavce a identifikovat chyby v textu. Esej ověřuje schopnost vyjádřit jasně myšlenky a podpořit je argumenty a užívání větné struktury a správného pořadí slov.\nObsahuje otázky na doplňování vět a několik textů, k nimž se vztahují další otázky. Otázky na doplňování vět ověřují znalost významů slov a porozumění tomu, jak jednotlivé části věty tvoří logický celek. Otázky vztahující se k úryvkům textů testují schopnost určit význam slov z kontextu, porozumění informacím obsaženým v textu a schopnost syntézy a analýzy informací a schopnost hodnotit hypotézy a techniky užité autorem textu.\nObsahuje otázky nabízející výběr z několika odpovědí a otevřené otázky, na něž musí odpověď vypracovat student. Tato část testuje schopnost práce s kvantitou, pochopení aritmetiky, algebry, funkcí, geometrie, analýzy dat, statistiky a pravděpodobnosti.\n\nTest ověřuje znalosti z jednoho z 21 testovaných oborů.\n\n"}
{"id": "139702", "url": "https://cs.wikipedia.org/wiki?curid=139702", "title": "Christopher Paolini", "text": "Christopher Paolini\n\nChristopher Paolini (* 17. listopadu 1983 Los Angeles) je americký spisovatel, autor knih \"Eragon\", \"Eldest\", \"Brisingr\" a \"Inheritance\". Tyto knihy jsou součástí Odkazu Dračích jezdců. Třetí díl, Brisingr měl být závěrečný, ale nestalo se tak. 4. díl, \"Inheritance\", se v USA a na dalších vybraných trzích objevil 8. listopadu 2011; v ČR vyšel v březnu 2012. Příběh se odehrává ve fiktivním fantasy světě Alagaësia a vypráví příběh mladého muže Eragona, který se po nalezení dračího vejce stane Dračím jezdcem, a jeho dračice Safiry. \n\nNarodil se v listopadu roku 1983 v Jižní Kalifornii. Mimo několika let na Aljašce žil se svými rodiči, mladší sestrou Angelou a kočkou s kokršpanělem v Montaně. K tvorbě ho inspirovala místní nádherná příroda a půvab zdejších měst.\n\nV této době psal krátké příběhy a rád navštěvoval knihovnu, kde četl knihy žánru fantasy. Když psal, rád se nechával inspirovat vážnou hudbou. Poslouchal například Beethovena nebo Wagnera. Svojí první verzi \"Eragona\" napsal v patnácti letech. Nikdy ji nechtěl publikovat; psal pro radost. Všechny postavy si vymýšlel, kromě čarodějnice Angely, v které najdete jeho sestru. Po několika letech tuto první verzi upravil a dal přečíst rodině. Všichni byli z díla nadšeni. Poté sjednotil grafickou úpravu knihy a navrhl i mapu, která se objevila ve vydání knihy. Spoustu času mu trvalo vytvořit na počítači obrázek oka dračice Safiry. Kniha přišla poprvé do tisku. Objevila se v knihovnách a školách. V roce 2002 byla kniha vydána v rodinném nakladatelství jeho rodičů, Paolini International LLC. Kniha poté vyšla v nakladatelství Knopf Books for Young Readers a dalších v jednotlivých překladech. U nás vyšla v nakladatelství Fragment. Paolini o příběhu tvrdí, že ho změnil stejně jako hlavního hrdinu Eragona.\n\n"}
{"id": "139703", "url": "https://cs.wikipedia.org/wiki?curid=139703", "title": "Zdravotnický záchranář", "text": "Zdravotnický záchranář\n\nZdravotnický záchranář je zdravotnický pracovník nelékařského zdravotnického povolání, který vykonává činnosti podle vyhlášky č.55/2011 sb., o činnostech zdravotnických pracovníků a jiných pracovníků, v §17 a 109.\n\nOdborná způsobilost k výkonu tohoto povolání se získává absolvováním:\n\nRámcový vzdělávací program\nZdravotnický záchranář, který získal odbornou způsobilost podle odstavce c), může vykonávat své povolání bez odborného dohledu až po 3 letech výkonu povolání zdravotnického záchranáře. Do té doby musí vykonávat své povolání pouze pod odborným dohledem.\n\nZa výkon povolání zdravotnického záchranáře se považuje činnost v rámci specifické ošetřovatelské péče na úseku neodkladné, anesteziologicko-resuscitační péče a akutního příjmu. Dále se zdravotnický záchranář podílí na neodkladné léčebné a diagnostické péči.\n\nZdravotnický záchranář po získání odborné způsobilosti poskytuje zdravotní péči v souladu s právními předpisy a standardy. Dbá na dodržování hygienicko-epidemiologického režimu v souladu se zvláštními právními předpisy. Vede zdravotnickou dokumentaci a další dokumentaci vyplývající ze zvláštních právních předpisů, pracuje s informačním systémem zdravotnického zařízení. Poskytuje pacientovi informace v souladu se svou odbornou způsobilostí, případně pokyny lékaře. Podílí se na praktickém vyučování ve studijních oborech k získání způsobilosti k výkonu zdravotnického povolání uskutečňovaných středními školami a vyššími odbornými školami, v akreditovaných zdravotnických studijních programech k získání způsobilosti k výkonu zdravotnického povolání uskutečňovaných vysokými školami v České republice a ve vzdělávacích programech akreditovaných kvalifikačních kurzů. Podílí se na přípravě standardů.\n\nZdravotnický záchranář dále poskytuje bez odborného dohledu a bez indikace v rámci přednemocniční neodkladné péče, včetně letecké záchranné služby a v rámci akutního příjmu, specifickou ošetřovatelskou péči. Přitom zejména:\n\nZdravotnický záchranář se v rámci přednemocniční neodkladné péče, včetně letecké záchranné služby a v rámci akutního příjmu, podílí bez odborného dohledu na základě indikace lékaře na poskytování diagnostické a léčebné péče. Přitom zejména:\n\n\n\n"}
{"id": "139704", "url": "https://cs.wikipedia.org/wiki?curid=139704", "title": ".br", "text": ".br\n\n.br je národní doména nejvyššího řádu pro Brazílii. Doménu spravuje Brazilian Internet Steerring Committee (Comitê Gestor da Internet no Brasil). K registraci je nutná lokální kontaktní adresa, doménová jména mohou obsahovat znaky používané v Portugalštině.\n\n\n"}
{"id": "139708", "url": "https://cs.wikipedia.org/wiki?curid=139708", "title": "Eldest", "text": "Eldest\n\nEldest je druhý díl fantasy cyklu Odkaz Dračích jezdců spisovatele Christophera Paoliniho.\n\nNa začátku knížky je atmosféra po bitvě. Vardenové zrovna vítají Ažihada, který jde v doprovodu s Murtaghem a dalšími bojovníky, když je napadnou urgalové. Zabijí Ažihada, Murtagha i ostatní bojovníky, co šli s ním. Vardenové se z toho nemohou vzpamatovat, ale jako Ažihadova nástupce vyberou jeho dceru Nasuadu. Eragon přísahá věrnost jí a trpaslíkům a těsně po pohřbu Ažihada odejde spolu se Safirou, Aryou a trpaslíkem Orikem do Ellesméry (elfského města), kde si má zdokonalit svoje bojovnické schopnosti.\nRoran se vrátil domů do vesnice, kde dřív žil i Eragon. Celou vesnici ale začnou napadat ra'zakové, kteří chtějí právě Rorana, aby jim dal nějaké informace o Eragonovi. Vesnice se ale nevzdává a bojuje. Vesničané zabijí několik vojáků. Během toho všeho se Roran i přes nesouhlas jejího otce Slouna s Katrinou zasnoubí.\n\nKdyž Eragon poznal královnu Ellesméry Islanzadí, dozvěděl se, že Arya je její dcera. Elfové mu ukázali jejich největší zbraň proti králi a zároveň jeho učitele - Oromise s drakem Glaedrem (Jezdce, o kterém Galbatorix neví, že přežil). Tak začal Eragonův a Safiřin výcvik v Ellesméře, kde se toho každý den učili víc a víc. Eragon zjistí, že přinesl dívce Elvě hrozné utrpení tím, že jí špatně požehnal.\n\nVesnici znovu napadne vojsko s ra'zaky a unesou Katrinu. Vesničané pochopí, že ve vesnici nemohou dál zůstávat a tak se vydají za Vardeny do Surdy. Roran chce ale spíš osvobodit Katrinu. Když zastaví v Nardě, odkud chtějí za pár dní vyjet čluny, vidí tam plakát s odměnami za dopadnutí jeho a Eragona. Roran si uvědomí, že Eragon je stále naživu.\nEragon během oslav pokrevní přísahy získá kouzlem podobu elfa a Arye znovu vyzná lásku, která ho ale opět odmítne. Nazíráním Eragon zjistí, že Vardenové potřebují nutně pomoct, protože začíná bitva. Vezme Safiru a Orika a letí do Surdy. Tam se těsně před bitvou setká s Elvou. Ta mu překvapivě skoro nic nevyčítá. Nastane bitva. Eragon se Safirou jsou celkem úspěšní, ale po pár hodinách jsou už všichni vyčerpaní. V tom ale přijde trpasličí král Hrothgar se svým vojskem, když tu náhle se z nebe přiřítí Červený drak s někým na zádech a kouzlem Hrothgara zabije . Uprostřed bitvy připlouvá loď s Roranem a vesničany. Všichni si myslí, že je králova. Eragon se Safirou se jí vydávají zneškodnit.\n\nMezitím se vesničané dostanou až do Teirmu. V Teirmu hledají vybavení na loď, které by mohli levně koupit. Doslechnou se o Jeodovi který zkrachoval a prodává věci až moc levně. Když tam dojdou, baví se o obchodu a Jeod se dostane ke své bývalé sousedce Angele. Jeden muž se prořekne a řekne: U ní se přece chtěla Gertruda zastavit Rorane. Roran ho napomene, ale aby to nebylo vidět, protože muž prořekl pravé jméno. Roran si myslí, že Jeodovi nebude nic připomínat, ale připomínalo. Řekl: Ty jsi Roran, syn Gera. Roran se zeptal se ho odkud to ví. Jeod mu odpověděl, že tady byl i se Safirou a Bromem. Když zjistí že to Roran neví, vypráví mu že Eragon je jezdec. Roran uvěří že mluví pravdu. Vesničané společně s Jeodem unesou velkou loď a plují do Surdy. Už jsou skoro tam když někdo vykřikne: Připlouvá loď. V tom se z nebe snese modrý drak a Eragon na jeho hřbetě uvidí Rorana. Eragon řekne Vardenům že na lodi nejsou nepřátelé a pokračují dál v bitvě. K Eragonovi se snese červený drak Trn a na jeho hřbetě je Murtagh, který se nuceně přidal ke Galbatorixovi. Na závěr boje, kdy Eragon prohrává, si Murtagh vezme Zar'roc (meč Eragona) a řekne Eragonovi, že on je jeho bratr a starší syn Morzana. Eragon si myslí že mu lže, ale Murtagh to zopakuje i ve Starověkém jazyce. Eragon si všimne Rorana jak míří ke Dvojčatům a zabíjí je. Murtagh nechal Eragona žít a odletěl. Bitva skončila. Vardenové vyhráli ale pro Eragona to byla prohra. Vždy chtěl znát otce, ale teď toho litoval. Setkal se s Roranem a společně se Safirou šli k Nasuadě a Arye. Ty si už myslely, že je mrtvý. Nasuada rozhodla, aby se o tom, že je Eragon syn Morzana nikdo nedozvěděl. Eragon vše vysvětlí Roranovi a dohodnou se, že Eragon půjde s Roranem zachránit Katrinu.\n"}
{"id": "139711", "url": "https://cs.wikipedia.org/wiki?curid=139711", "title": "I. A třída Ústeckého kraje", "text": "I. A třída Ústeckého kraje\n\nI.A třída Ústeckého kraje patří společně s ostatními prvními A třídami mezi šesté nejvyšší fotbalové soutěže v Česku. Je řízena Ústeckým fotbalovým svazem a rozdělena na skupiny A a B. Hraje se každý rok od léta do jara se zimní přestávkou. Účastní se ji v každé skupině 14 týmů z oblasti Ústeckého kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem skupiny a postupujícím do ústeckého krajského přeboru se stává tým s nejvyšším počtem bodů v tabulce. Poslední tým každé skupiny sestupuje do I.B třídy(do skupiny A, B nebo C). Do Ústecké I.A třídy vždy postupují vítězové skupin (A,B,C) I.B třídy.\n\n"}
{"id": "139712", "url": "https://cs.wikipedia.org/wiki?curid=139712", "title": "Hyacintovité", "text": "Hyacintovité\n\nHyacintovité (\"Hyacinthaceae\" Batsch) je bývalá čeleď jednoděložných rostlin z řádu chřestotvaré (\"Asparagales\"). Některé starší taxonomické systémy ji řadily do řádu liliotvaré (\"Liliales\"), popř. její zástupce do čeledi liliovité v širším pojetí (\"Liliaceae\" s.l.). Podle systému APG III už není čeleď uznávána a zástupci jsou řazeni v rámci podčeledi \"Scilloideae\" do čeledi chřestovité v širším pojetí (\"Asparagaceae\" s.l.).\n\nJedná se zpravidla o vytrvalé pozemní byliny, převážně s cibulemi, jen vzácně s oddenky. Jsou to rostliny jednodomé s oboupohlavními, vzácně i s jednopohlavními květy. Listy jsou zpravidla nahloučeny na bázi, jsou jednoduché, přisedlé, střídavé, uspořádané nejčastěji spirálně, s listovými pochvami. Čepele listů jsou celokrajné, čárkovité až kopinaté, vzácněji až vejčité, žilnatina je souběžná. Květy jsou oboupohlavné, vzácně jednopohlavné, jsou v květenstvích, zpravidla v hroznech, klasech nebo hlávkách. Listen ve tvaru toulce pod květenstvím chybí, na bázi stopky květů jsou většinou listeny, alespoň u dolních květů v květenství. Květy jsou většinou pravidelné. Okvětí je vyvinuto, zpravidla 6 okvětních lístků ve 2 přeslenech (3+3), okvětní lístky jsou zpravidla srostlé a vytvářejí okvětní trubku, vzácněji jsou volné, jsou různých barev. Tyčinek je zpravidla 6, ve 2 přeslenech, zpravidla 3+3, vzácně jsou jen 3 (vnější 3 tyčinky jsou pak přeměněny na staminodia), volné navzájem, ale někdy mohou být srostlé s okvětní trubkou. Gyneceum je složeno ze 3 plodolistů, je synkarpní, blizna je 1 nebo 3, semeník je svrchní. Plod je suchý, pukavý, převážně tobolka.\n\nJe známo asi 41-70 rodů a asi 770-1000 druhů, které jsou rozšířeny v Evropě, Asii, Africe a málo i v Jižní Americe.\n\n\"Albuca\", \"Alrawia\", \"Amphisiphon\", \"Androsiphon\", \"Barnardia\", \"Battandiera\", \"Bellevalia\", \"Brimeura\", \"Bowiea\", \"Camassia\", \"Chionodoxa\", \"Chlorogalum\", \"Daubenya\", \"Dipcadi\", \"Drimia\", \"Drimiopsis\", \"Eucomis\", \"Fortunatia\", \"Galtonia\", \"Hyacynthella\", \"Hyacynthoides\" (= \"Endymion\"), \"Hyacinthus\", \"Lachenalia\", \"Ledebouria\", \"Leopoldia\", \"Litanthus\", \"Massonia\", \"Muscari\", \"Muscarimia\", \"Neobakeria\", \"Neopatersonia\", \"Ornithogalum\", \"Periboea\", \"Polyxena\", \"Pseudogaltonia\", \"Puschkinia\", \"Resnova\", \"Rhadamanthus\", \"Rhodocodon\", \"Schizobasis\", \"Schizocarphus\", \"Schoenolirion\", \"Scilla\", \"Tenicroa\", \"Thuranthos\", \"Urginea\", \"Veltheimia\", \"Whiteheadia\".\n\nV ČR rostou a jsou původní zástupci 3 rodů (v případě vymezení dalších užších rodů to však může být až 7 rodů), zástupci 2 dalších rodů jsou pěstované jako okrasné rostliny. Z rodu ladoňka (\"Scilla\") to je komplex ladoňky dvoulisté (Scilla bifolia agg.), v ČR rozlišovány 3 drobné druhy. Další druhy, např. ladoňka sibiřská (\"Scilla siberica\") je hojně pěstovaná a zplaňující okrasná rostlina. Ladoňka zářící neboli ladonička bělomodrá (\"Scilla lucilliae\", syn. \"Chionodoxa lucilliae\") je pěstovaná okrasná rostlina, někdy řazená do samostatného rodu ladonička (\"Chionodoxa\" Boiss.). Z rodu snědek (\"Ornithogalum\") roste v ČR 6 druhů, + 1 jen zplanělý. Někdy jsou vymezovány samostatné rody snědovka (\"Loncomelos\" Rafin.) a snědovec (\"Honorius\" S. F. Grey). Z rodu modřenec (\"Muscari\") v ČR rostou 4 druhy + 1 další jen pěstovaný a zplaňující, někdy je vyčleňován samostatný rod modravec (\"Leopoldia\" Parl.), v ČR do něj patří 2 druhy. Puškinie ladoňkovitá (\"Puschkinia scilloides\") a hyacint východní (\"Hyacinthus orientalis\") jsou často pěstované okrasné rostliny.\n\nKvětena ČR: 8 nebo 9 díl\n\n"}
{"id": "139716", "url": "https://cs.wikipedia.org/wiki?curid=139716", "title": "Vancouver (rozcestník)", "text": "Vancouver (rozcestník)\n\nSlovo Vancouver je příjmením osob, názvem několika míst nebo sportovních klubů.\n\n\n\n\n"}
{"id": "139719", "url": "https://cs.wikipedia.org/wiki?curid=139719", "title": "Černý seznam", "text": "Černý seznam\n\nČerný seznam je název seznamu, který eviduje hlavně vyhynulé druhy organizmů na území určitého státu či regionu. Jsou rozlišovány hlavně rostliny a živočichové. V rámci černých seznamů ČR a SR se sem řadí hlavně taxony vyhynulé (A1), nezvěstné (A2) a nejasné (A3). Černé knihy pro tyto dvě země zatím neexistují.\n\n"}
{"id": "139727", "url": "https://cs.wikipedia.org/wiki?curid=139727", "title": "Školák Kája Mařík", "text": "Školák Kája Mařík\n\nŠkolák Kája Mařík je dílo spisovatelky Marie Černé, provdané Wagnerové, která ho vydala pod svým uměleckým pseudonymem Felix Háj. Popisuje školní dny malého chlapce, který se jmenuje \"Kája Mařík\".\n\nDílo, které vyšlo po roce 1926 v celkem 7 číslovaných dílech a dalších asi 8 pokračováních, popisuje dětství, mládí a dospívání chlapce, žijícího na samotách kdesi v českých lesích. Jeho příhody, často proložené pozorováními a příběhy z přírody (Kája Mařík vyrůstal v hájovně), byly laděny pozitivním přístupem ke katolické víře, což vedlo k faktickému zákazu knih během komunistického režimu. Má se za prokázané, že předlohou prostředí, v němž se příběh odehrává, byly brdské lesy a Mníšek pod Brdy.\n\nHlavními hrdiny jsou smyšlené postavy dvou dětí, Káji Maříka a Zdenky Rédlové. Sedmidílný cyklus je provází od narození až k dospělosti a svatbě, další připsané knihy se pak buď vracejí k jejich dětství, nebo pojednávají o jejich potomcích. Cyklus je určen především mládeži, čtou ho však i dospělí. Nové souborné vydání, které vyšlo na počátku 90. let, bylo rychle rozebráno, později se dokonce objevilo fiktivní pokračování \"Kájovi vnuci\", které popisuje další osudy Kájových vnuků, tvrdí, že postavy z cyklu Kája Mařík jsou skutečné, a je doplněno kuchařkou, která obsahuje recepty na jídla zmiňovaná v knihách o Kájovi.\n\nPostava Káji je v knize velmi idealizována – je vzorným synem svých rodičů, cudným přítelem a později nápadníkem neméně cudné a věrné Zdeničky, talentovaným klavírním improvizátorem a virtuózním pianistou, vynikajícím studentem a neméně úspěšným lesním inženýrem. Knihu oživuje množství rázovitých, byť občas nepříliš věrohodných postav, a dvojice loveckých psů, vedoucích v klíčových momentech děje dialogy s Měsícem. Mnohé postavy jsou stylizovány až na hranici karikatury – například manželské dvojice hajných (pracovitý otec a úzkostlivě bohabojná matka) a lesních (zemitý, rázný, leč spravedlivý lesní, přející lásce obou mladých lidí a kariéristická matka, hledající Zdeničce bohatého ženicha).\n\nKritici knize vyčítají především naivitu, černobílost a její tradiční pojetí úlohy ženy. Tyto prvky jsou však důsledkem nezastíraného výchovného charakteru, jenž je modelován v duchu tradičního českého katolicismu.\n\n"}
{"id": "139730", "url": "https://cs.wikipedia.org/wiki?curid=139730", "title": "I. A třída Libereckého kraje", "text": "I. A třída Libereckého kraje\n\nI.A třída Libereckého kraje patří společně s ostatními prvními A třídami mezi šesté nejvyšší fotbalové soutěže v Česku. Je řízena Libereckým fotbalovým svazem, hraje se každý rok od léta do jara se zimní přestávkou. Účastní se ji 14 týmů z oblasti Libereckého kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do Libereckého přeboru. Poslední dva týmy sestupují do I.B třídy (do skupiny východ nebo západ). Do Liberecké I.A třídy vždy postupuje vítěz každé skupiny I.B třídy (východ/západ).\n\n"}
{"id": "139733", "url": "https://cs.wikipedia.org/wiki?curid=139733", "title": "Epigram", "text": "Epigram\n\nEpigram je krátká satirická báseň (často má jen dva verše), která úsečně sděluje nápad či myšlenku – snaží se například upozornit na nějaký problém. Známým českým autorem epigramů byl Karel Havlíček Borovský, také dalším velice známým spisovatelem tohoto žánru byl římský satirik Martialis.\n\nDruhy epigramu jsou cinquain americké básnířky Adelaide Crapseyové a clerihew anglického humoristy Edmunda Clerihewa Bentleye. Také japonské haiku je epigram.\n"}
{"id": "139736", "url": "https://cs.wikipedia.org/wiki?curid=139736", "title": "I. A třída Královéhradeckého kraje", "text": "I. A třída Královéhradeckého kraje\n\nI.A třída Královéhradeckého kraje patří společně s ostatními prvními A třídami mezi šesté nejvyšší fotbalové soutěže v Česku. Je řízena Královéhradeckým fotbalovým svazem. Hraje se každý rok od léta do jara se zimní přestávkou, účastní se ji 16 týmů z oblasti Královéhradeckého kraje, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a postupuje do Královéhradeckého přeboru. Poslední dva týmy sestupují do I.B třídy (skupiny A/B). Do Královéhradecké I.A třídy vždy postupují vítězové skupin I.B třídy (A/B).\n"}
{"id": "139741", "url": "https://cs.wikipedia.org/wiki?curid=139741", "title": "Goats Head Soup", "text": "Goats Head Soup\n\nGoats Head Soup je album The Rolling Stones vydané v roce 1973.\n\nNa sklonku roku 1972 stáli Rolling Stones před náročným úkolem navázat na předchozí veleúspěšná alba z přelomu 60. a 70.let. Zejména po všech stránkách skvělé \"Exile on Main St\" nastavilo vysokou laťku všem budoucím počinům skupiny. Goats Head Soup rovněž vznikalo v době, kdy beatová horečka pomalu odeznívala a prosazovaly se skupiny nových žánrů, zejména hard-rocku a heavy metalu. Přes tyto nelehké podmínky se Stones podařilo přivést na svět desku, která vyniká precizní kvalitou a dodnes není mezi posluchači zcela doceněna. Jakoby zůstávala ve stínu svých syrovějších předchůdců.\nVynikající hudební úroveň i nadále zajišťuje kytara Micka Taylora, stejně jako piano Nickyho Hopkinse. Celkově album zaujme velmi plným a hutným zvukem instrumentální sekce, Jaggerův zpěv je přitom ostrejší a ještě výrazovější než dříve. Úvodní píseň \"Dancing with Mr D\" je klasickým jamem s typicky Richardsovským rifem, po něm však již následuje působivá \"100 Years Ago\", velmi zdařilá kompozice s pestrými přechody a zvláštním sentimentem, na třetí stopě pak rozvláčná \"Coming Down Again\" s Richardsovými vokály, která svým textem na téma mezilidských vztahů a přemýšlivou až melancholickou atmosférou patří k nejcharakterističtějším okamžikům Goats Head Soup. Na čtvrté pozici je zařazen nesmlouvavý funkrockový \"Doo Doo Doo Doo Doo\" nebo též \"Heartbreaker\". Nejslavnější písní z tohoto alba je pak bezesporu \"Angie\", možná Stounovská balada číslo jedna, s textem inspirovaným vztahem Keitha Richardse a Anity Pallenberg. V druhé části alba pohladí po duši nádherná \"Winter\", sen o kalifornském slunci namísto mrazivých vánoc s bohatým přispěním smyčcové sekce a znamenitým kytarovým výkonem M.Taylora. \"Can You Hear The Music\" jakoby se pokoušela vrátit do psychedelického období šedesátých let, je ovšem obohacena téměř folkovým zvukem flétny a velmi lyrickým textem. Závěr desky překvapivě patří svižnému, syrovému rock´n´rollu v podání písně \"Star, Star\", s textem nevybíravě se opírajícím do zlatokopek, hvězdných manýrů a lásky ze zištnosti.\nTímto plynulým, zamyšleným albem, které však nepostrádá energických okamžiků Rolling Stones dokázali, že mají svým příznivcům stále co nabídnout. Ač méně osobité a kultovní než \"Sticky Fingers\" či \"Exile On Main Street\", Goats Head Soup patří k nejsevřenějším a nejvyrovnanějším dílům, která skupina za svou dlouhou kariéru vytvořila, a obsahuje několik velmi dobrých písní.\n\nAutory jsou Mick Jagger a Keith Richards. „\"Winter\"“ údajně napsali Mick Jagger a Mick Taylor, ale Taylor nikdy nebyl oficiálně uveden jako spoluautor.\n\n\nAlbum\n\nSingl\n"}
{"id": "139747", "url": "https://cs.wikipedia.org/wiki?curid=139747", "title": "I. A třída Pardubického kraje", "text": "I. A třída Pardubického kraje\n\nI.A třída Pardubického kraje patří společně s ostatními prvními A třídami mezi šesté nejvyšší fotbalové soutěže v Česku. Je řízena Pardubickým fotbalovým svazem, hraje se každý rok od léta do jara se zimní přestávkou. Účastní se ji 14 týmů z oblasti Pardubického kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do Pardubického krajského přeboru. Poslední dva týmy sestupují do I.B třídy (do skupiny A nebo B). Do Pardubické I.A třídy vždy postupují vítězové skupin I.B třídy (A,B).\n"}
{"id": "139748", "url": "https://cs.wikipedia.org/wiki?curid=139748", "title": "It's Only Rock'n Roll", "text": "It's Only Rock'n Roll\n\nIt's Only Rock'n Roll je album The Rolling Stones vydané v roce 1974. Jde o poslední album kapely, na kterém spolupracoval Mick Taylor, protože v prosinci 1974 z The Rolling Stones odešel.\n\nDvanácté studiové album Rolling Stones se, částečně právem, stalo symbolem slabého, dekadentního období v historii této formace. Evidentně mělo reprezentovat břitký, ryzí rock v kontrastu s předcházejícím hutným, melodickým a soulem inspirovaným \"Goats Head Soup\". Třebaže \"It´s Only Rock´n Roll\" jistě nepatří k vrcholům tvorby legendární skupiny, stále se o něm nedá hovořit jako o odbyté, nebo vyloženě slabé desce. Spíše jej poznamenaly nedostatek nové inspirace a neshody mezi vůdčí dvojicí kapely Jagger/Richards a odcházejícím Mickem Taylorem, který byl už delší dobu přehlížen jako skladatel, dokonce mu nebylo přiznáno spoluautorství několika písní, na jejichž vzniku se podílel. Při nahrávání této desky jej také poprvé zastoupil budoucí Stone Ron Wood, a to v titulní nahrávce, která se okamžitě stala hitem. Navzdory až příliš výrazné inspiraci tvorbou skupiny T-Rex patří tento šlágr k silnějším okamžikům alba. Celkově průměrnou úroveň pozvedá také \"Fingerprint File\", která jakožto ryzí funk předznamenává následující album, dále filosofická \"Time Waits For No One\", \"Luxury\", svým aranžmá upomínající na zlaté časy \"Exile On Main St\" a krásná, bluesová balada o soužití ženy a muže \"If You Really Want To Be My Friend\". Zbytek desky je bohužel tvořen stereotypními a slabými skladbami, za všechny jmenujme akustickou \"Till The Next Goodbye\" a tuctovou vypalovačku \"Dance Little Sister\". Vůči šedě průměrnému albu It´s Only Rock´n´Roll byla dobová kritika snad až příliš odmítavá. Jako všechny nahrávky Rolling Stones, i tato má své osobité rysy a silné momenty. Ovšem v menší míře než vynikající, nesmrtelné počiny jako \"Beggars Banquet\", \"Exile on Main Street\", \"Some Girls\" či \"Tattoo You\".\n\nAutory jsou Mick Jagger a Keith Richards, pokud není uvedeno jinak.\n\n\nAlbum\n\nSingly\n"}
{"id": "139756", "url": "https://cs.wikipedia.org/wiki?curid=139756", "title": "Nerovnost", "text": "Nerovnost\n\nNerovnost může být\n\n"}
{"id": "139759", "url": "https://cs.wikipedia.org/wiki?curid=139759", "title": "Made in the Shade", "text": "Made in the Shade\n\nMade in the Shade je třetí kompilace, kterou vydali The Rolling Stones a to v roce 1975.\n\nAutory jsou Mick Jagger a Keith Richards.\n\n\nAlbum\n"}
{"id": "139763", "url": "https://cs.wikipedia.org/wiki?curid=139763", "title": "I. A třída Kraje Vysočina", "text": "I. A třída Kraje Vysočina\n\nI. A třída Kraje Vysočina tvoří společně s ostatními prvními A třídami šestou nejvyšší fotbalovou soutěž v České republice. Je řízena Krajským fotbalovým svazem Vysočina a rozdělena na skupiny A a B. Hraje se každý rok od léta do jara se zimní přestávkou, v obou skupinách se jí účastní 14 týmů z Kraje Vysočina, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do krajského přeboru Vysočiny. Poslední dva týmy sestupují do I. B třídy – skupiny A/B. Do I. A třídy Kraje Vysočina vždy postupuje vítěz I. B třídy – skupiny A/B.\n\n\nZdroje: \n\n"}
{"id": "139764", "url": "https://cs.wikipedia.org/wiki?curid=139764", "title": "Nerovnost (matematika)", "text": "Nerovnost (matematika)\n\nV matematice představuje nerovnost relaci vyjadřující uspořádání čísel podle velikosti.\n\nPro dvě reálná čísla \"a\", \"b\" lze zavést následující nerovnosti:\n\nJako nerovnosti jsou označovány také některé matematické věty, např. trojúhelníková nerovnost, Minkowského nerovnost apod.\n\nJestliže není pravda, že formula_1 pak platí formula_5 (negace ostré nerovnosti je neostrá a opačně).\n"}
{"id": "139773", "url": "https://cs.wikipedia.org/wiki?curid=139773", "title": "Black and Blue", "text": "Black and Blue\n\nBlack and Blue je album The Rolling Stones vydané v roce 1976 a poprvé se na něm objevuje kytarista Ron Wood, který nahradil Micka Taylora.\n\nTřinácté studiové album The Rolling Stones bylo od svého vydání na jaře roku 1976 hudební kritikou vláčeno jako podprůměrné. Přestože stanovisko příznivců skupiny bylo na rozdíl od názoru kritiky mnohem méně odmítavé, je nabíledni, že za svými předchůdci z počátku 70.let tato deska, stejně jako o dva roky starší \"It´s Only Rock´n´Roll\", pokulhává. Rolling Stones na ni zařadili pouhých osm skladeb, z toho sedm vlastních, celková kvalita je kolísavá. Písně \"Hot Stuff\" a \"Hey Negrita\", asi nejcharakterističtější počiny tohoto období, mají nakročeno k drsným pouličním funky songům, i přes slušné hudební zpracování ale nejsou příliš výrazné. To samé platí i o \"Cherry Oh Baby\" Erica Donaldsona, které se sice stala roztomilým a optimistickým pokusem Stones o jamajské reggae, nic víc už ovšem nenabídne. Na Black and Blue je ale k poslechu i několik mnohem silnějších písní, především rázná \"Hand of Fate\", zpověď odsouzeného kriminálníka s chytlavými Richardsovými riffy, skvělým sólem hostujícího Wayna Perkinse a stále výtečným vokálním projevem Micka Jaggera. Velmi dobře dopadly i oba melodické ploužáky \"Memory Motel\" a varhanní \"Fool to Cry\", z nichž zejména první jmenovaný si svými procítěnými klávesovými party, skvěle vystavěnou harmonií a epickým textem získal místo mezi nejoblíbenějšími baladami skupiny. Zvukově zajímavým dílem s tanečním, výrazně jazzovým laděním je \"Melody\", zatímco závěrečná \"Crazy Mama\" je klasickým rhythm´n´bluesovým, velmi zdařilým jamem, plně se hlásícím k odkazu \"Exile on Maint St.\"\nAlbu Black and Blue už asi navždy zůstane nálepka méně povedeného, nevyrovnaného intermezza mezi dvěma úspěšnými obdobími Rolling Stones, stále se však jedná o desku, na které lze najít poctivou a nápaditou hudbu, za kterou se Stouni v žádném případě nemusí stydět.\n\nAutory jsou Mick Jagger a Keith Richards, pokud není uvedeno jinak.\n\n\nAlbum\n\nSingl\n"}
{"id": "139774", "url": "https://cs.wikipedia.org/wiki?curid=139774", "title": "Atlas.cz", "text": "Atlas.cz\n\nAtlas.cz je český internetový portál. Patří do portfolia produktů společnosti Economia, jež vlastní i portál Centrum.cz. \n\nInternetový portál Atlas.cz vznikl v roce 1997 jako demonstrace skriptovacího jazyka ASP. Později se spojil se společností Microsoft, který zapojil vyhledávač Atlas do sítě portálů MSN.\nTato spolupráce trvala do roku 2001. V roce 2000 vstoupil investor II. EPIC Holding a začala expanze na Slovensko a Ukrajinu, kde byly založeny sesterské portály Atlas.sk a Atlasua.net. Od srpna 2003 nabízel Atlas.cz také připojení k internetu přes modem. V roce 2004 společnosti Microsoft a Atlas.cz začaly opět spolupracovat na portálu MSN. Ten však později v přestal být v ČR společností Microsoft podporován. V březnu 2006 se stal novým generálním ředitelem Atlasu David Duroň. S jeho nástupem byl odstartován rozsáhlý projekt s názvem „Restart“, jehož cílem bylo stát se do roku 2008 dvojkou české portálové scény. Na základě oficiálních statistik zveřejněných dne 26. října 2006 dopoledne společností NetMonitor, se za září 2006 umístil Atlas.cz na druhém místě v nejvyšší návštěvnosti mezi internetovými portály v České republice. Důvodem tohoto umístění však bylo provozování webové aplikace Jizdnirady.cz . Atlas.cz navštívilo v září více než dva miliony dvě stě tisíc unikátních uživatelů. Za rok 2007 vykázal Atlas.cz ztrátu 344 tisíc korun při tržbách 187 milionů korun, kumulovaná ztráta společnosti přesáhla 100 milionů korun.\n\n26. února 2008 byla oznámena integrace Atlas.cz a Centrum.cz. 1. dubna 2008 spustila skupina vývojářů Atlas.cz stránky Odpojeni.cz a zveřejněnila protest proti průběhu integrace. Protest byl doplněn tabulkou nespokojených zaměstnanců, kteří podali nebo se chystali podat výpověď. 26. května 2008 se provozovatelem portálu Atlas.cz stává společnost Centrum Holdings (dříve NetCentrum), která provozovala také Centrum.cz, Aktualne.cz, Xchat.cz nebo Žena.cz a kterou plně vlastnil americký fond Warburg Pincus. Komunikace, komunity a obsah se stávají hlavními pilíři strategie firmy Centrum Holdings. 29. srpna 2008 vyšel na Lupě článek o tom, zda se nechystá konec portálu Atlas.cz.\n\n26. září 2006 Atlas.cz spustil českou verzi klienta ICQ. Verze Atlas ICQ je v češtině, doplněná hrami a nabízí možnost posílání SMS zdarma do sítě O2, Vodafone a T-Mobile. Nevýhodou této verze ve srovnání s předchozími je pomalejší načítání a zobrazování rušivých reklam.\n\n\n"}
{"id": "139779", "url": "https://cs.wikipedia.org/wiki?curid=139779", "title": "Arthur Penn", "text": "Arthur Penn\n\nArthur Penn (27. září 1922 Filadelfie, USA – 28. září 2010 New York) byl americký režisér, který natočil několik význačných filmů, například \"Malý velký muž\", \"Bonnie a Clyde\" nebo \"Alice's Restaurant\".\n\n"}
{"id": "139785", "url": "https://cs.wikipedia.org/wiki?curid=139785", "title": "Roy Makaay", "text": "Roy Makaay\n\nRoy Rudolphus Anton Makaay (* 9. března 1975, Wijchen, Nizozemsko) je bývalý nizozemský fotbalový útočník a reprezentant. Mimo Nizozemska hrál ve Španělsku a Německu.\n\nV roce 2003 získal evropskou Zlatou kopačku.\n\nByl velkou oporou nizozemského týmu Feyenoord, v němž hrál od léta 2007 do léta 2010. Tam přestoupil z německého Bayernu Mnichov. Ve Feyenoordu podepsal tříletou smlouvu a zakončil v něm svou profesionální fotbalovou kariéru. Už v roce 2005 zakončil reprezentační kariéru.\n\n7. března 2007 vstřelil úvodní gól zápasu Ligy mistrů FC Bayern Mnichov–Real Madrid už po 10 sekundách hry, tento gól je doposud nejrychlejším ve statistice UEFA Champions League.\n\nS nizozemskou reprezentací do 23 let se zúčastnil Letních olympijských her 2008 v Číně, kde byli Nizozemci vyřazeni ve čtvrtfinále Argentinou po výsledku 1:2 po prodloužení.\n\nV A-mužstvu Nizozemska debutoval 5. 10. 1996 v Cardiffu v kvalifikačním zápase proti domácímu týmu Walesu (výhra 3:1).\nZúčastnil se dvou evropských šampionátů: domácího EURA 2000 v Nizozemsku a Belgii a EURA 2004 v Portugalsku. V obou případech získal s týmem bronzové medaile, které brali poražení semifinalisté.\n\nCelkem odehrál v letech 1996–2005 v nizozemském národním týmu 43 zápasů a vstřelil 6 gólů.\n\n"}
{"id": "139786", "url": "https://cs.wikipedia.org/wiki?curid=139786", "title": "QEP", "text": "QEP\n\nQEP (Qualified European Photographer) je neuniverzitní titul pro profesionální evropské fotografy. Vydává ho Federace evropských profesionálních fotografů (FEP) se sídlem v Bruselu, která sdružuje národní fotografické federace z 19 evropských zemí. Titul jejím jménem uděluje mezinárodní komise na základě předloženého portfolia, které musí vypovídat o vysokém profesionálním standardu s přihlédnutím k osobnímu přínosu autora.\n\nMezi české nositele titulu patří například profesor Miroslav Vojtěchovský, přední profesionální fotograf Zdeněk Lhoták, Jan Pohribný, liberecký fotograf architektury Aleš Jungmann, Marian Beneš, Karel Beneš, Tomáš Dvořák, Bohumil Eichler, Jiří Jiroutek, Ladislav Kamarád, Jaroslav Prokop, Václav Sojka, od roku 2002 také Petr Šálek, od roku 2010 Jiří Stránský, Alice Bochňáková, Daniel Kaifer, Ivan Král, Antonín Malý, Ivana Matějková, Ondřej Prosický, od roku 2017 také přední český krajinář Jan Šmída od roku 2019 Petr Jan Juračka, Richard Horák a Vladimír Kysela\n\nV roce 2013 titul QEP získali:\n\nMaster QEP pro rok 2013:\n\nHelle S. Andersen, MQEP, Dánsko,\nAleandro Battistini, MQEP, Itálie,\nChristophe Mentières, MQEP, Francie,\nFranz G. Messenbäck, MQEP, Rakousko,\nKenneth Ploug, MQEP, Dánsko,\nToni Sousa Sarmiento, MQEP, Španělsko.\n\nQEP pro rok 2013:\n\nMichele Abriola, QEP Illustrative, Itálie,\nValeria Cassina, QEP Portrait, Španělsko,\nBrigitte Corn, QEP Fine Art, Rakousko,\nGianluca De Bartolo, QEP Reportage, Itálie,\nGianfranco Ferraro, QEP Portrait, Itálie,\nVito Finocchiaro, QEP Landscape, Itálie,\nVito Finocchiaro, QEP Nude, Itálie,\nIrmtraud Göpner, QEP Fine Art, Německo,\nMichael Grøn, QEP Portrait, Dánsko,\nLærke Johanne Grønborg, QEP Portrait, Dánsko,\nJesper Iversen, QEP Advertising, Dánsko,\nManuel González Mairena, QEP Portrait, Španělsko,\nEdmondo Mavilla, QEP Reportage, Itálie,\nRenato Antònio Roxo Mendes, QEP Wedding, Portugalsko,\nFrancesco Mosca, QEP Portrait, Itálie,\nFrancesco Mosca, QEP Reportage, Itálie,\nPedro Miguel Oliveira Saramago, QEP Wedding, Portugalsko,\nAndre Schönherr, QEP Sport Reportage, Rakousko,\nPaolo Sicurella, QEP Wedding, Itálie,\nMichael Setz, QEP Advertising, Německo,\nJán Štovka, QEP Commercial, Slovensko,\nSøren Weile, QEP Wedding, Dánsko,\nRenato Zanette, QEP Portrait, Itálie.\n\n"}
{"id": "139788", "url": "https://cs.wikipedia.org/wiki?curid=139788", "title": "Dustin Hoffman", "text": "Dustin Hoffman\n\nDustin Lee Hoffman (* 8. srpna 1937, Los Angeles) je americký herec židovského původu. Získal dva Oscary pro nejlepšího herce v hlavní roli za snímky \"Kramerová versus Kramer\" a \"Rain Man\", sedmkrát byl na něj nominován. Výrazné role dále ztvárnil například ve filmech \"Motýlek\", \"Jak ukrást bizona\", \"Absolvent\", \"Malý velký muž\", \"Koule\", \"Smrtící epidemie\", \"Všichni prezidentovi muži\", \"Tootsie\", \"Rain Man\" nebo \"Město šílenců\".\n\nJeho prvním velkým filmovým debutem se v roce 1967 stal známý snímek \"Absolvent\".\n\n\nMiloš Fikejz: \"Dustin Hoffman\". Praha, Čs. filmový ústav (1986)\n\n"}
{"id": "139792", "url": "https://cs.wikipedia.org/wiki?curid=139792", "title": "I. A třída Jihomoravského kraje", "text": "I. A třída Jihomoravského kraje\n\nI. A třída Jihomoravského kraje tvoří společně s ostatními prvními A třídami šestou nejvyšší fotbalovou soutěž v České republice. Je řízena Jihomoravským krajským fotbalovým svazem a rozdělena na skupiny A a B. Hraje se každý rok od léta do jara se zimní přestávkou, účastní se jí v obou skupinách 14 týmů z Jihomoravského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do Jihomoravského krajského přeboru. Poslední dva týmy sestupují do I. B třídy Jihomoravského kraje – skupiny A/B/C. Do I. A třídy Jihomoravského kraje vždy postupuje vítěz I. B třídy – skupiny A/B/C.\n\n\nZdroje: \n\nPoznámky:\n\n"}
{"id": "139797", "url": "https://cs.wikipedia.org/wiki?curid=139797", "title": "Right Where You Want Me", "text": "Right Where You Want Me\n\nRight Where You Want Me je v pořadí druhé studiové album amerického zpěváka Jesse McCartneye. V Americe bylo v prodeji od 19. září 2006 (vydalo Hollywood Records), v České republice od 2. října 2006 (vydalo EMI Czech Republic).\n\n\n\nBonusové skladby\n\n\n\n\nBonus AVCD\n\n"}
{"id": "139798", "url": "https://cs.wikipedia.org/wiki?curid=139798", "title": "I. A třída Olomouckého kraje", "text": "I. A třída Olomouckého kraje\n\nI. A třída Olomouckého kraje tvoří společně s ostatními prvními A třídami šestou nejvyšší fotbalovou soutěž v České republice. Je řízena Olomouckým krajským fotbalovým svazem a rozdělena na skupiny A a B. Hraje se každý rok od léta do jara se zimní přestávkou, v obou skupinách se jí účastní 14 týmů z Olomouckého kraje, Každý s každým hraje jednou na domácím hřišti a jednou na hřišti soupeře, celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do Olomouckého krajského přeboru. Poslední dva týmy a jeden další s nejmenším počtem bodů sestupují do I. B třídy Olomouckého kraje – skupiny A/B/C. Do I. A třídy Olomouckého kraje vždy postupuje vítěz I. B třídy – skupiny A/B/C a jeden další tým s nejvyšším počtem bodů.\n\n\nZdroje: \n\nPoznámky:\n\n"}
{"id": "139803", "url": "https://cs.wikipedia.org/wiki?curid=139803", "title": "Beautiful Soul", "text": "Beautiful Soul\n\nBeautiful Soul je debutové album amerického zpěváka a herce Jesse McCartneye. V USA album vyšlo v roce 2004 a po světě se ho prodalo více jak 1,5 milionu kusů, čímž získalo platinové ocenění.\n\n"}
{"id": "139804", "url": "https://cs.wikipedia.org/wiki?curid=139804", "title": "I. A třída Zlínského kraje", "text": "I. A třída Zlínského kraje\n\nI. A třída Zlínského kraje tvoří společně s ostatními prvními A třídami šestou nejvyšší fotbalovou soutěž v České republice. Je řízena Zlínským krajským fotbalovým svazem a rozdělena na skupiny A a B. Hraje se každý rok od léta do jara se zimní přestávkou, účastní se jí v obou skupinách 14 týmů ze Zlínského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do Zlínského krajského přeboru. Poslední dva týmy a jeden další s nejmenším počtem bodů sestupují do I. B třídy Zlínského kraje – skupiny A/B/C. Do I. A třídy Zlínského kraje vždy postupuje vítěz I. B třídy – skupiny A/B/C a jeden další tým s nejvyšším počtem bodů.\n\nZdroje: \n\nPoznámky:\n\n"}
{"id": "139806", "url": "https://cs.wikipedia.org/wiki?curid=139806", "title": "I. A třída Moravskoslezského kraje", "text": "I. A třída Moravskoslezského kraje\n\nI. A třída Moravskoslezského kraje tvoří společně s ostatními prvními A třídami šestou nejvyšší fotbalovou soutěž v České republice. Je řízena Moravskoslezským krajským fotbalovým svazem a rozdělena na skupiny A a B. Hraje se každý rok od léta do jara se zimní přestávkou, účastní se jí v obou skupinách 14 týmů z Moravskoslezského kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do Moravskoslezského krajského přeboru. Poslední dva týmy sestupují do I. B třídy – skupiny A/B/C/D. Do I. A třídy Moravskoslezského kraje vždy postupuje vítěz I. B třídy – skupiny A/B/C/D.\n\n\nZdroje: \n\nPoznámky:\n\n"}
{"id": "139818", "url": "https://cs.wikipedia.org/wiki?curid=139818", "title": "Extensible Stylesheet Language", "text": "Extensible Stylesheet Language\n\nXSL respektive eXtensible Stylesheet Language (česky rozšiřitelný stylový jazyk) je rodina jazyků umožňujících popsat jak se mají XML soubory formátovat a převádět. Zahrnuje tři jazyky:\n\n\nSpecifikace těchto tří jazyků jsou dostupné ve formě W3C doporučení.\n\nVše začalo snahou přinést schopnosti jazyka DSSSL (\"Document Style Semantics and Specification Language\", česky \"jazyk sémantiky a specifikace stylu dokumentu\"), zejména v oblasti tisku a špičkové sazby textů, do XML.\nPracovní skupina W3C začala na XSL pracovat v prosinci 1997. Vedli ji Sharon Adler a Steve Zilles, editorem (a neoficiálním hlavním designérem) byl James Clark, vlastní W3C zastupoval Chris Lilley. První veřejný návrh (Working Draft) skupina vydala 18. srpna 1998. XSLT a XPath se staly W3C doporučeními 16. listopadu 1999, XSL-FO se stalo doporučením 15. října 2001.\n\nPůvodním záměrem bylo vytvořit \"silnější odrůdu CSS\" pro definici vzhledu XML souborů. Během vývoje se však ukázalo, že se cíl rozdělil do dvou tematicky výrazně odlišných částí: na návrh komponent tvořících formátovanou podobu dat a jejich vzhledových vlastností (XSL-FO) a na mechanismy, jimiž se původní dokument transformuje na tyto objekty (XSLT). Zejména transformační část následně prokázala značnou míru samostatnosti, protože XSLT lze použít na provádění obecných změn XML dat, například pro jejich převod do podoby HTML stránek, pro konverze různých XML formátů či pro vybírání informací z datového souboru.\n\nV současnosti je k dispozici řada implementací XSLT. Transformaci XML do HTML pomocí XSLT podporují nejvýznamnější webové prohlížeče, včetně Internet Exploreru (který používá MSXML), Firefoxu, Mozilly a Netscape (všechny používají TransforMiix) a Opery (vlastní implementace). Dalšími významnými implementacemi jsou samostatné XSLT procesory, jako například v Javě Saxon (pro SAX) a Xalan (pro DOM).\n\nFormátovací objekty jsou podporovány daleko vzácněji. Existující implementace jsou většinou (pokud ne všechny) pouze částečné. Známým procesorem XSL-FO je FOP, vyvíjený projektem Apache. Zvládá velkou část jazyka XSL-FO, který dokáže převést do PDF a dalších výstupních formátů. Jinou implementací je PassiveTeX, který ke konverzi XSL-FO do PDF využívá LaTeX.\n\nPomocí XML Path Language (XPath) se v XSLT popisuje, kterou část XML dokumentu zpracovat. Proto bývá považován za součást rodiny XSL. Protože samostatný jazyk XPath nemá přímý funkční význam pro manipulaci s daty, nebývá implementován samostatně, ale jako součást implementace XSLT.\n\n"}
{"id": "139821", "url": "https://cs.wikipedia.org/wiki?curid=139821", "title": "USS George H. W. Bush (CVN-77)", "text": "USS George H. W. Bush (CVN-77)\n\nUSS \"George H. W. Bush\" (CVN-77) je letadlová loď Námořnictva Spojených států třídy \"Nimitz\", která působí v aktivní službě od roku 2009. Jedná se o desátou a poslední jednotku této třídy, po níž již bude následovat plavidlo nové třídy \"Gerald R. Ford\". \n\nLoď je pojmenována podle 41. prezidenta USA George H. W. Bushe, který byl námořním pilotem ve druhé světové válce. Stavba lodi byla zahájena 6. září 2003 v loděnici Northrop Grumman v Newport News. Loď byla pokřtěna 7. října 2006, o dva dny později byla spuštěna na vodu, dokončena byla v roce 2009, přičemž celkové náklady dosáhly částky 6,2 miliardy dolarů. Do aktivní služby byla zařazena 10. ledna 2009.\n\nJejím domovským přístavem je Naval Station Norfolk ve Virginii. Prvního nasazení se dočkala v roce 2011, kdy byla zařazena do druhé úderné skupiny, kterou kromě letadlové lodi USS \"George H. W. Bush\" (CVN-77) tvořily také raketové křižníky USS \"Gettysburg\" (CG-64) a USS \"Anzio\" (CG-68) a raketové torpédoborce USS \"Truxtun\" (DDG-103) a USS \"Mitscher\" (DDG-57). Cesta úderné skupiny proběhla od 11. května do 10. prosince 2011 a vedla k západoevropskému pobřeží, do Středozemního, Jaderského a Černého moře a Adenského a Perského zálivu.\n\n"}
{"id": "139823", "url": "https://cs.wikipedia.org/wiki?curid=139823", "title": "Vysílač Buková hora", "text": "Vysílač Buková hora\n\nVysílač Buková hora se nachází od roku 1975 (stavba současné věže zahájena 1972) na stejnojmenném kopci o nadmořské výšce 683 m v katastru města Verneřice nad údolím Labe mezi Ústím nad Labem a Děčínem. Výška stavby je 223 m. Je jedním z nejvyšších českých vysílačů a je nejvyšší betonovou stavbou v Česku. Věž není přístupná veřejnosti.\nV původním projektu byla plánována v horním patře prstence (11. patro) vyhlídková restaurace. Dokončení stavby ale probíhalo v období normalizace, kdy nebyl zájem na zpřístupnění věže, a tak zůstal tento prostor prázdný.\n\nPůvodní vysílač, postavený na tomto místě v letech 1960 až 1962, měřil 181,5 m. Stavbu tvořil ocelový tubus a provázely ji od počátku problémy se stabilitou. Věž byla požárem vzniklým v prosinci 1965 při svařování dodatečných výztuh poškozena natolik, že musela být v září 1966 odstřelena. K odstřelu věže stačilo pouhých 7,5 kg trhaviny.\n\nV současné době zde vysílá DVB T o výkonu 100 kW.\n\nSpotřeba el. energie: 318 kW/h\n"}
{"id": "139825", "url": "https://cs.wikipedia.org/wiki?curid=139825", "title": "Mezinárodní stupnice jaderných událostí", "text": "Mezinárodní stupnice jaderných událostí\n\nMezinárodní stupnice jaderných událostí (\"The International Nuclear Event Scale\" – INES) je osmistupňová škála, zavedená v roce 1990 pro posuzování poruch a havárií jaderných zařízení. Zavedly ji Mezinárodní agentura pro atomovou energii (česká zkratka \"MAAE\", anglická zkratka \"IAEA\") a Agentura pro jadernou energii OECD (OECD/NEA).\n\nStupně 7 až 4 se označují jako havárie, 3 až 1 jako nehody, 0 nemá bezpečnostní význam.\n\n\", největší možná havárie\"\nPříklad:\n\nPříklad:\n\nPříklady:\n\nPříklady:\n\n\nPříklad: \n\nTo zahrnuje události, které by byly jinak klasifikovány stupněm 1, ale odhalují významné dodatečné organizační nedostatky nebo nedostatky v kultuře bezpečnosti\n\nPříklad:\n\n\"K tomu může dojít v důsledku poruchy zařízení, lidské chyby nebo nedostatků postupů a mohou nastat v jakékoliv oblasti, kterou stupnice pokrývá, například provoz jaderné elektrárny, transport radioaktivního materiálu, manipulace s jaderným palivem a skladování odpadů\"\n\n\"Mezi příklady patří: jednoduchá náhodná porucha v redundantním (zdvojeném) systému, odhalená v průběhu periodických kontrol nebo zkoušek, plánované rychlé odstavení reaktoru, které probíhá normálně, neúmyslná aktivace bezpečnostních systémů, bez významných následků, úniky v rámci LaP, menší rozšíření kontaminace uvnitř kontrolovaného pásma bez širších důsledků pro kulturu bezpečnosti\"\n\n"}
{"id": "139827", "url": "https://cs.wikipedia.org/wiki?curid=139827", "title": "Stabilita letadla", "text": "Stabilita letadla\n\nStabilitou letadla se rozumí schopnost letadla zachovávat režim letu, do kterého jej pilot uvedl. Pokud je stabilní letoun vychýlen z původní dráhy např. poryvem větru, má snahu se samočinně (bez zásahu do řízení) vracet do původní polohy. Speciální letouny (akrobatické, stíhací) mohou být z důvodu vyšší manévrovatelnosti navrhovány jako neutrální až nestabilní.\n\nStabilita letadla je trojího druhu podle os souřadného systému:\n\nStabilitu letounu lze hodnotit jako: \n\nStabilita letounu se může měnit v závislosti na různých podmínkách – vyvážení letounu, úhlu náběhu, rychlosti, výšce, stoupavém nebo klesavém letu, mechanizaci (vztlakové klapky, spoilery), vysunutí podvozků apod. Jeden a tentýž letoun, při běžných podmínkách stabilní, se v určitých režimech může chovat nestabilně.\n\nSe stabilitou úzce souvisí i řiditelnost letounu, to je schopnost měnit žádoucím způsobem polohu letounu zásahem do řízení. I zde platí, že za určitých podmínek mohou letouny ztrácet řiditelnost. Těmto režimům letu je pak třeba se vyhýbat.\n"}
{"id": "139829", "url": "https://cs.wikipedia.org/wiki?curid=139829", "title": "Elisha Cuthbert", "text": "Elisha Cuthbert\n\nElisha Ann Cuthbert (* 30. listopadu 1982 v Calgary, kanadská provincie Alberta) je kanadská herečka a modelka. Proslavila se hlavně jako moderátorka populárního kanadského televizního seriálu \"Populární mechanika pro děti\", v němž vystupovala od věku 15 let, který byl vysílaný také Českou televizí. Je známá také z řady filmů i seriálu \"24 hodin\", dále je také známa jako Darcie Goldbergová ve filmu \"Mládí v trapu\", jako Danielle v komediálním filmu \"Sexbomba od vedle\" a Carly Jones v remaku filmu \"Dům voskových figurín\". V roce 2013 se stala dle časopisu Maxim nejhezčí ženou v oblasti TV.\n\nVe 14 letech debutovala ve filmu z roku 1997 \"Tanec na Měsíci\", první hlavní roli odehrála v roce 1998 ve filmu \"Maximální turbulence\". Mezi lety 2011 a 2013 Cuthbertová hrála hlavní roli Alex Kerkovich v třech řadách seriálu \"Šťastné konce\".\n\nV roce 2005 měla vztah s hokejistou z New York Rangers Seanem Averym. Cuthbertová je od 6. července 2013 vdaná za hokejistu NHL Diona Phaneufa. V prosinci 2017 se jim narodila dcera Zaphire.\n\n"}
{"id": "139837", "url": "https://cs.wikipedia.org/wiki?curid=139837", "title": "Centralna Magistrala Kolejowa", "text": "Centralna Magistrala Kolejowa\n\nCentralna Magistrala Kolejowa (CMK) je polská vysokorychlostní železniční trať spojující Kraków a aglomeraci kolem Katowic s Varšavou. Byla dána do provozu postupně v letech 1974 až 1977. Vlaky vybavené mobilní částí zabezpečovače ETCS mohou po trati jezdit rychlostí až 200 km/h. Na konvenční železniční síť je na straně Katowic napojena ve stanici Zawiercie a na varšavské straně v Grodzisku Mazowieckém. Její celková délka je 221 km.\n\nO výstavbě této trati se uvažovalo již na počátku 50. let 20. století, ale elektrizace a zřizování automatického bloku na stávajících tratích směřujících z jihu do Varšavy nutnost postavení nové trasy oddálilo. Významný růst dopravního zatížení na počátku 70. let však přispěl k definitivnímu rozhodnutí o započetí výstavby.\n\nProjekt počítal s těmito parametry: nejvyšší rychlost vlaků osobní dopravy 200–250 km/h, maximální hmotnost nákladního vlaku 5000 tun, minimální poloměr oblouku 4000 m, veškeré křížení s pozemními komunikacemi mimoúrovňově (což nebylo zcela dodrženo).\n\nVýstavba prvního úseku (Zawiercie – Radzice, 143 km) byla zahájena v srpnu 1971 a celá dvoukolejná trať včetně elektrizace byla dokončena v roce 1977. Začala také výstavba prodloužení do Gdaňska, ale krátce po zahájení prací byla výstavba ukončena.\n\nPostupné zvyšování rychlosti bylo zahájeno 1. června 1984, kdy expresy „Górnik“ a „Krakus“ začaly po CMK pravidelně jezdit rychlostí 140 km/h. Po dokončení instalace automatického bloku typu Eac v roce 1986 mohla být traťová rychlost zvýšena na 160 km/h. Pravidelný provoz touto rychlostí byl zahájen 29. května 1988 a jednalo se opět o dva páry vlaků „Górnik“ a „Krakus“. V počátečním období byly na vlacích jedoucích rychlostí až 160 km/h nasazovány ve dvojicích lokomotivy řady EP05 české výroby (obdoba československé řady 141). Ty byly později nahrazovány novými polskými lokomotivami EP09.\n\nV roce 2006 již téměř celý úsek Psary – Zawiercie umožňuje jízdu rychlostí 200 km/h, ale tato rychlost bude moci být využívána až po instalaci systému ETCS Level 1. K tomu mělo dojít do poloviny roku 2011,\nale stalo se tak až v prosinci 2014.\nS zahájením grafikonu vlakové dopravy 2014/2015 (14. prosince 2014) už je podle prohlášení o dráze možná jízda vlaků osobní dopravy rychlostí až 200 km/h. Jedná se o úsek od km 125,200 do km 214,800, čili od Olszamowic do zhruba poloviny traťového úseku Góra Włodowska - Zawiercie. Délka úseku s touto traťovou rychlostí tak činí 89,6 km, jde tedy o cca 40 % délky trati.\n\nV budoucnosti se plánuje další zvyšování rychlosti, přičemž omezujícím prvkem je především stávající napájení systémem 3 kV DC. Pro rychlosti od 250 km/h výše (o rychlostech nad 300 km/h se již neuvažuje) by bylo nutné přebudovat napájení na soustavu 25 kV 50 Hz AC.\n\nTato trať byla také svědkem různých pokusů o dosažená polských rychlostních rekordů. 11. května 1994 byl na CMK dosažen rychlostní rekord kolejí střední a východní Evropy – 250,1 km/h. Této rychlosti dosáhla během zkušební jízdy italská jednotka ETR 460 (Pendolino) poblíž odbočky Biała Rawska.\n\nDalší rekord byl dosažen 18. dubna 1999, kdy klasická souprava složená z lokomotivy a osobních vozů překročila v úseku Górą Włodowską a Psary rychlost 220 km/h. Tehdy šlo o zkušební jízdy za účelem otestování nových podvozků 25ANa pro osobní vozy a trakci zajišťovala lokomotiva EU43-001.\n\nBěhem zkušebních jízd v noci z 18. na 19. února 2013 dosáhla na CMK elektrická jednotka 31WE-001 z rodiny Impuls rychlosti 211,6 km/h, což je rychlostní rekord vozidla polské výroby.\n\nStarý rekord jednotky ETR 460 byl překonán 24. listopadu 2013, kdy jednotka Pendolino ED250 dosáhla v úseku Górą Włodowską - Psary rychlosti 293 km/h.\n\nV počátečních letech byla trať využívána hlavně v nákladní dopravě, čímž pomohla přetíženým starším tratím. Například v roce 1980 jezdilo po trati denně v průměru 73 nákladních vlaků a pouze 4 osobní. Postupně se však poměr vyrovnával a roce 1988 již po trati jezdilo denně 56 nákladních a 40 osobních vlaků.\n\nAž do června 1991 jezdily po CMK pouze dva expresy s rychlostí 160 km/h („Górnik“ a „Krakus“), což bylo způsobeno nedostatkem lokomotiv s touto rychlostí. Až sériové dodávky lokomotiv EP09 umožnily postupné zvyšování počtu vlaků jezdících touto rychlostí. Od grafikonu 1992/1993 již začaly na trati jezdit rychlostí 160 km/h expresy z Katovic a Krakova do Varšavy v taktu a objevily se zde první vlaky kategorie InterCity: „Górnik“, „Krakus“, „Sawa“ a „Kościuszko“. Celkem šlo o 7 párů Varšava – Krakov a 6 párů Varšava - Katovice.\n\nNejvětší počet expresů jezdil na CMK na přelomu tisíciletí, tehdy se jednalo o 27 párů vlaků s rychlostí 160 km/h. Později byla nabídka mírně omezena\n\nTrať byla budována pouze pro tranzitní dopravu s tím, že se nepřepodkládalo zastavování expresů ve stanicích na trati. Proto také stanice na CMK nebyly původně vybaveny pro výstup a nástup cestujících.\n\nPrvní výjimkou se stala stanice Włoszczowa Północ (česky Włoszczowa sever) ležící několik kilometrů od městečka Włoszczowa v Svatokřížském vojvodství. Po intervenci ministra Przemysława Gosiewského ze strany Právo a spravedlnost byla v roce 2006 ve stanici vybudována nástupiště a provedeny další úpravy s tím související. Po přestavbě stanice zde začaly zastavovat některé expresní vlaky společnosti PKP Intercity, které tudy předtím projížděly rychlostí 160 km/h. Oprávněnosti přestavby stanice a rolí ministra Gosiewského v celé kauze se zabývala také policie. \n\nV roce 2014 pak bylo vybudováno nástupiště také ve stanici Opoczno Południe nedaleko města Opoczno v Lodžském vojvodství.\n\n"}
{"id": "139843", "url": "https://cs.wikipedia.org/wiki?curid=139843", "title": "Fotbalové II. třídy", "text": "Fotbalové II. třídy\n\nII. třídy (druhé třídy, pod tímto názvem pouze v Praze; v Brně, Ostravě a Plzni nazývané městské přebory, v ostatních okresech okresní přebory) jsou osmou nejvyšší fotbalovou ligou v České republice. Jsou řízeny Okresními fotbalovými svazy a v Praze Pražským fotbalovým svazem. Druhé třídy se někdy ještě dělí na podskupiny A/B/C/D, které jsou na stejné úrovni, takže vítězové každé skupiny postupují do dané I. B třídy), podle zastoupení klubů v daném okrese nebo kvůli lepší dostupnosti v okrese. Nižší soutěží jsou Fotbalové III. třídy – s výjimkou okresů Chomutov, Jeseník, Karviná a Teplice, kde je Okresní přebor (II. třída) jediným stupněm okresních soutěží mužů. II. třída okresu Most byla zrušena po sezoně 2015/16. II. třída okresu Sokolov byla zrušena po sezoně 2017/18 a od sezony 2018/19 se hraje společný meziokresní přebor Cheb-Sokolov.\n"}
{"id": "139844", "url": "https://cs.wikipedia.org/wiki?curid=139844", "title": "Fotbalové III. třídy", "text": "Fotbalové III. třídy\n\nIII. třídy (Třetí třídy) jsou devátou nejvyšší fotbalovou ligou v České republice. Jsou řízeny okresními fotbalovými svazy a v Praze Pražským fotbalovým svazem. Třetí třídy se ještě dělí na skupiny A/B/C, (které jsou na stejné úrovni - takže vítězové každé skupiny postupují do dané II. třídy), podle zastoupení klubů v daném okrese nebo kvůli lepší dostupnosti v okrese. Nižší soutěží jsou Fotbalové IV. třídy.\n"}
{"id": "139847", "url": "https://cs.wikipedia.org/wiki?curid=139847", "title": "Georgi Parvanov", "text": "Georgi Parvanov\n\nGeorgi Parvanov (bulharsky Георги Първанов) (* 28. června 1957) je bulharský socialistický politik, v letech 2002 až 2012 byl prezidentem Bulharska.\n\nV minulosti byl členem Bulharské komunistické strany, později její nástupnické Bulharské socialistické strany. Poté, co byl zvolen prezidentem, musel vzhledem k zákazu členství bulharského prezidenta v jakékoliv politické straně z této strany vystoupit. V prezidentských volbách na podzim 2006 svůj prezidentský mandát obhájil, když ve druhém kole porazil kandidáta opozičního uskupení \"Útok\" Volena Siderova.\n\nGeorgi Parvanov je zastáncem členství své země v Severoatlantické alianci a v Evropské unii.\n"}
{"id": "139851", "url": "https://cs.wikipedia.org/wiki?curid=139851", "title": "Paličkovice nachová", "text": "Paličkovice nachová\n\nPaličkovice nachová (\"Claviceps purpurea\") je jedovatá vřeckovýtrusná houba z čeledi paličkovicovité, která tvoří podhoubí (mycelium) v semeníku lipnicovitých rostlin a mění ho v tmavý tvrdý útvar (sklerocium), tzv. \"námel\". Sklerocia obsahují farmaceuticky využitelné alkaloidy. Může být také původcem onemocnění zvaného ergotismus.\n\nPaličkovice nachová si vysloužila velké množství lidových názvů. Často bývá označována jako \"námel\", \"černidlo\", \"svaté žito\", \"svatý oheň\" nebo \"oheň svatého Antonína\".\n\nTato vřeckovýtrusná cizopasná houba vytváří stopkovité paličkovité útvary (stromata) s četným množstvím plodniček. Stroma je tvořeno sterilní stopkovitou částí a fertilní kulovitou fialově zbarvenou částí. Ve stromatu jsou zanořeny kyjovitě rozšířené plodnice (perithecia), které ústí na povrch úzkými otvory. Uvnitř perithecií se nachází výtrusorodá vrstva tvořená vřecky (asci) a vrstva neplodných podpůrných vláken. V každém vřecku se nachází osm jednobuněčných nitkovitých výtrusů (askospor), které zde vznikají meiotickým a následným mitotickým dělením. Semeníky napadené rostliny se transformují zbytněním pletiv do struktury tmavě fialového až černého útvaru zvaného sklerocium. Sklerocia představují v životním cyklu paličkovice trvalé (rigidní) stadium, v němž houba setrvává po dobu nepříznivých podmínek.\n\nPaličkovice cizopasí především v mladých semenících žita, ale i ječmene, pšenice a dalších druhů trav.\n\nK primární infekci dochází v období květu - koncem jara až začátkem léta. Askospory se zachytí na bliznách pestíků a vyklíčí v hyfy. Hyfy prorůstají do semeníku a rozrůstají se v něm v husté mycelium. Uvnitř mycelia se zakládají drobné komůrky vystlané konidiofory, které produkují nepohlavní konidie. Odškrcené konidie jsou vylučovány na povrch semeníku s kapičkami sladké šťávy (medovice), která je silným lákadlem pro hmyz.\n\nHmyz tak přenáší konidie hojně obsažené ve šťávě na další květy a stává se původcem sekundární infekce. Prorůstající houbová vlákna postupně mění samotný semeník ve sklerocium. Sklerocium se odděluje od hostitelské rostliny a zimu přečkává na povrchu půdy nebo v ní. V následujícím roce na jaře z něj opět vyrůstají hlavičkovitá stromata. Uvnitř fertilní části stromat se vytváří drobné dutinky, do nichž pronikají hyfy diferencované v pohlavní orgány - samičí askogon a samčí antheridium. Přiložením antheridia k askogonu dojde k plazmogamii s následným dělením jader. Vznikají askogenní hyfy na jejichž koncích se vytváří vřecka. Vřecka obsahují askospory, které celý cyklus započnou znovu.\n\nJedná se o kosmopolitní houbu, která je hojně rozšířená hlavně v Evropě. Dobře se množí v teplém a vlhkém prostředí.\n\nV současnosti se námel pěstuje jen na uměle infikovaných a speciálně upravených žitných porostech. Podle nejnovějších technologií kultivace lze pěstovat námel také v laboratorních podmínkách na živných médiích. Takto vyšlechtěné kmeny paličkovice produkují jednotlivé alkaloidy nebo jejich směs ve výhodném poměru. Pěstování námele na očkovaných kulturách žita započalo ve 30. letech 20. století ve Švýcarsku. Hlavními producenty námelových alkaloidů jsou dnes kromě Švýcarska také Německo, Itálie a Česko.\n\nSklerocium je zdrojem velkého množství alkaloidů. V námelu se jich objevuje více než čtyřicet. Jejich zastoupení se liší v závislosti na lokalitě pěstování. Jedná se o alkaloidy dvou strukturních typů – derivátu kyseliny lysergové (jednoduchých amidů a peptidových alkaloidů především ergotaminové, ergotoxinové a ergostinové řady) a klavinových alkaloidů. Přítomny jsou i další látky, jako například acetylcholin, aminy, oleje a barviva (sklererythrin, ergochrysin, ergoflavin).\n\nV České republice je v důsledku dodržování zásad správné zemědělské praxe nařízených Ministerstvem zemědělství ČR možnost nákazy ergotismem minimální. Nákaza však není zcela vyloučena při hrubém porušení zemědělské a technologické praxe v pěstování a následném zpracování obilovin. Jisté riziko představují také obilné výrobky produkované zeměmi, jejichž zemědělství a jeho kontrola se nachází na nedostatečné úrovni. Námelové alkaloidy jsou termolabilní a vlivem pečení či jiné tepelné úpravy dochází k jejich redukci o 50–86 %.\n\nV léčebných dávkách působí na nervová zakončení a hladké svaly krevních cév, čímž získávají schopnost zastavovat krvácení (např. poporodní krvácení). Mimo to vyvolávají i stahy děložního svalstva. Při těžké otravě zapříčiňují silné křeče, zvracení, bolesti hlavy, pomatenost a dokonce i smrt.\n\nNámelové alkaloidy našly uplatnění především v lékařství. Hojně se využívají v gynekologii, porodnictví a interním lékařství. Jsou také výchozí látkou pro výrobu LSD, které se využívá v psychiatrii nebo v konečné fázi léčby rakoviny.\n\nUž ve starověku, v řeckém chrámu v Eleusis poblíž Athén, kde se konaly mystické obřady, našel námel své uplatnění. Eleusinská mystéria byla spojena s kultem bohyně úrody a plodnosti Démétér. Součástí těchto obřadů bylo zasvěcení, jehož zakončením bylo popíjení rituálního nápoje zvaného \"kykeón\". Tvořila ho směs vody, ječmene a koření. Účastnící po vypití tohoto blahodárného nápoje pociťovali nezapomenutelné fyzické i mystické prožitky doprovázené tělesným třesem a závratěmi způsobené intoxikací alkaloidy.\n\nAž s nástupem křesťanství došlo v Evropě k rozsáhlejšímu pěstování žita. Především na venkově se v důsledku požívání mouky znečištěné námelem značně rozšířily otravy. Tyto otravy si ve středověku vyžádaly tisíce obětí a postupem času vyvrcholily v epidemie. Z této doby jsou popsány dva typy onemocnění. Jedná se o konvulzivní formu (\"ergotismus convulsivus\"), objevující se častěji v severovýchodní Evropě, a sněť (\"ergotismus gangraenosus\"), která byla častější v jihozápadní Evropě. Onemocnění gangrenózní formou ergotismu bylo pokládáno za boží trest a označováno jako\" Ignis sancti Antonii \"neboli oheň sv. Antonína.\n\nPříčinu těchto epidemií objasnil francouzský lékař Louis Thuillier v roce 1676. V době středověku mlynáři často rozdělovali mouku pro bohatší zákazníky a pro chudinu. Mouka pro chudinu běžně obsahovala 6–10 % námele. V dnešní době jsou pro zdraví škodlivá stanovena 0,2 % námele. Objevem příčiny epidemií se zvýšila kontrola mouky ve mlýnech a počty otrav se začaly snižovat.\n\n\n"}
{"id": "139854", "url": "https://cs.wikipedia.org/wiki?curid=139854", "title": "II. třída", "text": "II. třída\n\nVýraz II. třída může mít více významů:\n"}
{"id": "139858", "url": "https://cs.wikipedia.org/wiki?curid=139858", "title": "Horká skvrna", "text": "Horká skvrna\n\nHorká skvrna, také horké skvrny () je místo v astenosféře v zemském plášti, kde se shromažďuje magma a stoupá vzhůru k zemskému povrchu. Následně se projevuje vulkanismem.\nHorké skvrny jsou charakteristické zvýšeným tokem geotermální energie. Může to být důsledek výstupu konvekčních proudů nebo většího soustředění radioaktivních izotopů v zemské kůře. Magma následně vystupuje na povrch a vznikají oblasti sopečné činnosti, které však nekopírují místa, kde se setkávají litosférické desky. Horké skvrny se mohou nacházet na mořském dně i na kontinentech. Protože jejich poloha není vázána na litosférické desky, změní se při pohybu desky i místo výstupu magmatu na jejím povrchu. Důkazem tohoto procesu je vznik řetězců sopečných ostrovů.\n\nMagma horkých skvrn pochází z větších hloubek a má bazické (zásadité) složení. Díky malé viskozitě (vazkosti) lávy vznikají sopky charakteristické velkou šířkou základny a menším sklonem svahů, tzv. štítové vulkány či až supervulkány.\n\nKdyž dojde k posunu desky nad horkou skvrnou, přichází sopka o svůj zdroj magmatu a stává se vyhaslou. Postupným zvětráváním se snižuje její nadmořská výška, až nakonec opět zmizí pod hladinou oceánu. Tak vzniká podmořská hora neboli guyot. Teprve připočtením těchto podmořských vyhaslých sopek k těm v současnosti aktivním lze získat skutečnou délku celého ostrovního řetězce. Podle polohy jednotlivých sopek je pak možné určit i směr pohybu litosférické desky.\n"}
{"id": "139862", "url": "https://cs.wikipedia.org/wiki?curid=139862", "title": "Fotbalové I. A třídy", "text": "Fotbalové I. A třídy\n\nI. A třídy (První A třídy) jsou šestou nejvyšší fotbalovou ligou v České republice. Jsou řízeny krajskými fotbalovými svazy a v Praze Pražským fotbalovým svazem. První A třídy se ještě mohou dělit na skupinu A a skupinu B (které jsou na stejné úrovni – takže vítězové obou skupin postupují do nejvyšší krajské soutěže), podle zastoupení klubů v daném kraji nebo kvůli lepší dostupnosti v kraji. Kraje se skupinami A a B jsou Praha, Středočeský kraj, Jihočeský kraj, Ústecký kraj, kraj Vysočina, Jihomoravský kraj, Olomoucký kraj, Moravskoslezský kraj a Zlínský kraj. Nižší soutěží jsou Fotbalové I. B třídy.\n\n"}
{"id": "139863", "url": "https://cs.wikipedia.org/wiki?curid=139863", "title": "Fotbalové I. B třídy", "text": "Fotbalové I. B třídy\n\nI. B třídy (První B třídy) jsou sedmou nejvyšší fotbalovou ligou v České republice. Jsou řízeny krajskými fotbalovými svazy a v Praze Pražským fotbalovým svazem. První B třídy se ještě mohou dělit na skupiny A/B/C/D/E (které jsou na stejné úrovni - takže vítězové každé skupiny postupují do příslušné I. A třídy), podle zastoupení klubů v daném kraji nebo kvůli lepší dostupnosti v kraji. Nižší soutěží jsou Fotbalové II. třídy.\n\n"}
{"id": "139864", "url": "https://cs.wikipedia.org/wiki?curid=139864", "title": "Mandragora lékařská", "text": "Mandragora lékařská\n\nMandragora lékařská (\"Mandragora officinarum\", syn. \"Mandragora officinalis\"), neboli pokřín obecný, je jedovatá středomořská rostlina z čeledi lilkovité, nejznámější z šesti zástupců rodu mandragora. Pro své psychoaktivní účinky jako delirogen a zvláštní tvar kořene byla používána v čarodějnictví a magii.\n\nSlovo mandragora bývá většinou odvozován z řeckého slova \"\"mandra\"\" které značí chlév či dobytek, rostlina je totiž pro hospodářská zvířata jedovatá. Jiná teorie odvozuje název ze sanskrtu, z \"\"mangros\"\" a \"\"angora\"\" tedy \"uspávací látka\" Rostlina má mnoho jiných názvů, v Bibli je nazývána \"\"jablíčko lásky\"\".\n\nMezi další názvy patří: \"\"čertovské\"\" či \"\"satanovské jablíčko\"\", \"\"psí jablko\"\", \"\"kořen satanův\"\", \"\"ďáblova varlata\"\", \"\"zemské jablko\"\" či \"\"zemský mužíček\"\".\n\nMandragora lékařská je vytrvalá bylina s krátkým stvolem, jež může být stará až 50 let. Na něm vyrůstá hustá růžice řapíkatých svraštělých oválných listů dlouhých až 30 cm. Z růžice pak vyrůstají hrozny zvonkovitých květů, dlouhé okolo 3 cm a zelenobílé, fialové či modravé barvy. Rostlina kvete na jaře. Plodem jsou oranžové kulovité či oválné bobule, jež mají výrazné aroma a jejichž dužina obsahuje mnoho malých semen. Charakteristickým znakem rostliny je silný, dužnatý, vidlicově rozvětvený kořen, který někdy připomíná lidské tělo. Kořen dosahuje hloubky až 1 m.\n\nMandragora lékařská roste ve Středomoří, centrem jejího výskytu je Řecko a jižní Itálie. Vyskytuje se také na Blízkém východě. Lze ji nalézt hlavně na neobdělávaných kamenitých půdách.\n\nMandragora byla v starověké Palestině a Egyptě považována za rostlinu lásky. V Bibli je zmiňována v Genesis a Písni písní jako „jablíčko lásky“. Také Řekové ji považovali za afrodisiakum. Léčivé účinky rostliny jsou zmiňovány v egyptském Eberském papyru (přibližně 1550 př. n. l.). Pro své narkotické účinky byla využívána v antice jako anestetikum. Hippokratés doporučoval mandragoru na nemoci žlučníku, Plinius starší jako anestetikum a lék na hadí uštknutí. Avicenna jí uvádí také jako anestetikum, ale také jako lék na bolesti hlavy a epilepsii. Mezi další lékařské využití patřilo užívání zahuštěné šťávy jako masti na spáleniny, otoky či pohmožděniny a v kombinaci s ječnou moukou na bolesti svalů a kloubů. Mandragora byla podávána lidem, kteří byli ukřižováni.\n\nVe středověké Evropě byla využívána ve formě odvaru ve víně jako hypnotikum a anestetikum a také na léčbu ženské neplodnosti. V Evropě se však mandragoře přisuzovala především čarodějná moc, odvozená z tvaru kořene jež připomíná lidskou postavu (Alraunmännchen, Erdmännchen, Erdweibchen). Někdy byl kořen do lidské podoby přiřezáváním upravován. Byla rozlišována mandragora mužská a ženská, z nichž ženská byla žádanější a více připomínala člověka. Tyto figurky měly chránit před nemocemi a nosit štěstí. Byla využívána do čarodějnických mastí, jež navozovaly halucinace o létání. Z toho nejspíše vychází německý název „Hexenkraut“, tedy čarovná bylina. Rostlina také byla součástí „nápojů lásky“. Věřilo se že může růst pouze pod šibenicí, kde ukápla moč či semeno oběšence: Z toho vzniklo lidové pojmenování „šibeničník“.\n\nOkolo mandragory se tradovala pověra trvající od starověkého Říma určující přísné předpisy týkající se sběru. Kdo se opovážil mandragoru vykopat, mohl být zabit děsivým křikem, který vydává démon sídlící v kořeni mandragory, když je vytažen. K ochraně bylo potřeba magického rituálu, v kterém hrál výraznou roli pes, jenž měl zemřít místo sběratele. Přivázal se ke kořeni mandragory, probodl se dýkou, aby ve smrtelné křeči vytrhl kořen ze země.\n\nPřestože rostlina není více psychoaktivní než ostatní rostliny z čeledi lilkovitých, byla jí přisuzována výrazná magická moc. Podobná víra se také týkala jiných rostlin rodu mandragora, jako je například rostlina Mandragora autumnalis rostoucí na Rhodu a nazývaná „zlatá jablíčka lásky“. Tyto pověry začaly mizet během 17. století díky znalostem botaniků.\n\nMandragora lékařská, především její kořen a semena, působí jako silné sedativum, hypnotikum a halucinogen. Nejčastějším způsobem užívání bývá vtírání mandragory smísené s tukem či olejem do kůže: Při tomto způsobu se do těla dostává především skopolamin se silnými halucinogenními účinky. Při intoxikaci výrazně poklesá aktivita centrální nervové soustavy jako ve spánkové REM-fázi. V nižších dávkách navozuje trans a živé sny po dobu několika hodin. Alkaloidy v mandragoře nepříznivě působí na srdeční sval. Postupem času se zvyšuje tolerance, je tedy nutno zvyšovat dávky, ale závislost nevzniká.\n\nV současné době také vzrůstá zájem o využití mandragory k léčbě cukrovky a vysokého krevního tlaku. Některé obsažené alkaloidy také účinkují proti rakovinovému bujení, především proti leukémii.\n\nÚčinnými látkami mandragory lékařské jsou tropanové alkaloidy, kterých je v rostlině asi 0,4 %. Jedná se o hyoscyamin, skopolamin, atropin, které jsou přibližně v poměru 18:2, 5:1), a dále nor-hyoscyamin a cuscohygrin (dříve nazývaný mandragorin).\n\nHalucinogenní účinky vyvolává zjevně skopolamin (opojení, po kterém následuje narkóza s halucinacemi v přechodném stavu mezi bděním a spánkem). Tyto alkaloidy se nalézají v celé rostlině, ale jejich největší koncentrace je v semenech a v kořenu. Skopolamin a hyoscyamin mohou být použity jak jako léky, tak i jako jedy.\n\nJedovaté tropanové alkaloidy z této rostliny vyvolávají klasickou anticholinergní otravu. Symptomy se obvykle objeví za 30–60 minut po požití a mohou trvat 24–48 hodin, neboť tropanové alkaloidy prodlužují vyprázdnění a absorpci zažívacího traktu. Má se za to, že skopolamin, působící jako antagonista jak na periferální, tak i na centrální muskarinové receptory, je hlavní látkou způsobující toxické účinky těchto rostlin.\n\nTropanové alkaloidy se nalézají ve všech částech rostliny, s jejich nejvyšší koncentrací v kořenech a semenech (ta jsou v plodech rostliny). Atropin je artefakt vznikající racemizací l-hyoscyaminu při jeho čištění. Množství každého alkaloidu v rostlině závisí na varietě rostliny, roční době, místě růstu a části rostliny. Již v množství 0,1 mg ze semen může způsobit smrt jako následek zástavy srdečního rytmu.\n\nVe farmaceutickém průmyslu jsou sloučeniny mandragory základem léčivé látky etoposidů, účinných \"cytostatik\", tedy látek používaných na potlačení nádorového bujení. Jako u všech cytostatik však dochází k působení i na nepozměněné buňky.\n\nŽenou, jež se zrodila z kořene mandragory, se zabývá novela německého spisovatele Hannse Heinze Ewerse jménem Alraune z roku 1911. Na námět tohoto díla bylo natočeno několik filmů.\n\nMandragora se také vyskytuje ve fantasy literatuře a filmech jako Harry Potter, Zaklínač, Faunův labyrint, Maso a krev nebo Císařův pekař.\n\n\n\n \n"}
{"id": "139865", "url": "https://cs.wikipedia.org/wiki?curid=139865", "title": "Cínovec", "text": "Cínovec\n\nCínovec může mít tyto významy:\n"}
{"id": "139867", "url": "https://cs.wikipedia.org/wiki?curid=139867", "title": "DOS extender", "text": "DOS extender\n\nDOS extender je technologie programování, umožňující DOSovým programům efektivně využívat všechnu paměť počítače (místo 640 KB) u procesorů 80286 a novějších a navíc 32-bitové adresování a instrukce u 80386 a vyšších.\n\nDOS extendery existují 16-bitové (pro procesory od 80286, nikdy nebyly příliš populární, dnes zcela bezvýznamné) a 32-bitové (od 80386, byly velmi populární 1992…1995, po příchodu Windows 95 popularita DOSu a tím i DOSových extenderů výrazně poklesla, přesto jsou některé dodnes vyvíjeny).\n\nPřed načtením vlastního programu do paměti se načítá a spouští extender, umístěný na začátku programového souboru. Některé extendery jsou tam umístěny celé, nebo tam může být pouze část a zbytek je hledán v separátním souboru (nejznámější: DOS4GW.EXE). Extender nejdříve ověřuje systémové předpoklady (verze DOSu, a procesor (80386 pro 32-bitové extendery)). Potom testuje, jestli už je k dispozici DPMI, pokud ne, aktivuje vlastní. Pro vlastní DPMI testuje, jaké „memory managers“ (HIMEM/XMS nebo EMM386/EMS/VCPI) jsou aktivní a podle toho se zařídí. Dobrý extender žádné nevyžaduje, ale pokud jsou aktivní, tak s nimi kooperuje. Vlastní program je načítán do „DPMI memory“, většinou nad 1 MB, a tam vykonáván v chráněném režimu. Pro přístup ke službám DOSu a BIOSu extender přepíná do reálného režimu (pokud je aktivní EMM386, tak do „V86 mode“). Pro přístup do „low memory“ poskytuje přenosové buffery. Po skončení programu DOS extender po sobě „uklidí“ a vrátí se do DOSu. Navíc se musí starat o korektní obsloužení přerušení (klávesnice, myš, …), chyb („exceptions“ v procesoru, nedostatek paměti, …) a umožňovat spouštění jednoho programu z druhého, a to i různých typů (programy používající DOS extender nebo klasické programy pro reálný režim).\n\n\n\n\n"}
{"id": "139868", "url": "https://cs.wikipedia.org/wiki?curid=139868", "title": "Seznam silnic II. třídy v Česku", "text": "Seznam silnic II. třídy v Česku\n\nNa území Česka se v současnosti nachází 428 čísel silnic II. třídy.\n\nSilnice II. třídy se v Česku označují trojciferným číslem. Čísluje se vesměs kontinuálně od 101 dále. Základní číslování je nezávislé na číslování silnic I. třídy a probíhá tímto směrem: Praha – Čechy jižně od Prahy – západně od Prahy – severně od Prahy – východně od Prahy – Vysočina – jihozápadní Morava – jižní Morava – střední Morava – Slezsko – (jiho)východní Morava (řada plynule pokračuje na západním Slovensku). Takto jsou dána čísla až po 498 (někdejší 499 byla přečíslována na 71).\n\nČísla počínající pětkou (5xx) jsou použita rozptýleně na různé spojovací a doplňkové úseky; řada je nespojitá vlivem dřívější jednoty se Slovenskem, kde byla (a dosud je) většina jejích čísel použita pro „běžné“ silnice II. třídy. Řada je postupně kompletována od č. 501 dále.\n\nŘada 6xx je pak systematicky používána pro označování bývalých silnic I. třídy (předřazením 6(0)- před původní číslo), zpravidla degradovaných na II. třídu po nahrazení dálnicí nebo jinou novou silnicí, výjimečně i bez náhrady (644). Neplatí to výhradně; některé degradované silnice mají i jiné očíslování (část bývalé 2 je II/425, část bývalé 11 se stala součástí II/474, část bývalé 18 je součástí II/150, část bývalé 47 je II/430).\n\nPo přečíslování v roce 1997, kdy bylo několik silnic I. třídy převedeno (bez náhrady) do kategorie II. třídy (a naopak), dostaly tyto nové silnice II. třídy čísla co nejlépe odpovídající místním poměrům, buď jako prodloužení navazující stávající silnice II. třídy, nebo použitím blízkého čísla, které bylo uvolněno přečíslováním jiné silnice.\n\nMezi další zrušené silnice patří II/100 (v Praze), II/211, II/215, II/216, původní II/150 (dnes I/24), původní II/159 (dnes součást I/39), II/333 (dnes součást I/2), II/458 (dnes součást I/57), původní II/466 (dnes I/56), původní II/468 (dnes II/466), II/485 (dnes součást I/56), \"II/499\" (dnes I/71), II/551 (dnes I/61) a II/569.\n\n\n"}
{"id": "139871", "url": "https://cs.wikipedia.org/wiki?curid=139871", "title": "Hráz", "text": "Hráz\n\nHráz je stavba nebo přírodní útvar, který zabraňuje volnému průtoku vody. Hrázemi je vytvářeno vzdutí rybníků (viz rybniční hráz), hráze údolních nádrží se nazývají přehrady, podél břehů řek se staví protipovodňové hráze.\n\nPokud se jedná o přírodní útvar, hovoříme o přirozené hrázi, pokud je to stavba, bývá označována jako umělá hráz.\n\nHráze nestaví jen lidé, ale i zvířata – například bobr.\n\nPrvní umělé hráze jsou známy z mykénského Řecka.\n\nUmělá hráz je zemní, ocelová nebo betonová stavba zpravidla lichoběžníkového průřezu s výrazně převládajícím délkovým rozměrem podél pobřeží moře, vodního toku nebo napříč vodním tokem sloužící ke vzdutí vody (přehrada nebo rybniční nádrž). Slouží k zadržování povodní, ochraně okolních pozemků před záplavami, ke zpevnění, úpravě a ochraně břehů či splavnění toku. Podle jiné definice je to jen taková stavba podél vodního toku (tedy kromě přehrad a rybničních nádrží), podle další taková stavba kromě přehrad (přičemž v české terminologii se i přehrada zásadně považuje za „hráz“).\n\n\nZemní hráze se budují dodnes. Nazývají se také hrázové přehrady a stavějí se vyhloubením rozsáhlého koryta do podkladové horniny, která udržuje zpevněnou jílovitou výplň na místě. Ze zeminy se potom navrší hráz napříč k oběma bočním stranám koryta. Stěna hráze obrácená k proudu (návodní) se pokryje štěrkem, do něhož se zasadí kameny, aby voda zeminu neodplavovala. Druhá stěna přehrady (vzdušní) a její vrchol (koruna) se osadí drny, které zadržují zeminu a chrání ji proti vymílání deštěm. Hrázovou přehradu je možné vybudovat i celou z kamene a hrubého štěrku, s asfaltovým obložením jako u silničního povrchu.\n\nÚprava toku vody, ať už regulace břehů toku, nebo vytvoření přehrady, má komplexní dopady na okolní prostředí. Na území dochází k hydrologickým změnám (výška hladiny podzemních vod), následovaným změnami rostlinstva a živočišstva..\n\nPřehradní hráze způsobují ekologickou zátěž zejména zatopením - a tím v podstatě zničením - rozsáhlých částí ekosystému. Výstavba přehradních hrází ztěžuje migraci některých živočišných druhů. Stabilizace výšky hladiny řeky pod hrází a budování regulačních hrází podél toků může vést k zániku společenství přizpůsobených pravidelným záplavám.. Případné protržení hráze může mít katastrofální následky pro člověka i přírodu na rozsáhlém území, jako tomu bylo například při protržení hráze odkaliště u Ajky nebo hráze přehrady Desná.\n"}
{"id": "139872", "url": "https://cs.wikipedia.org/wiki?curid=139872", "title": "Myrhovník", "text": "Myrhovník\n\nMyrhovník (\"Commiphora\") je rod z čeledi březulovitých, některé jeho druhy se využívají k produkci vonné pryskyřice – myrhy.\n\nMyrhovník roste především v Africe včetně Madagaskaru, na Arabském poloostrově i v Indii. Vyskytuje se nejvíce v oblastech se suššími pozemky, poblíž pouští ale některé druhy však i přímo v tropickém prostředí.\n\nMyrhovník je většinou malý opadavý stromek nebo keř s krátkými větvičkami s trny. Kůra je hladká nebo trnitá. Má ve své kůře i dřevu kanálky s aromatickými pryskyřicemi. Malé lichozpeřené listy vyrůstají na krátkých větvičkách nebo internodiích. Jsou to rostliny většinou přizpůsobené k životu v suchém prostředí.\n\nObvykle trojčetné květy vykvétají ještě před listy a jsou seskupeny ve vrcholících, latách nebo se objevují jednotlivě. Petaly i sepaly mají po čtyřech lístcích, tyčinek je 4 nebo 8. Plody jsou peckovice, kulatého nebo vejcovitého tvaru, obsahují jedno nebo dvousemennou pecku.\n\nMyrha byla ve středověku společně s kadidlem nejvzácnější surovinou. Vzácná vonná pryskyřice se získává z naříznuté kůry kmene nebo větví některých druhů myrhovníků, odkud vytékají kapičky příjemně aromatické, žluté až červenohnědé, na vzduchu tuhnou a postupně tmavnou. Řez se provádí do poloviny tloušťky kůry, tj. asi do 7 mm. Strom v produktivním věku dává asi 1 kg pryskyřice ročně.\n\nZe stromu myrhovníku pravého (\"Commiphora myrrha\") pěstovaného v Somálsku a Etiopii se získává nejkvalitnější myrha s názvem „herabol“, z myrhovníku (\"Commiphora kafar\") (=\"Commiphora erythraea\") pěstovaného na Arabském poloostrově myrha „bisabol“.\n\nMyrha smíšená s kadidlem byla a stále je důležitou složkou náboženských obřadů, používá se jako obětina bohům. Ve starověkém Egyptě byla myrha nepostradatelnou součásti balzamování mumií. Má také zdravotnické účinky, hlavně antiseptické při ošetřování otevřených ran. Rozemletá kůra se používá proti malárii, zralé plody myrhovníků pomáhají proti břišnímu tyfu, bolestem břicha a zubů. Extrahované oleje se používají v parfémech a různých kosmetických přípravcích. Některé druhy rychle rostoucích myrhovníků se pěstují pro dřevo.\n\nRod myrhovník má asi 190 druhů, z toho 150 roste v Africe.\nMezi nejznámější patří již výše jmenované:\na potom ještě:\n\n\n\n \n"}
{"id": "139873", "url": "https://cs.wikipedia.org/wiki?curid=139873", "title": "John Deacon", "text": "John Deacon\n\nJohn Deacon (* 19. srpna 1951, Oadby, Leicester, Anglie) je britský baskytarista. Proslavil se především jako člen legendární skupiny Queen, ve které hrál hlavně na baskytaru, ale i na klávesy. Pro kapelu složil i několik písní, jako například You're My Best Friend nebo Another One Bites the Dust. \n\nJohn Deacon se narodil 19. srpna 1951 v Anglii. Když mu bylo 14 let, založil skupinu \"The Opposition\", která měla celkem velký úspěch na veřejnosti a hrála i na vojenských základnách. Po odstěhování do Londýna kvůli studiu musel \"The Opossition\" (studium pro něho bylo důležitější) opustit a v Londýně navštěvoval různé kluby, v jednom z nich v roce 1971 se potkal s Freddiem Mercurym, Brianem Mayem a Rogerem Taylorem a ti, protože potřebovali do své nově založené skupiny Queen baskytaristu, ho pozvali na zkoušku a přijali ho.\n\nJohn má vysokoškolské vzdělání. Na univerzitě v Chelsea vystudoval obor elektronika a výpočetní technika. \n\nV dnešní době (od roku 1997 kdy ukončil svou kariéru) žije John s rodinou v ústraní a užívá si chvíle svého života. \n\nV kapele hrál od roku 1971 do roku 1997.\nKromě basové kytary ovládá i hru na kytaru a klávesy, na které hraje i na nahrávkách Queen. Proslul i jako komponista - především hity jako \"I Want to Break Free\", \"Another One Bites the Dust\", \"You're My Best Friend\" či Friends Will Be Friends. V mnoha písních Queen hraje nejen na basovou, ale i na elektrickou či akustickou kytaru. Při živých koncertech vystupoval (leč vzácně) také jako doprovodný zpěvák.\nPo smrti zpěváka Freddieho Mercuryho v roce 1991 se ještě se spoluhráči z kapely (Brianem Mayem a Rogerem Taylorem) za účelem spolupráce na jednorázových projektech. Roku 1992 vystoupil na vzpomínkovém koncertě na Freddieho Mercuryho s názvem The Freddie Mercury Tribute Concert, v roce 1995 se podílel s ostatními spoluhráči z Queen na tvorbě alba Made In Heaven a v roce 1997 naposledy veřejně vystoupil s Queen a Eltonem Johnem. Téhož roku se naposledy sešel s Brianem Mayem a Rogerem Taylorem ve studiu kvůli natáčení nové písně No-One but You (Only the Good Die Young) pro další album Queen Rocks. Avšak od roku 1997 již není na hudební scéně aktivní a stáhl se z veřejného života. \n\n"}
{"id": "139879", "url": "https://cs.wikipedia.org/wiki?curid=139879", "title": "Ian Gillan", "text": "Ian Gillan\n\nIan Gillan (* 19. srpna 1945 Londýn) je britský zpěvák, známý především jako člen hard rockové skupiny Deep Purple a také díky svému jednoletému angažmá v Black Sabbath. Zpíval také roli Ježíše Krista na původní nahrávce rockové opery Andrew Lloyda Webbera \"Jesus Christ Superstar\".\n\nNarodil se v Chiswick Maternity Hospital v Londýně. Jeho otec Bill byl skladníkem v londýnské továrně, pocházel z Govanu v Glasgow a školu opustil ve věku 13 let, zatímco jeho matka Audrey pocházela z hudební rodiny jako nejstarší ze čtyř dětí a její otec byl operní zpěvák a amatérský pianista.\n\nByl členem Deep Purple v letech 1969 - 1973 a zpíval na slavných albech \"Fireball\" a \"Machine Head\". V této době také nahrává part Ježíše Krista na koncepční dvojalbum Lloyd Webberovy rockové opery \"Jesus Christ Superstar\".\n\nPo odchodu z Deep Purple se stáhl z hudebního světa a vrhl se do světa obchodu, ale naprosto neúspěšně. Povzbuzen vřelým přijetím na Butterfly Ball v roce 1975 se rozhodl pokračovat v pěvecké kariéře a založil Ian Gillan Band. Původně tíhl zvuk kapely k výraznému jazz-rocku, avšak nebyl příliš populární a tak byl nahrazen tvrdším hard rockovým zvukem, přičemž Gillan obměnil sestavu a zkrátil název kapely na Gillan. Na britské žebříčky se vrátil s vydáním alba \"Mr. Universe\" a po několika dalších změnách sestavy vydal řadu hitů a úspěšných alb, například \"Glory Road\", \"Future Shock\", \"Double Trouble\" a nakonec \"Magic\".\n\nPoté kapelu rozpustil s tím, že jeho poškozené hlasivky potřebují odpočinek. V roce 1983 se stal členem Black Sabbath a nahrál s nimi album \"Born Again\". Krátce po ukončení turné k albu na začátku roku 1984 se připojil ke znovusjednoceným Deep Purple. Deep Purple opět opustil v roce 1989, ale vrátil se o tři roky později, v roce 1992 a od té doby zůstává členem.\n\nV dubnu 2006 vydal CD a DVD \"Gillan's Inn\" dokumentující jeho čtyřicetiletou kariéru. Vystupují na něm Tony Iommi, Jeff Healey, Joe Satriani a současní či bývalí členové Deep Purple Jon Lord, Roger Glover, Ian Paice, Don Airey a Steve Morse. Album obsahuje vybrané a znovunahrané skladby od Deep Purple, Black Sabbath a některé ze sólové kariéry. Gillan také oznámil, že alba z jeho sólové kariéry opět vyjdou a to na konci roku 2006 u Demon record company.\n\n\n\n\n\n\n\n\n\n\n"}
{"id": "139881", "url": "https://cs.wikipedia.org/wiki?curid=139881", "title": "ACTS (přepravní systém)", "text": "ACTS (přepravní systém)\n\nACTS (zkratka z německého Abroll-Container-Transport-System) je přepravní systém pro kombinovanou dopravu silnice-železnice. V rámci tohoto systému jsou používány speciální odvalovací kontejnery, které jsou přepravovány na speciálních železničních vozech nebo na automobilových nosičích.\n\nExistuje asi 30 základních typů kontejnerů pro tento přepravní systém. Tyto kontejnery musí splňovat tyto základní rozměry: délka 5 950 mm, šířka 2 500 mm, výška maximálně 2 500 mm).\n\nNejčastěji jsou kontejnery používány pro přepravu sypkých substrátů. Základní typy těchto kontejnerů jsou kontejnery otevřené (též valníkové) a uzavřené (též kontejnery skříňového typu). Uzavřené kontejnery jsou vhodné v případě potřeby chránit přepravovaný substrát před povětrnostními vlivy. Naopak otevřené kontejnery se využívají v případě, že není potřeba substrát chránit, a výhradně také pro přepravu materiálů, které by se mohly v uzavřeném prostoru zničit hnilobou či plísní. Kontejnery však mohou být i nádržkové (cisternové), plošinové, izotermické, plachtové aj.\n\nKontejnery ACTS jsou po železnici přepravovány na čtyřnápravových plošinových vozech, které umožňují současnou přepravu až tří kontejnerů. Samotné kontejnery jsou na voze umístěny na otočných nosičích. Překládku kontejneru z/na tento vůz zabezpečuje automobilový překladač.\n\nTyto nosiče vznikají úpravou standardních nákladních automobilů. Jeden automobil může nést pouze jeden kontejner. Nástavba automobilu má zároveň funkci překladače, takže pro manipulaci s kontejnerem již nejsou nutná žádná další zařízení. K překládce kontejneru mezi automobilem a železničním vozem tedy stačí zpevněná plocha u koleje a jeden vyškolený řidič.\n\nAutomobilový překladač zároveň umožňuje sklopení kontejneru v úhlu 53-57 stupňů, takže může být použit pro vykládku substrátu z kontejneru.\n\nV Česku provozuje tento přepravní systém zatím (2006) pouze společnost Advanced World Transport (bývalé OKD, Doprava), která je zároveň největším operátorem systému ACTS ve střední Evropě. Pro přepravu těchto kontejnerů používá upravené automobily Scania a Tatra a železniční vozy řady Slps (vznikly přestavbou z českých vozů Sps a rakouských vozů Gabs).\n\n"}
{"id": "139894", "url": "https://cs.wikipedia.org/wiki?curid=139894", "title": "Hráz (anatomie)", "text": "Hráz (anatomie)\n\nHráz (: \"perineum\") je v anatomii člověka definována jako silná svalnatá oblast mezi konečníkem a pohlavním orgánem (u žen pochvou, u mužů šourkem). U žen je tato oblast silně namáhána během porodu, a proto bývá někdy nastřižena (tzv. epiziotomie).\n"}
{"id": "139895", "url": "https://cs.wikipedia.org/wiki?curid=139895", "title": "Mirek", "text": "Mirek\n\nMirek je mužské rodné jméno, pravděpodobně znamenající mírumilovný nebo mírný, ale má i jiný význam neznámého původu.\n\n\nV jiných jazycích se používají formy:\n\nPoužívá se jako domácká podoba více křestních jmen:\n"}
{"id": "139901", "url": "https://cs.wikipedia.org/wiki?curid=139901", "title": "Svěrák (příjmení)", "text": "Svěrák (příjmení)\n\nPříjmení Svěrák pochází z českého apelativa \"svěrák\". Ženskou variantou je Svěráková.\n\n"}
{"id": "139902", "url": "https://cs.wikipedia.org/wiki?curid=139902", "title": "Laura Bushová", "text": "Laura Bushová\n\nLaura Bushová (Laura Lane Welch Bush; * 4. listopadu 1946, Midland, Texas) je manželka amerického bývalého prezidenta George W. Bushe, kterého si vzala v roce 1977. Mají dvě dcery, dvojčata, Barbaru a Jennu.\n\nNarodila se ve městě Midland v Texasu jako jediné dítě podnikatele ve stavebnictví Harolda Bruce Welche (1912–1995) a Jenny Luise Hawkinsové (nar. 1919). Byla velmi dobrou studentkou. V roce 1963 měla dopravní nehodu, při níž přehlédla stopku a narazila do auta svého přítele Mikea Douglase, který na následky zranění zemřel. Nehoda se obešla bez vyšetřování, i když existovaly spekulace o ovlivňování ze strany otce.\n\nOd roku 1964 studovala na Jižanské metodistické univerzitě učitelství pro první stupeň. Po absolvování školy učila na několika základních školách v Houstonu a pracovala v dětské knihovně. V roce 1974 se přestěhovala do Austinu, kde pracovala na ZŠ Molly Dawsonové s hispánskými dětmi.\n\nV Austinu se seznámila s Georgem W. Bushem a po krátké známosti se vzali 5. listopadu 1977. Do té doby byla registrovaná demokratka. Po svatbě se stala ženou v domácnosti. Dne 25. listopadu 1981 se jí po rizikovém těhotenství narodila dvojčata Barbara Pierce a Jenna Welch, které dostaly jména po svých babičkách.\n\nV roce 1993 se její manžel stal guvernérem státu Texas, ona se zabývala především zvyšováním gramotnosti.\n\nPo vítězných prezidentských volbách 2000 se Bushovi nastěhovali do Bílého domu a Laura se jako první dáma zaměřila na vzdělávání, podporovala programy na přeškolení válečných veteránů na učitele, snažila se o zvyšování kvality státního školství a v Kongresu dokázala prosadit zvýšení rozpočtu na vzdělání.\n\nBěhem funkčního období příliš nevyjadřovala své politické postoje, přesto byla ze začátku proti válce v Iráku a na rozdíl od silně věřícího manžela podporovala výzkum na embryích.\n\n\n"}
{"id": "139911", "url": "https://cs.wikipedia.org/wiki?curid=139911", "title": "JMac (EP)", "text": "JMac (EP)\n\nJMac je první sólová nahrávka mladého amerického zpěváka Jesse McCartneye, která byla vydána v roce 2003.\n\n"}
{"id": "139913", "url": "https://cs.wikipedia.org/wiki?curid=139913", "title": "Kim Čong-il", "text": "Kim Čong-il\n\nKim Čong-il, v anglickém přepisu Kim Jong-il, : , : , (16. února 1941, Vjatskoje poblíž Chabarovsku, Sovětský svaz /sovětské prameny/ nebo 16. února 1942, Pektusan, Korea /severokorejské prameny/ – 17. prosince 2011, Severní Korea) byl severokorejský politik, zastánce učení čučche, a od roku 1994 de facto vůdce Korejské lidově demokratické republiky. Během svého pobytu v SSSR používal jméno Jurij Irsenovič Kim. Zemřel na rozsáhlý srdeční infarkt.\n\nJeho nejvýznamnější funkcí v současném systému byl předseda Výboru národní obrany Korejské lidově demokratické republiky, byl rovněž nejvyšším velitelem Korejské lidové armády (čtvrté největší na světě – velení převzal 25. prosince 1991) a generálním tajemníkem Ústředního výboru Korejské strany práce (ÚV KSP). V těchto funkcích nahradil zakladatele KLDR a „věčného prezidenta“, svého otce Kim Ir-sena, který zemřel v roce 1994 na selhání srdce. V hierarchii Korejské strany práce začal stoupat od poloviny 60. let, kde nejprve působil v oddělení agitace a propagandy. Po nejasné situaci v severokorejském vedení mezi lety 1994 a 1997 byl jeho status vůdce severokorejského režimu potvrzen na podzim roku 1997, kdy se stal jak předsedou Výboru národní obrany KLDR, tak generálním tajemníkem ÚV KSP. Oficiální hlavou státu však nebyl, tou je podle severokorejské ústavy předseda Prezidia Nejvyššího lidového shromáždění. Funkci zastává Kim Jŏng-nam, který také obvykle zemi reprezentuje v zahraničí.\nKim Čong-il je v Severní Koreji nazýván také \"inteligentní vůdce\" či \"drahý vůdce\" (\"činähan čidodža\").\n\nVzhledem k silné propagandě existují mnohé rozdíly v oficiálních líčeních jeho života, která se různí podle doby vzniku, a tím, co je známo z dochovaných záznamů a dokumentů.\n\nPodle severokorejských pramenů se narodil 16. února 1942 na hoře Pektusan, která je jako nejvyšší hora v pohraniční Mandžuska a Korejského poloostrova odpradávna opředena řadou legend a bájí. Oficiální životopis uvádí, že jeho narození bylo ohlášeno zpěvem vlaštovek, rozkvetly květiny, nad horou se vytvořila dvojitá duha a na obloze se zjevila hvězda na znamení narození budoucího vůdce.\n\nSovětské zdroje naopak uvádějí, že se narodil 16. února 1941 v ruském vojenském táboře blízko sibiřské vesničky Vjatskoje poblíž Chabarovsku, kde jeho otec velel 1. praporu 88. brigády Sovětské armády.\n\nPo 2. světové válce se jeho rodina přestěhovala do Pchjongjangu. V době korejské války žil v Sovětském svazu, kam byl otcem poslán do bezpečí. Dva roky studoval na škole pro piloty v NDR a v roce 1964 absolvoval Kim Ir-senovu univerzitu. Podle svých slov též studoval angličtinu na Maltě.\n\nOd roku 1964 zastával několik méně významných funkcí v Korejské straně práce (původně pracoval v oddělení propagandy, rozhodoval např. o podobě filmů a divadelních her) a později se stal osobním tajemníkem svého otce. V letech 1967-1969 se začal zajímat o armádu, kde pomohl k vyškrtnutí některých velitelů z komunistické strany. V roce 1973 byl jmenován tajemníkem strany pro oblast organizace a politické agitace. V roce 1980 jej Kim Ir-sen představil jako svého nástupce. V roce 1991 se stal nejvyšším velitelem Korejské lidové armády. Po úmrtí Kim Ir-sena v roce 1994 se stal vůdcem Severní Koreje.\n\nV posledních letech sedmdesátník Kim Čong-il zjevně trpěl zdravotními neduhy. Hodně se o jeho zdraví psalo od září 2008, kdy se nezúčastnil oslav výročí založení KLDR. Podle jihokorejských tajných služeb Kim trpěl chronickými srdečními potížemi a cukrovkou, podle jiných prodělal infarkt. Vedly se i spekulace, že v květnu 2008 zemřel. Naposledy byl viděn v květnu 2010 během návštěvy spřátelené Čínské lidové republiky. Dne 19. prosince 2011 severokorejská státní televize oznámila, že zemřel v důsledku infarktu ve svém vůdcovském vlaku. Po jeho smrti se vynořily další informace, prý se při prohlídce sto metrů vysoké a 555 metrů dlouhé přehradní zdi u města Huičchonu postavené na řece Čchongčchon tak rozčílil nad jejími nedostatky, že mu selhalo srdce.\nPo jeho smrti byl v KLDR vyhlášen státní smutek do 29. prosince 2011.\n\nKim Čong-il měl jednu oficiální manželku a více milenek, je otcem minimálně tří synů a dvou dcer.\n\nPrvní partnerkou, se kterou měl syna Kim Čong-nama (김정남), byla herečka Sung He-rim, pocházející ze statkářské třídy, kvůli čemuž byl vztah držen v tajnosti. Jeho manželkou se pak stala Kim Jung-suk, dcera vysoce postaveného generála, která mu porodila dceru Kim Sul-song (Kim Seol-song, 1974). Ta se však nikdy neobjevila na veřejnosti ani nebyla publikována žádná její fotografie. Jeho družkou pak byla v Japonsku narozená tanečnice Ko Jong-hui, která se stala matkou synů Kim Čong-čchola (김정철) a budoucího nového vůdce Kim Čong-una (김정운). a dcery Kim Jo-čong.\n\nOd roku 2004 Kim Čong-ila při státních návštěvách doprovázela Kim Ok. Ačkoliv ji v zahraničí titulovali jako první dámu, Kimovou manželkou se nikdy nestala.\n\nO jeho soukromém životě se ví mnohé díky řadě publikací pocházejících od jeho kuchařů, osobních strážců a dalších znalců jeho intimit. Na rozdíl od ostatních obyvatel Severní Koreje měl dobrý přehled o dění ve světě, uměl si až do své nemoci náruživě „užívat života“. Z dob jeho působení v oboru propagandy a kontaktu s kulturní elitou země byl znám jako bohém, milující dobré pití a sexuální hrátky a například Madeleine Albrightová, která s ním v 90. letech vyjednávala, o něm říká, že určitý šarm jej od té doby neopustil. Kim Čong-il se též nechal slyšet, že velmi rád surfuje na internetu, což měla většina obyvatel jeho země zapovězeno.\n\n"}
{"id": "139914", "url": "https://cs.wikipedia.org/wiki?curid=139914", "title": "Live: The Beautiful Soul Tour", "text": "Live: The Beautiful Soul Tour\n\nLive: The Beautiful Soul Tour je první živé album mladého amerického zpěváka Jesse McCartneye, které bylo vydané v roce 2005.\n\n"}
{"id": "139915", "url": "https://cs.wikipedia.org/wiki?curid=139915", "title": "Ara hyacintový", "text": "Ara hyacintový\n\nAra hyacintový (\"Anodorhynchus hyacinthinus\") je největším ptákem z rodu \"Anodorhynchus\" a zároveň největším papouškem schopným letu. Je celý kobaltově modrý, pouze kolem očí a na bradě má žlutou barvu. Jeho silný zobák dokáže rozlousknout i kokosový ořech. Přezdívá se mu \"modrý král zelené Brazílie\".\n\nZákladní zbarvení je tmavě kobaltově modré, nahé oční okruží a holý pruh kůže u kořene zobáku jsou žluté, zobák šedočerný, nohy šedé. Dosahuje velikosti až 100 cm, je největším papoušek schopným letu. Dospělý jedinec v zajetí váží kolem 1250 gramů. Průměrná délka života se odhaduje na 60 let.\n\nAra hyacintový je specializovaný na plody a ořechy různých palem (\"Syagrus comosa\" a \"Attalea funifera\"), dále pak jeho potravu tvoří zelenina a ovoce, kde žijí.\nNeobvyklý je jejich sběr potravy na zemi, jeden druh palmy, jejíž ořechy se živí, má totiž celý kmen pod zemí a z ní ční jen vějíř větví s plody. Jejich zobáky jsou uzpůsobené k otevírání tvrdých ořechů, ale přesto běžně vybírají tyto ořechy z trusu dobytka, který je částečně natráví. Běžné není ani hnízdění ve skalních dutinách.\n\nPohlavní dospělosti dosahují až v sedmém roce života. Přirozeně hnízdí v dutinách velkých stromů, v přímořských oblastech však zahnízdí i ve škvírách na stěnách útesů. Samec po dobu inkubace obstarává pro samici krmivo. Oba musí svá vajíčka chránit před predátory, nejčastěji jimi bývají nosálové, tukani nebo jestřábi a sojky. Samice snáší 2 – 3 vejce, mláďata se líhnou po 28 dnech. Rodiče o mladé pečují následující 4 měsíce, další měsíc je rodiče ještě uvykají na pobyt v pralese. Mláďata mají stejné zbarvení jako dospělí jedinci a osamostatní se až po šesti měsících rodičovské péče. \n\nAra hyacintový původně obýval velké oblasti deštných pralesů Jižní Ameriky, ale ničení jeho životního prostředí a nelegální odchyt ptáků způsobilo, že dnes přežívá ve třech oddělených populacích, v jižní Brazílii, východní Bolívii a v severovýchodní Paraguayi, a je klasifikován jako ohrožený druh.\n\nOtevřené a polootevřené krajiny s porostem vysokých stromů, záplavové oblasti, kde se hladina zvyšuje až o 16m, savany s porostem palem a s množstvím skalních útvarů, ve kterých hnízdí.\n\nV některých místech relativně hojný, ale na větší části původního výskytu již vyhubený. Je zranitelným druhem a celkové počty se odhadují na cca 4300 jedinců. Od roku 1987 je zapsán v druhém dodatku seznamu CITES - úplný zákaz volného obchodování. V roce 2014 byl přeřazen z kategorie „ohrožený“ (EN) do kategorie „zranitelný“ (VU).\n\nJako první chovala aru hyacintového londýnská zoo v roce 1867. První mládě se vylíhlo v roce 1968 v Chicagu a první úspěšné odchovy jsou známy z Kóbe (1968) a z Chicaga (1971). V září 2019 byl tento druh chován přibližně v 90 evropských zoo.\n\nV rámci Česka byl ara hyacintový v září 2019 chován v sedmi zoo:\n\n\nNa Slovensku byl na počátku roku 2020 chován v Zoo Bojnice.\n\nArové hyacintoví se v historii Zoo Praha objevili několikrát. Záznamy jsou z let 1951 až 1955 a 1978 až 1990. Současný chov započal v roce 2010. Tehdy zoo získala jedince zabavené Českou inspekcí životního prostředí. V roce 2014 byla dovezena samice ze Zoo Odense v Dánsku. Ke konci roku 2018 byli chováni čtyři jedinci (dva samci a dvě samice).\n\nOd 28. 9. 2019 je tento druh k vidění v novém Rákosově pavilonu exotických ptáků, a to konkrétně v expozici Pantanal.\n\n"}
{"id": "139916", "url": "https://cs.wikipedia.org/wiki?curid=139916", "title": "I. B třída Královéhradeckého kraje", "text": "I. B třída Královéhradeckého kraje\n\nI.B třída Královéhradeckého kraje patří společně s ostatními prvními B třídami mezi sedmé nejvyšší fotbalové soutěže v Česku. Je řízena Královéhradeckým fotbalovým svazem. Hraje se každý rok od léta do jara se zimní přestávkou. Účastní se ji v každé ze čtyř skupin (A,B,C a D) 8 týmů z oblasti Královéhradeckého kraje, každý s každým hraje dvakrát na domácím hřišti a dvakrát na hřišti soupeře. Celkem se tedy hraje 28 kol. Vítězem se stává tým s nejvyšším počtem bodů v tabulce a postupuje do I.A třídy Královéhradeckého kraje. Poslední tým každé skupiny sestupuje do příslušné II. třídy. Do Královéhradecké I.B třídy vždy postupuje vítěz dané II. třídy.\n\n"}
{"id": "139923", "url": "https://cs.wikipedia.org/wiki?curid=139923", "title": "II. třída okresu Rychnov nad Kněžnou", "text": "II. třída okresu Rychnov nad Kněžnou\n\nII. třída okresu Rychnov nad Kněžnou (Okresní přebor II. třídy) patří společně s ostatními druhými třídami mezi osmé nejvyšší fotbalové soutěže v Česku. Je řízena Okresním fotbalovým svazem Rychnov nad Kněžnou. Hraje se každý rok od léta do jara se zimní přestávkou. Účastní se ji 14 týmů z okresu Rychnov nad Kněžnou, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do I.B třídy Královéhradeckého kraje - skupiny B. Celkový počet sestupujících je ovlivněn počtem sestupujích z I.B třídy Královéhradeckého kraje - skupiny B. Vždy sestupují minimálně dva poslední týmy do III. třídy okresu Rychnov nad Kněžnou. Do II. třídy vždy postupuje vítězný a druhý tým z III. třídy.\n\nOkresní přebor Rychnov nad Kněžnou\n"}
{"id": "139929", "url": "https://cs.wikipedia.org/wiki?curid=139929", "title": "Frozen Bubble", "text": "Frozen Bubble\n\nFrozen Bubble je open source logická počítačová hra podobná Puzzle Bobble.\n\nÚkolem hráče je vystřelovat ze spodku hrací plochy směrem nahoru barevné kuličky (bubliny) a tvořit z nich skupinky stejné barvy. Tří- a víceprvkové skupinky stejné barvy odpadají, a to včetně kuliček, které na ně jsou případně navázány. Hrací plocha se postupně směrem odshora zmenšuje a kuličky klesají, tím hráči ubývá manévrovací prostor. Vítězný konec hry a postup do další úrovně nastane ve chvíli, kdy na hracím poli nejsou žádné kuličky, k prohře dochází, když kuličky klesnou na úroveň vystřelovacího děla (v tu chvíli kuličky zamrznou). Standardně má hra 100 úrovní a obsahuje i jejich editor.\n\nPři hře více hráčů se shozené kuličky přesouvají k protihráčům, kterým se tak prostor rychleji zaplňuje. Místo zmenšování hrací plochy se odshora vždy po určitém čase nasouvá nová řada kuliček. Vítězí hráč, který zůstane ve hře jako poslední.\n\nHra obsahuje roztomilou ručně kreslenou grafiku v kombinaci s předrenderovanými 3D animacemi udělanými v Blenderu, motivem jsou ledové kraje a tučňáci. Zvukovou kulisu tvoří chytlavý soundtrack.\n\nPro napsání hry je použitý Perl společně s Simple DirectMedia Layer (SDL). Hra je však přepsána i do Javy a Flashe.\n\nHra je vydána pod licencí GNU GPL.\n\nVerze 1.0 funguje na Microsoft Windows, Linuxu i Mac OS X, od verze 2.0 již není port pro Windows vytvářen.\n\nVe verzi 2.0, vydané v říjnu 2006, byla přepracována grafika (3D) a byla doplněna podpora pro multiplayer po místní síti a internetu. Novinkou je volba řetězové reakce, která se může uplatnit při shození kuliček navázaných na tříprvkovou skupinu – pokud se na hrací ploše nacházejí dvojice ve stejné barvě, padající navázaná kulička shodí i je a řetězově tak může být hrací plocha vyčištěna.\n\nAktuální verzí je 2.2.0, která vylepšuje oproti předchozí 2.1.0 hru více hráčů – je možno hráče zaměřovat (určit, komu budou přidány shozené kuličky) a pokračovat ve hře při odchodu některých hráčů.\n\n"}
{"id": "139931", "url": "https://cs.wikipedia.org/wiki?curid=139931", "title": "Mandragora", "text": "Mandragora\n\nMandragora (\"Mandragora\"), česky také pokřín či pekřín, je rod rostlin čeledi lilkovitých. Zahrnuje šest zástupců tohoto rodu, z nichž nejznámější je mandragora lékařská. Je rozšířena ve Středomoří, jeden druh roste v Himálaji. Má afrodisiakální účinky. Její kořen občas připomíná lidské tělo.\n\nMandragory jsou trvalky s fialovými květy, nízkého vzrůstu.\n\n\n \n"}
{"id": "139934", "url": "https://cs.wikipedia.org/wiki?curid=139934", "title": "Smyslov", "text": "Smyslov\n\nSmyslov () je místní částí města Tábor. Dříve býval samostatnou obcí. Leží 4 km vzdušnou čarou východně od centra Tábora. Příjezdová komunikace je ze silnice č. 137 (Tábor – Mladá Vožice) z místní části Záluží asi 1 km jihovýchodním směrem. V roce 2011 zde trvale žilo 57 obyvatel.\n\nNedaleko obytné zástavby (cca 1200 m) je železniční zastávka Smyslov na trati č. 224 Tábor – Horní Cerekev. Odbavení cestujících a jejich zavazadel se provádí ve vlaku.\n\nPrvní písemná zmínka o vesnici pochází z roku 1384.\n\nVesnice se původně jmenovala \"Zmyslov\" a první zmínka o ní pochází již z 20. ledna 1421, kdy král Zikmund uděluje jistému Petrovi ze Zmyslova šlechtický erb: Dvě ptačí křídla položená křížem. V roce 1464 v obci kupuje několik usedlostí Přibík z Dobronic. V 16. století obec zpustla a v roce 1534 jí koupilo, od táborského měšťana Václava Jiříka, město Tábor. Teprve poté se vesnice uvádí v obou tvarech „Zmyslov“ i „Smyslov“. Pojmenování „Smyslov“ se na trvalo uchytilo až v 19. století.\n\nV 16. století zde žili svobodníci, z nichž Jan Starší Lhotka, Jiří Záleský, Jan a Bohuslav Lhotka obdrželi roku 1536 erbovní rulu, aby se mohl psát „ze Smyslova“. Erb: Štít napříč rozdělený, vrchní polovice bílá, ve spodní červené tři zděné vršky, kde vyskakuje zajíc, přikyvadla bílá a červená, v klenotu bílé pštrosí péro. Jeho potomci, Lhotkové ze Smyslova, žili v místě ještě koncem 19. století, kdy rod vymřel po meči.\n\nJiné svobodnické statky byly v držení od roku 1532 Janem a Jakubem Zmyslovskými z Radvanova. 1589 získal statky Jiří Opršál z Jetřichovic a Bohuslav Mazaný ze Slavětína. Zřejmě se jedná o příbuzenstvo rodiny Zmyslovských.\n\nPočátkem 17. století koupil ves se dvěma poplužnými dvory Kuneš Dvořecký z Olbramovic a staví v obci tvrz. Třetí dvůr kupuje Jindřich Sádlo z Vrážného sídlem na Liderovicích. Oba se zúčastnili odboje proti císaři a byli po bitvě na Bílé Hoře 1620 odsouzeni „hrdlem a ctí“. Odvolali se, císař hrdelní rozsudek zrušil a potvrdil pouze ztrátu veškerého majetku.\n\nRodina Novotných (1684), Nouskových (1696), Kroužků (1701), Tomečků (1704), Černohorských (1706) a Bílých (1711).\n\n\n\n"}
{"id": "139937", "url": "https://cs.wikipedia.org/wiki?curid=139937", "title": "Richard Rybníček", "text": "Richard Rybníček\n\nMgr. Richard Rybníček (* 7. listopadu 1969, Trenčín) je slovenský novinář a bývalý ředitel Slovenské televize, v roce 2010 se stal primátorem města Trenčína.\n\nMaturoval na střední ekonomické škole a vystudoval žurnalistiku na Filozofické fakultě Univerzity Komenského v Bratislavě. Hrál na bicí nástroje ve skupině Bez ladu a skladu. Pracoval jako vnitropolitický zpravodaj ČSTK (později ČTK), deníku SME a agentury SITA. V roce 1994 absolvoval odbornou stáž v Německém spolkovém sněmu v Bonnu. V roce 1995 působil jako tiskový mluvčí primátora Bratislavy. V letech 1996 - 1997 studoval jako stipentista Nadace Konrada Adenauera politické vědy na Univerzitě Friedricha Wilhelma v Bonnu. Předtím než připravil start televize JOJ, byl výkonným ředitelem Institutu pro veřejné otázky. V lednu 2003 jej parlament zvolil generálním ředitelem STV. 10. července 2006 se půl roku před koncem svého čtyřletého funkčního období vzdal funkce, důvodem podle něj byla nabídka společnosti \"Febio TV\". Je svobodný.\n\nV prosinci 2010 se stal jako nezávislý kandidát primátorem města Trenčína.\n"}
{"id": "139941", "url": "https://cs.wikipedia.org/wiki?curid=139941", "title": "Superpozice (elektrotechnika)", "text": "Superpozice (elektrotechnika)\n\nPrincip superpozice se používá při analýze lineárních soustav, v nichž se kombinuje účinek dvou nebo více zdrojových veličin. To v elektronice spočívá v působení několika zdrojů elektrické energie v obvodu. \n\nPři analýze principem superpozice se z nich postupně nechává působit vždy jen jeden zdroj a ostatní zdroje jsou nahrazeny jejich ekvivalenty. To znamená: napěťové zdroje se zkratují a proudové zdroje se rozpojí. Při působení jednoho zdroje spočteme veličinu (proud nebo napětí) na klíčovém prvku. To samé provedeme i pro všechny ostatní zdroje. Výsledkem je algebraický součet jednotlivých výsledků působení zdrojů.\n\nPrincip superpozice lze pro lineární obvod použít pro SUS (stacionární ustálený stav, tj. pro stojnosměrné zdroje) anebo pro HUS (harmonický ustálený stav), kde mají ale všechny zdrojové prvky stejnou frekvenci (f, T, či ω).\n\nJe-li analyzovaná soustava nelineární, vede princip superpozice k chybnému výsledku, a proto je nepoužitelný.\n\nMnohé elektronické obvody jsou z širšího pohledu nelineární, avšak v omezeném rozsahu hodnot zpracovávaných veličin se chovají lineárně (typickým příkladem jsou operační aj. zesilovače a některé obvody s nimi). Takové soustavy lze principem superpozice analyzovat, pokud je zajištěno, že přitom nedojde k vybočení z lineární oblasti. \n"}
{"id": "139942", "url": "https://cs.wikipedia.org/wiki?curid=139942", "title": "Commedia dell'arte", "text": "Commedia dell'arte\n\nCommedia dell'arte znamená (přeloženo z italštiny) „komedie profesionálních herců“. Zkráceně také CD'A. Jde o druh improvizovaného divadla renesanční Itálie. Největšího rozmachu dosahovala v letech 1570 až 1650. Od 18. století její vliv postupně slábne, nicméně řídce se hraje dodnes. Kočovné herecké společnosti commedie dell'arte ovlivnily herce a dramatiky ve všech evropských zemích, kam doputovaly. K nejznámějším společnostem patřili I Gelosi, Confidenti, Accessi\",\" Desioi či Fedeli, slavní herci byli např. Zan Ganassa (vlastním jménem Alberto Naselli), Francesco Adreini a jeho choť Isabella.\n\nKomedie dell'arte je založena na pevných, ustálených charakterech postav a improvizaci. Existovaly typy postav, které se objevovaly v každém představení (s mírnými změnami). Všechny postavy měly vlastní masku, takže obecenstvo je hned poznalo. Herec hrál často celý život stejnou postavu. Měl naučené vhodné repliky a zvládal její charakter. Před vystoupením se dohodla pouze jakási osnova děje (zápletka, konec), které se všichni drželi, ale samotné dialogy byly dílem herců přímo na jevišti. Představení tedy bylo spontánní a schopné pružně se přizpůsobit konkrétním reakcím diváků.\nPostavy komedie dell'arte zpravidla rozdělují do tří skupin.\nVecchi jsou staří muži, páni. Brání mladým v lásce. (Pantalone, Dottore, Capitano). Služebnictvo jim dělá všelijaké potíže.\n\nInnamorati jsou milenci. Nemívali masky a byli oblečeni dle poslední módy. Na scénu přicházeli v předem jasných párech. Zamilují se a po různých peripetiích a trápení (hlavně ze strany starých) jsou na konci hry konečně spolu. Většinou byly dva páry milenců.\nZanni jsou sluhové, které najal jeden z pánů. Existuje několik charakterů (Brighella, Pedrolino, Pulcinella…). Patří sem i Harlekýn a Kolombína.\n\nHarlekýn (Arlecchino) je komickým sluhou jednoho z pánů, velmi oblíbený u publika. Většinou bývá zamilovaný do Kolombíny, ale jeho touha soupeří s hladem či strachem z pána. Je mazaný až zlomyslný, často myslí hlavně na sebe. Ve své lásce se musí potýkat se starším sokem. Diváci ho poznají podle mnohobarevného kostkovaného obleku a černé škrabošky.\n\nKolombína (Columbina, Arlecchina) je služka zaměstnaná u pana Pantalona, stará se o jeho dceru. Pomáhá jí vyjádřit její city k milému, zařizuje schůzky a odstraňuje jim Pantalona z cesty. Ten jí také často dělá neslušné návrhy, Kolombína je často za účelem jeho zesměšnění vybavena tamburínou. Bývá nejchytřejší ze všech, umí intrikovat a klamat. Zároveň je mileneckým protějškem Harlekýna, kterého občas využívá ku prospěchu milenců. Její představitelky se velmi silně líčily kolem očí, ale masku nenosily. Obléká se do záplatovaných šatů odpovídajících jejímu postavení.\n\nPantalone je lakomý, chlípný a bohatý (ale někdy naopak chudý) obchodník původem z Benátek, hovoří tedy benátským dialektem. Je otcem jednoho z „innamorati“ (častěji má dceru). Vždy má nějaké vztahy s Dottorem či Capitanem, obchodní nebo osobní. Dělává se mladším a dvoří se jedné z mileneckých postav. Jindy má zase mladou ženu, které připadá odporný. Jeho sloužící mu provádějí nejrůznější naschvály a pokaždé ho napálí. Jeho kostým je červený, má plášť.\n\nDottore je právníkem nebo lékařem. Neustále se snaží předvádět své znalosti, střílí latinské a řecké citáty. Postrádá ale smysl pro logiku, jeho myšlenky nemají spojitost. A přesto si myslí, že ví naprosto vše. Také je extrémně požitkářský (jídlo, víno či ženy), dělá si kruté žerty z opačného pohlaví. Nejčastější jsou dialogy s Pantalonem, ať už jako přítelem nebo protivníkem. Mívá syna a mluví boloňským přízvukem (kde studoval), je velmi bohatý. Nosí černý doktorský talár.\n\nMnoho spisovatelů použilo vytvořené postavy ve svých dílech. Ku příkladu William Shakespeare (\"Bouře\", Prospero=Dottore), Molière (\"Lakomec\", Harpagon=Pantalone), Edmond Rostand (\"Cyrano de Bergerac\", de Guiche=Capitano).\n"}
{"id": "139943", "url": "https://cs.wikipedia.org/wiki?curid=139943", "title": "Transportní letoun", "text": "Transportní letoun\n\nTransportní letoun je nákladní letadlo určené k k podpoře vojenských operací. Transportní letadlo může být použito pro strategické i taktické mise a je často součástí civilních záchranným misí.\n\nStrategické transportní letouny slouží k přepravě materiálu, zbraní nebo personálu na velké vzdálenosti. Obvykle se jedná o leteckou přepravu požadovaných položek mezi dvěma základnami, které nejsou ve stejném sousedství. To umožňuje velitelům v případě potřeby dovézt položky na válečné místo z bodu na druhé straně planety. Mezi příklady takových letounů patří Airbus A400M, Antonov An-124, Antonov An-225, C-17 Globemaster III, Iljušin Il-76, C-141 Starlifter nebo Lockheed C-5 Galaxy. \n\nNaproti tomu taktické transportní letouny slouží k letecké přepravě dodávek a zařízení přímo v daném prostoru či valéčném poli. Často se jedná o turbovrtulová letadla se schopností provozu na krátkých vzletových a přistávací plochách a dále mívají nízkotlaké pneumatiky, které umožňují provoz z malých nebo nezpevněných drah. I když často postrádají rychlost a dolet strategických letounů (obvykle poháněných proudovými motory), jsou tyto schopnosti ve válečných zónách neocenitelné. Mezi taktické letouny patří Antonov An-12, Antonov An-72, CASA C-295, Alenia C-27J Spartan, Lockheed C-130 Hercules nebo Transall C-160. Některé letouny jsou schopny jak strategických, tak taktických úkolů (Airbus A400M nebo C-17 Globemaster III).\n\nPro transportní účely se vedle letadel s pevnými nosnými plochami využívají i vrtulníky, např. Sikorsky CH-54 Tarhe, Boeing CH-47 Chinook, Mil Mi-17 nebo Mil Mi-26.\n\n"}
{"id": "139949", "url": "https://cs.wikipedia.org/wiki?curid=139949", "title": "III. třída okresu Rychnov nad Kněžnou", "text": "III. třída okresu Rychnov nad Kněžnou\n\nIII. třída okresu Rychnov nad Kněžnou (Okresní přebor III. třídy) patří společně s ostatními třetími třídami mezi deváté nejvyšší fotbalové soutěže v Česku. Je řízena Okresním fotbalovým svazem Rychnov nad Kněžnou. Hraje se každý rok od léta do jara se zimní přestávkou. V sezóně 2015/16 se ji účastní 10 týmů z okresu Rychnov nad Kněžnou, každý s každým hraje jednou na domácím hřišti a jednou na hřišti soupeře. Celkem se tedy hraje 18 kol. Vítězem se stává tým s nejvyšším počtem bodů v tabulce a postupuje do II. třídy okresu Rychnov nad Kněžnou. Poslední dva týmy sestupují do IV. třídy okresu Rychnov nad Kněžnou. Do III. třídy vždy postupuje vítězný a druhý tým z IV. třídy.\n"}
{"id": "139957", "url": "https://cs.wikipedia.org/wiki?curid=139957", "title": "Killerpilze", "text": "Killerpilze\n\nKillerpilze je německá punkrocková kapela, která funguje již od roku 2002.\n\nSkupinu tvoří Jo /kytarista, zpěvák/, Mäx /kytarista, doprovodný zpěv/, Johannesův mladší bratr Fabi /bicí/ a Schlagi /baskytara/, který odešel v březnu 2007. S jejich vlastními písněmi s prvky punk rocku hrají živě po svém domovském regionu své vlastně první neoficiální CD s názvem „Von vorne durch die Punkallee“. Kapela však ještě neměla jméno, teprve později, když byli v pizzerii, a mladý Fabi si objednal pizzu Funghi, a vykřikl „To jsou vražedné houby!“, a od té doby vystupují jako „Killerpilze“.\n\nNa jednom z koncertů si je všimnul vydavatel z Universal music, a v roce 2005 vydali své první oficiální CD s názvem „Invasion der Killerpilze“, prodalo se cca 180 000 kopií. Natočili své první video „Richtig scheiße“, které bylo umístěno v TOP 20 Charts. Druhý singl z tohoto alba „Springt hoch“ měl stejný úspěch, což dokazuje, že Killerpilze se stávají úspěšnou kapelou. V roce 2007 basák Schlagi opouští kapelu, a Benni, jejich kamarád, jim nabídne, že by mohl zaskakovat při koncertech. Benni ale není uznáván jako oficiální člen skupiny.\n\nNa konci roku 2006 a začátkem 2007 skupina odjíždí na víkendy a svátky na chatu, kde píšou nové písničky. 27. července 2007 bylo vydané druhé album, „Mit Pauken und Raketen“. V hitparádách se drželo na 19. místě. V albu byli použity nástroje jako například trubka a klavír. Vydali se po turné po Německu, samozřejmě, ale taky i po Francii, Rakousku, Polsku, České republice, Rusku a Nizozemsku.\n\nV červnu 2009 Killerpilze ztratili nahrávací společnost (Universal music), protože se „Mit Pauken und Raketen“ neprodávalo moc dobře. Nechtěli vystrašit své fanoušky, protože se báli jejich reakce, ale fanoušci to vzali dobře, a fanoušci z Francie naplánovali „KPDay“ to znamená, že celý jeden den se budou poslouchat jen Killerpilze, bude se dělat propagace, a tak dále… Zapojilo se hromady lidí ze všech zemí, a KP byli nadšení.\n\nPo pauze a na základě zkušeností získaných v průběhu let se rozhodli, že vytvoří svůj vlastní label „Killerpilzerecords“. Vracejí se do studia, aby nahráli třetí album. 12. února 2010 vydávají singl „Drei“ z jejich nového alba „Lautonom“. Album bylo vydáno 26. 3. 2010, a točí se kolem čísla 3 – zastoupení počtu členů ve skupině a počtu alba vydané skupinou. Jejich nové CD si projde všemi žánry – Punkrockem, dokonce i metalem a nesmíme zapomenout na balady.\n\nKoncem roku 2010 kapela jde znovu do studia, aby nahrála své čtvrté album, které má vyjít na jaře 2011. A opravdu, jejich čtvrté album „Ein bisschen Zeitgeist“ vychází 11. 3. 2011. Album získává vynikající hodnocení. O pár týdnů později bylo zveřejněno turné po Francii, Německu, Rakousku a dokonce i po pár festivalech. Jo, Fabi a Mäx oznámili v září, že začnou pracovat na svém další albu.\n\nPo oslavě svého desátého výročí v roce 2012 skupina oznámila datum vydání svého pátého alba „Grell“ na 1. 3. 2013. Toto album je velmi dobře přijato fanoušky i kritiky, kteří poznamenali, že Killerpilze už vyrostli a už nepatří mezi „mladé kapely“. První videoklip „Nimm mich mit“ z tohoto alba je natáčen Fabim.\n\n\n\n\n\n\n\n - oficiální stránka Killerpilze\n"}
{"id": "139958", "url": "https://cs.wikipedia.org/wiki?curid=139958", "title": "Dmitrij Alexandrovič Bilenkin", "text": "Dmitrij Alexandrovič Bilenkin\n\nDmitrij Alexandrovič Bilenkin ( Дмитрий Александрович Биленкин), (21. září 1933, Moskva – 28. července 1987, tamtéž) byl ruský sovětský spisovatel vědeckofantastické literatury.\nVystudoval geochemii na geologické fakultě Lomonosovovy univerzity v Moskvě a jako geochemik se zúčastnil expedicí do pouště Kyzylkum, do Střední Asie, Zabajkalska a na Sibiř. Sci-fi psal od roku 1958, kdy debutoval povídkou \"Откуда он\" (Odkud je?') v časopise \"Техники молодежи\" (Technika mládeži). Od roku 1959 pracoval v redakci novin \"Комсомольская правда\" (Komsomolskaja pravda) a později v časopise \"Вокруг света\" (Okolo světa). Členem svazu sovětských spisovatelů byl od roku 1975, členem Komunistické strany Sovětského svazu od roku 1963.\n\nVynikal originalitou nápadů a jeho díla mají etický charakter. Náměty čerpal z oblasti techniky budoucnosti a kosmických letů. Jeho díla byla přeložena do češtiny, angličtiny, němčiny, polštiny, francouzštiny, vietnamštiny a japonštiny.\n\n"}
{"id": "139961", "url": "https://cs.wikipedia.org/wiki?curid=139961", "title": "Amand Polan z Polansdorfu", "text": "Amand Polan z Polansdorfu\n\nAmand(us) Polan(us) z Polansdorfu (16. prosince 1561 Opava – 17. července 1610 Basilej) byl významným kalvínským teologem a spisovatelem českého původu.\n\nNarodil se 16. prosince 1561 v Opavě jako syn opavského městského písaře Jindřicha Polana z Polansdorfu. Po studiích na opavské latinské škole začal roku 1577 navštěvovat \"Elisabethanum\" ve Vratislavi, kde konvertoval ke kalvinismu. V roce 1583 krátce studoval v Tübingenu, odkud odešel na univerzitu v Basileji, kde jej ovlivnil zejména Johann Jakob Grynaeus, s jehož dcerou Marií se Amand Polan 25. října 1596 oženil. V roce 1584 se Amand Poland vydal do Ženevy, kde se stal eforem Karla st. ze Žerotína. Ve službách Žerotínů pak strávil několik následujících let. Mezi lety 1588-1590 působil jako vychovatel Jana Diviše ze Žerotína a studoval s ním v Heidelbergu. V roce 1590 odešel do Basileje, kde byl promován na doktora bohosloví. Mezi lety 1591-1596 byl vychovatelem Ladislava Velena ze Žerotína a pobýval s ním na studiích ve Štrasburku, Basileji a Ženevě.\n\nOd roku 1596 až do své smrti působil jako profesor exegeze Starého zákona na univerzitě v Basileji. V letech 1598–1600 a 1601–1609 zastával úřad děkana teologické fakulty, v letech 1600 a 1609 byl dvakrát rektorem basilejské univerzity.\n\nJeho nejvýznamnějším dílem je \"Syntagma theologiae Christianae\" (1609), které věnoval Karlu st. ze Žerotína. Podílel se též na překladu Bible kralické.\n\n\n"}
{"id": "139968", "url": "https://cs.wikipedia.org/wiki?curid=139968", "title": "Herbert Patzelt", "text": "Herbert Patzelt\n\nHerbert Patzelt (* 1. dubna 1925 v Mostech u Českého Těšína) je německý evangelický farář a církevní historik.\n\nPublikoval odborné práce zejména z dějin protestantismu na Těšínsku a v Terstu.\n\n\n\n"}
{"id": "139976", "url": "https://cs.wikipedia.org/wiki?curid=139976", "title": "Póry", "text": "Póry\n\nPóry jsou útvary na spodní straně klobouku plodnice tzv. nelupenatých stopkovýtrusých hub. \n\nKaždý z pórů je ústím kanálkovité struktury, jejíž stěny jsou tvořeny vlastní výtrusorodou vrstvou (rouško, hymenium), ze které do prostoru kanálku ční několik typů buněk. Nejdůležitějšími z nich jsou tzv. basidie, diploidní buňky, ve kterých vznikají po čtveřicích haploidní výtrusy (basidiospory). Zralé výtrusy jsou ve výsledku situované vně basidie, a dočasně jsou s ní spojeny stopkou (sterigma). Kromě basidií se ve výtrusorodé vrstvě nachází ještě několik typů podpůrných buněk, tzv. cystid.\n\n"}
{"id": "139979", "url": "https://cs.wikipedia.org/wiki?curid=139979", "title": "Čaroděj Zeměmoří", "text": "Čaroděj Zeměmoří\n\nČaroděj Zeměmoří (anglicky \"A Wizard of Earthsea\") je román ze série Zeměmoří poprvé vydaný v roce 1968. Spolu s celou sérií bývá řazen k „high fantasy“. Napsala ji významná představitelka amerického fantasy a sci-fi románu Ursula K. Le Guinová roku 1968. Text je napsán velmi stručně, autorka se příliš nerozepisuje a ponechává tak více prostoru čtenářově fantazii. Později navázala na tento román dalšími knihami: \"Hrobky Atuánu\", \"Nejvzdálenější pobřeží\", \"Tehanu: Poslední kniha Zeměmoří\", \"Příběhy ze Zeměmoří\", \"Jiný vítr\".\n\nKnihy byly dvakrát zfilmovány. Dvoudílný televizní miniseriál \"Legend of Earthsea\" (jiným názvem \"Earthsea\", 2004) těžil z prvních románů \"Čaroděj Zeměmoří\" a \"Hrobky Atuánu\", zatímco japonský animovaný film \"Gedo senki\" (2006) čerpal zejména z knihy \"Nejvzdálenější pobřeží\".\n\n\nKniha popisuje mladá léta budoucího arcimága Geda, zvaného též Krahujec, výcvik na čarodějnické škole na ostrově Roke, vyvolání Stínu a v závěru jeho přemožení.\n\nNa ostrově Gont, v severovýchodní části Archipelu ve vesnici Deset Olší, se narodil chlapec, kterému zemřela matka při porodu, ale ještě předtím mu stihla dát jméno Duny. Její sestra, vesnická čarodějka v něm rozpoznala neobyčejnou magickou sílu a naučila ho všemu, co uměla. Chlapec zvládal základy magie s neobyčejnou rychlostí a brzy ovládl vše, co se čarodějka naučila za celý svůj života. Brzy poté byl celý Gont napaden Kargy a vesnice Deset Olší by byla padla, nebýt Dunyho, který ji obestřel mlhou a dal čas vesničanům k útěku. Nedlouho poté zavítal do vesnice mág Ogion Nemluvný z města Re Albi, aby vzal Dunyho k sobě do učení. To se stalo nedlouho poté, v době, kdy měl Duny zjistit své pravé jméno – při obřadu průchodu.\n\n\"V den chlapcových třináctých narozenin, v době rané podzimní nádhery, kdy barevné listí je ještě na stromech, se Ogion vrátil z toulek po hoře Gont a obřad průchodu se konal. Čarodějka odebrala chlapci jméno Duny, jméno, které mu jako dítěti dala matka…\"\n\"…čekající Ogion natáhl ruku, uchopil chlapcovu paži a pošeptal mu do ucha jeho pravé jméno: Ged\" (str. 18, AF 167, 1992)\n\nV Ogionově učení strávil Ged, ostatními nazývaný Krahujec pro svou zálibu v těchto tvorech, jednu zimu a učil se runám a dalším magickým věcem. Jednou však z popudu dcery vládce Re Albi málem přivolal Stín ze Tmy a Ogion mu dal na výběr: buď zůstane, ale nikdy se nestane věhlasným nebo popluje na ostrov čarodějů, Roke, kde ho vyučí lépe než by to Ogion kdy sám dokázal. Mocichtivý Ged se rozhodne pro Roke a zanedlouho tam odplouvá z gontského Velkého Přístavu. Ve škole čarodějů byl v učení u Devítky mistrů z Roke, jejichž hlavou byl arcimág Nemmerle. Ve škole našel dobrého přítele Hracha, ale i svého soka – Jaspise. S tím se vsadil, že vyvolá ducha tisíce let mrtvé Elfarran, nejkrásnější ženy, avšak zároveň s ní vyvolá i svůj Stín.\n\n\"Se syčivým mumláním vyslovoval Ged slova kouzelné formule, pak hlasitě a zřetelně vykřikl: ,Elfarran!\"\"\n\"Znovu zvolal to jméno: ,Elfarran!\"\"\n\"A potřetí: ,Elfarran!\"…\"\n\"…Ovál světla za chvíli něčím ožil, nějakou lidskou postavou – vysokou ženou ohlížející se přes rameno. Ženou krásnou, zarmoucenou a plnou strachu…\"\n\"…Vyšlehl z něj hrozivý jas. Z té jasně, znetvořené mezery se prodral jakýsi chuchvalec černočerného přeludu, ohavný a mrštný…\"\n\n"}
{"id": "139984", "url": "https://cs.wikipedia.org/wiki?curid=139984", "title": "Mlékovice", "text": "Mlékovice\n\nNázev Mlékovice mají dvě sídla:\n"}
{"id": "139985", "url": "https://cs.wikipedia.org/wiki?curid=139985", "title": ".bs", "text": ".bs\n\n.bs je národní doména nejvyššího řádu pro Bahamy. Doménu spravuje University of the Bahamas.\n\n"}
{"id": "139986", "url": "https://cs.wikipedia.org/wiki?curid=139986", "title": "Zádolí (rozcestník)", "text": "Zádolí (rozcestník)\n\nNázev Zádolí má více sídel:\n\n"}
{"id": "139988", "url": "https://cs.wikipedia.org/wiki?curid=139988", "title": ".bt", "text": ".bt\n\n.bt je národní doména nejvyššího řádu Bhútánu. Doménu spravuje Bhutan Ministry of Communications.\n\n"}
{"id": "139993", "url": "https://cs.wikipedia.org/wiki?curid=139993", "title": ".bw", "text": ".bw\n\n.bw je národní doména nejvyššího řádu Botswany. Doménu spravuje University of Botswana. Většina registrací jsou domény třetí úrovně na doménách jako co.bw a org.bw, ale vyskytují se i registrace domén druhé úrovně. Domény je možné registrovat přes některé lokální ISP (je nutné zaslat registrační formulář).\n\n"}
{"id": "139994", "url": "https://cs.wikipedia.org/wiki?curid=139994", "title": "Mokřany", "text": "Mokřany\n\nNázev Mokřany má více sídel:\n"}
{"id": "139995", "url": "https://cs.wikipedia.org/wiki?curid=139995", "title": "Asa Dotzler", "text": "Asa Dotzler\n\nAsa Dotzler (* 5. června 1974 Tennessee) je známý zejména svou prací na projektech Mozilla. Je zakladatelem Mozilla QA či serveru Spread Firefox, který propaguje webový prohlížeč Mozilla Firefox. V projektu Mozilla se angažuje od roku 1998 a v současné době je zaměstnán v Mozilla Corporation.\n\n\n"}
{"id": "139997", "url": "https://cs.wikipedia.org/wiki?curid=139997", "title": ".pm", "text": ".pm\n\n.pm je internetová národní doména nejvyššího řádu pro Saint Pierre a Miquelon.\n\nSpravuje ji AFNIC (Francouzský registrátor). Nové registrace byly pozastaveny, ovšem od 6. prosince 2011 je doména aktivní: Registrují se adresy od druhé úrovně.\n\n"}
{"id": "139998", "url": "https://cs.wikipedia.org/wiki?curid=139998", "title": ".sb", "text": ".sb\n\n.sb je internetová národní doména nejvyššího řádu pro Šalomounovy ostrovy. Registrační služby zajišťuje Solomon Islands Network Information Center, zahraniční registrace zajišťuje TPP Internet.\n\n"}
{"id": "139999", "url": "https://cs.wikipedia.org/wiki?curid=139999", "title": ".ni", "text": ".ni\n\n.ni je internetová národní doména nejvyššího řádu pro Nikaraguu.\n\nZ politických důvodů se doména .ni občas používá pro stránky ze Severního Irska (Northern Ireland), místo oficiální domény Spojeného království .uk. Pro tento účel byla zřízena poddoména .co.ni.\n\n"}
{"id": "140002", "url": "https://cs.wikipedia.org/wiki?curid=140002", "title": ".cm", "text": ".cm\n\n.cm je národní doména nejvyššího řádu Kamerunu.\n\n"}
{"id": "140008", "url": "https://cs.wikipedia.org/wiki?curid=140008", "title": "Radotín (rozcestník)", "text": "Radotín (rozcestník)\n\nNázev Radotín má více sídel:\n\n…a katastrální území\n"}
{"id": "140010", "url": "https://cs.wikipedia.org/wiki?curid=140010", "title": "Semtín", "text": "Semtín\n\nNázev Semtín má více sídel:\n"}
{"id": "140021", "url": "https://cs.wikipedia.org/wiki?curid=140021", "title": "Wanderer", "text": "Wanderer\n\nFirma Wanderer vyráběla automobily, motocykly, jízdní kola a Kancelářské stroje v Německu od počátku 20. století až do roku 1939. \n\nKořeny společnosti sahají až do roku 1885, kdy J. B. Winklhofer a R. A. Jaenicke založili opravnu jízdních kol \"Chemnitzer-Velociped-Depot Winkelhofer & Jaenicke\", která o několik let později vyráběla vlastní kola. Jméno „Wanderer“ (poutník) zvolili zakladatelé Winklhofer a Jaenicke jako překlad anglického „Rover“, které pro svá jízdní kola užíval anglický výrobce John Kemp Starley. V roce 1900 byl Wanderer jedním z nejvýznamnějších výrobců v Německu, vyvíjel mnohá zlepšení a řadu z nich nechal i patentovat. V této době také rozšířil svou výrobu o psací a počítací stroje \"Continental\", které pod touto značkou později vyráběl v milionových sériích.\n\nPrvní motocykl byl vyroben v roce 1902 a o tři roky později vznikl i prototyp automobilu \"Wanderermobil\". V roce 1911 firma představila vůz W1 na autosalonu v Berlíně a o rok později tyto automobily začala prodávat. \n\nNa nátlak Dresdner Bank, od které měla úvěr 5 miliónů marek prodala licenci na výrobu motocyklů Františku Janečkovi, který s její pomocí založil značku Jawa (Janeček Wanderer). \nOd roku 1932 byla součástí Auto Union spolu se značkami Audi, DKW a Horch. Její továrny v saských městech Siegmar a Chemnitz (v místní části Schönau) byly během druhé světové války velmi poničeny a výroba automobilů ve firmě tak prakticky přestala existovat. V roce 1948 bylo zbylé vybavení továren odvezeno do Sovětského svazu v rámci reparací. Potomci zakladatelů založili v Mnichově novou \"Wanderer Werke AG\" vyrábějící jízdní kola a frézovací stroje.\n\nNástupcem původní firmy v Německu byla společnost Wanderer Werke AG – finanční holding bez vlastních výrobních závodů. Ta skončila v červenci 2010 v insolvenci. Značka \"Wanderer\" poté přešla na výrobce jízdních kol z Kolína nad Rýnem firmu Hercules.\n"}
{"id": "140023", "url": "https://cs.wikipedia.org/wiki?curid=140023", "title": ".cl", "text": ".cl\n\n.cl je národní doména nejvyššího řádu Chile. Doménu spravuje University of Chile (Universidad de Chile). Registrovat doménu mohou pouze subjekty mající RUT (identifikační číslo).\n\nOd roku 2005 je na .cl možné registrovat doménová jména obsahující diakritiku (IDN).\n\n"}
{"id": "140024", "url": "https://cs.wikipedia.org/wiki?curid=140024", "title": "Karl Jaspers", "text": "Karl Jaspers\n\nKarl Jaspers (23. února 1883 Oldenburg – 26. února 1969 Basilej) byl německý filosof a lékař, specializující se na psychiatrii, jeden z nejdůležitějších představitelů existencialismu.\n\nNarodil se v dolnosaském Oldenburgu v rodině zámožného bankovního ředitele. Na otcovo přání studoval nejprve práva (ve Freiburgu a v Mnichově), po třech letech přešel na medicínu, poté se věnoval psychiatrii. Promoval roku 1908 v Heidelbergu, kde strávil podstatnou část života. Roku 1901 u něj lékaři zjistili nevyléčitelné onemocnění srdce a plic, což jej donutilo ke zdravé životosprávě a lázeňským léčením; nemoc však měla kladný vliv na jeho porozumění psychologickým problémům. Roku 1910 se oženil s Gertrudou Mayer, která se stala jeho celoživotní družkou a zemřela 5 let po Jaspersovi roku 1974.\n\nOd roku 1909 Jaspers působil v psychiatrické léčebně na univerzitě v Heidelbergu. Praxi opustil roku 1913 (mj. pro nespokojenost s běžným přístupem pro duševní onemocnění); tehdy obhájil u Wilhelma Windlebanda svou práci \"Všeobecná psychopatologie\" a začal přednášet. Ve své psychopatologii rozlišuje srozumitelné a nesrozumitelné souvislosti. Ke každému z těchto dvou druhů souvislostí je nutno přistupovat s jinými metodami. Roku 1916 byl jmenován mimořádným profesorem. Roku 1920 se seznámil s Martinem Heideggerem (jejich přátelství trvalo do nástupu NSDAP roku 1933). Od r. 1922 se Jaspers podílel na vedení katedry s Heinrichem Rickertem, novokantovcem, s nímž se však názorově rozcházel. Tehdy se již začal cele věnovat filosofii. Na universitě působil zde až do roku 1937, kdy byl vyloučen ze správy univerzity kvůli svým antifašistickým názorům a kvůli židovskému původu své ženy. Roku 1938 mu byla zakázána publikační činnost. Během 2. světové války byli oba manželé pronásledováni; pro případ, že by se měli dostat do rukou nacistům, nosili u sebe cyankali, aby raději zahynuli sami; jeho použití byli naštěstí ušetřeni.\n\nRoku 1948 Jaspers a jeho žena přesídlili do švýcarské Basileje. Tehdy se značně rozšířila jeho popularita, získal několik cen, uznání a čestných doktorátů. Roku 1961 odešel do penze. V roce 1967 získal švýcarské státní občanství; dva roky nato zemřel krátce po dosažení věku 86 let. Jeho pozůstalost obnášela přes 35 000 stran.\n\nKarl Jaspers patří mezi nejdůležitější německé filosofy 20. století. Řadil se mezi filosofy existence, kterou odlišoval od Sartrova ateistického existencialismu, zatímco Jaspersovo pojetí bylo teistické. Byl inspirován Platónem, Plótinem, Kantem a Nietzschem; byl jedním z prvních, kteří uvedli do širšího povědomí Sørena Kierkegaarda.\n\nV chápání psychických dějů viděl Japers cestu ke koncepci své psychologie světonázorů. Popisuje psychické typy, které jsou v základu světových názorů. Od roku 1932 formuluje své názory jakožto názory existencialistické. Člověk je podle něho na ideové cestě, může se stát nihilistou, skeptikem, může hledat oporu v konečném (např. autoritářství, hodnotový absolutismus) nebo v nekonečném.\nŽijeme a myslíme vždy v určitém horizontu. Ve všech předmětech našeho myšlení a zakoušení se vždy ohlašuje ještě něco dalšího, co je obklopuje; zaměříme-li se na toto „obklopující“ či „obemykající“ (\"das Umgreifende\") jako na předmět, bude opět v horizontu dalšího obemykajícího. Posledním zakusitelným, imanentním obemykajícím je svět. I ten se však ukazuje jako něco, co nemá původ samo v sobě, odkazuje tedy ještě k dalšímu obemykajícímu; to se již vymyká přímému uchopení – je \"transcendentní\". Transcendenci nelze přímo pojmenovat ani si ji představit (jinak by opět byla v horizontu dalšího obemykajícího), ukazuje se vždy zprostředkovaně, skrze \"šifry\". Šiframi transcendence mohou být filosofické pojmy, umělecká díla nebo představy boha, šifrou se však může stát v zásadě vše, pokud skrze to člověk zahlédne transcendenci.\n\nTaké \"já\" má charakter obemykajícího, ne ve smyslu šířky, ale ve smyslu neempirického předpokladu jednotlivých věcí, které se mu jeví.\n\n\"Já\" znamená rozvažování, vědomí vůbec, které má (nebo v zásadě může mít) všeobecně platné poznatky o kategoriálně uchopitelných věcech. Dále znamená pobývání (\"Dasein\"), mne jako živou, smyslovou, konečnou bytost žijící zde a nyní ve svém osvětí, které konkrétně zakouším, které mi prospívá nebo škodí a poskytuje požitky nebo utrpení.\n\nJá však může být také \"existence\", tj. vědomě se vztahovat k sobě - a zároveň k transcendenci, neboť si uvědomuje, že není samo sobě základem, že si je darováno, že odkazuje k dalšímu, přímo neuchopitelnému, tj. transcendentnímu obemykajícímu. Svou odkázanost na transcendenci zakouší zejména tehdy, když narazí na meze své autonomie - na nemožnost odstranit smrt, utrpení, konflikt, vinu, nahodilost (to jsou tzv. \"mezní situace\"). Existence tedy není dána samotným faktem života; vzpínáme se k ní vědomým úsilím a stále znovu od ní odpadáme.\n\nJako lze o transcendenci mluvit v šifrách, lze o existenci mluvit v \"signech\" (jako je svoboda, zodpovědnost aj.). Signa existence jsou substantivizace toho, jak existence prožívá samu sebe, nelze je \"objektivně\" dokazovat nebo vyvracet.\n\n\"Dějiny lidstva\" mají podle Jasperse čtyři velké předěly:\n\"Dějiny filosofie\" nepředstavují lineární (a to ani polylineární) vývoj. Jsou spíše trvalou diskusí, která v některých dobách živě probíhá, v jiných přetrvává jen jako kulturní fenomén, někdy téměř mizí a poté opět ožívá. I v dobách domnělého úpadku se náhle může objevit filosof prvního řádu (např. Plótínos ve třetím století, Scotus Eriugena v devátém).\nPodstata filosofie se uskutečňuje a ukazuje na \"velkých filosofech\" (\"die großen Philosophen\", titul Jaspersova pozdního díla z r. 1957). K těm patří zejména\n\nJedním ze stěžejních Jaspersových děl je \"Otázka viny\" (1946), která vyšla coby aktuální reakce na právě skončivší druhou světovou válku. Jaspers se zde zabývá různými pojetími viny, kterou „klasifikuje“ ze čtyř hledisek:\n\n\nHlavní myšlenkou této práce je snaha postihnout vinu ve všech jejích aspektech.\n\n\n\n"}
{"id": "140025", "url": "https://cs.wikipedia.org/wiki?curid=140025", "title": "Wanderer (rozcestník)", "text": "Wanderer (rozcestník)\n\nWanderer může být:\n"}
{"id": "140028", "url": "https://cs.wikipedia.org/wiki?curid=140028", "title": "Lewis", "text": "Lewis\n\nLewis [\"luis\"] má více významů:\n\n\n\n"}
{"id": "140030", "url": "https://cs.wikipedia.org/wiki?curid=140030", "title": "Veselka", "text": "Veselka\n\nVeselka může být:\n\n\n\n\n\n\n"}
{"id": "140031", "url": "https://cs.wikipedia.org/wiki?curid=140031", "title": "Psychický proces", "text": "Psychický proces\n\nPsychický proces je elementární součást psychické aktivity jedince, charakterizovaná relativní samostatností. Spolu s psychickými vlastnostmi a stavy patří mezi psychické jevy (fenomény) a tvoří psychickou strukturu subjektu v kontextu formování odrazů vnějšího i vnitřního prostředí.\nPsychický proces představuje vnitřní aktivitu subjektu, zprostředkovanou materiální bází centrální nervové soustavy a funkčně neoddělitelnou od vnějšího prostředí (objektivní reality). Je zprostředkovatelem reálné interakce jedince a prostředí na všech úrovních psychiky. Jako složitě determinovaná složka lidské psychiky má psychický proces svůj obsah, průběh a výsledky. Tyto jeho atributy jsou závislé na individuálních dispozicích jedince, na spol. vývojových faktorech a na charakteru aktuálně stimulující situace.\n\nMezi psychické procesy patří procesy poznávací neboli kognitivní (vnímání, paměť, představivost, učení, myšlení, s poznávacími procesy souvisí též inteligence). Dále emoční a volní procesy.\n"}
{"id": "140035", "url": "https://cs.wikipedia.org/wiki?curid=140035", "title": "Anaglyf", "text": "Anaglyf\n\nAnaglyf je jedna ze stereoskopických technik, která umožňuje uživateli prostorově vnímat obrazy, fotografie, grafy, filmy a podobná grafická díla. Tato poměrně dlouho známá metoda využívá rozložení obrazů pro levé a pravé oko na barevné složky (obvykle modrozelenou a červenou).\n\nPro vytvoření anaglyfu je třeba mít k dispozici dva záběry jedné scény - pohled levým okem a pohled pravým okem a odpovídající software nebo hardware. Pro vytváření anaglyphových kreseb stačí použít vhodné techniky deskriptivní geometrie.\n\nPro prohlížení anaglyfu je třeba použít speciální brýle s barevnými průzory - modrozeleným a červeným. Výhodou anaglyfu je jeho velké rozšíření - pokud vytvoříte 3D obrazy v anaglyfu, může je pozorovat velké množství lidí po celém světě, kteří vlastní příslušné brýle.\n\nExistují i jiné barevné varianty anaglyfu (žluto-modrý, zeleno-červený apod.), ty však nejsou tolik rozšířené.\n\n\n"}
{"id": "140036", "url": "https://cs.wikipedia.org/wiki?curid=140036", "title": "Stejnoměrná konvergence", "text": "Stejnoměrná konvergence\n\nStejnoměrná konvergence posloupnosti funkcí je silnější druh konvergence, než bodová konvergence. Posloupnost formula_1 funkcí konverguje stejnoměrně k limitní funkci f, pokud rychlost konvergence nezávisí na hodnotě x.\n\nSrovnáme-li definice konvergence\n\nformula_2\n\na stejnoměrné konvergence\n\nformula_3,\n\nvidíme, že jediný rozdíl je v pořadí kvantifikátorů formula_4 a formula_5. Tento rozdíl je však podstatný: Uvážíme-li posloupnost funkcí formula_6, pak na intervalu [0, 1] všechny konvergují k nule, nikoli však stejnoměrně.\n\nPlatí, že posloupnost funkcí formula_7 konverguje na intervalu I k funkci f(x) stejnoměrně právě tehdy, když\n\nformula_8,\n\n"}
{"id": "140037", "url": "https://cs.wikipedia.org/wiki?curid=140037", "title": "Lolo-barmsko-naxské jazyky", "text": "Lolo-barmsko-naxské jazyky\n\nLolo-barmsko-naxské jazyky jsou skupinou jazyků, která patří mezi tibetobarmské jazyky v sinotibetské jazykové rodině.\n\nPatří mezi ně jazyky:\n"}
{"id": "140038", "url": "https://cs.wikipedia.org/wiki?curid=140038", "title": "Milena Hübschmannová", "text": "Milena Hübschmannová\n\nMilena Hübschmannová (10. června 1933 Praha – 8. září 2005 Kameeldrift, Jihoafrická republika) byla významná česká vysokoškolská pedagožka, indoložka a také zakladatelka české romistiky na Filozofické fakultě Univerzity Karlovy v Praze.\n\nPo maturitě na pražském gymnáziu Howarda Fasta v roce 1951, vystudovala v letech 1951–1956 hindštinu, urdštinu a bengálštinu na Univerzitě Karlově v Praze. Pracovala na Karlově univerzitě, v literární redakci Československého rozhlasu, v Orientálním ústavu, a v Ústavu pro filozofii a sociologii ČSAV. \n\nV šedesátých letech žila půl roku v romské osadě na Slovensku, posléze se na přelomu šedesátých a sedmdesátých let angažovala ve Svazu Cikánů-Romů. V období normalizace byla bez stálého zaměstnání a nesměla publikovat. V roce 1976 se její zásluhou začala na Státní jazykové škole v Praze vyučovat romština. V roce 1991 vedla nově otevřený obor romistika na Filozofické fakultě Univerzity Karlovy, kde vedla studia romštiny až do své tragické smrti při autonehodě u města Kameeldrift v Jihoafrické republice.\n\nMilena Hübschmannová byla také zakladatelkou časopisu \"Romano Džaniben,\" spoluautorkou Romsko-českého a česko-romského slovníku, několika knih a řady článků o Romech. Překládala z romštiny a urdštiny. \n\nJe po ní také pojmenována \"Literární cena Mileny Hübschmannové\", udělovaná od roku 2006 romsky píšícím spisovatelům za poezii a prózu. Ve stejném roce o ní vznikla kniha \"Milena Hübschmannová ve vzpomínkách.\"\n\nJejím manželem byl rozhlasový režisér Josef Melč.\n\n\n\n"}
{"id": "140041", "url": "https://cs.wikipedia.org/wiki?curid=140041", "title": "Métis", "text": "Métis\n\nMétis (latinsky \"Mens\") je v řecké mytologii dcerou Titána Ókeana a jeho manželky a sestry Téthys. Je bohyní rozumu.\n\nMétis žila blízko Ókeanových proudů, tam ji také navštívil Zeus, když dospěl a pojal úmysl svrhnout Krona. Métis mu poradila, aby navštívil matku země Rheiu a požádal ji, aby z něho udělala Kronova číšníka. Pak podle Métidiny rady smíchal medový nápoj s dávidlem a to podal Kronovi. Pak už Kronos zvrátil všechny Diovy bratry a sestry v pořadí Poseidón, Hádés, Héra, Démétér a Hestiá.\n\nPozději nejvyšší bůh Zeus zatoužil po Métis, ta mu v různých proměnách unikala, nakonec však byla polapena a otěhotněla. Objevila se však věštba, že se narodí moudrá dcera a bude-li mít Métis další dítě, pak to bude statečný syn a ten svrhne Dia stejně jako on svrhl svého otce Krona.\n\nA tak Zeus omámil Métis sladkými slovy a poté ji spolkl, takže od té doby ji nikdo nespatřil, i když on sám tvrdil, že ona na něj z břicha mluví. Po čase přišla na Dia krutá bolest hlavy. Na pomoc mu přispěchal bůh Hermés, donutil Héfaista nebo Prométhea přinést klín a palici. Těmi udělali do Diovy lebky skulinu a z ní vyskočila Athéna v plné zbroji. Athéna byla potom jeho nejmilejší dcerou, se kterou rád pobýval, radil se s ní a její rady uznával.\n\n"}
{"id": "140045", "url": "https://cs.wikipedia.org/wiki?curid=140045", "title": "3D fotografie", "text": "3D fotografie\n\n3D fotografie nebo stereo fotografie umožňují spatřit fotografovanou scénu nikoli ploše, ale v celé její hloubce. Teorie stereoskopie využívá řadu různých metod, jak toho dosáhnout.\n\nLidské oči jsou od sebe vzdáleny přibližně 6,5 cm. Každé oko vidí trochu jiný obraz a z těchto dvou obrazů mozek složí prostorový vjem. Prostorová fotografie tohoto principu využívá. Snímají se ve stejný okamžik dvě fotografie, přičemž objektivy jsou od sebe vzdáleny stejně jako jsou vzdáleny lidské oči. Při prohlížení se pak každému oku předloží jedna fotografie a mozek z nich složí prostorový vjem.\n\n\n\n\n\n\nJules Duboscq zkonstruoval stereofotoaparát a v roce 1850 zkonstruoval prohlížečku stereofotografií.\n\nV roce 1856 způsobily přívalové deště velké škody v nízko položených oblastech v celé Francii. Francouzská vláda vyslala Claude-Marie Ferriera aby dokumentoval účinky povodně na Loiře. Do Paříže se vrátil se stereoskopickými fotografiemi katastrofických scén.\nJedním z prvních výrobců a distributorů stereoskopických obrazů byla firma Underwood & Underwood založena v roce 1882 v Ottawě v Kansasu, která vyprodukovala mezi 30 000 a 40 000 stereografických titulů.\n\nJokojama Macusaburó byl prvním japonským fotografem, který vážně usiloval o stereofotografii. Rané snímky zařízení jeho ateliéru zařízení ukazují sedm kamer, z nichž dvě jsou stereoskopické. Během roku 1869 Yokoyama spolu s přáteli a studenty cestoval po celém Japonsku, přičemž pořídil několik desítek stereosnímků.\n\n\n\n\n\n"}
{"id": "140054", "url": "https://cs.wikipedia.org/wiki?curid=140054", "title": "3D film", "text": "3D film\n\n3D film (3D video, stereo film, stereo video) umožňuje spatřit natočené scény nikoli ploše, ale v celé jejich hloubce. Používána je řada různých metod, jak toho dosáhnout, například polarizace nebo anaglyf. První metoda zajišťuje rozdělení obrazu pro levé a pravé oko prostřednictvím různé polarizace světla, druhá barevným odlišením.\n\nPolarizace využívají například kina IMAX, anaglyph nachází široké uplatnění, například videa na YouTube. Pro vytvoření 3D videa je třeba mít k dispozici dva záběry jedné scény – pohled levým okem a pohled pravým okem; a odpovídající software.\n\nPro prohlížení polarizovaného 3D obrazu i anaglyphu je třeba použít brýle s různými průzory – v prvním případě s polarizační slídou, ve druhém různobarevné – modrozelený a červený. Výhodou anaglyphu je jeho velké rozšíření – pokud vytvoříte 3D video v anaglyphu, může je pozorovat velké množství lidí po celém světě, kteří vlastní příslušné brýle.\n\nV současné době je anaglyph nahrazován modernějšími technikami, které nevedou k destrukci barevného podání filmu (viz stereoskopie). V kině IMAX se využívá technika polarizované projekce. Techniku polarizované projekce využívají i digitální kina – díky systému RealD mohou tato kina pracovat jak ve 2D tak 3D režimu. Další technikou je tzv. aktivní zobrazení využívající střídavé zatmívání pravého a levého oka. Technologie 3D autostereoskopických monitorů využívá projekci různého obrazu do různých směrů. Technologie INFITEC je odvozená od anaglyfu, ale využívá 6 vlnových délek, takže zachovává barvy. Řešením jsou i HMD displeje využívající dvě mikroobrazovky.\n\nPromítání 3D filmů vyžaduje speciální technologii. Největší 3D kino v Česku je kino IMAX v paláci Flóra v Praze. Zde je možné vidět řadu filmů zpravidla zahraniční produkce. Dále lze filmy v 3D zhlédnout v mnoha dalších multikinech po celé ČR. Dalším místem s veřejnou instalací 3D projekce je muzeum Škoda Auto v Mladé Boleslavi. Zde lze zhlédnout instruktážní filmy o práci motoru a dokumentární 3D film o transformaci kusu plechu v hotový automobil (film se jmenuje „Narození auta“ a vznik automobilu dává do paralely s vývojem lidského zárodku). 3D projekčním systémem je vybaveno i Informační středisko JETE Temelín. Veřejnosti se zde zdarma promítá film o využití jaderné energie. V rámci Třeboňského festivalu animovaných filmů AniFilm lze každoročně zhlédnout stereoskopické filmy vytvořené počítačovou animací nebo stop-motion technikou. V Plzni je 3D kino součástí DinoParku, který je součástí zoo. Další projekční zařízení vlastní Fakulta aplikovaných věd Západočeské univerzity a v rámci výzkumu holografie jej veřejnosti předvádí při každoročním dni otevřených dveří.\n\nČeským stereoskopickým filmem je například pokračování animovaného filmu - Kozí příběh se sýrem.\n\nNa první pohled vypadá natáčení 3D filmů jako snadná věc. Vezmou se dvě kamery, umístí se vedle sebe na vzdálenost lidských očí (cca 65 mm) a může se natáčet. Tento naivní přístup vede ke vzniku odstrašujících příkladů 3D filmů, na které se není možné dívat déle než několik sekund. Kamery musí být v první řadě dokonale synchronizované, a to jak z hlediska času snímání (s přesností na zlomky milisekund), tak s ohledem na ostření, zoom, barevné vyvážení a clonu. Tyto funkce poskytují jen profesionální plně elektronicky ovládatelné kamerové systémy. Dalším požadavkem je rozteč kamer – tu by bylo optimálně nutné dle velikosti scény mít možnost nastavovat od nuly (pro velmi malé objekty snímané z blízka) až po rozteče řádu stovek metrů (např. pro snímání pohoří v pozadí). Řešením jsou speciální montáže kamer (anglicky nazývané „rig“, nebo „paracam“ montáž), kdy jsou kamery umístěné kolmo na sebe a obraz se snímá přes polopropustné zrcadlo. Jedna z kamer je umístěna v kolejnicích – tak je možné nastavit jakoukoliv separaci nezávisle na velikosti použitých kamer.\n\n\n"}
{"id": "140056", "url": "https://cs.wikipedia.org/wiki?curid=140056", "title": "36 Crazyfists", "text": "36 Crazyfists\n\n36 Crazyfists je čtyřčlenná hudební skupina hrající post-hardcore/metalcore pocházející z Anchorage na Aljašce. Třetí studiové album, Rest Inside the Flames, vyšlo v Evropě 12. června a v USA vyjde na listopad 2006.\n\n36 Crazyfists vznikli v prosinci roku 1994 v městečku Anchorage na Aljašce. Původní sestava se skládala z Brocka Lindowa (zpěv), Thomase Noonana (bicí), Steva Holta (kytara) a JD Stuart (basa). Než se upsali Roadrunner Records, kapela vydala dvě EP a jedno LP na vlastní náklady. První nahrávka byla \"Boss Buckle\", EP obsahující 5 skladeb vyšlo v 1995. Jejich další EP, \"Suffer Tree\", vyšlo v 1997, následováno jejich debutovým LP, \"In the Skin\", které vyšlo též v 1997.\n\nKapela se přesunula do Portlandu v Oregonu, kde se dostala do kontaktu se skupinami jako System of a Down, Primus, blink-182 nebo NOFX. Nakonec, uzavřeli smlouvu s Roadrunner Records.\n\nPo vydání jejích debutu pod Roadrunnerem \"Bitterness the Star\" v roce 2002 se vydali na koncertní turné po USA se skupinami Candiria, God Forbid, Chimaira, Diecast a Hotwire.\n\nPo koncertní štaci po Americe se vydali do Evropy na „European Road Rage Tour“ s Killswitch Engage a Five Pointe O. Ke konci tour se začala kapela věnovat psaní nových materiálu na své druhé album pod taktovkou Roadrunner Records \"A Snow Capped Romance\", které se dostalo na pulty obchodů v roce 2004, produkováno James Wisnerem, který měl zkušenosti například s Dashboard Confessional a Further Seems Forever.\n\nNa jejich třetím albu \"Rest Inside the Flames\" spolupracovali Jonah Jenkins z Miltown, Howard Jones a Tom Gomes z Killswitch Engage. Album vyšlo v Evropě 12. června, v USA vyjde až ke konci roku 2006.\n\nPrvní týden album \"Rest Inside the Flames\" zasáhlo VB a dosáhlo 71. místa v oficiálních UK Album Charts. Album se také dostalo na 2. místo v BBC's Rock Album charts. 36 Crazyfists vyrazí na turné podpořit své třetí album po Evropě a Austrálii s Californians Atreyu.\n\nKapela sepsala dohodu pro severní Ameriku s DRT Entertainment, kteří vydají \"Rest Inside The Flames\" v USA na 7. listopadu. Smlouva byla ovšem později rozvázána.\n\n24. října 2006 začalo krátké turné po USA s cílem podpořit vycházející album. První show byla v Little Rock v Arkansasu. Během vystoupení Brock zmínil vydaní nového alba a tak definitivně potvrdil, že veškeré závazky ku Roadrunner Records skončily.\n\nAlbum zaznamenalo úspěch ve Velké Británii, když se dostalo na 71. pozici v žebříčku alb a dosáhlo 2. místa v žebříčku BBC rockových alb. Nicméně v USA se alba prodalo jen 1 858 kopií v prvním týdnu po vydání.\n\nKapela se rozjela 1. dubna 2007 na obsáhlou tour po Velké Británii, podpořena Twelve Tribes. Spolu odehrají koncerty na celých 26 akcích po celé zemi.\n\nZpěvák Brock Lindow oznámil, že nová nahrávka vyjde v dubnu 2008 u Ferret Music. Datum se nakonec posunulo a The Tide and Its Takers vyšlo až 27. května.\n\n36 Crazyfists se vždy vrací na Aljašku a hraje na každoročním Summer Meltdown festivalu. Vynechali pouze jedinkrát, když v roce 2008 byli na své tour.\n\n9. ledna kapela natáčela na Aljašce materiál pro jejich úplně první DVD, které má vyjít na přelomu léta a podzimu. Dále počítá s dvěma koncerty v Japonsku a tour po australských festivalech. Od března sjede kapela spolu s Poison The Well Evropu.\n\nPoslední evropskou zastávku v Londýně natočili Chasing Safety v The Electric Ballroom. Na konci večera Borkc Lindow uvedl, že na konci roku 2009 začnou natáčet nové album, které by mělo vyjít na jaře 2010, doprovázené evropským koncertním turné.\n\n\n\n\n\n\n"}
{"id": "140058", "url": "https://cs.wikipedia.org/wiki?curid=140058", "title": "Nosál červený", "text": "Nosál červený\n\nNosál červený (\"Nasua nasua\" (Linné, 1766)) je medvídkovitá šelma. Má velmi dobře vyvinutý nos, kterým může otáčet až o 45° a prozkoumávat tak své okolí. Nejen čich, ale i ostatní smysly mají nosálové velice dobře vyvinuté: například smysl pro rovnováhu, využívá svůj ocas, který ji udržuje. Nosál je velice přizpůsobivým tvorem, je všežravec, žije v oblastech deštných pralesů, kde jsou velice tvrdé podmínky pro život.\n\nNosál červený se vyskytuje v Jižní Americe, v oblastech Venezuely a Kolumbie až Argentiny. Žije v listnatých a smíšených lesích. Zavlečen byl na Španělskou Mallorcu, kde je hlášeno i rozmnožování, a Velké Británie, kde bylo několik jedinců, uniklých z chovů, pozorováno ve volné přírodě. Od roku 2016 je na evropském Seznamu invazních nepůvodních druhů s významným dopadem na Unii, z čehož mimo jiné vyplývá, že je v budoucnu nebude možné již v evropských zemích chovat. \n\nNosál červený se živí plody, hlízami, půdními živočichy, ptáky, jejich vejci a mláďaty. Je to všežravec.\n\nJeho délka těla je 35–69 cm, délka ocasu je 32–68 cm, výška v kohoutku je 27–30 cm a hmotnost je 3–7,7 kg.\n\nNosál červený se dožívá až 18 let. Samice je březí 77 dní a rodí v průměru 1 až 7 mláďat. Zpočátku jsou v hnízdě na stromě nebo v dutině, matka je kojí asi měsíc.\n\nDrsné podmínky mají za důsledek i jeho inteligenci, pro kterou ho chovaly tamní kmeny. Ochočovaly si povětšinou družné samice, které se ve volné přírodě pohybovaly ve smečkách i se svými mláďaty. Samci se mohli přiblížit ke skupině, pouze když samice byly březí (cca 77 dnů). Jinak samci po dovršení 2 roků života byli vyhnáni ze samičí smečky a pak žili osaměle. Pokud se samec pouze přiblíží, začnou samice hájit svá mláďata. Samci ovšem mezi sebou také cítí rivalitu, bojují o samice, jídlo i o teritorium. Nosálové jsou velice milá a bystrá zvířata, první kolonizátoři přijíždějící do Jižní Ameriky si je velice oblíbili.\n\nNosál červený se stává v poslední době i oblíbeným domácím mazlíčkem při chovu v bytě, protože se jedná o snadno ochočitelné a učenlivé zvíře. Setkat se s ním můžete v mnoha českých zoologických zahradách, často zmiňovaný v médiích je např. chov nosálů v Zoo Tábor.\n\n"}
{"id": "140066", "url": "https://cs.wikipedia.org/wiki?curid=140066", "title": "Daifuku", "text": "Daifuku\n\nDaifuku (大福), doslova „velké štěstí“, je japonské cukroví – malé kulaté moči (rýžové koláčky) se sladkou náplní, nejčastěji slazenou fazolovou pastou \"anko\" vyráběnou z červených fazolek azuki.\n\nDaifuku se vyrábějí v mnoha variantách. Nejčastěji jsou bílé, bledě zelené nebo světle růžové, plněné pastou anko a vyráběné ve dvou velikostech, jedny malé přibližně naší padesátikoruny a druhé větší, „do dlaně“. Kromě anko se používají i jiné náplně, kousky ovoce, ovocné směsi, pasta z melounů a další. Daifuku bývají obalené v jemné vrstvě škrobu, která má zabránit tomu, aby se lepily k čemukoliv, čeho se dotknou. Někdy jsou obaleny i v práškovém cukru.\n"}
{"id": "140067", "url": "https://cs.wikipedia.org/wiki?curid=140067", "title": "Nasua", "text": "Nasua\n\nNosál (\"Nasua\") je rod drobných šelem patřící do čeledi medvídkovitých (Procyonidae). Kromě dvou druhů rodu \"Nasua\" se českým jménem nosál označuje ještě nosál horský, který má však v odborném názvosloví samostatný rod \"Nasuella\".\n\nNosálové jsou stromová zvířata. Při pohybu v korunách stromů jim dlouhý ocas pomáhá udržovat rovnováhu. Jak už jméno napovídá, nosálové se vyznačují velmi prodlouženým čenichem, na kterém mají dlouhé smyslové chlupy. Nosálové jsou všežravci, ale nejvíce se živí drobnými živočichy, které svým jemným čenichem nacházejí v lesní půdě.\n"}
{"id": "140069", "url": "https://cs.wikipedia.org/wiki?curid=140069", "title": "Catholic Encyclopedia", "text": "Catholic Encyclopedia\n\nCatholic Encyclopedia je anglickojazyčná encyklopedie, kterou roku 1913 vydalo americké vydavatelství Encyclopedia Press. Jejím cílem bylo poskytnout čtenářům spolehlivé informace o katolické teorii, věrouce, praxi a o dějinách katolické církve.\n\nPráce na encyklopedii započaly 11. ledna 1905 a skončily 19. dubna 1913. Odpovědnými redaktory byli: Charles G. Herbermann (profesor latiny a knihovník \"College of the City\" v New Yorku), Edward A. Pace (profesor filosofie na Catholic University), Condé Benoist Pallen (redaktor), reverend Thomas Joseph Shahan (profesor církevních dějin na Catholic University) a John J. Wynne (jezuita, redaktor časopisu „The Messenger“).\n\nEncyklopedie měla sloužit hlavně potřebám katolické církve, proto jsou v ní vynechány informace, které nesouvisí s církví a jejími dějinami. Fakta prezentuje z pohledu oficiální katolické doktríny z doby papeže Pia X., a to hlavně při rozboru sporných záležitostí (např. církevních schizmat). Protože pochází ještě z doby před Druhým vatikánským koncilem, který zavedl v církvi podstatné změny, jsou některá její hesla (hlavně z oblasti náboženské praxe) poměrně zastaralá. Historická hesla se však dodnes používají jako sekundární prameny pro vědecké práce, protože obsahují mnoho informací z církevních pramenů.\n\nV encyklopedii jsou též uvedené významné osobnosti, včetně vychovatelů, umělců, básníků a vědců.\n\nCatholic University of America vydala v letech 1967 a 2002 aktualizovanou verzi po názvem New Catholic Encyclopedia.\n\n"}
{"id": "140087", "url": "https://cs.wikipedia.org/wiki?curid=140087", "title": "Bigos", "text": "Bigos\n\nBigos [bigos (nikoliv bigoš)] je tradiční polské, běloruské a litevské jídlo ze zelí a masa. Do Polska pravděpodobně přišel spolu s králem Vladislavem II. Jagellem, který toto jídlo podával na jím pořádaných lovech. \n\nExistuje řada verzí a způsobů přípravy tohoto pokrmu. V předpisech se tradičně objevuje čerstvé i kysané zelí, červené maso, klobása, uzený bůček, houby a koření (pepř, sůl, bobkový list). Podle staropolské tradice se ke konci vaření přidává i trochu medu. Další verze dodávají kmín, majoránku, nové koření, sušené švestky, červené víno a dokonce i rajský protlak. Bigos je podobně jako guláš lepší ohřívaný další dny. Obvykle se podává s chlebem. \n"}
{"id": "140097", "url": "https://cs.wikipedia.org/wiki?curid=140097", "title": "Altajské jazyky", "text": "Altajské jazyky\n\nAltajské jazyky jsou hypotetickou jazykovou rodinou, jenž se má údajně rozléhat především na území Asie a nepatrně ve východní části Evropy. Měla by primárně zahrnovat rodiny jazyků turkyckých, mongolských,tunguzských a často taky japonsko-rjúkjúských, korejských a ainských. Název rodiny je odvozen od Altajského pohoří ve Střední a Východní Asii, kde se nachází prameny řek Irtyš a Ob. \n\nHypotéza Altajských jazyků byla poprvé zmíněna v 18 století a byla široce příjmána až do roku 1960. Od roku 1950 začalo velké množství komparativních lingvistiků, po shledání údajných příbuzností jako neplatné, hypotézu odmítat. Oponenti Altajských jazyků argumentovaly, že podobnosti mezi zahrnutými jazyky nevycházejí ze společného prajazyku, ale ze vzájemného jazykového kontaktu.\n\nPrvotní návrhy hypotézy slučovaly pouze rodiny jazyků turkyckých, mongolských a tunguzských. Pozdější návrh pro zahrnutí japonsko-rjúkjúských a korejských jazyků, a tím vytvořit tzv. Makro-Altajskou rodinu, vyvolal (už existující) kontroverzi. Většina podpořitelů Altajských jazyků trvá na zahrnutí jazyků korejských. Společný pra-altajský prajazyk byl předběžně zrekonstruován Sergejem Starostinem a dalšími.\n\nAltajská jazyková rodina by tedy zahrnovala přibližně 66 žijcích jazyků. Při zahrnutí japonsko-rjúkjúských a korejských jazyků (Makro-Altajština) by se počet zahrnutých jazyků přibližně pohyboval u 74 (tento počet se může měnit vzhledem k tomu, co je bráno jako jazyk a co pouze za dialekt). Do čísla nejsou započítávany dřívější fáze zahrnutých jazyků (starokorejština, starojaponština či středověká mongolština).\n\n\nČasto se do této rodiny jazyků řadí také:\n\nZřídka zahrnována:\n\n"}
{"id": "140101", "url": "https://cs.wikipedia.org/wiki?curid=140101", "title": "Velký hadronový urychlovač", "text": "Velký hadronový urychlovač\n\nVelký hadronový urychlovač (Large Hadron Collider – LHC; doslovný překlad \"Velký hadronový srážeč\") je největší urychlovač částic na světě, pracovat začal 10. září 2008. Je umístěn v podzemí na území mezi pohořím Jura ve Francii a Ženevským jezerem ve Švýcarsku. Na jeho návrhu se podílelo přes 2000 vědců ze 34 zemí světa.\n\nLHC je instalován v kruhovém tunelu o obvodu 27 kilometrů v hloubce 50–170 m pod zemí. Tunel byl postaven roku 1980 pro předchozí Velký elektron-pozitronový urychlovač (LEP). Zajímavostí je, že tunel není umístěn vodorovně, ale má mírný sklon (0.708°), protože tehdejší technologie nebyly schopny zajistit ekonomické hloubení tunelů skrz některé horniny. Tunel přechází mezi hranicemi Francie a Švýcarska ve čtyřech místech, nicméně většina zařízení se nachází ve Francii. Přestože je tunel veden v podzemí, na zemském povrchu se nachází některé budovy umožňující jeho existenci (např. kompresory, ventilace, chladicí zařízení a ovládací stanice).\n\nVýsledky měření z urychlovače LHC jsou nesmírně důležité pro jaderné fyziky, otvírají nové možnosti v oblasti výzkumu a odhalují neznámé stránky vesmíru. Přístroj urychluje dva paprsky částic proti sobě rychlostí 99,95 % c. Srážky těchto paprsků vytváří spršky nových částic, které jsou poté předmětem vědeckého studia.\n\nLHC produkuje něco okolo 20 srážek na každých 200 miliard vystřelených částic. Přesto se však takové srážky dějí více než 30 milionkrát za sekundu.\nPři rychlosti blížící se rychlosti světla udělá proton v LHC 11 245 oběhů za sekundu. Svazek má možnost obíhat dokola až 10 hodin a urazit dráhu větší než 10 miliard kilometrů – pro srovnání je to větší vzdálenost než cesta na planetu Neptun a zase zpět.\n\nPo dosažení energie 0,45 TeV se ze soustavy urychlovačů vstříknou částice do LHC, kde udělají miliony oběhů. Při každém oběhu částice dostanou další impuls od elektrického pole vytvářeném ve speciálních dutinách, dokud jim nebude udělena konečná energie 7 TeV. Svazek o vysoké energii je v LHC udržován soustavou 1800 supravodivých magnetů. Tyto magnety o nízkých teplotách mohou vést elektrický proud s nulovým odporem, proto mohou vytvořit mnohem silnější magnetické pole. Vodiče elektromagnetů jsou vyrobeny z niobotitanové slitiny a pracují při teplotě 1,9 K (-271°C).\n\nLHC pracuje s magnetickými poli okolo 8 tesla, přičemž běžné „teplé“ elektromagnety jsou schopné vytvořit magnetické pole okolo 2 tesla.\n\nCERN v současné době pracuje na vývoji technologie počítačových sítí zvané GRID. To má spojovat desítky a později stovky PC pro vytvoření prostředku pro zpracování dat zaznamenaných na detektorech LHC. Experimenty LHC budou produkovat enormní množství dat. Každý rok to bude dostatek informací na naplnění kapacity takového počtu CD, že by se z nich dal postavit 20 km vysoký sloup (cca 15 Petabajtů = 15 milionů GB).\n\nÚčelem částicového detektoru je zaznamenávat a vizualizovat exploze částic, které jsou důsledkem srážky. Informace o rychlosti, hmotnosti a elektrickém náboji částice pomohou fyzikům zjistit identitu dané částice. Úkol to ale nebude snadný. Předpokládáme, že LHC pomůže objevit nové částice. Ty však nebudou volně poletovat a čekat, až si jich někdo všimne. Všechny důkazy o existenci částice budou nepřímé. Některé mohou existovat pouze nepatrné zlomečky sekundy a proto uvidíme pouze produkty jejich rozpadu.\nModerní přístroje částicové fyziky se skládají z vrstev sub-detektorů, každý se specializuje na určitý typ částice. 3 hlavní typy sub-detektorů:\n\nPro experiment ALICE bude LHC srážet olověné ionty aby se tak vytvořily podmínky shodné s těmi po Velkém třesku. Získaná data umožní fyzikům studovat stav hmoty zvaný kvark-gluonové plazma, které nejspíše při velkém třesku existovalo.\nProtony a neutrony jsou tvořeny kvarky (proton: 2 kvarky up, 1 kvark down, neutron: 1 kvark up, 2 kvarky down), které drží pohromadě díky jiným částicím zvaným gluony (od anglického slova glue – lepidlo). Gluony působí na kvarky tak velkou silou, že samostatný kvark ještě nebyl nalezen.\nKolize v LHC způsobí teploty vyšší než 100tisícinásobek teploty v jádru Slunce. Fyzikové doufají, že při těchto podmínkách se protony a neutrony roztaví a uvolní tak kvarky ze svazku s gluony. Tím vznikne kvark-gluonové plazma. Experiment ALICE bude studovat kvark-gluonové plazma, jeho vznik a zpětné přetvoření na známou hmotu.\n\nATLAS je jeden ze dvou víceúčelových detektorů v LHC. Bude zkoumat fyziku ve větším rozsahu, než například ALICE, včetně pátrání po Higgsově bosonu, extra dimenzích a částicích, které by mohly tvořit temnou hmotu. ATLAS, podobně jako CMS, bude zaznamenávat trajektorie, energie a identitu částic, vznikajících při kolizích, avšak tyto dva experimenty vyvinuly radikálně odlišná technická řešení pro systém magnetů ve svých detektorech. Systém magnetů je pro ATLAS typický. Tvoří ho 8 obřích magnetů, poskládaných na délku do kruhu tak, aby magnetické pole bylo nejsilnější uprostřed detektoru. Každý z těchto magnetů měří 25 metrů a je složen ze supravodivých cívek.\nPolovina pixelových detektorů pro detektor ATLAS byla vyvinuta a vyrobena v Rožnově pod Radhoštěm ve společnosti ON SEMICONDUCTOR CZECH REPUBLIC, s.r.o.. Na vývoji se podílel též Fyzikální ústav Akademie věd České republiky.\n\nPodobně jako ATLAS i CMS bude zkoumat větší úsek částicové fyziky, včetně Higgsova bosonu, extra dimenzí a částic tvořících temnou hmotu. Je patrné, že CMS zkoumá stejné problémy jako ATLAS, rozdíl je ale ve způsobu. Na rozdíl od ATLASu použije CMS pouze jednoho obřího elektromagnetu cylindrického tvaru (solenoidu).\nSolenoid obalující vlastní detektor je složen z cylindrické cívky supravodivých kabelů. Tento gigantický magnet je schopen vytvořit magnetické pole o síle 4 tesla (zhruba 100 tisíckrát větší, než magnetické pole Země). Toto pole musí být poutáno ocelovými výztuhami, které tvoří značnou část celkové hmotnosti detektoru\n(12 500 tun). Zajímavostí detektoru je, že jako jediný byl nejdříve postaven na povrchu a teprve pak spuštěn do podzemí.\n\nLHCb se specializuje na prozkoumání nepatrných rozdílů mezi hmotou a antihmotou studováním částice zvané kvark b (b znamená »bottom« jako »spodní« nebo také »beauty« jako »krásný«. Detektor by měl zodpovědět proč se zdá, že vesmír je složen téměř výhradně z hmoty, ale ne z antihmoty.\nNamísto obklopení místa kolize detektorem používá LHCb řadu sub-detektorů ke zjištění částic. Vertex Locator (VELO) je prvním detektorem umístěným okolo místa srážky, kde bude měřit trajektorie částic v místě interakce. Po detektoru VELO následuje RICH-1. Bude identifikovat trajektorie částic malých hybností. Hlavní sledovací zařízení je uloženo před i za magnetem a bude opět zaznamenávat trasy částic a měřit jejich hybnosti. Na okraji je sledovací zařízení RICH-2 pro sledování částic s vysokou hybností.\nLHC vytvoří velké množství kvarků různých typů, předtím, než se rozpadnou na jiné formy. K zachycení kvarků b vyvinuli vědci pro LHCb sofistikovaná pohyblivá sledovací zařízení blízko drahám paprsků kroužících v LHC.\n\nExperiment TOTEM se zaměří na zkoumání jevů, které se nevešly do škály úkolů víceúčelových detektorů ATLAS a CMS. Bude měřit velikosti částic a přesně monitorovat luminozitu LHC.\nK tomu musí být TOTEM schopen detekovat částice produkované velmi blízko paprsků obíhajících v LHC. To vyžaduje detektory ve speciálně navržených vakuových komorách zvaných Římské hrnce (Roman pots), připojených k trubkám s paprsky. 8 těchto zařízení bude v párech umístěno v blízkosti kolizí v detektoru CMS na čtyřech místech.\nCMS a TOTEM jsou dva experimenty na sobě nezávislé avšak TOTEM bude sloužit jako sběrač dat ze všech experimentů.\n\nLHCf má za úkol simulovat kosmické záření v laboratorních podmínkách za pomoci částic vytvořených uvnitř LHC. Je nejmenším experimentem, co do počtu vědců (22).\nKosmické záření je způsobeno nabitými částicemi z vesmíru, které neustále bombardují zemskou atmosféru. Narážejí do jader ve vyšší atmosféře a způsobují kaskádu částic, které dosáhnou zemského povrchu. Získání znalostí o chování kosmického záření, resp. těchto kaskád částic pomůže vědcům vypracovat velké experimenty, které pokryjí tisíce kilometrů.\n\nOčekávaný start projektu v roce 2008 zajistí srážky o největší energii, jaká kdy byla dosažena v laboratorních podmínkách, a už dnes se fyzici nemohou dočkat, co se jim podaří odhalit. Čtyři obrovské detektory – ALICE, ATLAS, CMS a LHCb – budou zkoumat srážky a tímto způsobem budou možná fyzici schopni prozkoumat nové teorie hmoty, energie, vesmíru a času. Výsledky z LHC mohou vrhnout nové světlo na:\n\n\nLHC je přístroj pro koncentraci energie ve velmi malém prostoru. Částice budou mít energii řádově TeV. 1 TeV je energie srovnatelná s energií letícího komára, háček je v tom, že proton je asi trilionkrát menší než komár.\nKaždý proton rotující v LHC bude mít energii 7 TeV, takže když se srazí dva protony, energie srážky bude 14 TeV. Ionty olova mají 82 protonů a dohromady dávají ekvivalentně vysokou energii: kolize dvou svazků iontů olova bude mít energii srážky okolo 1150 TeV.\nPři plném výkonu bude mít každý svazek energii 350 MJ, což je energie jakou má vlak o hmotnosti 200 tun jedoucí rychlostí 60 km/h. Tato energie je dostatečná k roztavení 500 kg mědi. Energie uložená v magnetech je ještě přibližně třicetkrát vyšší (11 GJ).\n\nLHC původně v roce 1995 dostal rozpočet 2,6 miliard švýcarských franků na stavbu a 210 milionů švýcarských franků na experimenty. Nakonec cena vzrostla na 8 miliard amerických dolarů. Zhruba třetinu stálo personální zajištění a zbytek materiál. Roční náklady na provozní energii stojí 19 miliónů EUR.\n\nBěhem stavby LHC se usilovně hledalo takové nastavení celého zařízení, které by umožnilo dlouhodobý oběh částic bez nárazu do stěny urychlovače. Takovýto náraz by měl za následky dlouhodobou odstávku celého urychlovače. K simulacím byla využita celosvětová distribuovaná síť systému BOINC, která již od roku 2004 zajišťovala velkou výpočetní kapacitu. Díky projektu LHC@home se na stavbě a samotném ladění urychlovače mohl podílet kdokoliv, kdo měl doma počítač a připojení k internetu. Do výpočtů bylo zapojeno 53 703 lidí na celém světě, z toho 1 658 Čechů. Oficiální zahájení experimentu proběhlo 21. října 2008.\n\nVědci i laici, kteří nejsou součástí komunity kolem LHC, vyjádřili znepokojení, že LHC může způsobit jednu z několika teoretických katastrof, které by mohly zničit Zemi nebo dokonce celý vesmír:\n\n\nCERN vytvořil studii, která by vyšetřila, jestli se takové nebezpečné události jako vytvoření stabilní mikroskopické černé díry mohou stát. Studie došla k závěru: „Nenašli jsme žádný podklad pro jakoukoli možnou hrozbu.“ Například, není možné vytvořit mikroskopické černé díry, pokud by určité neotestované teorie byly správné. I kdyby však vznikly, ihned by se vytratily a byly by tak neškodné. Jeden z nejsilnějších argumentů, že LHC je bezpečný, je fakt, že kosmické paprsky o mnohem větší energii, než může LHC kdy vyprodukovat, bombardovaly Zemi a všechna tělesa ve sluneční soustavě miliardy let bez takovýchto účinků. Stejně ale u každého nového experimentu nikdy není možné s jistotou říct, co se stane. John Nelson z Birmingham University řekl, že „je velmi, velmi nepravděpodobné, že existuje nějaké riziko - ale nemohu to dokázat.“\n\nRHIC, podobný, jen mnohem menší urychlovač, funguje již od roku 2000 a nezpůsobil zatím žádné Zemi-ničící efekty.\n\nPodle britského deníku \"Telegraph\" obdrželi vědci pracující na LHC řadu výhrůžných e-mailů a telefonátů od lidí obávajících se, že by urychlovač mohl vytvořit černou díru nebo vyvolat zemětřesení. Na počátku experimentu údajně do systému pronikla skupina řeckých hackerů a na internetové stránky experimentu vložili nápis „GST: Greek Security Team“. Podle deníku se hackeři dostali těsně k počítači, který řídí magnety, jež regulují paprsek částic.\n\nPřes kritiky současného LHC a přes zveličování Higgsova bosonu, se již připravují různé varianty nového urychlovače (i 100 km velkého se 100 TeV), který bude ten stávající nadále využívat (tak jako LHC využil předchozí urychlovač LEP, a ten zase SPS a ten PS). Bývá také označován jako \"High Luminosity Large Hadron Collider\" nebo \"Future Circular Collider\" (FCC). Ukazuje se ovšem, že nelze očekávat nové částice (mimo standardní model) do 30 TeV a tato hranice se brzy, po plánovaném experimentálním ověření, ještě 10 krát zvětší. Navrhován je také Compact Linear Collider (CLIC) od délce 11 až 50 km.\n\n\n"}
{"id": "140108", "url": "https://cs.wikipedia.org/wiki?curid=140108", "title": "Příběhy obyčejného šílenství (film, 2005)", "text": "Příběhy obyčejného šílenství (film, 2005)\n\nPříběhy obyčejného šílenství je česko-německo-slovenský film z roku 2005 Petra Zelenky. Námětem pro tento film se stala úspěšná stejnojmenná divadelní hra od téhož režiséra, která byla kromě několika českých scén inscenována i v Polsku, Maďarsku a na Slovensku. \n\nPetr Zelenka, autor \"Knoflíkářů\", \"Roku ďábla\" či scénáře \"Samotářů\", nabízí další příběh prosycený typickým smyslem pro humor. Vedle trojnásobného držitele českého lva Ivana Trojana, ve filmu hrají i Jiří Bartoška, Zuzana Bydžovská, Miroslav Krobot, Nina Divíšková, Zuzana Šulajová a Karel Heřmánek.\n\nPříběh začíná na letišti, kde pracuje Petr Hanek (Ivan Trojan), postupně se seznámíme s jeho vedoucím (Karel Heřmánek), bývalou přítelkyní Janou (Zuzana Šulajová), která se má vdávat, za náhodnou známost z telefonní budky, novým přítelem Petrovy bývalé a také s rodiči Petra. Matka (Nina Divíšková) je posedlá dobročinností a otec (Miroslav Krobot) namlouval za komunismu filmové týdeníky. Matka Petra si myslí, že otec blázní, ovšem ne vždy musí být blázen, ten kdo se jako blázen chová. Otec si najde mladší kreativní přítelkyni (Petra Lustigová), která ho donutí skočit padákem a recitovat týdeníky. Petr ostříhá vlasy tetě nového přítele své bývalé, tím se rozehraje hra osudu, která nakonec dožene Petra zpět k bývalé přítelkyní.\n\n\n\n"}
{"id": "140109", "url": "https://cs.wikipedia.org/wiki?curid=140109", "title": "Křesťanské společenství", "text": "Křesťanské společenství\n\nKřesťanské společenství (polsky \"Społeczność Chrześcijańska\", německy \"Christliche Gemeinschaft\") je probuzenecký spolek, působící v luterské církvi na Těšínsku.\n\nSpolek byl založen v důsledku duchovního probuzení v roce 1906. Po rozdělení Těšínska roku 1920 působil nadále jak na území Polska, tak i na území Československa. \nNěmecká větev spolku v ČSR byla evidována roku 1923; polská větev spolku v ČSR se organizačně ustavila roku 1927; sídlo měla zpočátku ve Stonavě, následně v Českém Těšíně.\n\nNa území Československa bylo Křesťanské společenství nuceno svou činnost ukončit v roce 1950. Nadále však fungovalo v ilegalitě pod vedením pastora Vladislava Santaria. Roku 1990 spolek obnovil svou činnost jako občanské sdružení pod názvem Křesťanské společenství – Społeczność Chrześcijańska (KS-SCh); v letech 2009–2014 měl název Křesťanské společenství, o. s. a od roku 2014 nese oficiální název Křesťanské společenství, z. s.\n\n"}
{"id": "140120", "url": "https://cs.wikipedia.org/wiki?curid=140120", "title": "Bitterness the Star", "text": "Bitterness the Star\n\nBitterness the Star je debutové studiové album aljašské post-hardcore/metalcore hudební skupiny 36 Crazyfists. Bylo vydáno 4. dubna 2002 pod hlavičkou Roadrunner Records, v produkci Eddie Wohla. Předcházela mu demo nahrávka s názvem \"99 Demo\", která obsahovala čtyři skladby, jež se poté objevily na tomto albu, a to „Circle The Drain (Demo)“, „One More Word (Demo)“, „Chalk White (Demo)“ a „Disarray (Demo)“.\n\n\n\n\n"}
{"id": "140124", "url": "https://cs.wikipedia.org/wiki?curid=140124", "title": "Richard Willstätter", "text": "Richard Willstätter\n\nRichard Martin Willstätter (13. srpna 1872 Karlsruhe, Německo – 3. srpna 1942 Muralto, Ticino, Švýcarsko) byl německý chemik, nositel Nobelovy ceny za chemii. Cena mu byla udělena za výzkum rostlinných pigmentů, zejména chlorofylu.\n\nNejprve studoval na gymnáziích v Karlsruhe a v Norimberku. Poté vystudoval přírodní vědy na univerzitě v Mnichově u vynikajícího chemika Adolfa von Baeyera. Na této univerzítě po vystudování pracoval 15 let. Nejdříve se stal soukromým docentem, pak vedoucím oddělení organické chemie a později také mimořádným profesorem. V Mnichově na univerzitě neměl vhodné podmínky pro výzkum, a tak odešel na techniku do Curychu. Stal se také ředitelem Chemického ústavu císaře Viléma v Berlíně, a to v letech 1912–1915, také zde působil jako profesor chemie na univerzitě. Po odchodu Baeyra se stal jeho nástupcem na univerzitě v Mnichově.\n\nMezi nejvýznamnější Willstätterovy práce patřily objevy v oblasti chemie rostlinných a živočišných pigmentů. Také vypracoval chemickou metodu jejich zkoumání a našel poznatky zejména o chlorofylu. Willstätter zjistil, že chlorofyl, který se vyskytuje v zelených částech rostlin, se podílí na produkci cukru i škrobu z kysličníku uhličitého a vody a zajišťuje tak výživu všech lidí i zvířat. Zkoumáním složení tohoto zeleného barviva jako první objevil, že jeho základní složkou je hořčík. Zabýval se výzkumem i dalších barviv – modrého antokyaninu, krve, natě i plodů. Ve své další vědecké činnosti se zabýval způsobem získávání enzymů. Willstätter vypracoval teorii dvousložkové podstaty enzymů, podle níž se skládají všechny enzymy z koloidního nositele a aktivní skupiny. R. M. Willstätter je označován za zakladatele tzv. rostlinné chemie.\n"}
{"id": "140133", "url": "https://cs.wikipedia.org/wiki?curid=140133", "title": "In the Skin", "text": "In the Skin\n\nIn The Skin je album Aljašské post-hardcore/metalcore hudební skupiny 36 Crazyfists. Toto je jedno ze tří LP alb, které tato skupiny nenahrála pod Roadrunner Records.\n\n"}
{"id": "140140", "url": "https://cs.wikipedia.org/wiki?curid=140140", "title": "Čtvrtá internacionála", "text": "Čtvrtá internacionála\n\nČtvrtá internacionála, nazývaná také trockistická internacionála, byla založena roku 1938 ruským revolucionářem Lvem Trockým a sdružuje trockistické a jiné nestalinistické komunistické strany, organizace a skupiny. Její název má zdůraznit, že si po trockisty vnímaném ztroskotání politiky Třetí Internacionály (\"Kominterny\") dělá nárok pokračovat v tradici revolučního marxistického křídla mezinárodního dělnického hnutí. Zároveň v minulosti vícekrát došlo k odštěpení (a částečně opět sloučení) různých skupin a skupinek, které si všechny dělaly nárok jít ve šlépějích původní Internacionály, založené Trockým.\n\nČtvrtá internacionála je ideologickým a organizačním pokračování roku 1930 Trockým v exilu založené Mezinárodní levé opozice (resp. \"Mezinárodní komunistické ligy\" od roku 1933), která navazovala na Levou opozici, potlačenou 1927 v Rusku. \"Mezinárodní levá opozice\", která měla být jakýmsi opozičním sdružením uvnitř \"Kominterny\", se soustřeďovala na diskuse o koncepcích dalšího rozvoje Ruska, zejména o sílící byrokratizaci a stalinizaci, o vývoji revoluce v Číně, o vzrůstajícím nacismu v Německu a o občanské válce ve Španělsku. Její vliv byl však malý a její členové byli rychle z Kominterny a jejích sekcí vyloučeni. Stále více bylo zřejmé, že stalinismus se nezhroutí v důsledku své zdiskreditovanosti a že jakákoliv spolupráce s Kominternou a v ní zastoupenými stranami nemůže vést k žádným výsledkům. \n\nRoku 1935 Trockij svůj názor radikálně mění a obrací se ve svém \"Otevřeném dopise pro Čtvrtou internacionálu\" (známému tehdy také jako \"Deklarace čtyř\" ) na své stoupence s přímou výzvou k založení nové mezinárodní organizace; proti Stalinově tezi o socialismu v jedné zemi staví vizi Socialistických spojených států Evropy.\n\nPřípravná konference v Paříži roku 1936 přejmenovala \"Mezinárodní komunistickou ligu\" na \"Hnutí pro Čtvrtou Internacionálu\", která byla následně roku 1938 založena. Mimo statutů, kde v preambuli bylo zdůrazněno, že nová Čtvrtá internacionála se přihlašuje ke všemu revolučnímu První, Druhé a Třetí Internacionály, sjednotila i organizačně různá již existující seskupení pod jednou střechou s jednoznačným programem, čímž dřívější Mezinárodní komunistická liga byla jen částečně . Zakládajícího kongresu, který se konal 3. září 1938 v Périgny u Paříže, se zúčastnilo 30 delegátů z 11 zemí (USA, Francie, Velká Británie, Německo, SSSR, Itálie, Brazílie, Polsko, Belgie, Holandsko a Řecko); delegáti existujících sekcí z dalších 20 zemí se nezúčastnili z důvodů finančních či bezpečnostních, z těch samých důvodů pak nepřijeli zástupci mnoha neformálních sympatizujících skupin.\n\nTímto programovým dokumentem byl na zakládajícím kongresu přijatý tak zvaný Přechodný program. Podle Trockého zjištění došlo ke zradě cílů dělnického hnutí ze strany sociálnědemokratických a poté i komunistických stran tím, že tyto (maximální) cíle byly odsunuty kamsi do nejasné budoucnosti a pro současnou dobu pak se začaly uplatňovat minimální cíle, zaměřené v zásadě jen na udržení dosaženého. Trockistické strany se naproti tomu musí zaměřit na revoluční perspektivy, tedy na přechodné požadavky, tvořící most ze současné situace ke konečnému cíli.\nPřechodný program v sobě sjednotil další teoretické prvky trockismu jako teorii permanentní revoluce na mezinárodní úrovni (na rozdíl od Stalinovy doktríny o socialismu v jedné zemi), kritiku byrokracie deformovaných (stalinistických) stran obnovil tak podle představ autorů revoluční kontinuitu a vizi dělnického hnutí.\n\nSvérázné je hodnocení komunistických režimů v bývalém východním bloku, které trockisté označovali za stalinistické. Trockisté kritizovali tyto státy sice jako stalinisticky deformované, ale přece jen deformované dělnické státy, kde dělnická strana byla pouze v důsledku historického vývoje jen dočasně zbavena své moci (diktatura proletariátu byla tedy nahrazena diktaturou stalinizované strany), v podstatě se ale historicky jednalo o dělnický stát, nacházející se v přechodném období; protože již bylo zrušeno soukromé vlastnictví, leží náprava ne v sociální revoluci (kde se jedná o změnu způsobu výroby a přechod moci z jedné třídy na druhou), ale v politické revoluci (výrobní způsob se nemění, pouze se přesouvá moc z jedné vrstvy na druhou vrstvu téže třídy)\n\nPoněkud ambivalentní však byly názory na Kubánskou revoluci, která v očích většiny trockistů tak důsledné deformace nedoznala kde byl Fidel Castro mnohdy jmenován jako bojovník proti nebezpečí stalinské byrokratizace na Kubě; obdobně pozitivně viděli mnozí trockisté vývoj v Číně, kde jakkoli deformovaná kulturní revoluce byla považována za nástroj boje proti byrokracii, stejně jako i zárodečná samospráva dělnických či závodních rad v Jugoslávii.\n\nCelkově je však nutné na druhé straně poznamenat, že trockistické hnutí se většinou postavilo za požadavky opozičních proudů a akcí, pokud bylo možno tyto interpretovat jako pokusy o další vývoj směrem k socialismu, namířené proti \"nadvládě byrokratické stranické vrstvy\". Povstání v NDR roku 1953, události v Maďarsku 1956 a také pražské jaro 1968 doznaly tedy podpory trockistů stejně jako i aktivity skupin jako byla Charta 77, Solidarność, různá mírová hnutí a hnutí za lidská práva apod.\n\nSekce Čtvrté internacionály, tedy strany jednotlivých zemí, zůstaly ve většině případů na úrovni malých kádrových stran. Jisté výjimky tvořily sekce v Bolívii, na Cejlonu, ve Vietnamu a částečně v Belgii.\n\n\n"}
{"id": "140141", "url": "https://cs.wikipedia.org/wiki?curid=140141", "title": "Školní autobusová linka", "text": "Školní autobusová linka\n\nŠkolní linka v autobusové dopravě (školní autobus) zajišťuje dopravu žáků či studentů do jejich školy. V některých státech tvoří školní autobusy samostatný dopravní systém, pro nějž jsou vyhrazena speciální vozidla a způsob financování a obsluha autobusu zároveň přebírá děti pod svůj dozor, v České republice jsou autobusové a trolejbusové linky a spoje k přepravě žáků většinou součástí systému veřejné hromadné dopravy.\n\nŠkolní autobusy se objevily poprvé v 19. století, a to ve Velké Británii.\n\nV současné době jsou školní autobusy typické zejména pro Spojené státy americké, kde mají velký význam vzhledem k velkým vzdálenostem některých obydlí od místa školy a nedostatečnému systému veřejné dopravy jiného typu.\nV celých Spojených státech jezdí více než 484.000 školních autobusů, které každý den přepraví více než 25 miliónů žáků veřejných i soukromých škol.\n\nZ evropských zemích nejvíce žáků přepravují speciální autobusy v Německu, Rakousku, Lucembursku, Itálii a Irsku. Ve Velké Británii, Francii, Rakousku, Itálii, Španělsku a Belgii jezdí na školních linkách v průměru výrazně starší autobusy oproti běžným linkám, v Německu je díky dotacím situace lepší. Kolem roku 2003 patřil český autobus Karosa Récréo mezi nejkupovanější ve Francii, za léta 1997–2002 jich tam Karosa dodala přes 3000.\n\nV České republice Zákon o silniční dopravě ani zákony upravující nakládání s veřejnými financemi školní linky jako zvláštní druh dopravy nezavádějí. Doprava do škol a ze škol je Zákonem o silniční dopravě definována jako součást základní dopravní obslužnosti, pro niž je kraj povinen hradit takzvanou prokazatelnou ztrátu dopravce. Z tohoto důvodu nejsou ve většině oblastí ČR speciální autobusy pro děti nutné.\n\nV rámci dopravy hrazené kraji (v návaznosti na tradici dopravy ČSAD lze za školní považovat ty spoje, u kterých je v jízdním řádu poznámka, že jedou pouze v pracovních dnech a nejedou o prázdninách. Některé spoje jedou ve dnech školního vyučování po jiné trase než v pracovních dnech o prázdninách, například zajíždějí do některé zastávky navíc. Může jít o spoje na lince, na níž jsou provozovány i jiné druhy spojů, nebo může jít o samostatnou linku obsahující jen jeden či několik takovýchto spojů. Číslováním linek ani označováním vozidel nejsou takové linky nijak odlišeny od běžných linek veřejné linkové dopravy.\n\nSpoje určené k přepravě do škol jsou zpravidla veřejnou linkovou dopravou, tedy je může použít každý zájemce, nejen školní děti. Pokud by škola nebo kraj objednaly pro dopravu dětí neveřejný spoj v pravidelných časech, měl by tento spoj být provozován na základě licence pro zvláštní linkovou dopravu. Jednorázovou nebo nepravidelnou přepravu školních dětí lze provádět i bez licence, pokud však dopravcem není sama škola nebo obec, měl by dopravce mít koncesi.\n\nV některých městech (například v Praze) existují speciální školní linky městské hromadné dopravy. Obvykle jde rovněž o linky veřejné dopravy, dopravce však může stanovit, že v případě zaplnění jsou školní děti přepravovány přednostně. Existují i trolejbusové školní spoje a linky, například linka č. 14 v Mariánských Lázních.\n\nV Praze je pro tyto linky vyhrazena speciální číselná řada (v minulosti od čísla 401, kvůli využití této části číselné řady pro mimopražské linky Pražské integrované dopravy byly školní linky od 4. září 2000 přečíslovány z řady 401-437 do řady 551-570), na zastávkových sloupcích byly označovány zelenými čísly podobně jako tzv. účelové či rekreační linky. Od 4. září 2017 byly školní linky č. 551–575 přečíslovány do uvolněné řady 251–275 a na zastávkách začaly být značeny modrou barvou stejně jako běžné denní autobusové linky. V minulosti bývaly školní linky určeny přednostně nebo i výhradně pro školní děti, v současné době jsou však všechny pražské školní linky plně veřejnými linkami, které se liší pouze atypickým rozsahem provozu, specifickou trasou a označením vozidel. V minulosti vozy školních linek v Praze nebyly označeny názvem cílové zastávky a na tabulích s označením linky namísto údajů o trase byl jen nápis školní linka, postupně se však označení vozů těchto linek dostává do souladu s obecnými požadavky.\n\nV některých oblastech s řídkým osídlením obce zvažují i zajištění svozu a rozvozu školních dětí pomocí minibusů, které by v ostatních časech obec mohla využít například k převozu školních obědů, pečovatelské službě, převozu seniorů a tělesně postižených atd. S nelinkovou dopravou podobného typu (spoj na zavolání) experimentuje například firma Audis Bus na Rychnovsku, inspirována praxí v některých oblastech například Nizozemska a Německa.\n\nV květnu 2003 ministryně školství Petra Buzková navrhovala zavedení školních autobusů, které by hradily obce z grantů vyhlašovaných Ministerstvem pro místní rozvoj. Obce i kraje tehdy plán považovaly za nesmyslný. V listopadu 2003 se objevily v tisku zprávy, že první speciální školní autobus v Česku zkouší Dopravní podnik města Liberce.\n\nPlzeňský kraj v roce 2004 chtěl ušetřit náklady na veřejnou dopravu tím, že by žáky z malých osad svážel taxíky. Státu však zákony podporu této formy zajištění základní dopravní obslužnosti neumožňují.\nV prosinci roku 2011 byly v Českých Budějovicích nasazeny školní autobusové a trolejbusové linky pro přepravu žáků dočasně zavřených škol ZŠ Máj I, ZŠ Máj II a Základní Waldorfské školy do náhradních škol, ve kterých byla žákům zajištěna náhradní výuka.\n\nObec Vestec od ledna 2014 zavedla neveřejné školní autobusové spoje k základní škole Campanus v Praze-Chodově v souvislosti s tím, že obec uzavřela s městskou částí Praha 11 smlouvu, podle níž se zmíněná pražská škola stala pro obec Vestec spádovou školou. Žáci mohou autobus využívat za mírný poplatek na základě celoroční smlouvy s obcí, v autobuse se pak prokazují čipem, od roku 2018 ISIC kartou. Spoje byly určeny původně pouze pro žáky 1.–3. tříd, později byl ranní autobus určen již jen pro žáky 1.–2. tříd, ale zpáteční odpolední autobus byl zpřístupněn žákům všech ročníků a bez poplatku. Dozor v autobuse a doprovod k autobusu a od autobusu u ZŠ Campanus zajišťuje obec prostřednictvím organizace Kvalitní podzim života, z. ú. Zároveň byly k ZŠ Campanus od roku 2014 prodlouženy i vybrané spoje veřejné autobusové linky PID č. 326 za běžný tarif PID. \n\nAutobusy například na školních linkách v Praze jsou zezadu namísto číslem linky označeny označením O 4 „Označení autobusu přepravujícího děti“ podle vyhlášky č. 30/2001 Sb., v proměnném provedení s pozměněnými barvami. Za autobusem s označením O 4, stojí-li v zastávce, jsou řidiči ostatních vozidel podle § 15 odst. 2 Zákona o silničním provozu (361/2000 Sb. v pl. zn.) povinni zastavit vozidlo a pokračovat v jízdě mohou až po odjezdu vozidla ze zastávky (pokud by toto ustanovení bylo dodržováno, v Sokolské ulici v Praze by jeden ze školních spojů po dobu pobytu v zastávce zastavil provoz na čtyřpruhové magistrále), řidiči protijedoucích vozidel jsou povinni jízdu přizpůsobit tak, aby děti ani v případě vběhnutí do vozovky nebyly ohroženy. Povinnost dbát zvýšené opatrnosti vůči takto označeným vozidlům ukládá všem řidičům i § 5 odst. 1 písm. d) téhož zákona.\n\nZákon nestanoví a neomezuje, kdo a za jakých podmínek smí nebo musí na autobuse označení O 4 použít.\n\nSdružení měst a obcí Slovenska přišlo kolem roku 2005 s představou pilotních projektů školních autobusů ve vybraných oblastech Slovenska, kde byly zrušené základní školy.\n\nV roce 2008 navrhl poslanec za KDH Martin Fronc speciální zákon o školních autobusech. Síť by měla být vytvořena do 5 let, přičemž první by mohly vyjet začátkem roku 2009. Stát by přispíval miliardou a obce půl miliardou slovenských korun. Speciálně vyčleněné autobusy by se kromě přepravy do škol a ze škol využívaly i pro přepravu žáků a studentů na školní aktivity mimo školu (výlety, exkurze, soutěže atd.). Autobusy by ze zákona měly povinně žlutou barvu a označení nápisem „Školský autobus“. Autobus by směl přepravovat jen žáky, učitele vykonávající školní dozor a pracovníky dopravce.\n\nDůvodem má být, že dnes dopravci mají problém sladit dopravu do škol se svými grafikony a školní spoje jsou pro ně ztrátové. Úspory může přinést také to, že bude urychleno rušení malotřídních škol. Podle Fronce používání školních autobusů zvyšuje bezpečnost dopravy školní mládeže a má i etický význam, protože ve veřejné dopravě se mládež setkává s nežádoucími jevy, jako je alkoholismus a vulgární slovní projevy.\n\nVlastní školní autobus má od roku 2006 škola ve Gbelech a podle primátora Gbel se jedná o jedinou školu na Slovensku, která tímto způsobem sváží žáky, náklady hradí zčásti škola a zčásti ministerstvo školství. Do školy tak začaly dojíždět děti z dalších dvou obcí a zvýšil se zájem dětí o zájmové a sportovní kroužky. Podobným způsobem sváží žáky i ZŠ Jelenec.\n\nV okrese Sheridan County amerického státu Arkansas od roku 2007 probíhá projekt individuální e-learningové výuky žáků během jízdy autobusem. Cílem je využít dlouhou dobu dojíždění, která v těchto oblastech činí až hodinu a půl. Autobus má wi-fi připojení k internetu, žáci během jízdy prostřednictvím notebooků či iPodů mohou pracovat na online kurzech matematiky či přírodních věd. Autorem projektu je profesor medicíny a biochemie Billy Hudson z Vanderbilt University.\n\n"}
{"id": "140143", "url": "https://cs.wikipedia.org/wiki?curid=140143", "title": "A Snow Capped Romance", "text": "A Snow Capped Romance\n\nA Snow Capped Romance je druhé studiové album aljašské post-hardcore/metalcore hudební skupiny 36 Crazyfists. Bylo vydáno 16. března 2004 vydavatelstvím Roadrunner Records.\n\n\n\n"}
{"id": "140156", "url": "https://cs.wikipedia.org/wiki?curid=140156", "title": "Rest Inside the Flames", "text": "Rest Inside the Flames\n\nRest Inside the Flames je třetí studiové album Aljašské post-hardcore/metalcore hudební skupiny 36 Crazyfists. V Austrálii vyšlo na 10. červen 2006, v Evropě a VB 12. června 2006. V USA vyjde 7. listopadu 2006.\n\n\n\n"}
{"id": "140160", "url": "https://cs.wikipedia.org/wiki?curid=140160", "title": "Suffer Tree EP", "text": "Suffer Tree EP\n\nSuffer Tree je EP Aljašské post-hardcore/metalcore hudební skupiny 36 Crazyfists.\n\n"}
{"id": "140167", "url": "https://cs.wikipedia.org/wiki?curid=140167", "title": "Boss Buckle EP", "text": "Boss Buckle EP\n\nBoss Buckle EP je první nahrávka aljašské post-hardcore/metalcore hudební skupiny 36 Crazyfists. Toto album je jedno ze tří alb této skupiny, které nebylo vydané společností Roadrunner Records.\n\nToto EP obsahuje mnohem surovější zvuk než pozdější nahrávky skupiny 36 Crazyfists.\n\n\n"}
{"id": "140171", "url": "https://cs.wikipedia.org/wiki?curid=140171", "title": "Turkické jazyky", "text": "Turkické jazyky\n\nTurkické jazyky jsou jednou z větví altajské jazykové rodiny, ale někdy jsou pokládány za samostatnou jazykovou rodinu.\n\nLir nebo R jazyky\nŠahz jazyky nebo obecně nazývané Turkic-i Kadim\n"}
{"id": "140195", "url": "https://cs.wikipedia.org/wiki?curid=140195", "title": "Write-only memory (humor)", "text": "Write-only memory (humor)\n\nWOM (zkratka anglického Write Only Memory) znamená paměť jen pro zápis. Jedná se o nerealizované zařízení, jež se stalo součástí inženýrského folklóru.\n\nÚdajně se objevilo jako protest zaměstnance firmy Signetics proti zdlouhavému a formálnímu schvalování specifikací, při kterém přitom nedocházelo k žádné skutečné kontrole. Název zněl logicky, a přesně zapadl mezi podobně pojmenované typy pamětí — RWM, ROM, RAM. Specifikace WOM prošla schvalovacím procesem a dostala se tak do tištěné verze katalogu. Zákazníci o tento integrovaný obvod projevili doopravdy zájem, takže nakonec firma musela katalogy vytisknout znovu bez této \"součástky\" a původní verzi stáhnout. Firma ovšem tohoto nápadu využila ještě jednou. Koupili dvojstranu dubnového čísla časopisu \"Electronics\" a specifikaci (\"data sheet\") uveřejnili jako aprílový žert.\n\nSpecifikace obsahuje množství \"zajímavých\" informací, jako například:\n\n"}
{"id": "140211", "url": "https://cs.wikipedia.org/wiki?curid=140211", "title": "Hvězdoplavba, aneb Malá kosmická odysea", "text": "Hvězdoplavba, aneb Malá kosmická odysea\n\nἸωάννης Πυρεῖα = (Jan Křesadlo)\nΠοιητοῦ ἀδήλου ἈΣΤΡΟΝΑΥΤΙΛÍΑ ἢ ἡ Μικροοδυσσεία ἡ κοσμική = \"neznámého básníka Hvězdoplavba, aneb Malá kosmická odysea\" (1994) je vrcholné literární dílo básníka a spisovatele Jana Křesadla, jedno z nejvýstřednějších a nejpozoruhodnějších v české literatuře. Vydáno bylo až po jeho smrti, bibliofilsky, coby knižní pomník. (nakl. Ivo Železný 1995, ISBN 80-237-2452-5)\n\nJe to epická báseň, čítající 6575 veršů hexametrem v homérské starořečtině, s paralelním českým překladem v přízvučném hexametru, postmoderní science-fiction příběh, který vychází z filosofického postulátu kvantové fyziky, že aby něco existovalo, musí být pozorováno. Hlavním pozorovatelem jsoucna se ukáže být jistá ovce. Zničení ovce by znamenalo konec všeho. \"Ovci, jež sleduje vesmír\" unese zloduch, pronásledován jakousi jednotkou rychlého nasazení, jejíž kapitán se jmenuje Udeis, (= nikdo, po vzoru kapitána Nema).\n\n\nSamotný děj se dělí podle řecké abecedy na 24 příběhů, každý z nich téměř samostatný, kupř. na jiné planetě, po vzoru televizního seriálu Star Trek.\n\n\nNásleduje:\n\n\nJako náznak hravosti textu uveďme, že samotný děj uvádí česká předmluva ve stylu čapkovské mystifikace, jak prý přišel Jan Křesadlo k tomu, aby se pokusil do češtiny přeložit řecký originál „od neznámého autora“. Jde prý o skutečný cestopis, jehož údajným autorem je časoprostorem cestující kapitán Udeis/Nemo, (To ostatně potvrzuje „copyright Nemo“ na řecký text vydání.) Nemův cestopis byl zapsán jeho universálním překladatelem Frantou, (což je tvor připomínající skunka, celý však z mozkové tkáně.) Franta, který nemá všeobecný zdravý rozum, to však nedomyšleně provedl ve starořečtině, prý aby se touto zvláštností text lépe proslavil. Tak to alespoň komentuje postava 'archiváře Divíška', který onen řecký text Křesadlovi prý přinesl k překladu. (Zbývá však možnost, že to údajný Divíšek napsal sám.)\n\nPo předmluvě pokračuje souhrn latinsky, pro erudované. Řecké novotvary jsou vysvětleny v řecko-anglickém rejstříku.\n\n"}
{"id": "140212", "url": "https://cs.wikipedia.org/wiki?curid=140212", "title": "Pražská I. B třída", "text": "Pražská I. B třída\n\nPražská I. B třída patří společně s ostatními prvními B třídami mezi sedmé nejvyšší fotbalové soutěže v Česku. Je řízena Pražským fotbalovým svazem. Je rozdělena na 2 skupiny (A a B). Hraje se každý rok od léta do jara se zimní přestávkou. Účastní se ji v každé skupině 16 týmů z oblasti hlavního města Prahy, každý s každým hraje jednou na domácím hřišti a jednou na hřišti soupeře. Celkem se tedy hraje 30 kol. Vítězem se stává tým s nejvyšším počtem bodů v tabulce a spolu s 2. týmem v pořadí postupuje do I. A třídy. Poslední dva týmy sestupují do II. třídy - skupina A/B/C/D. Do Pražské I. B třídy vždy postupují vítězové skupin II. třídy.\n\n\n\n</div><div style=\"float:left;margin-right:2em\">\n"}
{"id": "140229", "url": "https://cs.wikipedia.org/wiki?curid=140229", "title": "Bohyškovité", "text": "Bohyškovité\n\nBohyškovité (\"Hostaceae\" B. Mathew) byla čeleď jednoděložných rostlin z řádu liliotvarých (\"Liliales\"). Podle nejnovějšího taxonomického systému APG III byla bohyšky přeřazeny do podčeledi agávových (\"Agavoideae\") v čeledi chřestovitých (\"Asparagaceae\"), která přísluší do řádu chřestotvarých (\"Asparagales\").\n\nJedná se zpravidla o vytrvalé pozemní byliny, někdy na bázi zdřevnatělé, převážně s hlízami nebo s oddenky. Jsou to rostliny jednodomé s oboupohlavnými květy. Listy jsou nahloučeny na bázi, jsou jednoduché, přisedlé nebo řapíkaté, střídavé, uspořádané spirálně, s listovými pochvami. Čepele listů jsou celokrajné, čárkovité až kopinaté, nebo podlouhlé či vejčité, žilnatina je souběžná nebo zpeřená. Květy jsou oboupohlavné, jsou v květenstvích, zpravidla v hroznech. Listen ve tvaru toulce pod květenstvím chybí, na bázi stopky květů jsou většinou listeny. Květy jsou pravidelné nebo téměř pravidelné. Okvětí je vyvinuto, zpravidla 6 okvětních lístků ve 2 přeslenech (3+3), okvětní lístky srostlé a vytvářejí okvětní trubku, jsou bílé, modré nebo fialové. Tyčinek je 6, ve 2 přeslenech, zpravidla 3+3, jsou srostlé s korunní trubkou, ale navzájem volné. Gyneceum je složeno ze 3 plodolistů, je synkarpní, čnělka a blizna je 1, někdy je blizna trojlaločná, semeník je svrchní. Plod je suchý, pukavý, převážně tobolka.\n\nJsou známy asi 3 rody a asi 12 druhů, které jsou rozšířeny v Severní Americe, Číně a v Japonsku.\n\nHosta (bohyška), Leucocrinum (zařazení nejisté), Hesperocallis.\n\nV ČR neroste přirozeně žádný druh z čeleď bohyškovité (Hostaceae). Často je však v zahradách pěstována bohyška jitrocelová (\"Hosta plantaginea\") jako okrasná rostlina, původní je v Japonsku.\n\nKvětena ČR: 8 nebo 9 díl\n\n"}
{"id": "140234", "url": "https://cs.wikipedia.org/wiki?curid=140234", "title": "Pražská II. třída", "text": "Pražská II. třída\n\nPražská II. třída patří společně s ostatními druhými třídami mezi osmé nejvyšší fotbalové soutěže v Česku. Je řízena Pražským fotbalovým svazem, rozdělena je do tří skupin (A, B a C). V sezóně 2019/20 mají všechny skupiny 12 účastníků. Do sezóny 2016/17 existovala i skupina D, ale od sezóny 2017/18 se hraje již pouze ve skupinách A, B a C. Hraje se každý rok od léta do jara se zimní přestávkou, každý s každým hraje jednou na domácím hřišti a jednou na hřišti soupeře. Celkem se hraje 22 kol. Vítězem se stává tým s nejvyšším počtem bodů v tabulce a postupuje do I.B třídy. Poslední tým sestupuje do III. třídy (skupina A či B). Do Pražské II. třídy vždy postupují vítězové obou skupin III. třídy.\n</div>\n"}
{"id": "140257", "url": "https://cs.wikipedia.org/wiki?curid=140257", "title": "Pražská III. třída", "text": "Pražská III. třída\n\nPražská III. třída patří společně s ostatními třetími třídami mezi deváté nejvyšší fotbalové soutěže v Česku. Je řízena Pražským fotbalovým svazem. Je rozdělena na: III. třídu – skupinu A a B. Hraje se každý rok od léta do jara se zimní přestávkou. V sezóně 2019/20 se ji účastní 26 týmů (14 ve skupině A a 12 ve skupině B) z oblasti hlavního města Prahy, každý s každým hraje jednou na domácím hřišti a jednou na hřišti soupeře. Celkem se tedy hraje 26 (skupina B – 22) kol. Vítězem se stává tým s nejvyšším počtem bodů v tabulce a postupuje do II. třídy.\n\n</div>\n"}
{"id": "140258", "url": "https://cs.wikipedia.org/wiki?curid=140258", "title": "Cracker", "text": "Cracker\n\nCracker (též black hat) je v informatice označení pro člověka, který zneužívá své vědomosti o počítačové bezpečnosti ke svému prospěchu při průnicích do software. Cracker musí mít dobré znalosti o principech fungování počítačů (informační technologie), programování, počítačové bezpečnosti, kryptografii a podobně. Nevhodným návrhem programů a existencí programátorských chyb vznikají v software zranitelnosti, které lze využít naprogramováním exploitu.\n\nOpakem crackera je hacker (\"white hat\"), který využívá své znalosti ve prospěch uživatelů počítačových systémů (tj. odstraňuje programátorské chyby, diagnostikuje vadný hardware, programuje obtížné algoritmy). V médiích je často nesprávně používán termín hacker pro crackery.\n\nCracking je označení pro odstraňování ochrany softwaru za účelem možnosti jeho používání bez nutnosti jeho zakoupení (např. zjištění způsobu ověřování sériových čísel pro odblokování zkušební verze nebo odstranění kontroly u her, zda je v CD mechanice originální médium).\n"}
{"id": "140259", "url": "https://cs.wikipedia.org/wiki?curid=140259", "title": "Denivka", "text": "Denivka\n\nDenivka (\"Hemerocallis\") je rod jednoděložných rostlin, který je podle taxonomického systému APG IV zařazen do čeledě asfodelovité (\"Asphodelaceae\"), kde přísluší do podčeledě \"Hemerocallidoideae\".\n\nJedná se zpravidla o vytrvalé pozemní byliny, převážně s oddenky nebo hlízami. Jsou to rostliny jednodomé s oboupohlavnými květy. Listy jsou nahloučeny na bázi, jsou jednoduché, přisedlé, střídavé, uspořádané nejčastěji dvouřadě, jsou ploché nebo žlábkovité, s listovými pochvami. Čepele listů jsou celokrajné, čárkovité až kopinaté, žilnatina je souběžná. Květy jsou oboupohlavné, jsou v květenstvích, zpravidla ve vrcholících. Listen ve tvaru toulce pod květenstvím chybí. Květy jsou nepravidelné, souměrné (zygomorfní). Okvětí je vyvinuto, zpravidla 6 okvětních lístků ve 2 přeslenech (3+3), okvětní lístky jsou srostlé a vytvářejí korunní trubku, jsou žluté, oranžové nebo červené. Tyčinek je 6, ve 2 přeslenech, zpravidla 3+3, jsou srostlé s korunní trubkou, ale jsou volné navzájem, tyčinky často nestejné. Gyneceum je složeno ze 3 plodolistů, je synkarpní, čnělka a blizna je 1, semeník je svrchní. Plod je suchý, pukavý, tobolka.\n\nZástupci rodu denivka (Hemerocallis) jsou rozšířeny v mírném pásu severní polokoule, zvláště v Japonsku. Je známo asi 12 druhů.\n\nV ČR není původní žádný druh z rodu denivka. Hojně pěstovaná a často zplaňující okrasná rostlina je denivka plavá (\"Hemerocallis fulva\"), která je původní ve východní Asii, v Indii, Číně, Koreji, Japonsku a na ruském Dálném východě. Dostál (1989) udává, že pochází z jižní Evropy, což je zřejmě omyl. V Evropě a v Severní Americe je nepůvodní, pouze místy zdomácnělá. Denivka žlutá (\"Hemerocallis lilioasphodelus\", syn.: \"Hemerocallis flava\" (L.) L.) pochází z jižní Evropy a je pěstována a zplaňuje podstatně řidčeji.\n\nNejvětší sbírky planých i kulturních denivek je možné navštívit v Botanické zahradě hl. m. Prahy, v Botanické zahradě Chotobuz a v Liberecké botanické zahradě.\n\nKvětena ČR: 8 nebo 9 díl\n\n\n \n"}
{"id": "140261", "url": "https://cs.wikipedia.org/wiki?curid=140261", "title": "Lutych", "text": "Lutych\n\nLutych (francouzsky \"Liège\", nizozemsky \"Luik\", německy \"Lüttich\") je hlavní město provincie Lutych na východě Belgie. Žije zde obyvatel. Aglomerace Lutychu má přibližně 750 000 obyvatel (k roku 2008), a je tedy největší aglomerací ve Valonsku a třetí největší aglomerací v Belgii (větší aglomeraci mají Brusel a Antverpy).\n\nLutych je nejdůležitějším kulturním centrem Valonska a jeho obyvatelé jsou převážně frankofonní. Město je sídlem jediné státní frankofonní univerzity v Belgii, založené roku 1817. V Lutychu žije významná italská menšina a celkový počet cizinců žijících ve městě činí 30 576 (údaj z 1. července 2006).\n\nMěsto Lutych zahrnuje bývalé obce Angleur, Bressoux, Chênée, Glain, Grivegnée, Jupille, Lutych, Rocourt a Wandre, čtvrť Sclessin bývalé obce Ougrée a několik ulic obcí Ans, Saint-Nicolas a Vottem. Tyto bývalé obce byly připojeny k městu Lutych roku 1977 v rámci politiky slučování obcí. Území města má rozlohu 69 km², počet obyvatel 197 355 a hustotu zalidnění 2 800 obyvatel na km² (1. 1. 2018).\n\nMěstská aglomerace Lutychu se rozkládá na ploše 367 km², k roku 2019 v ní žije odhadem 500 939 obyvatel. Tuto městskou aglomeraci tvoří obce Seraing, Saint-Nicolas, Ans, Herstal, Beyne-Heusay, Fléron, Chaudfontaine, Esneux a Flémalle. Širší aglomerace Lutychu, která oproti městské aglomeraci zahrnuje navíc přilehlé venkovské oblasti, má přibližně 750 000 obyvatel (k roku 2008).\n\nPočet obyvatel města Lutych postupně klesá (např. roku 1977, kdy došlo ke sloučení obcí, mělo město 227 974 obyv., zatímco roku 2005 pouhých 186 196). Naproti tomu počet obyvatel aglomerace se dlouhodobě pohybuje kolem 600 000. Z toho je zřejmý posun obyvatelstva směrem od centra aglomerace k jejímu okraji.\n\nPodle archeologických výzkumů bylo území Lutychu osídleno již před více než 2000 lety. V období Římanů na místě města existovala osada.\n\nDějiny města jako křesťanského sídla Franské říše a opěrné misijní stanice začínají v šestém až sedmém století. Následně byl roku 705 v Lutychu zavražděn maastrichský biskup sv. Lambert. Jeho nástupce sv. Hubert se souhlasem papeže přemístil sídlo biskupství z Maastrichtu do Lutychu a stal se prvním biskupem biskupství Lutych. Později se stal Lutych hlavním městem knížectví biskupství Lutych, které existovalo v letech 980–1795.\n\nVýznamné římsko-katolické církevní a vzdělávací centrum vyzařovalo svým vlivem do celé Evropy. Například roku 1655 odtud bylo vysláno sedm řeholnic řádu sv. Voršily do Prahy. Na zdejší univerzitě studovali mnozí čeští studenti.\nRoku 1795 bylo knížectví biskupství anektováno Francií a v letech 1815–1830 bylo součástí Spojeného království nizozemského. Od roku 1830, kdy proběhla belgická revoluce, je Lutych součástí Belgického království.\n\nMěsto Lutych je správním centrem stejnojmenné provincie a arrondissementu.\nNachází se na východě Belgie v blízkosti hranic s Nizozemskem a Německem, 25 km jižně od Maastrichtu (Nizozemsko) a 40 km západně od Cách (Německo). Je součástí Euroregionu Máza-Rýn, ve kterém žije 3,7 milionů obyvatel.\n\nLutych se nachází v místě, kde se stýkají tři geografické oblasti, a sice Hesbaye na severu (160–200 m nad mořem, jedna z hlavních zemědělských oblastí Belgie), Pays de Herve na východě (200–320 m n. m., zvlněná oblast, využívaná k pěstování ovoce) a Condroz na jihu (200–280 m n. m., podhůří Arden).\n\nZnačnou část území města tvoří nánosová planina řek Máza, Ourthe a Vesdre (Vesdre je přítokem řeky Ourthe, která se vlévá do Mázy). Máza protéká Lutychem přibližně ve směru od jihozápadu k severovýchodu. Na území města má Máza délku přibližně 12 km a je plně usplavněna. Na úrovni starého města je nánosová planina Mázy úzká s průměrnou šířkou 1,3 km. Součástí vodních cest v Lutychu jsou rovněž tři vodní kanály, z nichž nejvýznamnější je Albertův kanál, který spojuje Lutych a Antverpy.\n\nDíky dobrému vodnímu spojení s Francií, Vlámskem a Nizozemskem má Lutych třetí největší říční přístav v Evropě (\"Port autonome de Liège\") po Duisburgu a Paříži (Ports de Paris).\n\n"}
{"id": "140268", "url": "https://cs.wikipedia.org/wiki?curid=140268", "title": "Denivkovité", "text": "Denivkovité\n\nDenivkovité (\"Hemerocallidaceae\") je bývalá čeleď jednoděložných rostlin z řádu chřestotvarých (\"Asparagales\").\n\nStarší taxonomické systémy řadily zástupce většinou do široce pojaté čeledi liliovité (\"Liliaceae\" s.l.). Další systémy pak čeleď uznávaly, ale řadily do něho pouze jediný rod, denivku (\"Hemerocallis\"). V rámci systému APG II je do této čeledi řazeno asi 19 rodů, které dříve patřily do jiných čeledí, např. agávovité, bělozářkovité aj. V systému APG III není čeleď uznávána a je jako podčeleď \"Hemerocallidoideae\" řazena do široce pojaté čeledi \"Xanthorrhoeaceae\" (žlutokapovité).. Ve verzi APG IV, vydané v roce 2016, je čeleď \"Hemerocallidaceae\" přejmenována na \"Asphodelaceae\".\n\nJedná se vytrvalé byliny s oddenky nebo hlízami. Listy jsou jednoduché, střídavé, většinou dvouřadě uspořádané, často s v bazální růžici, s listovými pochvami. Čepele jsou kopinaté, žilnatina je souběžná. Květy jsou oboupohlavné, zygomorfní. Okvětí se skládá ze 6 okvětních lístků. Tyčinek je 6. Gyneceum je srostlé ze 3 plodolistů, je synkarpní, plodem je tobolka nebo bobule.\n\nJe známo asi 19 rodů a 95 druhů, které jsou rozšířeny různě po světě, chybí například v Severní Americe, severnější Asii a ve velké části Afriky. V ČR to je jen nepůvodní denivka.\n"}
{"id": "140272", "url": "https://cs.wikipedia.org/wiki?curid=140272", "title": "Seznam osobností vyznamenaných 28. října 2006", "text": "Seznam osobností vyznamenaných 28. října 2006\n\nSeznam osobností, které prezident České republiky Václav Klaus vyznamenal nejvyššími státními vyznamenáními dne 28. října 2006.\n\n\n\n\n\n\n\n\n\n"}
{"id": "140274", "url": "https://cs.wikipedia.org/wiki?curid=140274", "title": "Adware", "text": "Adware\n\nAdware (z angl. \"reklamní software\", zkratka \" advertising-supported software\") je označení pro produkty znepříjemňující práci nějakou reklamní aplikací. Ty mohou mít různou úroveň agresivity - od běžných bannerů až po neustále vyskakující pop-up okna nebo ikony v oznamovací oblasti. Další nepříjemnou věcí je např. změna domovské stránky v Windows Internet Exploreru, aniž by o to uživatel měl zájem.\n\nVětšinou ale nejsou přímo nebezpečné jako spyware a jsou spojeny s nějakým programem, který je freeware. To se dělá z důvodu toho, že díky těmto reklamám mohou vývojáři financovat dál svůj program. Nebo když se jedná o placený produkt, může se díky těmto reklamám prodávat program se slevou. Nějaký adware je taky shareware, ale není to totéž. Rozdíl mezi adware a shareware je ten, že u adware je reklama podporovaná. Některé produkty nabízejí uživateli možnost odstranění reklam po zaplacení.\n\nSpousta lidí si plete pojmy spyware a adware. Adware velmi často využívá výsledků, které dokázal vyprodukovat spyware, ale není na něm závislý. Adware se instaluje do počítače za souhlasu uživatele. Uživateli je při instalaci hlášeno, že program obsahuje adware a sám má možnost se rozhodnout jestli s tím souhlasí a bude dál pokračovat v instalaci, nebo ne. To je díky licenčnímu ujednání “EULA“ (End User License Agreement). Naproti tomu spyware se instaluje do počítače bez vědomí a souhlasu uživatele. Někdy program, který je použit jako reklamní podpora, je spyware - tedy adware instaluje spyware, často se zastíráním detailů činnosti tohoto spyware.\n\nProgramy obsahující adware na rozdíl od spyware neshromažďují tajně informace a neodesílají je přes internet bez souhlasu uživatele.\n\nExistuje velké množství programů, které pomáhají uživatelům vyhledávat a odstraňovat Adware programy, případně je zachovat, ale zamezit zobrazování reklamy v nich.\n\n\nE-mailový klient Eudora je příklad adwaru. Uživatel má nějakou zkušební dobu na otestování programu. Za tuto dobu jsou všechny části programu dostupné. Během této doby si uživatel vybere z jedné volby, buď může bezplatně program používat, ale bude omezen (tzn. že nebudou v něm dostupné všechny jeho funkce), nebo bude dál využívat všechny funkce programu, ale jen s reklamou, nebo zaplatí a bude moc využívat program bez reklam. Když si uživatel vybere druhou možnost tedy bezplatně, ale s reklamou, stává se Eudora adwarem.\n\nNa ochranu před adwarem existuje několik programů. Tyto programy umějí najít adware, odstranit ho z počítače nebo uložit ho do tzv. karantény. Fungují tak, že prohledávají pevný disk, registry i paměť. Obsahují určitou databázi spywaru a adwaru. Když najdou něco co odpovídá podle databáze spywaru a adwaru, nejenže to detekují a identifikují, ale dokáží to odstranit z počítače. Lepší je ale se před adwarem a spywarem chránit. Tuto ochranu tyto program taky umožňují. Aby tyto ochranné programy správně fungovaly, musí se neustále aktualizovat. Neaktualizovaný program je k ničemu, protože neustále vzniká nový spyware a adware a bez aktualizované databáze ho nedokáží programy identifikovat. Několik programů a firem, které se zabývají jejich vývojem jsou např.\n\n\nTyto programy jsou určeny jen pro ochranu před spywarem a adwarem. Nejsou to antiviry, a tak nedokáží viry ani najít ani je odstranit.\n\nNejlepší způsoby jak se bránit před spywarem a adwarem jsou tyto:\n\n\n\n"}
{"id": "140278", "url": "https://cs.wikipedia.org/wiki?curid=140278", "title": "Asfodelovité", "text": "Asfodelovité\n\nAsfodelovité (\"Asphodelaceae\") je čeleď jednoděložných rostlin z řádu chřestotvaré (\"Asparagales\").\n\nPojetí čeledi se postupem času značně měnilo. Starší taxonomické systémy někdy řadily zástupce čeledi asfodelovité (\"Asphodelaceae\") do čeledi liliovité v širším pojetí (\"Liliaceae\" s.l.). Jiní autoři mají naopak užší členění a uznávají další samostatnou čeleď bělozářkovité (\"Anthericaceae\") a áloeovité (\"Aloaceae\"). Podle systému APG II byly některé rody, jako \"Anthericum\", \"Paradisea\" a \"Chlorophytum\" zařazeny do čeledi agávovité (\"Agavaceae\"), jiné jako \"Laxmannia\" do čeledi \"Laxmanniaceae\" aj. V systému APG III není čeleď uznávána a zástupci jsou řazeny v rámci podčeledi \"Asphodeloideae\" do široce pojatých žlutokapovitých (\"Xanthorrhoeaceae\" s.l.). Ve verzi APG IV, vydané v roce 2016, je čeleď \"Xanthorrhoeaceae\" přejmenována na \"Asphodelaceae\" (asfodelovité), čímž se tato čeleď opět ocitá na scéně.\n\nJedná se zpravidla o vytrvalé pozemní byliny, vzácněji dřevnatí a jsou to pak až stromkovitého vzhledu, převážně s oddenky, patří sem i některé sukulenty a liány. U některých australských zástupců jsou listy redukovány a fotosyntetickou funkci má stonek. Jsou to zpravidla rostliny jednodomé s oboupohlavnými květy. Listy jsou nahloučeny na bázi, nebo v případě stromkovitých zástupců na vrcholu, nebo jindy nejsou nahloučeny ani na bázi, ani na vrcholu, jsou jednoduché, střídavé, uspořádané nejčastěji spirálně, vzácněji dvouřadě, přisedlé (jen vzácně řapíkaté), jsou ploché, často dužnaté nebo kožovité, nebo oblé až trojhranné, s listovými pochvami. Čepele listů jsou často zubaté, čárkovité až kopinaté, někdy šídlovité nebo naopak až vejčité, žilnatina je souběžná. Květy jsou oboupohlavné, jsou v květenstvích, zpravidla v klasech nebo hroznech. Květy jsou podepřeny listeny nebo nikoliv, jsou pravidelné nebo trochu nepravidelné (a pak zygomorfní). Okvětí je vyvinuto, zpravidla 6 okvětních lístků ve 2 přeslenech (3+3), někdy odlišen kalich a koruna, okvětní lístky jsou volné nebo srostlé a pak vytvářejí korunní trubku, jsou různých barev. Tyčinek je 6, ve 2 přeslenech, zpravidla 3+3, vzácně tyčinky 3, nejsou srostlé s okvětím ani navzájem či naopak srostlé s okvětím nebo navzájem. Gyneceum je složeno ze 3 plodolistů, je synkarpní, čnělka a blizna je 1, blizna někdy 2-3 laločná, semeník je svrchní. Plod je suchý (výjimečně dužnatý), většinou pukavý (vzácně poltivý), převážně tobolka.\n\nJe známo asi 15 rodů a asi 785 druhů, které jsou přirozeně rozšířeny v jižní Evropě, Asii, Africe, v Austrálii a na Novém Zélandu.\n\n\"Agrostocrinum\",\n\"Aloe\",\n\"Arnocrinum\",\n\"Asphodeline\",\n\"Asphodelus\",\n\"Astroloba\",\n\"× Astroworthia\",\n\"Bulbine\",\n\"Bulbinella\",\n\"Caesia\",\n\"Chortolirion\",\n\"Corynotheca\",\n\"Dianella\",\n\"Eccremis\",\n\"Eremurus\",\n\"Gasteria\",\n\"Geitonoplesium\",\n\"Haworthia\",\n\"Hemerocallis\",\n\"Hensmania\",\n\"Herpolirion\",\n\"Hodgsoniola\",\n\"Jodrellia\",\n\"Johnsonia\",\n\"Kniphofia\",\n\"Pasithea\",\n\"Phormium\",\n\"Simethis\",\n\"Stawellia\",\n\"Stypandra\",\n\"Thelionema\",\n\"Trachyandra\",\n\"Tricoryne\",\n\"Xanthorrhoea\"\nV ČR podle tohoto pojetí čeledi žádný druh přirozeně neroste. Rod bělozářka je zařazen pod agávovité (\"Agavaceae\").\n\n\n"}
{"id": "140280", "url": "https://cs.wikipedia.org/wiki?curid=140280", "title": "Peter Dubovský (fotbalista)", "text": "Peter Dubovský (fotbalista)\n\nPeter Dubovský (7. května 1972, Bratislava, Československo – 23. června 2000, ostrov Ko Samui, Thajsko) byl slovenský fotbalový záložník/útočník a reprezentant Československa a později samostatného Slovenska. Na klubové úrovni působil mimo Československo ve Španělsku v týmech Real Madrid a Real Oviedo.\n\nV roce 1993 vyhrál 1. ročník slovenské ankety Fotbalista roku.<br>\n23. června 2000 tragicky zahynul po pádu ze skály na thajském ostrově Ko Samui. Lékařská pomoc přišla pozdě. \"Cena Petra Dubovského\", pojmenovaná na jeho počest, je od roku 2000 každoročně udělována nejlepšímu slovenskému fotbalistovi do 21 let.\n\nS fotbalem začal v klubu Vinohrady Bratislava, poté přestoupil do Slovanu Bratislava, v jehož dresu odehrál 93 zápasů a vstřelil 59 gólů. V nejvyšší ligové soutěži debutoval v dresu Slovanu v sezóně 1989/1990, a to 18. března 1990 v zápase proti Olomouci. V sezónách 1991/92 a 1992/93 se stal králem ligových střelců s 27 a 24 góly. V sezóně 1991/92 získal se Slovanem poslední federální titul.\n\nV roce 1993 s ním podepsal kontrakt jeden z nejlepších světových klubů Real Madrid, zde odehrál dvě sezóny. V sezóně 1993/94 odehrál 26 zápasů a vstřelil 1 gól, v sezóně 1994/95 odehrál 5 střetnutí a vstřelil 1 gól. Přestože se mu v Realu nedařilo, jak by si představoval, stal se v roce 1993 vítězem španělského Superpoháru a v roce 1995 mistrem Španělska. Potom přestoupil do španělského celku Real Oviedo. Zde působil 5 sezón s bilancí 120 zápasů a 17 gólů.\n\nV československém dresu debutoval jako dvacetiletý 13. listopadu 1991 v Seville proti Španělsku (porážka 1:2). Ve 14 zápasech za Československo vstřelil šest gólů. Památný zůstane jeho zápas 2. června 1993 v kvalifikaci na Mistrovství světa 1994 proti Rumunsku, kdy vstřelil hattrick.\n\nZa slovenský národní tým odehrál 33 zápasů a vstřelil 12 gólů.\n\n"}
{"id": "140299", "url": "https://cs.wikipedia.org/wiki?curid=140299", "title": "Hattrick (online hra)", "text": "Hattrick (online hra)\n\nHattrick (zkráceně \"HT\") je online počítačová hra, ve které hráč vede svůj vlastní fotbalový tým. K provozování je potřeba připojení k internetu a internetový prohlížeč. Hraní probíhá na internetové stránce www.hattrick.org. V roce 2015 hrálo Hattrick 350 000 uživatelů, v České republice kolem 7 tisíc.\n\nPo registraci na stránkách Hattricku je uživatel zařazen do pořadníku a čeká na přidělení svého týmu. Po několika minutách je hráči tým přidělen a on se může přihlásit a začít hrát. Ze začátku jsou uživateli zadávány různé úkoly, plněním těchto úkolů se postupně učí základům hry. Po splnění všech úkolů získá uživatel tzv. Licenci manažera.\n\nVe hře se hráč stará o fotbalový tým - kupuje a prodává hráče, trénuje je, nastavuje taktiku pro zápasy, staví stadion, stará se o ekonomiku atd. V Hattricku se zápasy hrají dvakrát týdně - v sobotu liga a ve středu pak pohárové nebo přátelské utkání, avšak v každé zemi jsou termíny zápasů jiné.\n\nV každé lize je 8 týmů a každý s každým hraje v sezóně dvakrát - dohromady 14 kol.\n\nJednotlivé soutěže se označují římským číslem, které označuje ligovou úroveň následuje tečka a za ní pak arabské číslo označující jednotlivé soutěže v každé úrovni.\n\nPočet ligových úrovní se může stát od státu lišit, základní struktura je však vždy stejná. První liga je vždy jenom jedna se specifickým názvem v každé zemi. Dále se počet soutěží v jednotlivých ligových úrovních násobí čtyřmi. Takže ve druhé ligové úrovni jsou 4 soutěže, ve třetí úrovni pak 16, ve čtvrté 64 atd.\n\nNásledující tabulka znázorňuje, jak to momentálně vypadá v České republice:\n\n\nOd šesté ligové úrovně níže se velikost lig vždy ob jednu ligovou úroveň zdvojnásobí. Je tedy 1024 soutěží v úrovni VI a VII, 2048 v úrovních VIII a IX, 4096 v úrovni X a XI atd. Jakmile jsou naplněny všechny ligy aktivními uživateli, počet ligových úrovní se v dané zemi rozšíří o další úroveň.\nSezóna trvá vždy 16 týdnů - 14 ligových kol, potom se hrají kvalifikační zápasy a poslední týden je bez soutěžních zápasů.\n\nKromě ligy se v Hattricku hraje i pohár, určitý počet nejníže postavených týmů se poháru neúčastní. Poháru se může zúčastnit maximálně 32768 týmů, podle počtu ligových úrovní v dané zemi. Poháru se může zúčastnit pouze tým v šesté nebo vyšší úrovně, nižší ligy mají své vlastní poháry. Pohárové zápasy se hrají ve středu a první kolo se hraje vždy v týdnu před prvním ligovým kolem. Po vyřazení z poháru si může každý tým domluvit přátelské utkání, které se hrají také ve středu (V případě domluvení přátelského utkání v zahraničních státech, se datum a čas volí podle domácího státu a jeho standardní doby pro odehrání přátelského utkání, v ČR středa 14.00).\n\nOd sezony 54 existují nižší poháry, do kterých se sestupuje z hlavního poháru.\n\nV současnosti se Hattrick hraje ve 128 zemích a k dispozici je více než 50 jazykových verzí včetně české. Nejvíce týmů je v Evropě.\nKaždá země má své národní mužstvo a národní mužstvo do 20 let. Národní týmy hrají Mistrovství světa, které začíná kvalifikací. Z kvalifikace postoupí do vyřazovacích kol 32 týmů. Mistrovství světa národních týmů a MS do 20 let se pravidelně každou sezónu střídají.\n\nHattrick Masters je turnaj těch nejlepších týmů světa Hattricku. Soutěže se účastní pouze vítězové první ligy a poháru každé země. Pokud ligu a pohár vyhrál stejný tým, zúčastní se turnaje pouze on.\n\nHattrick je zadarmo, ale lze objednat placenou službu tzv. Fanouška Hattricku, který dělá hru atraktivnější. Manažer může například vydávat tisková prohlášení nebo navrhnout vlastní sadu dresů. V samotné hře však Fanoušek Hattricku manažera nijak nezvýhodňuje.\n\nZa tzv. Hattrick kredity, které si musí uživatel předem koupit, lze objednat např. sledování určitého zápasu. Systém uživateli automaticky pošle pomocí SMS zprávy aktuální výsledek utkání.\n\nPro Hattrick vzniká hodně různých podpůrných programů a internetových stránek, většina těchto aplikací je zdarma. Zkratkou CHPP (Certified Hattrick Product Provider) se označují všechny tyto aplikace, které byly oficiálně autorizovány. Mezi CHPP aplikace patří např. asistenti manažera, prohlížeče zápasů nebo různé statistické weby.\n\nKaždá země má své pracovníky, kteří se podle zaměření odlišují různými předponami před přezdívkou.\nJe jich jenom pár a jsou to ti nejhlavnější, starají se převážně o vývoj hry.\nStarají se o vyřizování registrací a další nutné věci. V každé zemi je jich několik.\nPřekladatelé Hattricku.\nModerují konference a starají se o jejich přehlednost a dodržování pravidel. V České republice jejich úlohu mají GMs.\nVyřizují věci spojené s CHPP aplikacemi. Je jich velmi málo.\n\nEditoři Hattrick Pressu.\n\nNa konferencích mohou manažeři diskutovat, ptát se nebo řešit různé problémy.\n\nHattrick vznikl ve Švédsku v roce 1997.\n\n"}
{"id": "140310", "url": "https://cs.wikipedia.org/wiki?curid=140310", "title": "Antoine François Prévost", "text": "Antoine François Prévost\n\nAntoine François Prévost (Antoine Francois Prevost d'Exiles ; 1. dubna 1697 Hesdin – 23. listopadu 1763 Courteuil, Département Oise), známý jako Abbé Prévost, byl francouzský spisovatel a romanopisec.\n\nStudoval u jezuitů, při studiu vedl nevázaný život. Roku 1717 vstoupil do armády. Pak několikrát vystřídal službu v armádě a v klášteře, nakonec po nešťastné lásce složil roku 1721 řeholní slib v Řádu svatého Benedikta a působil v Saint-Germain. Roku 1727 z kláštera odešel a působil jako vychovatel v Anglii a o dva roky později (1729) odešel do Nizozemí. Zde byl obviněn z podvodů, proto odjel zpět do Anglie. Roku 1733 se mu díky podpoře prince Contiho, jehož byl almužníkem, podařilo vrátit do rodné Francie, roku 1741 je však pro dluhy nucen Francii opět opustit a hledat útočiště v Bruselu a ve Frankfurtu. Již o rok později je mu umožněn návrat, nakonec se smířil s církví a roku 1754 získal převorství. Ke konci života si koupil domek v Courteil (SZ od Paříže), kde 23. listopadu 1763 po záchvatu mozkové mrtvice zemřel.\n\n\nKromě vlastní tvorby přeložil do francouzštiny řadu známých děl především z angličtiny. Mimo to v letech 1745 – 61 redigoval prvních 17 knih \"Histoire générale des voyages\". V letech 1733 – 40 vydával a z velké části i psal literární noviny \"Pour et Contre\", kde se specializoval na anglickou kulturu.\n\n"}
{"id": "140317", "url": "https://cs.wikipedia.org/wiki?curid=140317", "title": "Konvalinkovité", "text": "Konvalinkovité\n\nKonvalinkovité (\"Convallariaceae\" Horaninow) je bývalá čeleď jednoděložných rostlin. Systém APG II čeleď neuznává a její zástupce ředí pod listnatcovité (\"Ruscaceae\"). Podle posledního systému APG III byla čeleď listnatcovité sloučena pod chřestovité v širším smyslu (\"Asparagaceae\" s.l.).\n\nJedná se zpravidla o vytrvalé pozemní byliny, převážně s oddenky nebo hlízami. Mladé stonky se snadno lámou v uzlinách. Jsou to rostliny jednodomé s oboupohlavnými květy. Listy jsou nahloučeny na bázi, nebo nikoliv, jsou jednoduché, přisedlé nebo řapíkaté, střídavé, uspořádané nejčastěji dvouřadě nebo spirálně, jsou ploché, někdy kožovité, s listovými pochvami. Čepele listů jsou celokrajné, kopinaté, podlouhlé nebo vejčité, žilnatina je souběžná, zpeřená nebo dlanitá. Květy jsou oboupohlavné, jsou (vzácněji) jednotlivé nebo v květenstvích, zpravidla ve zdánlivých vrcholících. Listen ve tvaru toulce pod květenstvím chybí. Květy jsou pravidelné. Okvětí je vyvinuto, zpravidla 6, vzácněji 4 nebo 8, okvětních lístků ve 2 přeslenech, okvětní lístky jsou srostlé a pak vytvářejí okvětní trubku, vzácněji volné, jsou bílé, zelené, zelenobílé, růžové až purpurové, jiné barvy jsou vzácné. Tyčinek je 6, vzácně 4 nebo 8 ve 2 přeslenech, jsou srostlé s okvětní trubkou nebo nikoliv, volné navzájem či navzájem srostlé. Gyneceum je složeno ze 3 (výjimečně 4) plodolistů, je synkarpní, čnělka i blizna je 1, semeník je svrchní nebo spodní. Plod je dužnatý, vzácně suchý, nepukavý, vzácně pukavý, převážně bobule, vzácně tobolka.\n\nJe známo asi 11 rodů a asi 65 druhů, které jsou rozšířeny hlavně na severní polokouli\n\nNěkteří autoři řadí zástupce čeledi konvalinkovité (\"Convallariaceae\") do čeledi liliovité v širším pojetí (\"Liliaceae\" s.l.). Jiní autoři ji řadí do čeledi listnatcovité v širším pojetí (Ruscaceae s.l.)\n\nAspidistra, Convallaria (konvalinka), Heteropolygonatum, Liriope, Lourya, Maianthemum (pstroček), Ophiopogon, Peliosanthes, Polygonatum (kokořík), Reineckea, Rhodea (zařazení nejisté), Smilacina, Streptopus (čípek (rostlina)), Tupistra.\n\nV ČR rostou a jsou původní pouze zástupci 3 rodů, celkem 5 druhů. Hojný druh spíše kyselých lesů je pstroček dvoulistý (\"Maianthemum bifolium\"). Konvalinka vonná (\"Convallaria majalis\") roste v lesích teplejších oblastí a je také hojně pěstována jako okrasná rostlina a zplaňuje. Z rodu kokořík jsou v ČR domácí 3 druhy: kokořík mnohokvětý (\"Polygonatum multiflorum\"), kokořík přeslenitý (\"Polygonatum verticillatum\"), kokořík vonný (\"Polygonatum odoratum\"). Druh kokořík širolistý (\"Polygonatum latifolium\") je domácí v jižní Evropě na sever až po jižní Slovensko, v ČR je jen výjimečně zdomácnělý.\n\nKvětena ČR: 8 nebo 9 díl\n\n"}
{"id": "140327", "url": "https://cs.wikipedia.org/wiki?curid=140327", "title": "The Bends", "text": "The Bends\n\nThe Bends je druhé album skupiny Radiohead, které bylo vydáno v roce 1995.\n\n"}
{"id": "140329", "url": "https://cs.wikipedia.org/wiki?curid=140329", "title": "Besselova funkce", "text": "Besselova funkce\n\nBesselova funkce je řešení \"Besselovy rovnice\"\npro libovolné reálné číslo formula_2, které je označováno jako \"řád\" Besselovy funkce. Funkce je pojmenována na počest německého matematika a fyzika Friedricha Wilhelma Bessela, který ji poprvé popsal. \n\nCylindrickou funkcí se nazývá libovolné řešení Besselovy rovnice\n\nNení-li formula_2 celé číslo, pak lze obecné řešení Besselovy rovnice zapsat jako\nkde formula_5 a formula_6 jsou lineárně nezávislé Besselovy funkce a formula_7 jsou libovolné konstanty.\n\nBesselovy funkce bývají také nazývány \"Besselovými funkcemi prvního druhu\".\n\nBesselova funkce řádu formula_2 je definována vztahem\na \"sférickou Neumannovu funkci\"\nkde formula_11 jsou Besselovy funkce a formula_12 jsou Neumannovy funkce.\n\nMezi sférickými Besselovými a sférickými Neumannovými funkcemi platí vztah\n\nJinou dvojicí nezávislých řešení jsou \"sférické Hankelovy funkce\"\n\nSférické cylindrické funkce lze vyjádřit následujícími vztahy\n\nLze ukázat, že platí\n\n\"Modifikované Besselovy funkce\" jsou řešením \"modifikované Besselovy rovnice\"\n\nNení-li formula_2 celé číslo, pak má řešení modifikované Besselovy rovnice tvar\nkde formula_26 je \"modifikovaná Besselova funkce prvního druhu\", která je definována vztahem\n"}
{"id": "140342", "url": "https://cs.wikipedia.org/wiki?curid=140342", "title": "Manon Lescaut (novela)", "text": "Manon Lescaut (novela)\n\nManon Lescaut (\"Histoire du chevalier des Grieux et de Manon Lescaut\") je novela francouzského spisovatele Abbé Prévosta vydaná roku 1731 jako sedmý a zároveň poslední svazek \"Mémoires et aventures d'un homme de qualité\" ( \"Paměti a dobrodružství vzácného člověka\").\nByla ve své době kontroverzní a její vydávání bylo krátce po publikaci ve Francii zakázáno. I přesto se stala velmi populární a nezákonně se šířila mezi lidmi. V následující edici z roku 1753 odstoupil Abbé Prévost od příliš skandálních detailů a včlenil do díla moralizující vysvětlivky.\n\n\nNovela byla předlohou řady filmů nebo televizních inscenací, z nich nejznámější jsou následující:\n\n\n\n\n\n\n"}
{"id": "140389", "url": "https://cs.wikipedia.org/wiki?curid=140389", "title": "Mongolské jazyky", "text": "Mongolské jazyky\n\nMongolské jazyky jsou jednou z větví altajské jazykové rodiny, ale některé studie je prosazují jako samostatnou jazykovou rodinu.\n\n"}
{"id": "140397", "url": "https://cs.wikipedia.org/wiki?curid=140397", "title": "Strana zelených (USA)", "text": "Strana zelených (USA)\n\nStrana zelených (anglicky \"Green Party\") je jednou z menších politických stran ve Spojených státech. Strana byla politicky aktivní od 80. let, větší pozornost však získala až díky prezidentským kampaním Ralpha Nadera v letech 2000 a 2004. Jedná se o typickou environmentalistickou stranou, v důrazu na sociální spravedlnost názorově blízkou evropské sociální demokracii. Mezi důležité prvky programu patří i ideologie nenásilí a důraz na občanské svobody. Strana zelených je silná spíše na obecní úrovni, na federální úrovni (kongres a senát) nedosáhla žádné zastoupení.\n\n\"Deset klíčových hodnot Strany zelených naleznete zde\"\n\n"}
{"id": "140405", "url": "https://cs.wikipedia.org/wiki?curid=140405", "title": "546 př. n. l.", "text": "546 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 551 550 549 548 547 – 546 př. n. l. – 545 544 543 542 541 \n\n\nPerská říše:\n\nEgypt:\n\nNovobabylonská říše:\n"}
{"id": "140407", "url": "https://cs.wikipedia.org/wiki?curid=140407", "title": "Bitová chybovost", "text": "Bitová chybovost\n\nBitová chybovost neboli Bit Error Rate (BER) vyjadřuje četnost chyb v telekomunikacích a je definována poměrem chybně přijatých bitů bE ku celkovému počtu přijatých bitů za určitou dobu měření.\n\nformula_1 [ ─; bit; bit/s; s ], kde formula_2 je přenosová rychlost a formula_3 je celková doba měření.\n\nChybovost je tedy vyjádřena četností chyb. Je dána poměrem chybně přenesených elementů digitálního signálu k celkovému počtu přenesených elementů. Obecně se v praxi zjišťují tyto druhy chybovosti:\n\n"}
{"id": "140412", "url": "https://cs.wikipedia.org/wiki?curid=140412", "title": "Státoprávní strana (USA)", "text": "Státoprávní strana (USA)\n\nStátoprávní strana () patří mezi menší strany ve Spojených státech. Strana se řídí přísně paleokonzervativními hodnotami, prosazuje svobodu trhu a jednotlivce. Konstituční strana je také silně nacionalisticky a protipřistěhovalecky založená, např. proti ilegálním přistěhovalcům navrhuje použít armádu. \n\nStrana byla založena v roce 1991 jako \"Strana daňových poplatníků\"; v roce 1999 jí členové přejmenovali na \"Konstituční (státosprávní) stranu\". Politické ideologie různých členů se liší – někteří zastávají až anarchokapitalistické názory, jiní až národně-konzervativní názory, ale naprostá většina členů je paleokonzervativních. Virgil Goode, kandidát strany do voleb amerického prezidenta 2012 stranu označil za „filozofické lůno Tea Party“. Strana je výrazně non-intervencionistická a často kvůli intervencím kritizuje Republikánskou stranu. Strana je proti veškerým nadnárodním organizacím a zaručuje vystoupení USA z NATO, OSN, WTO, NAFTA a dalších. Členové věří, že všechny tyto a další organizace, chtějí vytvořit superstát. Strana je proti potratům s výjimkami znásilnění, incestu a ohrožení zdraví matky; euthanásii; sebevraždám; stejnopohlavním sňatkům. Ale strana má i libertariánštější křídlo, které sice se všemi těmito akty nesouhlasí, ale preferují názor, že stát nemá co zasahovat do osobního života občanů. Paleokonzervativec Pat Buchanan do strany vstoupil téměř hned, a s sebou přizval Boba Dolea, který sebou zase přizval jeden ze symbolů konzervatismus v USA, Jacka Kempa, nakonec však Jack Kemp i Bob Dole kandidovali za Reformní stranu na prezidenta USA a Pat Buchanan se vrátil k Republikánům. \n\n"}
{"id": "140512", "url": "https://cs.wikipedia.org/wiki?curid=140512", "title": "Petr Payne", "text": "Petr Payne\n\nPetr Payne zvaný Mistr Engliš (1380 Hough on Hill, Anglie – 1. září 1456 Praha) byl anglický teolog a reformátor, příznivec Viklefa, který přijel na počátku husitské revoluce do Prahy a stal se jejím významným představitelem. Někdy je označován za diplomata husitské revoluce.\n\nPayne se narodil ve vesnici Hough on Hill v hrabství Lincolnshire. Studoval na Oxfordské univerzitě, kde získal titul magistra svobodných umění, později se stal představeným koleje \"St. Edmund’s Hall\". V průběhu studia se stal přívržencem reformního učení Jana Viklefa a jeho následovníků – lolardů. Na Oxfordu se spřátelil s českými studenty, mezi kterými byl pravděpodobně i Jeroným Pražský, který přivezl Viklefovy spisy do Prahy. V letech 1410 – 1412 byl iniciátorem korespondence mezi anglickými lolardy a Janem Husem. V roce 1413 byl v procesu s lolardem Johnem Oldcastlem obviněn z kacířství, proto musel z Anglie uprchnout. Krátký čas pobýval u valdenských v Porýní, ale již v únoru 1415 dorazil do Prahy. S Husem se tak osobně nesetkal, protože přijel až po jeho odchodu do Kostnice.\n\nV Praze byl vřele přijat a okamžitě se zapojil do reformního hnutí, především svým působením na pražské univerzitě. Spolupracoval s německými mistry z okruhu Mikuláše z Drážďan, s kterými podporoval Jakoubka ze Stříbra v jeho úsilí při zavádění přijímání podobojí. V roce 1417 byl na univerzitě přijat za člena profesorského kolegia. Do měšťanského a univerzitního husitismu vnášel prvky lidového valdenství a lolardství. Stal se významnou teologickou autoritou, jeho schopností začali husité využívat i v diplomatických službách (kromě angličtiny ovládal latinu, němčinu a francouzštinu). V roce 1420 byl v poselstvu na obranu kalicha ke králi Zikmundovi a v roce 1421 byl v poselstvu do Krakova s nabídkou české koruny polskému králi Vladislavovi. Ve stejném roce stál ve sporu s radikálním Janem Želivským na straně rektora univerzity Jakoubka ze Stříbra, ale později se přiklonil k táborské teologii.\n\nV roce 1429 pronesl při přijetí husitské delegace Zikmundem v Bratislavě projev, ve kterém srovnal pomíjivou moc světského panovníka s nepřemožitelnou Pravdou Zákona Kristova. Heslo „Pravda vítězí“ se stalo heslem české reformace. V roce 1431 byl členem druhé delegace k polskému králi a na pražské synodě se zasadil o usmíření pražských a táborských kněží. V srpnu 1432 zastupoval sirotky na Kutnohorském sněmu. Byl zvolen jedním ze čtyř hlavních řečníků husitské delegace na Basilejském koncilu (společně s Janem Rokycanou, Mikulášem Biskupcem z Pelhřimova a Oldřichem ze Znojma), kde v roce 1433 obhajoval článek o kněžské chudobě a světském panování církve. Svou disputaci vedl na koncilu proti hlavnímu papežskému mluvčímu, obratnému řečníkovi Janu Palomarovi, který byl auditorem soudního dvora papežské kurie. Jeho obhajoba třetího artikulu byla brilantní, svými odbornými znalostmi a řečnickým umem svého oponenta zaháněl do úzkých. Zástupci anglického národa požadovali, aby byl zbaven ochrany koncilu, tyto požadavky však vyslyšeny nebyly. Po návratu do Prahy se účastnil dalších jednání s představiteli koncilu a snažil se zastavit rozkol mezi husitskými bratrstvy. Tento rozkol vyvrcholil v bitvě u Lipan, které se Payne zúčastnil v sirotčím vojsku. Padl do zajetí, ale byl vykoupen svými příznivci z okruhu táboritů.\n\nPo vyhlášení kompromisních Basilejských kompaktát se v roce 1436 podřídil Rokycanovu vedení církve podobojí. Za to byl kritizován tábority. Nově zvolený král Zikmund ho pronásledoval, označil ho za kacíře a jako cizince vypověděl ze země. Payne hledal útočiště u husitů v jiných městech (Klatovy, Žatec). Právě na cestě do Žatce byl zatčen katolickým pánem z Gutštejna, který ho dva roky věznil na hradě Rabštejn a snažil se ho vydat za vysoké výkupné papežské kurii nebo anglické inkvizici. Pomohli mu opět táborité, kteří ho vykoupili ze zajetí (ze sbírky od měst táborského svazu). Po Zikmundově smrti v roce 1437 se vrátil do služeb husitské konzistoře a opět byl prostředníkem mezi husitskými skupinami, tentokrát mezi Janem Rokycanou a táborskými teology. Do Prahy se vrátil až v roce 1448 s Janem Rokycanou, se kterým se velmi spřátelil. Rokycana mu zajistil umístění v Emauzském klášteře na Slovanech.\n\nPoslední velkou diplomatickou službu vykonal v roce 1451 při cestě do Konstantinopole k představitelům východní – pravoslavné církve, u kterých husité hledali především podporu pro nového arcibiskupa Jana Rokycanu, jehož volbu papež neuznal. Jednání byla přerušena z důvodu tureckého obležení Konstantinopole. Poslední roky života strávil Payne v Emauzích, kde se sblížil s hospodářským správcem Bratrem Řehořem, kterého pravděpodobně podpořil v jeho záměru odejít z Prahy a založit Jednotu bratrskou.\n\nJe autorem mnoha polemik, obran, disputací, výkladů, protokolárních zápisů a traktátů\n\n\nPetr Payne je hlavní postavou Pludkova historického románu \"Česká pře\" (1989).\n\n"}
{"id": "141094", "url": "https://cs.wikipedia.org/wiki?curid=141094", "title": "TJ Sokol Přerov nad Labem", "text": "TJ Sokol Přerov nad Labem\n\nTJ Sokol Přerov nad Labem je sportovní klub, který vyvíjí činnost ve středočeském Přerově nad Labem. Centrem sportovního dění v obci je fotbalové hřiště u Babinecké tůně, které bylo vybudováno v 80. letech 20. století.\n\nPřerovská tělovýchovná jednota byla založena v roce 1918, fotbalový oddíl v roce 1923. Dnes jsou aktivní oddíly fotbalu a volejbalu. V minulosti zde byly také oddíly základní tělesné výchovy a ledního hokeje. \n\nZajímavostí je, že v týmu působí obránce Lukáš Koutský, který dal jednou hattrick za Spartu v benefičním klání.\n\n"}
{"id": "141099", "url": "https://cs.wikipedia.org/wiki?curid=141099", "title": "Jiří Šebánek", "text": "Jiří Šebánek\n\nJiří Šebánek (8. února 1930 Trutnov – 4. dubna 2007 Praha) byl český scenárista, spisovatel a zejména přední cimrmanolog. Byl jedním ze zakladatelů rozhlasového pořadu Vinárna U Pavouka a Divadla Járy Cimrmana (1967) a po neshodách s částí souboru z něj v roce 1969 odešel. Později se podílel na založení Cimrmanova badatelského týmu Salón Cimrman (1980). Společně se zpěvačkou Martou Kubišovou byl autorem televizního pořadu Chcete mě?\n\n\n\n\n\n\n"}
{"id": "141102", "url": "https://cs.wikipedia.org/wiki?curid=141102", "title": "Teorie VSEPR", "text": "Teorie VSEPR\n\nTeorie VSEPR (Valence Shell Electron Pair Repulsion = odpuzování elektronových párů valenční sféry) je model užívaný v chemii k předpovídáni geometrie molekul na základě počtu a druhu elektronových párů obklopujících centrální atomy. Je také označován jako Gillespieho-Nyholmova teorie, podle hlavních tvůrců.\n\nTeorie VSEPR je založena na předpokladu, že vazebné i nevazebné elektrony obklopující atom, se navzájem odpuzují a proto se snaží zaujmout takové uspořádání, aby byly co nejdále od sebe, tím určují geometrii molekuly. Gillespie zdůraznil, že odpuzování dané Pauliho vylučovacím principem je pro určování geometrie významnějším faktorem než elektrostatické odpuzování.\n\nTeorie VSEPR je založena spíše na pozorovatelné elektronové hustotě, než na vlnové funkci, proto nesouvisí s hybridizací orbitalů, i když obě teorie řeší tvar molekul.\n\nMyšlenka, že může existovat vztah mezi geometrií molekuly a počtem valenčních elektronů (jak vazebných, tak i nevazebných) byla poprvé publikována v roce 1939 Ryutaro Tsuchidou a nezávisle byla prezentována v roce 1940 Nevilem Sidgwickem a Herbertem Powellem z Oxfordské univerzity. V roce 1957 byla teorie zpřesněna a rozšířena Ronaldem Gillpespie a Ronaldem Sydney Nyholmem z University College London, takže umožňovala výběr mezi různými geometriemi.\n\nV posledních letech byla teorie VSEPR kritizována jako zastaralý model, jak z hlediska vědecké přesnosti, tak i z pedagogického úhlu pohledu. Např. u ekvivalentních nevazebných elektronových párů vody a karbonylových sloučenin nejsou uvažovány rozdíly v symetrii (σ vs. π) molekulových orbitalů, a tyto rozdíly jsou někdy v chemii významné. Také neexistují důkazy, ať už výpočetní nebo experimentální o větší objemnosti nevazebného páru oproti vazebnému. Nicméně, teorie VSEPR věrně popisuje vlastnosti a distribuci elektronů v jednoduchých molekulách, proto je stále vyučována.\n\nTeorie VSEPR se využívá pro předpověď uspořádání elektronových párů okolo nevodíkových atomů v molekule, především v jednoduchých a symetrických molekulách, kde jsou tyto centrální atomy vázány ke dvěma a více atomům. Geometrie těchto atomů a uspořádání jejich nevazebných elektronových párů pak určují geometrii zbytku molekuly.\n\nPočet elektronových párů ve valenční slupce centrálního atomu zjistíme nakreslením Lewisova strukturního vzorce molekuly. Teorie VSEPR uvažuje dvojnou a trojnou vazbu jako jednovazebnou skupinu. Součet počtu atomů vázaných k centrálnímu atomu a nevazebných elektronových párů se označuje jako sterické číslo centrálního atomu.\n\nCelková geometrie je zpřesňována rozlišením mezi vazebnými a nevazebnými elektronovými páry. Vazebný elektronový pár sdílený v sigma-vazbě s přilehlým atomem leží dále od centrálního atomu než nevazebný pár tohoto atomu, který je blízko kladně nabitého jádra. Teorie VSEPR proto uvažuje odpuzování způsobené nevazebným elektronovým párem za silnější než odpuzování vazebným elektronovým párem. Pokud jsou v molekule dvě interakce s různou velikostí odpuzování, VSEPR předpovídá takovou strukturu, kde bude nevazebný pár umístěn tak, aby odpuzování bylo co nejmenší. Odpuzování dvojice nevazebný pár-nevazebný pár (np-np) je považováno za silnější než nevazebný pár-vazebný pár (np-vp), které je silnější než odpuzování vazebný pár-vazebný pár (vp-vp). Tyto rozdíly pak umožňují určit správnou geometrii, pokud existuje více neekvivalentních pozic. Například, pokud centrální atom obklopuje pět elektronových párů, bude mít molekula tvar trigonální pyramidy. V tomto uspořádání jsou dva páry v axiální poloze a tři páry v ekvatoriální poloze. Elektronový pár v axiální poloze interaguje s třemi páry, které s ním svírají úhel 90°. Čtvrtý pár pak svírá úhel 180°, jeho interakce s posuzovaným párem je nejslabší. Naproti tomu, elektronový pár v ekvatoriální pozici interaguje s dvěma páry pod úhlem 90° a zbylé dva s ním svírají úhel 120°. Repulze od bližších párů (úhel 90°) je silnější, proto budou nevazebné elektronové páry obsazovat ekvatoriální pozice.\n\nRozdíl mezi vazebným a nevazebným elektronovým párem lze využít k vysvětlení odchylek od ideální geometrie. Např, v molekule vody jsou čtyři elektronové páry, dva vazebné a dva nevazebné. Výchozím tvarem pro tento počet elektronových párů je tetraedr, v kterém je úhel mezi elketronovými páry 109,5°. Vzhledem k silnější repulzi od nevazebných elektronových párů, dojde k deformaci vazebného úhlu HOH na hodnotu 104,5°.\n\nToto pravidlo lze ještě rozšířit dvěma dalšími pravidly:\n\n\nMetoda AXE se běžně používá pro počítání elektronových párů v teorii VSEPR. Písmeno A představuje centrální atom, X je ligand (atomy vázané k A). Písmeno E reprezentuje počet nevazebných elektronových párů, které náleží centrálnímu atomu molekuly. Součet X a E se označuje jako sterické číslo.\n\nV závislosti na počtu vazebných a nevazebných elektronových párů, dokáže teorie VSEPR předpovědět tvar molekuly, jak je shrnuto v tabulce.\n\n"}
{"id": "141104", "url": "https://cs.wikipedia.org/wiki?curid=141104", "title": "Mondův proces", "text": "Mondův proces\n\nMondův proces, vyvinutý Ludwigem Mondem v roce 1899, slouží k přípravě velmi čistého niklu z jeho oxidů.\n\nPrincipem je redukce oxidů vodíkem na surový kov a jeho následná reakce s oxidem uhelnatým, která poskytuje plynný tetrakarbonyl niklu. Ten se následně vede na tablety z čistého niklu, kde se při teplotě 230 °C rozloží na nikl a oxid uhelnatý, který se odvádí zpět do reakce.\n\nProces má tři kroky:\n\n1. Oxid nikelnatý je redukován vodíkem ze syntetického plynu při teplotě 200 °C\n\n2. Surový nikl reaguje s nadbytkem oxidu uhelnatého za vzniku karbonylu niklu při teplotě 50-60 °C\n\n3. Směs oxidu uhelnatého a karbonylu niklu je zahřáta na 230 °C. Tetrakarbonyl niklu se rozloží na oxid uhelnatý a čistý nikl\n"}
{"id": "141110", "url": "https://cs.wikipedia.org/wiki?curid=141110", "title": "Midgard", "text": "Midgard\n\nMidgard \n-Země (staroseversky \"Miðgarðr\") je jeden z devíti světů severské mytologie. Tento svět se nachází uprostřed a proto se mu také někdy říká „středozem“. Je obýván lidmi a se světem bohů, Ásgardem, je spojen mostem Bifröstem.\n\n"}
{"id": "141118", "url": "https://cs.wikipedia.org/wiki?curid=141118", "title": "OK Computer", "text": "OK Computer\n\nOK Computer je třetí album skupiny Radiohead, které bylo vydáno v roce 1997.\n\n"}
{"id": "141122", "url": "https://cs.wikipedia.org/wiki?curid=141122", "title": "Kid A", "text": "Kid A\n\nKid A je čtvrté album skupiny Radiohead, které bylo vydáno v roce 2000.\n\n"}
{"id": "141123", "url": "https://cs.wikipedia.org/wiki?curid=141123", "title": "Bugs Moran", "text": "Bugs Moran\n\nGeorge Clarence Moran, známý jako Bugs Moran (\"Buggy-šílený\") (21. srpna 1893 Saint Paul, Minnesota – 25. února 1957 Leavenworth, Kansas), byl chicagský gangster, jeden z hlavních konkurentů mafiánského bosse Al Capona.\n\nGeorge Moran se narodil v roce 1893 do rodiny imigrantů (datum narození není jednoznačně doloženo). Jeho rodiče byli francouzského původu, otec pocházel z Alsaska-Lotrinska, matka z Quebecu; oba byli katolického vyznání.\nNejdříve bydleli ve městě Saint Paul v Minnesotě, brzy se však přestěhovali do Chicaga.\n\nMoran se přidal k pouličním gangům, byl několikrát vězněn kvůli vloupání. V té době také získal svoji přezdívku Bugs. Říkalo se o něm, že je tak trochu praštěný.\n\nZaměřil se na oblast hazardních her, vydírání a za prohibice na obchod s alkoholem. Spřátelil se s Dionem O'Banionem a stal se důležitým členem jeho gangu.\n\nO'Banion vedl skupinu Irů, kteří si získali výsadní postavení v oblasti distribuce alkoholu a byli tak vážnou konkurencí Johnny Torria a Al Capona.\n\n10. listopadu 1924 nechal Johnny Torrio Diona O'Baniona zabít. Stalo se tak v jeho ústředí, v květinářství William Schofield's Flower Shop.\n\nVedení gangu se ujal Hymie Weiss. Spolu s Moranem, Druccim a dalšími muži se pokoušeli smrt O'Baniona pomstít.\n\nMoranovi se málem podařilo Torria zabít 24. ledna 1925. Torrio byl tehdy velmi vážně zraněn a vedení mafiánské organizace předal Al Caponovi.\n\n20. září 1926 přežil Al Capone útok, který provedli Weiss a Moran. Kolem restaurace, ve které Al Capone obědval, projela kolona aut, ze kterých se bez přerušení střílelo. Al Capone však zraněn nebyl.\n\n11. října 1926 byl Hymie Weiss Al Caponovými muži zabit.\n\nV roce 1926 se Bugs Moran oženil, vzal si Alici Roberts.\n\nKdyž pak v dubnu roku 1927 zemřel Vincent Drucci, stal se Bugs Moran jediným šéfem gangu.\n\n14. února 1929 nechal Al Capone zabít šest hlavních Moranových mužů. Akci zorganizoval Jack McGurn. Jeho cíl, Bugs Moran, však smrti unikl pouze náhodou.\n\nMcGurn vybral své muže mimo Chicago, aby nebylo hned zřejmé, že se jednalo o jeho lidi. Pronajal také některé byty v okolí místa činu, aby v nich postavil hlídky. Nakonec ukradl policejní vůz a dvě policejní uniformy.\n\nPodle plánu měl tehdy Moran převzít náklad velmi kvalitní whisky. Jeho lidé (šest členů gangu a jeden přítel) byli ten den na místě v garáži, aby pomohli s překládáním beden. Moran sám však na schůzku nedorazil – měl zpoždění. Když přicházel, spatřil policejní auto a utekl. Z auta vystoupili policisté i muži v civilu.\n\nMoranovi gangsteři se v domnění, že se jedná o skutečný policejní zátah, bez odporu seřadili hlavou ke zdi a dali ruce za hlavu. Všichni pak byli postříleni. (Pouze Frank Gusenberg žil ještě asi tři hodiny po příjezdu skutečné policie, ale odmítl vypovídat.)\n\nPo skončení palby vyšli z garáže Al Caponovi muži v policejních uniformách a před nimi předstírali zatčení muži v civilu. Vypadalo to, že policie dopadla pachatele. Všichni pak odjeli.\n\nMasakr na Den svatého Valentýna tak ukončil válku, která probíhala mezi mafiánským gangem Johnny Torria a gangem North Side Gang.\n\nV dubnu roku 1930 byl uveřejněn list veřejných nepřátel. Al Capone stál na prvním místě, Jack McGurn byl čtvrtý a Bugs Moran šestý. Celkem bylo zveřejněno 28 jmen.\n\nPo skončení prohibice v roce 1933 se začaly zločinecké gangy místo obchodu s alkoholem věnovat obchodu s drogami. Bugs Moran, jehož hlavní muži byli nyní mrtví, však prakticky ztratil v podsvětí vliv.\n\nHazardní hry, které Moran dříve ovládal, přebral Frank Nitti (nástupce Al Capona) a o ostatní se postaral Lucky Luciano.\n\nV roce 1936 byl zabit Jack McGurn, není však jasné, kdo za jeho vraždou stál.\n\nKolem roku 1940 se Moran přestěhoval do Ohia. Jeho hlavní činností byly loupeže, krádeže a padělání bankovek.\n\nV červenci roku 1946 byl Moran zatčen za loupež a 10 let pak strávil ve věznici v Ohiu. Po propuštění byl znova odsouzen za jiný trestný čin a dalších 10 let si měl odpykat v Leavenworth ve státě Kansas.\n\n25. února 1957 však zemřel ve vězení na rakovinu plic.\n\n"}
{"id": "141125", "url": "https://cs.wikipedia.org/wiki?curid=141125", "title": "Lp prostor", "text": "Lp prostor\n\nL prostor je v matematické analýze normovaný prostor funkcí integrovatelných s p-tou mocninou.\nNechť formula_1 je prostor s mírou a formula_2 je μ-měřitelná funkce na formula_3. Pak pro formula_4 definujeme:\na dále definujeme:\n\nPro formula_7 pak konečně definujeme formula_8 prostor takto:\n\nZobrazení formula_10 není přísně vzato normou, protože funkce, která je nulová pouze skoro všude, se zobrazí na nulu, ale definice normy požaduje, aby se na nulu zobrazil pouze nulový vektor, v tomto případě nulová funkce. Ostatní vlastnosti normy jsou ovšem splněny (trojúhelníková nerovnost plyne z Minkowského nerovnosti). Z rigorózního hlediska je tedy ještě potřeba zavést jiný druh prostoru, označme ho formula_11, jehož prvky už nebudou funkce, ale třídy ekvivalence funkcí, které jsou si rovny skoro všude. Sčítání a skalární násobení prvků formula_11 zavedeme přirozeným způsobem a norma třídy je pak dána výše definovanou „normou“ jejího libovolného prvku, neboť ty jsou si v dané třídě všechny rovné. Prvky těchto dvou druhů prostorů se obvykle nerozlišují značením ani pojmenováním.\n\nTeoreticky je možné uvažovat i formula_11 prostory pro formula_14, lze ale ukázat, že formula_10 pak není norma. Naopak, pro formula_16 je formula_11 prostor Banachovým prostorem, pro formula_18 dokonce Hilbertovým prostorem.\n\n"}
{"id": "141126", "url": "https://cs.wikipedia.org/wiki?curid=141126", "title": "Trolejbusová doprava v Bratislavě", "text": "Trolejbusová doprava v Bratislavě\n\nHlavní město Slovenska, Bratislava, je jedním z pěti měst v zemi, kde se nachází síť trolejbusové dopravy. Jejím provozovatelem je Dopravný podnik Bratislava, a. s. (DPB).\n\nNa rozdíl od ostatních provozů se historie bratislavských trolejbusů začala psát již velmi brzy, a to 19. července 1909. Jednalo se o druhý systém svého druhu na území dnešního Slovenska (ten první se nacházel ve Vysokých Tatrách a byl předchůdcem Tatranské elektrické železnice). První bratislavská trolejbusová trať vedla z \"Pražské ulice\" k tehdejší Rothově továrně na patrony ve Vydrické dolině. Její celková délka činila 5 800 m, nasazeno na ni bylo 7 trolejbusových vozidel.\n\nVzhledem k technickým problémům však tento provoz vydržel jen 6 let, 4. února 1915 byl ukončen. Po celé meziválečné období zůstala tak Bratislava zcela bez tohoto druhu dopravy, o jejím obnovení se začalo mluvit až těsně před druhou světovou válkou.\n\nK realizaci došlo ve válečných letech, první nová trať spojila Slovenské národní divadlo a hlavní nádraží. Stavěla se mezi březnem a červencem 1941 a 31. července téhož roku na ní slavnostně zahájila provoz linka M, na kterou bylo nasazeno 14 vozidel MAN-Sodomka-Siemens německo-české výroby. Nedlouho poté přibyla další linka (označená písmenem P) vedoucí opět k továrně na patrony, podobně se objevily ještě i tratě další. Vozy jezdily pod napětím 550 V.\n\nAni poválečná obnova nezhatila zavádění a stavbu nových trolejbusových tratí a linek, a to i přestože došlo při osvobozování města k těžkým ztrátám v infrastruktuře. Zrušilo se označení jednotlivých linek písmeny, nově se tak používala čísla, stejně jako ve zbytku republiky. Od roku 1951 se v ulicích začaly objevovat i trolejbusy typu Škoda 7Tr, první vozy od Škody Ostrov. Éra trolejbusů od tohoto výrobce trvá v bratislavské síti dodnes. \n\nOd roku 1953 se lze pak trolejbusem svézt též i na Trnavské mýto, o další dva roky později i na \"Šafárikovo náměstí\". V 50. letech byl zaváděn samoobslužný provoz.\n\nZatímco do 60. let prodělávaly trolejbusy rozvoj (postavena byla většina dnešní sítě), od 60. let se naopak začalo s útlumem elektrické trakce vůbec, preferována byla autobusová doprava. trolejbusové tratě se zkracovaly, přesměrovávaly a různě upravovaly, mnohé nakonec byly i zrušeny. Některé z linek trolejbusů nahradily autobusy zcela. \n\nPo ropné krizi a návratu trolejbusů a tramvají opět na scénu se začalo opět s budováním nových tratí. Stávající linky se přečíslovaly, takže nově obsadily číselnou řadu 200 a výše. Pomohlo to tramvajové dopravě, která již nebyla omezena na pouhých deset linek.\n\nCelkem jezdilo okolo 10 trolejbusových linek (210 až 220), hlavním těžištěm celé sítě je nyní východní část města.\n\nRozvoj trolejbusových tratí pokračoval rovněž i v této době, avšak pomalejším tempem. V roce 1999 byly otevřeny tratě k Národnému ústavu srdcových chorôb a Národnému onkologickému ústavu. 4. září 2006 byla otevřena trať mezi zastávkami Molecova a Kuklovská na Dlhých dielech, která ovšem není napojena na zbytek trolejbusové sítě, proto zde mohou jezdit pouze trolejbusy Škoda 25Tr Irisbus vybavené pomocnými naftovými agregáty.\n\nDne 27. března 2012 došlo ke zprovoznění tratě Pražská (křižovatka se Stromovou) – Hroboňova s nácestnou smyčkou v ulicích Brnianska a Prokopa Velikého, která byla postavena předchozí rok. Nový úsek o délce 2,2 km (dvoustopě) stál 2,4 milionů eur a kromě zavedení pravidelné trolejbusové linky umožnil snížení počtu jalových kilometrů u vozů vyjíždějících či vracejících se do vozovny Hroboňova. Další nová trať byla dána do provozu 7. září 2014, jedná se o zhruba 400 m dlouhý úsek po ulici Trenčianské z původní konečné Ružová dolina do nové zastávky Mliekárenská.\n\nPro zahájení provozu bratislavských trolejbusů v roce 1941 bylo dodáno celkem 14 vozů MAN-Sodomka-Siemens. Všechny byly vyřazeny ve druhé polovině 50. let.\n\nPrvními novými vozidly po druhé světové válce se staly trolejbusy FBW-Oerlikon. Tyto vozy byly u výrobce objednány již v roce 1943, do Bratislavy se dostaly až na jaře 1947. Trolejbusy tohoto typu byly vyřazeny v polovině 60. let.\n\nNa začátku 50. let se v Bratislavě objevily první trolejbusy Škoda 7Tr. Jezdilo jich zde celkem 13 (z toho tři ojeté z Českých Budějovic). Všechny vozy byly vyřazeny v polovině 60. let.\n\nV první polovině 50. let bylo zakoupeno 25 mohutných, třínápravových trolejbusů Tatra T 400. Tyto výkonné a spolehlivé vozy byly vyřazeny v průběhu 60. let.\n\nV roce 1957 byla dodána první nová vozidla typu Škoda 8Tr, která se na první pohled nelišila od svého předchůdce, typu 7Tr. Celkem jich v Bratislavě jezdilo 57, vyřazovány byly v první polovině 70. let.\n\nLegendární trolejbusy Škoda 9Tr byly do Bratislavy dodávány v letech 1962 až 1981 v několika modifikacích (9Tr, 9TrH, 9TrHT). Dopravní podnik jich zakoupil celkem 168, jde tedy o nejpočetnější typ bratislavských trolejbusů. Vyřazovány byly od poloviny 70. let (ty nejstarší) do roku 1993.\n\nV roce 1967 byly dodány tři vozy Škoda T 11 z ověřovací série. Kromě Plzně (a nakrátko také Brna) byla Bratislava jediným městem, kde jezdil tento typ trolejbusů (celkem jich bylo vyrobeno 8). V hlavním slovenském městě byly vyřazeny v letech 1978 a 1979.\n\nNástupce vozu 9Tr, Škoda 14Tr, se poprvé v Bratislavě objevil v roce 1982, kdy byly do města dodány tři vozy z ověřovací série. V následujících letech dodávky pokračovaly, do roku 1991 jich bylo dodáno celkem 115. Právě na začátku 90. let byly zrušeny první tři dodané vozy z důvodu závažných nedostatků na karoserii. Další vozy byly vyřazovány od roku 1995, ovšem z důvodu nedostatku finančních prostředků pro nákup nových trolejbusů, byly od roku 2004 zahájeny modernizace nákupem nových vozových skříní.\n\nV polovině 80. let začaly v Bratislavě jezdit kloubové trolejbusy Škoda-Sanos 200Tr. Celkem jich bylo dodáno 20. Vyřazovány byly postupně v 90. letech. V 90. letech přibyly kloubové trolejbusy Škoda 15Tr a jejich modernizovaná varianta Škoda 15TrM. Bylo jich zakoupeno celkem 39, v roce 2009 je doplnily dva ojeté vozy z Česka.\n\nV roce 2004 se objevil i první (a také jediný) vůz Škoda 21Tr, historicky první nízkopodlažní trolejbus na Slovensku. V důsledku poruch však bývá často odstavený. V roce 2006 byl vozový park doplněn šesti nízkopodlažními kloubovými vozy Škoda 25Tr Irisbus, které jsou vybavené pomocným naftovým agregátem.\n\nV dubnu 2013 bylo vyhlášeno výběrové řízení na 80 nových trolejbusů (s opci na další 40 vozů), které za 41,620 milionů eur vyhrála Škoda Electric se standardními vozy Škoda 30Tr SOR (15 ks + 15 ks s pomocným dieselagregátem) a s kloubovými vozy Škoda 31Tr SOR (50 ks + 20 ks na základě opce), přičemž první trolejbusy byly dodány na jaře 2014 a poslední na jaře 2015. Všechna vozidla jsou vybavena klimatizací prostoru pro cestující.\n\nV dubnu 2019 byly v osobním provozu následující typy trolejbusů:\nKromě těchto vozů vlastní DPB také několik historických vozidel. Jedná se o trolejbusy FBW-Oerlikon, Škoda 9Tr (2 vozy), Škoda-Sanos 200Tr, Škoda 14Tr a Škoda 15TrM. Bratislavský trolejbus Škoda 8Tr se nachází v Brně a je majetkem tamního Technického muzea.\n\n\n\n"}
{"id": "141128", "url": "https://cs.wikipedia.org/wiki?curid=141128", "title": "Fytoplankton", "text": "Fytoplankton\n\nFytoplankton je planktonní společenstvo jednobuněčných fotosyntetizujících mikroorganismů, které obývají vodní sloupec přírodních i umělých nádrží všech typů. Dominantními složkami fytoplanktonu jsou řasy, sinice (cyanobakterie) a někteří fotosyntetizující prvoci. Množství fytoplanktonu se může s ohřevem oceánů zvyšovat.\n\nFytoplankton se dále dělí podle místa, kde se tyto organismy vyskytují. Může se jednat o vodní prostředí (hydroplankton), vzduch (aeroplankton) a led či sníh (kryoplankton).\n\nFytoplanktonní společenstva vykazují během vegetační sezóny značnou dynamiku; mění se nejen druhové složení, ale i poměr zastoupení jednotlivých skupin sinic a řas, např. v letním fytoplanktonu dominují zelené řasy a sinice, zatímco brzy z jara se objevují především skrytěnky, rozsivky a zlativky. Konkrétní druhové složení fytoplanktonu je tedy odvislé od roční doby a zejména od úživnosti nádrže.\n\nMnohé fytoplanktonní mikroorganismy nejsou schopné aktivního pohybu a nechávají se volně unášet pohybem vodní masy. \n\nV některých skupinách eukaryotických řas se však v průběhu evoluce vyvinuly i samostatně pohyblivé skupiny, souhrnně zvaní bičíkovci. To jsou jednobuněčné organismy opatřené tzv. bičíky (flagellum), proto označení flageláti. \n\nS bičíkatými formami fytoplanktonu se nejčastěji setkáváme v následujících skupinách: zelené řasy (Chlorophyceae), zlativky (Chrysophyceae, Synurophyceae), obrněnky (Dinophyta), krásnoočka (Euglenophyta), skrytěnky (Cryptophyta), nebo chloromonády (Raphidophyceae). Bičíkovci jsou díky aktivnímu pohybu schopni nejen horizontální, ale i vertikální migrace ve vodním sloupci.\n\nU ostatních mikroorganismů fytoplanktonu, které možnost aktivního pohybu nemají, se setkáváme s rozmanitými adaptacemi k přežití ve volném vodním sloupci – to je přímo odvislé od schopnosti udržet se co nejdéle při hladině nádrže, kde je ještě dostatek nezbytného slunečního záření pro fotosyntézu. \n\nNapříklad jednobuněčné zelené řasy a planktonní rozsivky se seskupují v hvězdicovité a řetízkovité kolonie, nebo tvoří rovná i spirálně stočená vlákna. Samostatné buňky jsou často opatřené dlouhými trnitými výrůstky, které jsou buď prodloužením buněčné stěny, nebo zvláštní strukturou z polysacharidů. Účel tvorby symetrických kolonií a trnitých výrůstků je zřejmý: fytoplanktonní mikroorganismy takto mnohonásobně zvětšují poměr velikosti povrchu svých jednobuněčných těl vůči svému objemu. Protože čím je povrch nepohyblivého tělesa vzhledem ke svému objemu větší, tím účinněji se brání klesání vodním sloupcem ke dnu.\n\n"}
{"id": "141129", "url": "https://cs.wikipedia.org/wiki?curid=141129", "title": "Amnesiac", "text": "Amnesiac\n\nAmnesiac je páté album skupiny Radiohead, které bylo vydáno 4. června 2001.\n\n"}
{"id": "141135", "url": "https://cs.wikipedia.org/wiki?curid=141135", "title": "Hail to the Thief", "text": "Hail to the Thief\n\nHail to the Thief je šesté album skupiny Radiohead, které bylo vydáno v roce 2003.\n\n"}
{"id": "141138", "url": "https://cs.wikipedia.org/wiki?curid=141138", "title": "Erichthonios", "text": "Erichthonios\n\nErichthonios (latinsky \"Erichthonius\", řecky Ἐριχθόνιος, někdy psáno Erichthonios) je v řecké mytologii jméno nejméně dvou postav – Erichthonia z Athén a Erichthonioa z Dardanie.\n\nByl syn boha ohně a kovářství Héfaista, stal se druhým athénským králem. Bývá také nazýván Erechtheus a toto jméno také nese jeho syn a nástupník na athénském královském trůnu.\n\nKolem původu Erichthonia je mnoho dohadů a nesrovnalostí, asi nejrozšířenější verze je tato: když si bohyně Athéna nechala u Héfaista dělat vlastní zbroj, kovář bohů nechtěl za práci peníze, ale její přízeň. Pokusil se ji znásilnit, ale Athéna se mu vytrhla, jeho sémě dopadlo na zem a oplodnilo matku Zemi. Nikdo si očekávané dítě nechtěl vzít na starost a odpovídat za jeho výchovu.\n\nAthéna se ho však nakonec ujala a chlapec byl pojmenován Erichthonios. Dítě ukryla do posvátného košíku, ten svěřila Aglauře, nejstarší dceři athénského krále Kekropa, a nařídila jí, aby dítě přísně střežila. Kekrops byl synem matky země a narodil se jako napůl člověk, napůl had a stejně tak vypadal Erichthonios, takže se předpokládalo, že Kekrops je jeho otcem. Když Aglauros a její sestry Hersé a Pandrosos už nedokázaly zkrotit svou zvědavost a košík otevřely, uviděly dítě s hadím ocasem místo nohou a vedle něj leží obrovský had, v panické hrůze se vrhly z athénské Akropole do propasti.\n\nKdyž Erichthonios dospěl, stal se později zakladatelem Athén a jejich králem. Do mýtů se zapsal prý zejména třemi činy:\n\nPo smrti byl prý přenesen na nebe, bohové ho proměnili v souhvězdí Vozataje čili Boóta.\n\nByl syn dardanského krále Dardana a vnukem samotného nejvyššího boha Dia. Jeho manželkou byla Astyocha, která mu dala syna Tróa, jehož syn Ílos byl zakladatelem Tróje.\n\nPíše se o něm, že byl velmi bohatý, mimo jiné vlastnil na tři tisíce klisen. Prý sám Boreás v podobě černého hřebce jich dvanáct oplodnil a narození hřebci prý dokázali běžet po lánu zralého obilí jako po hřebenech vln, aniž by se jediný klas ohnul.\n\n"}
{"id": "141149", "url": "https://cs.wikipedia.org/wiki?curid=141149", "title": "Grigorij Alexandrovič Potěmkin", "text": "Grigorij Alexandrovič Potěmkin\n\nGrigorij Alexandrovič Potěmkin-Tavričeskij, správným přepisem Poťomkin-Tavričeskij, ( \"\"; – ) byl ruský šlechtic, voják, diplomat a politik, který vstoupil do dějin především jako dlouholetý rádce, milenec a neoficiální spoluvládce carevny Kateřiny II. Veliké.\n\nNarodil se v obci Čižovo poblíž Smolenska v rodině nepříliš bohatého běloruského důstojníka šlechtického původu. Původně navštěvoval církevní školu, ale v šestnácti letech se přihlásil jako řadový voják do jízdní gardy. V roce 1756 byl přijat na gymnázium při právě založené moskevské univerzitě. Jako mimořádně nadaný student se stal jedním z dvanácti nejlepších absolventů této školy. Za odměnu byl poslán do Petrohradu a představen carevně Alžbětě I. Krátce po návratu z Petrohradu byl však ze studií vyloučen, jelikož školu přestal navštěvovat. Tuto situaci způsobil zřejmě jeho zdravotní stav. Trpěl po celý svůj život častými a dlouhodobými depresemi, stavy naprosté apatie a únavy\n\nTato období trvala i několik měsíců a podle svědků se po celou tuto dobu vždy oddával náboženskému mysticismu, opíjel se, odmítal se mýt a převlékat.\n\nPo vyloučení ze studií se vrátil do gardy, kde byl povýšen na strážmistra. V roce 1762 došlo ke státnímu převratu a moci v Rusku se ujala Kateřina II. On sám sice nepatřil k předním organizátorům tohoto převratu, ale aktivně se na něm podílel, za což byl carevnou náležitě odměněn a povýšen na podporučíka gardy. Získal také funkci carského podkomořího. Jako diplomatický kurýr strávil následující rok a půl ve Švédsku. Po návratu se jeho vojenská kariéra dále příznivě vyvíjela a v roce 1768 se přihlásil jako dobrovolník do bojů proti Turecku. Zakrátko byl povýšen na generálmajora a v roce 1773 na generálporučíka. V roce 1772 byl moci zbaven dosavadní favorit a milenec Kateřiny II. Grigorij Orlov a nahrazen Alexejem Vasilčikovem. Toho se však carevna Kateřina brzy nabažila a jeho místo v roce 1775 ve svých pětatřiceti letech zaujímá Potěmkin. Ten získával jedno vyznamenání za druhým, velkolepé dary a hodnosti a brzy se stal jedním z nejbohatších a nejvlivnějších mužů Ruska. Získal titul hraběte, následně v roce 1776 i titul říšského knížete, který mu na přání carevny udělil rakouský císař Josef II.\n\nPo Potěmkinovi přišla ještě celá řada dalších carevniných milenců – z nichž většinu vybral pro carevnu on sám), ale on zůstával nadále ve svých funkcích a byl neoficiálním spoluvladařem, rádcem a blízkým přítelem Kateřiny II. Veliké až do své smrti. Povahově byl protipólem carevny. V politice byl méně cynický než ona a byl zastáncem méně tvrdých způsobů řešení některých situací – například ve vztahu k Polsku. Na druhé straně byl i rozhodnější než carevna a současníci jej považovali za skvělého organizátora a administrátora. Měl rovněž spoustu těžko realizovatelných politických i vojenských plánů a nápadů, zatímco Kateřina uvažovala spíše prakticky a střízlivě. Kníže Tauridský, jak zněl jeho titul, měl ovšem s Kateřinou také mnoho společných zálib. Tou největší bylo asi užívání si přepychu a nekontrolovaného utrácení peněz. Žádný z dosavadních ani následujících favoritů Kateřiny II. Veliké nestál státní pokladnu tolik jako Potěmkin.\n\nNejvětšího úspěchu své kariéry dosáhl jako vicekrál a vladař nově připojených území na jihu Ruska. V březnu 1774 jej carevna jmenovala generálním gubernátorem Novorossijska. V roce 1785 byla tato gubernie přejmenována na Jekatěrinoslavskou a byla k ní připojena i Taurida (dnešní Krym). Potěmkin se rozhodl tuto téměř liduprázdnou oblast proměnit v nejbohatší kraj Ruska. Z celé Evropy byli zváni cizí kolonisté, aby tato místa osídlili. Největší rozmach výstavby Novorossijska začal po roce 1783, kdy do oblasti dorazily velké finanční prostředky na její rozvoj a začala výstavba Sevastopolu. Další vývoj ovšem ukázal, že tyto velké plány daleko přesahují reálné možnosti státní pokladny. Carevna jej ovšem bezvýhradně podporovala, jelikož jeho kolonizační plány byly plně v souladu s její myšlenkou na postupné vytlačení Turecka z blízkých oblastí a ovládnutí Černého moře, Balkánu a následné dobytí Cařihradu a vytvoření Řecké východní říše. Tohoto ctižádostivého plánu se však nepodařilo nikdy dosáhnout.\n\nV roce 1787 pozval carevnu Kateřinu II. Velikou na inspekční cestu na Krym (v této době vznikl výraz potěmkinské vesnice).\n\nZanedlouho poté rusko–rakouská koalice v několika bitvách porazila turecká vojska a rusko-turecká válka byla ukončena v roce 1790 dobytím Izmajilu. On sám obdržel plnou moc, aby zahájil mírová jednání s Turky. Do Jasů (v dnešním Rumunsku) byla svolána mírová konference, ale té se již nezúčastnil. Do Jasů sice dorazil, ale ve velmi špatném zdravotním stavu. Odtud se vydal na cestu do Nikolajeva, ale během toéto cesty zemřel, zřejmě na následky perforace žlučníku.\n"}
{"id": "141150", "url": "https://cs.wikipedia.org/wiki?curid=141150", "title": "Dikobraz (časopis)", "text": "Dikobraz (časopis)\n\nDikobraz byl satirický časopis-týdeník, který vznikl v červenci 1945 jako nezávislé periodikum a vycházel až do pádu komunistického režimu v roce 1989. Na první straně v záhlaví bylo heslo „S úsměvem jde všechno líp“.\n\nZakladatelem časopisu se stal autor a epigramatik Jaroslav Vojtěch. Zabýval se především anglickým humorem a již v době první republiky postrádal satirické periodikum, které by se vyrovnalo úrovní britskému Punchi (1841–1992), který v roce 1940 dosáhl počtu 175.000 výtisků.\n\nPo 2. světové válce, v červenci 1945, sestavil Vojtěch z několika nadšenců redakční radu (Zdena Ančík, Václav Lacina a Ondřej Sekora). Název „Dikobraz“ navrhl autor Ferdy Mravence, Ondřej Sekora. V roce 1947 se k Dikobrazu připojil velice vlivný ředitel pražského Divadla satiry Zbyněk Vavřín.\nTím získal „Dikobraz“ společenskou i finanční stabilitu a stal se neodmyslitelnou součástí českého humoru a satiry.\n\nPo únoru 1948 ovládli Dikobraz komunisté, ačkoliv levicové nebo protizápadní zaměření bylo možné pozorovat už u některých vtípků předchozích let. Komunistický režim používal humor jako účinnou zbraň v boji proti tzv. třídnímu nepříteli poměrně často. Hlavním podporovatelem Dikobrazu se od roku 1948 stal ministr informací Václav Kopecký. Ten chtěl dát Dikobrazu haškovský styl satirického zaměření, a proto angažoval komunistického haškologa Zdenu Ančíka. Tím se dostal do sporu s bigotní stalinistkou Anežkou Hodinovou-Spurnou, která Jaroslava Haška nenáviděla a po jeho útěku z bolševického Ruska jej považovala za zrádce komunismu.\n\nV letech 1950–1952 byl šéfredaktorem Dikobrazu Pavel Kohout, prosazující stalinskou koncepci. Anežka Hodinová-Spurná dočasně zvítězila nad Kopeckým.\n\nNástupem Dr. Eduarda Littmana v letech 1957–1958 dostal Dikobraz uvolněnější styl a začal se vzdalovat kultu osobnosti, zavedenému Pavlem Kohoutem. Littman byl vášnivým přívržencem Nikity Chruščova a časopis se pod jeho vedením liberalizoval.\n\nLittman nemohl vybočit z ideologické linie KSČ a politická satira byla namířena pouze proti „Západu“. Uvnitř ČSR a později ČSSR se uplatňovaly výhradně tzv. komunální humor a satira, které nesměly překročit kritiku úrovně podnikového ředitele.\n\nLittman se obklopil novými autory a prosadil je ve všech rubrikách Dikobrazu. V roce 1961 udělil čestná uznání Zdeňkovi Nejedlému (84 let) jako nejstaršímu spolupracovníkovi a Janu Berwidu-Buquoyovi (15 let) jako nejmladšímu spolupracovníkovi časopisu Dikobraz od doby jeho založení v roce 1945.\n\nOd 60. let přispívali do Dikobrazu vynikající autoři, jejichž díla si získala i mezinárodní pozornost: Vladimír Jiránek, Jaroslav Kerles, Jan Kristofori, Jiří Winter Neprakta, Vladimír Renčín, Miroslav Slejška, Jan Vyčítal a mnoho dalších.\n\nV době tzv. Dubčekova pražského jara 1968 začal Dr. Littman tajně spolupracovat s vídeňskou pobočkou vysílače Svobodná Evropa (RFE), jehož redaktorovi Tiboru Zlochovi zasílal různá kurýrní hlášení o poměrech v ČSSR. Zlocha materiály zpracovával a RFE je pak z Mnichova vysílala.\n\nPo srpnu 1968 zůstal Dr. Littman v redakci Dikobrazu a pomáhal celé řadě zakázaných autorů uveřejňovat jejich příspěvky pod různými pseudonymy. V březnu 1977 náhle ve svých 49 letech zemřel.\n\nOd r. 1990 vycházel jako Nový Dikobraz, později opět jako Dikobraz, poslední číslo vyšlo v září 1995.\n\nV letech 2004–2005 došlo k pokusu opět časopis obnovit pod názvy Dikobraz a Zabaveno.\n\n\n\n"}
{"id": "141158", "url": "https://cs.wikipedia.org/wiki?curid=141158", "title": "Jakub Patočka", "text": "Jakub Patočka\n\nJakub Patočka (* 19. května 1973 Brno) je český novinář a politik, bývalý environmentální aktivista a dlouholetý šéfredaktor Literárních novin.\n\nVystudoval sociologii na Masarykově univerzitě (bakalářské studium dokončil v roce 1996 ještě na filozofické fakultě, magisterské v roce 1998 již na nově zřízené fakultě sociálních studií).\n\nV roce 1989 společně s Janem Beránkem založil Hnutí DUHA, jež se pod jeho vedením stalo českým členem významné mezinárodní ekologické organizace Přátelé Země. V roce 1991 stál pří zrodu časopisu Poslední generace, který se posléze v roce 1997 přejmenoval na Sedmou generaci. Byl jeho šéfredaktorem až do roku 1999 a přispívá do něj až do současnosti.\n\nČlenem Zelených byl od roku 2002. V letech 2003 až 2005 spolu s Beránkem vedl Stranu zelených, za niž Patočka v roce 2004 kandidoval na prvním místě kandidátky ve volbách do Evropského parlamentu. V roce 2005 jej ve vnitrostranickém sporu porazila skupina kolem Martina Bursíka, což vedlo k Patočkově následnému odchodu ze strany.\n\nV letech 1999 až 2009 byl šéfredaktorem týdeníku \"Literární noviny\". V roce 2005 se dostal do sporu se většinou redakce LtN, která na protest proti jeho metodám práce odešla a založila v říjnu 2005 konkurenční časopis A2.\n\nOd května 2002 byl sedm let členem správní rady Nadace Michaela Kocába, která spravuje 29 milionů korun pocházejících dle dostupných informací z vytunelovaného všeobecného investičního fondu TREND. Nadace Michaela Kocába od svého založení podporovala Literární noviny.\n\nPočátkem roku 2009 předal LtN do rukou sdružení \"Právo, solidarita a informace\", které je spojeno s bývalým sociálnědemokratickým ministrem zemědělství Janem Mládkem, který v té době byl i ředitelem Masarykovy dělnické akademie propojené se ČSSD.\n\nO Patočkovi se psalo v souvislosti s tzv. Kuřimskou kauzou. Policie u něj doma v souvislosti s případem prováděla domovní prohlídku. Patočka pomáhal Kláře Mauerové spojit se s odborníky, kteří jí pomohli k získání opatrovnictví dívky Anny, za kterou se vydávala Barbora Škrlová. Patočka uvedl, že Mauerová byla kamarádka a bývalá spolužačka jeho ženy, které naletěl.\n\nV prosinci roku 2009 založil Deník Referendum, český internetový deník. \n\nV září 2013 vstoupil do České strany sociálně demokratické. 11. listopadu 2017 však rozhodla městská konference ČSSD v Brně o jeho vyloučení ze strany. Důvodem vyloučení měl být Patočkův podíl na organizaci referenda o poloze nádraží v Brně a kritika postojů ČSSD v této otázce. \n\nV roce 2013 inicioval vznik občanské aliance Referendum 2014 (později \"Referendum 2016\"), jíž se sběrem podpisů občanů podařilo přimět město Brno k vyhlášení místního referenda o poloze hlavního nádraží, které se uskutečnilo ve dnech 7. a 8. října 2016. Patočka je hlavním představitelem této aliance, kterou tvoří sdružení Hnutí DUHA, Masarykova demokratická akademie a Děti Země. Aliance prosazuje, aby železniční stanice Brno hlavní nádraží byla modernizována ve své stávající poloze nedaleko historického jádra města.\n\n\n\n"}
{"id": "141165", "url": "https://cs.wikipedia.org/wiki?curid=141165", "title": "Evžen Oněgin", "text": "Evžen Oněgin\n\nEvžen Oněgin (Rusky: \"Евгений Онегин\", BGN/PCGN: \"Yevgeniy Onegin\") je román ve verších napsaný romantickým básníkem Alexandrem Sergejevičem Puškinem. Je to jedna z klasických knih ruské literatury a její hrdina sloužil za vzor mnoha jiných ruských literárních hrdinů. Byla publikována jako seriál mezi lety 1823 až 1831. První souborná edice byla vydána v roce 1833; současná kanonická edice pochází z roku 1837.\n\n\nTitulní postava románu, Evžen Oněgin – mladý floutek z vyšší společnosti, který tráví své petrohradské dny dílem v nečinnosti, dílem návštěvami různých plesů a večírků plných konvencí a přetvářky, opouští rušný společenský život velkoměsta, který ho již stejně nudil, a stěhuje se na venkovské sídlo, které zdědil po svém strýci. Jeho melancholie („chandra“) ho ale neopouští. Jedinou společností je mu básník Lenský. Ten ho seznámí s rodinou Larinů, chce mu totiž představit svou milou nastávající, Olgu. U nich potká Oněgin Taťánu, která se do něj osudově zamiluje. Taťána mu napíše dopis, kde se vyznává ze své lásky. Oněgin neodpovídá. Později se potkají a Oněgin Taťáně vysvětluje, že ji nechce, protože ví, že časem by jeho láska opadla a manželství by nebylo šťastné.\nPozději je Lenským pozván k Larinovým na oslavu Taťánina svátku. Z večírku je ale otrávený, a tak se rozhodne vyjádřit svůj vzdor nešťastným způsobem – celý večer tančí s Olgou. Rozhněvaný Lenský vyzve Oněgina na souboj.\nV souboji je Lenský zabit. Po této nešťastné smrti bývalého přítele Oněgin uniká, putuje po Rusku. Nakonec zamíří zpět do Petrohradu (po 6 letech), kde potká Taťánu, nyní již manželku významného šlechtice (Oněginova bratrance) a jednu z vůdčích osobností společenské scény. Stala se z ní chladná zklamaná žena. Nyní se dvoří Oněgin jí. Napíše jí několik dopisů, zůstanou bez odpovědi. Nakonec vyznává lásku, ale Taťána, ačkoli jej dosud miluje, odmítá jeho city. Je vdaná za jiného a tomu chce zůstat věrná.\nEvžen Oněgin je vrcholné Puškinovo dílo. Je použita takzvaná oněginská sloka, skládající ze 14 veršů. Oněgin je zde ukázkou zbytečného člověka, cynika s pokřiveným pohledem na svět, od kterého je odtržen. Jeho protikladem je citově založená a naivní Taťána, dokud se v Petrohradě sama nestane chladnou, jakým se zde předtím stal i Oněgin.\n\n\"Taťánin dopis Oněginovi\"\n\n\"(přeložil Josef Hora)\"\n\nPodle románu složil ruský skladatel Petr Iljič Čajkovskij stejnojmennou operu, která měla premiéru roku 1879. Obsáhlou scénickou hudbu k dramatizaci románu napsal Sergej Prokofjev (1936).\n\n\n\n\n"}
{"id": "141169", "url": "https://cs.wikipedia.org/wiki?curid=141169", "title": ".cn", "text": ".cn\n\n.cn je národní doména nejvyššího řádu Čínské lidové republiky. Doménu spravuje oddělení Ministerstva informatiky. Toto ministerstvo má na starosti vše od telekomunikací po rozhlasové a televizní vysílání. Registr spravuje \"China Internet Network Information Center\" (CNNIC), registrace domén je možná přes akreditované registrátory.\n\n.cn je nejoblíbenější národní doména, po .com je druhá v počtu registrovaných domén.\n\nJe možné registrovat přímo domény druhé úrovně, kromě toho byly vytvořeny domény pro registraci jmen třetí úrovně pro různé obory a geografické lokace. Registrace na třetí úrovni byla k dispozici ještě předtím, než bylo v roce 2004 umožněno registrovat domény na úrovni druhé. Vlastníci doménových jmen třetí úrovně pak měli přednostní práva na získání odpovídající domény druhé úrovně.\n\nDoménová jména druhé úrovně mohou obsahovat čínské znaky (IDN).\n\nKromě toho zavedl CNNIC možnost registrací na doménách \".公司\" (.com v čínštině), \".网络\" (.net v čínštině) a \".中国\" (.china v čínštině). Tyto domény však nejsou podporované společností ICANN a jsou k dispozici pouze u lokálních registrátorů.\n\n"}
{"id": "141171", "url": "https://cs.wikipedia.org/wiki?curid=141171", "title": "Lebka člověka", "text": "Lebka člověka\n\nLidská lebka (\"cranium)\" se u dítěte skládá z 22 kostí. Novorozenec má prostor mezi jednotlivými kostmi vyplněny vazivovými blankami (tzv. lupínky, fontanely), ty postupně zarůstají a celá lebka srůstá.\n\nKosti lebky jsou ploché, sestávají se ze dvou tenkých kostí a jedné řídké kosti, která obsahuje kostní dřeň, jejímu uspořádání říkáme diploe. Diploe najdeme jen v lebce.\n\nMozková část (neurocranium) vytváří pevné pouzdro pro mozek a některé smyslové orgány. Skládá se z plochých kostí klenby lební - kalva (kost temenní a čelní) a z kostí spodiny (báze) lební (kost týlní, klínová, spánková a čichová)\n\n\nKosti obličejové části (\"splanchnocranium, viscerocranium\") obklopují začátek trávicího a dýchacího ústrojí. Obličejová část se skládá z kostí párových (horní čelist, kost patrová a lícní) a z nepárové dolní čelisti a jazylky.\n\n\n\n\n\n"}
{"id": "141173", "url": "https://cs.wikipedia.org/wiki?curid=141173", "title": "Viktor Jerofejev", "text": "Viktor Jerofejev\n\nViktor Vladimírovič Jerofejev (* 19. září 1947, Moskva) je ruský spisovatel.\n\nViktor Jerofejev je synem sovětského diplomata Vladimíra Ivanoviče Jerofejeva. Část dětství strávil s rodiči v Paříži.\n\nRoku 1970 zakončil filologickou fakultu Moskevské státní univerzity. Roku 1973 – aspirantura Institutu světové literatury. Známým se stal publikací eseje o markýzovi de Sade v časopise „Вопросы литературы“. V roce 1975 obhájil svou disertační práci \"Dostojevskij a francouzský existencialismus\", která vyšla roku 1991 v USA.\n\nRoku 1979 byl vyloučen ze Svazu spisovatelů za působení v samizdatu almanachu Metropol. Do roku 1988 nemohl být v SSSR publikován. Jeho román \"Ruská krasavice\" (1990) byl přeložený do více než 20 jazyků a stal se světovým bestsellerem.\n\nPodle povídky Viktora Jerofejeva \"Život s idiotem\" napsal skladatel Alfred Schnittke operu, jejíž premiéra se konala roku 1992 v Amsterdamu. O rok později byl podle též předlohy natočen film. (rež. Alexandr Rohožin)\n\nViktor Jerofejev je člen ruského Pen-centra a laureát \"Ceny V. V. Nabokova\" z roku 1992. Pobývá převážně v Moskvě. Je ženatý a má jednoho syna. Jeho bratr Andrej Jerofejev je umělecký kurátor.\n\nV letech 2005 a 2008 byl hostem Pražského festivalu spisovatelů.\n\n\n\n"}
{"id": "141174", "url": "https://cs.wikipedia.org/wiki?curid=141174", "title": "Gal Rasche", "text": "Gal Rasche\n\nGal Raschéová (* 13. března 1960), vlastním jménem Galina Kroutikova (rusky Галина Крутикова), je rusko-rakouská dirigentka a pianistka. \n\nStudovala u Anatolije Ivanova na Konzervatoři Rimského-Korsakova v Sankt-Petěrburgu. Vyučovala na různých hudebních školách a institutech v Rusku a aktivity vyvíjela i v oblasti dirigování. Vyučovala na Praynerově konzervatoři ve Vídni jako profesorka klavíru a byla hostující profesorkou Vídeňské konzervatoře. Dirigovala také dva koncerty Viennarmonica orchestru (díla W.A. Mozarta, F. Schuberta a P. I. Čajkovského) ve vídeňské Koncertní síni (Konzerthaus) a dirigovala ve Zlaté síni Musikverein. Dále byla hostující dirigentkou v různých dalších zemích.\n\nJedná se o autorku námětu na televizní vysílání Dětského alba Petra Iljiče Čajkovského, na volné noze pracuje pro rakouský rozhlas a publikovala několik článků v časopisech. V roce 1999 získala první ocenění v soutěži na mezinárodním festivalu „Interfer 99“ v Jugoslávii.\n\n"}
{"id": "141196", "url": "https://cs.wikipedia.org/wiki?curid=141196", "title": "Poměr pohlaví", "text": "Poměr pohlaví\n\nPoměr pohlaví je název pro poměr počtu mužů ku počtu žen v populaci. Primární poměr pohlaví je poměr při početí, sekundární poměr pohlaví je poměr při narození, terciární je poměr v reprodukčním věku a kvartární v poreprodukčním věku (ten je ovlivněn tím, že je různá střední délka života obou pohlaví). U lidí se obvykle předpokládá poměr zhruba 105 chlapců na 100 dívek. V Česku (stejně jako ve většině Evropy) je celkový počet mužů menší než celkový počet žen. V některých lidských společenstvích může být tento poměr vychýlen různými vlivy jako jsou potraty závislými na testech pohlaví a infanticidou (např. Čína). U lidí, ale i u jiných savců, je také ovlivněn společenskou situací. V obdobích a místech nouze (krize, války) se rodí více dívek, kdežto v obdobích prosperity a u bohatých lidí zase více chlapců.\n\nDle \"CIA World Factbook\" pro rok 2006.\n"}
{"id": "141198", "url": "https://cs.wikipedia.org/wiki?curid=141198", "title": "Hippolyte Chelard", "text": "Hippolyte Chelard\n\nHippolyte Chelard (1. února 1789, Paříž – 12. února 1861, Výmar) byl jedním z francouzských operních skladatelů 19. století.\n\nByl studentem Fétise a Gosseca, v Itálii pak Bainiho, Giovanna Paisiella a Niccolo Antonia Zingarelliho. Po roce 1829 se z kariérních důvodů přestěhoval do Německa. Byl přítelem Hectora Berlioze.\n\nJeho první operou byla \"La casa da vendera\" uvedená v Neapoli.\nJeho hudba ovlivnila tvorbu Richarda Wagnera. Pracoval také jako dirigent.\n"}
{"id": "141200", "url": "https://cs.wikipedia.org/wiki?curid=141200", "title": "Krtek obecný", "text": "Krtek obecný\n\nKrtek obecný (\"Talpa europaea\", Linné, 1758) je menší, černý hmyzožravec, vyskytující se na polích, loukách, v parcích a zahradách. Žije několik decimetrů pod zemí. Buduje chodby – jednak obytné, ale také okružní, na kterých loví potravu. Přitom tvoří na povrchu typické hliněné hromádky zvané \"krtinec\" či \"krtina.\"\n\nKrtek má válcovité tělo, okolo 12 cm dlouhé. Samice jsou obvykle menší. Oči má malé a skryté za chlupy a zrak má proto špatný, ale slepý není. Naopak sluch a čich má vyvinutý. Uši jsou jen malými výstupky v kůži. Srst má obvykle tmavě hnědou, ale protože díky životu pod zemí nejsou ani jiné barvy znevýhodněny, vyskytuje se celá řada odstínů.\n\nKrtek má přední tlapky dobře uzpůsobené k hrabání; jsou svalnaté, vyvrácené a s velkými drápky. Na předních tlapkách má 10 „prstů“. Zadní nohy jsou menší, ocas jen 2 až 4 cm dlouhý.\n\nHloubí dva typy tunelů – těsně pod povrchem v době, kdy pátrá po samičkách. V hloubce 5–20 cm pak tunely, ve kterých žije a skladuje potravu. Délka tunelů může být až několik stovek metrů.\n\nDožívá se 2 až 5 let.\n\nŽiví se převážně bezobratlými živočichy, které vyhledává pomocí sluchu a čichu a vyhrabává je ostrým čumáčkem. Mezi jeho potravu patří například hmyz a jeho larvy, ještěrky, ale dokonce i žáby a myši. Žížaly ochromuje kousnutím do nervového centra a skladuje je jako zásoby na horší časy. Denně dokáže spotřebovat téměř tolik potravy, co sám váží.\n\nSamice mívá na jaře (obvykle v březnu až dubnu) po čtyřiceti dnech březosti 3–7 mláďat. Ta se rodí slepá, neosrstěná a velká asi jako fazole; prohlédnou za 3 týdny. Zpočátku pijí mateřské mléko, po 3 týdnech sama loví. Pohlavně dospívají již v druhé polovině prvního roku života a poprvé se rozmnožují obvykle hned následující jaro.\n\n"}
{"id": "141202", "url": "https://cs.wikipedia.org/wiki?curid=141202", "title": "Blur", "text": "Blur\n\nBlur je anglická hudební skupina, která vznikla v Londýně roku 1989 původně pod názvem Seymour. Skupinu tvoří zpěvák, doprovodný kytarista a klavírista Damon Albarn, kytarista Graham Coxon, basista Alex James a bubeník Dave Rowntree. V 90. letech tvořila spolu s kapelami Oasis, Pulp, Suede a Elastica žánr, který dostal označení Britpop.\n\nV roce 1988 se dlouholetí přátelé od dětství, Damon Albarn a Graham Coxon přihlásili ke studiu na Londýnskou univerzitu Goldsmiths. Albarn v té době už působil ve skupině Circus, ke které se Dave Rowntree připojil jako bubeník ještě v říjnu 1988. Potom co ze skupiny Circus odešel kytarista, skupina požádala Coxona o jeho pomoc. V prosinci 1988 skupinu opustili další dva členové a Alex James se připojili do skupiny jako basista. Ještě téhož prosince skupina změnila svůj název na Seymour. V létě 1989 skupina poprvé uskutečnila živé vystoupení a poté co si jich v listopadu všiml Andy Ross, zástupce nahrávacího studia Food Records, je chtěl pod svoje nahrávací studio. Název Seymour se nelíbil nahrávacímu studiu a tak skupina musela změnit název. Po vybíraní z návrhů studia, členové vybrali název Blur se kterým v březnu 1990 podepsali nahrávací smlouvu.\n\nOd března do července 1990 cestovali po Británii jako předkapela a zkoušeli hrát nové písničky. Po turné vydali singl \"She's So High\" z nadcházejícího alba. V roce 1991, po různých problémech s nedostatkem nápadů, skupina konečně vydala debutové album \"Leisure\", se kterým se dostala do povědomí většiny tehdejších teenagerů.\n\nPoté co skupina zjistila, že má dluh £60000, se skupina vydala se singlem \"Popscene\" na turné po Americe, aby vydělali nějaké peníze. Avšak turné bylo méně úspěšné než očekávali. Během dvou měsíčního turné se skupina začala cítit podrážděně a propukaly konflikty. Uvažovalo se i o přerušení turné. Během turné začal Albarn psát texty pro další album o Anglii, která všem tak chyběla. Blur se v Americe nikdy přiliš neprosadili, nejspíš proto, že Spojené státy opanovala Nirvana.\n\nV prosinci 1992 mělo být vydáno album \"Modern Life Is Rubbish\", které se původně mělo jmenovat \"Blur vs. America\". Nahrávací studio, ale chtělo nějaký větší potenciální hit, který by album uvedl na trh. Kapela se tak opět vydala do studia, kde po nějakém čase dokončili \"For Tomorrow\", který se stal prvním singlem. Album \"Modern Life Is Rubbish\" bylo vydáno v květnu 1993. V roce 1994 vydali album \"Parklife\", kterému předcházel velmi úspěšný singl \"Girls & Boys\". Skupinu album dostalo na vrchol slávy. V roce 1995 Blur vyhráli čtyři ocenění BRIT Awards za nejlepší skupinu a album.\n\nJeště před vydáním alba \"The Great Escape\" v roce 1995, rivalové a největší soupeři v takzvaném Battle of Britpop, Blur a Oasis vydávají první singly ve stejný den. Blur s písní \"Country House\" porazil singl \"Roll With It\" z alba \"(What's the Story) Morning Glory?\" v poměru 274,000 ku 216,000 prodaných kopií. Tyto roky jsou označovány jako zlatá éra Britpopu.\n\nČlenové začali mít velice napjaté vztahy a moc se nescházeli. Coxon začal některé členy nesnášet: Jamese pro jeho životní styl playboye a Albarna pro jeho velkou kontrolu nad skupinou a směrem kam ji vede. Coxon začal pít a na protest proti britpopovému stylu života začal poslouchat americké kapely.\nPoté co se skupina usmířila, začala nahrávat nové album. Coxon byl ovlivněn americkou lo-fi hudbou, kterou Albarn začal poslouchat také. První část nahrávání se uskutečnila v Londýně a na zbytek se skupina přesunula na Island. V únoru 1997 bylo vydáno páté album s názvem \"Blur\", kde odklonili od klasického Britpopu a směřovali více k Alternativnímu rocku, Indie rocku a elektronickému zvuku. S albem \"Blur\" se znovu dostali na vrchol žebříčků. S nejznámější písní \"Song 2\" vyhráli nespočet ocenění.\n\nV únoru 1998 skupina vydala album \"Bustin' + Dronin\"', které obsahovalo remixy jejich písní například od Thurstonona Moorea, Williama Orbita a Mobyho. Skupina byla ohromena prací Williama Orbita, kterého přizvala k nahrávání jejich šestého alba.\n\nV březnu 1999 vydali album s názvem \"13\", kde hodně experimentovali se zvukem a kde se hlavním námětem alba stal smutek, bezmoc a rozčarování Damona Albarna z rozchodu se zpěvačkou Justine Frischmann ze skupiny Elastica. Písně \"No Distance Left to Run\" a \"Tender\", ve kterých Albarn vyznává svou lásku, ale zároveň se snaží zapomenout, se staly hity.\n\nPo turné v roce 1999 se členové věnovali svým projektům. Damon Albarn se věnoval animovaným Gorillaz, Graham Coxon svému sólovému projektu a Alex James pracoval s Fat Les. Albarn se začal hlouběji zabývat Africkou hudbou a hudbou ze Středního Východu, toto vše chtěl zapojit i do dalšího plánovaného alba. Na konci roku 2001 se začínalo pracovat na dalším albu \"Think Tank\". Skupina odjela na část nahrávání do Marrákeše v Maroku, kde Albarn zapojil i marocký orchestr. Během nahrávání Graham Coxon opustil skupinu. Coxon se podílel pouze na jediné písni z alba, \"Battery in Your Leg\". Důvodů, proč Coxon opustil skupinu, bylo hned několik. Coxon cítil ve skupině napětí a uvědomil si, že si potřebuje od skupiny na nějaký čas odpočinout. Další věcí byl strach z alkoholu. Coxon se v minulosti několikrát léčil ze závislosti na alkohol a tak měl strach, že s novým albem přijdou koncertní turné a s turné přijde alkohol. Dalším pravděpodobným důvodem byla chuť pracovat na svém sólovém projektu, který se stával více a více úspěšným. Po odchodu Coxona se Albarn ujal kytary. Po vydání alba v roce 2003, které obsahuje jednu skrytou píseň \"Me, White Noise\", se Blur bez Coxona vydali na turné. Coxona na turné nahradil Simon Tong, kytarista ze skupiny The Verve. Po turné se zbývající členové rozutekli ke svým projektům a po dohodě se skupina ještě téhož roku rozpadla.\n\nV prosinci roku 2008 Albarn uvedl, že se všichni členové Blur dají znovu dohromady a že příští rok zahrají velký koncert v Londýně, konkrétně 3. července 2009 v Hyde Parku. Lístky byly vyprodány během 2 minut. Koncert obsahoval celkem 26 písní z celého spektra Blur a byl více než úspěšný. V lednu 2010 byl vydán dokumentární film, který dokumentoval celou dobu před vznikem Blur až do koncertu v Hyde Parku, navíc obsahoval záznam koncertu. V dubnu 2010 Blur vydali vinylový singl s názvem \"Fool's Day\", byla to první nahrávka od roku 2003.\n\nV lednu 2011 Coxon podlehl nátlaku otázek ohledně nahrávání nového alba a oznámil, že album se začne v nejbližší době nahrávat, avšak Albarn toto tvrzení odmítl s tím, že je to v této chvíli nepravděpodobné.\n\n19. února 2012 Coxon a Albarn zahráli novou písničku s názvem \"Under the Westway\". 21. února Blur získali ocenění za mimořádné přispění k hudbě (Outstanding Contribution to Music) na BRIT Awards, kde zahráli 5 písní - \"Girls and Boys\", \"Song 2\", \"Parklife\", \"Tender\" a \"This is a Low\". Na předávání se stal neslavný incident zpěvačky Adele, jejího prostředníčku a Blur.\n\n2. července 2012 Blur zahráli na střeše jejich nahrávacího studia v západním Londýně jejich dvě nové písně z nadcházejícího singlu \"Under The Westway\", \"Under The Westway\" a \"The Puritan\". Koncert byl za deštivého počasí vysílán online na oficiálních stránkách skupiny. Sedmi palcový single \"Under The Westway\" bude vydán 6. srpna.\n\nK výročí 21 let skupiny Blur byla 30. července vydána speciální edice všech dosavadních projektů Blur. Edice obsahovala remasterovaná alba, nevydané, raritní a bonusové materiály, záznamy z koncertů, soukromé videozáznamy a dosud nevydaný single \"Superman\" z roku 1989, kdy skupina ještě vystupovala pod názvem Seymour.\n\nBlur zahráli 12. srpna New Order a The Specials na uzavíracím programu letní olympiády v Londýně.\n\nV roce 2013 odehráli Blur mnoho koncertů. Hráli např. v Rusku, Nizozemí, Belgii, Brazílii, Chile, Argentině, Uruguay, Peru, a v USA na Coachella festivalu.\n\nPo zrušeném koncertě od pořadatelů na Taiwanu a v Japonsku, měla skupina volný týden v Hong Kongu, který strávila snahou o nahrání nových nahrávek.\n\n\n\n"}
{"id": "141205", "url": "https://cs.wikipedia.org/wiki?curid=141205", "title": "Jacques Cazotte", "text": "Jacques Cazotte\n\nJacques Cazotte (17. října, 1719, Dijon - 25. srpna, 1792, Paříž) byl francouzský spisovatel považovaný za zakladatele francouzské fantastické literatury.\n\nNarodil se v Dijonu v rodině notáře Bernarda Cazotta a Marie Taupinové. Vzdělání získal v jezuitské koleji v rodném městě a roku 1739 složil bakalářskou zkoušku z práv na Dijonské univerzitě. V roce 1740 se přestěhoval do Paříže, kde pokračoval ve studiu práv. Zároveň se zde stal známým pseudoorientálními povídkami a féeriemi alegoricky zesměšňujícími společnost. Pracoval pro francouzské ministerstvo námořnictví a roku 1747 získal funkci úředníka královské námořní správy na Martiniku. Po návratu do Paříže roku 1760 v hodnosti generálního komisaře se věnoval již pouze své literární činnosti. Žil střídavě v Paříži nebo ve svém venkovském domě nedaleko Épernay. Roku 1768 byl zvolen do Dionské akademie.\n\nByl velkým odpůrcem osvícenských filozofů, které ironizoval a parodoval. Jeho fantastické povídky, plné orientální exotiky a rokokové lehkosti, a především román \"Le Diable amoureux\" (1772, Zamilovaný ďábel), výrazně podnítily rozmach francouzské fantastické literatury v období romantismu (navázal na něj zejména Charles Nodier). Od přelomu 70. a 80. let byl výrazně ovlivněn iluminismem sekty Martinistů a nakonec se přiklonil k politicko-náboženskému mysticismu. \n\nZa francouzské revoluce, po odhalení dopisů prozrazujících jeho royalistické smýšlení, byl na Place du Carrousel popraven. Jeho poslední slova byla: \"Zemřu, jak jsem žil, věrný svému Bohu a svému králi.\"\n\n\n\n"}
{"id": "141211", "url": "https://cs.wikipedia.org/wiki?curid=141211", "title": "Votchi", "text": "Votchi\n\nVotchi je česká progresivně hard rocková kapela z Prahy. Hrají převážně vlastní skladby s anglickými texty. Staví na propracovanosti a proaranžovanosti svých skladeb, které jsou plné vnitřního napětí, nečekaných změn, netypických aranží a energie. O jejich hudbě lze říct, že se pohybuje na pomezí art a hard rocku. Její kořeny vyrůstají zejména z hudební tvorby 70. let minulého století a lze v ní nalézt vlivy Deep Purple, Jethro Tull nebo Uriah Heep.\n\nZaložena byla v roce 1999. V roce 2002 se umístila na třetím místě v soutěži Rock made in Gambrinus a na prvním místě v soutěži Beatová liga v Plzni. V roce 2003 zvítězila v soutěži Rock Nymburk. V témže roce Votchi koncertovali v pražské T-mobile aréně jako předkapela skupiny Whitesnake a v Lucerna music baru jako předkapela The Colosseum. V roce 2005 vyhráli soutěž Rádia Beat „Naděje Beatu“ a vystoupili ve vyprodané pražské Lucerně spolu s kapelami Blue Effect a Pražský výběr. V tomto roce se stali „Skokanem roku“ v anketě Český Slavík. V roce 2006 koncertovali v ČEZ Aréně v Ostravě jako předkapela legendárních Deep Purple. V Ostravě též zvítězili v pátém ročníku největší severomoravské soutěže pro amatérské kapely a hudebníky Boom Cup 2006. V roce 2007 vystupovali jako hosté na turné kapely Čechomor, v roce 2008 jako předkapela na třech koncertech českého turné legendárních Uriah Heep a v roce 2009 jako předkapela na pražském koncertě skotské skupiny Nazareth.\n\n\n\n"}
{"id": "141218", "url": "https://cs.wikipedia.org/wiki?curid=141218", "title": "Panathénaje", "text": "Panathénaje\n\nPanathénaje, řecky \"Panathénaie\" jsou ve starověkém Řecku velké athénské svátky na počest bohyně Athény. Podle dostupných pramenů je k poctě bohyně Pallas Athény, patronky města, zavedl Théseus, syn athénského krále Aigea. Znovu je obnovil athénský tyran Peisistratos roku 566 př. n. l. \n\nVelké Panathénaje (řecky \"Panathénaia ta megala\") se konaly ve třetím roce každé olympiády, trvaly 6 až 9 dní v měsíc hekatombaiónu, což je červenec/srpen. Program byl pestrý, zaměřený na prokázání všestranných tělesných i duševních zdatností. K poctě bohyně Athény byly konány \"agóny\" (závody, zápasy, soutěže) múzické, zpěvné, recitační a všechny druhy sportovních klání jako gymnická cvičení, hippické závody (řecky \"hippikos agón\", jízdní závod), závody triér (válečných lodic s třemi řadami veslařů) či \"pyrrhiché\" soutěže (řecký válečný tanec se zbraněmi za zpěvu bojových písní, který předváděli \"efébové\", „právě dospělí jinoši“). Závody byly v předvečer zahajovány \"lampadédromií\", pochodňovým během.\n\nZvláštností byla soutěž mezi rodovými \"fýlami\" (rodové kmeny žijící pohromadě na určitém území tvořící samosprávnou jednotku), kdy každá předváděla své nejkrásnější a nejstatečnější muže, kteří představovali ideál \"kalokagathie\" (spojení tělesné krásy a duševní ušlechtilosti v harmonické jednotě). \n\nOdměny pro vítěze byly vzácné – zlatý věnec, trojnožka nebo bohatě zdobená tzv. panathénajská amfora plná nejlepšího olivového oleje. Vyvrcholením byl slavnostní průvod všech občanů, který vyšel od dipylské brány a přes celé město až na akropolis. V něm na lodi na kolečkách byl vezen nový slavnostní peplos (řecky πέπλος, bohatě zdobené roucho utkané vybranými athénskými dívkami, tzv. \"ergastinai\") pro sochu bohyně Athény v Parthenónu. Slavnost byla ukončena \"hekatombou\" (oběť velkého rozsahu, původně i sta volů) a pohoštěním. \n\nMalé Panathénaje (řecky \"Panathénaia ta míkra\") se konaly v ostatních letech olympiády v délce dvou dnů. Byly méně okázalé a skromnější. \n\n\n"}
{"id": "141221", "url": "https://cs.wikipedia.org/wiki?curid=141221", "title": "Lavočkin La-200", "text": "Lavočkin La-200\n\nLavočkin La-200 bylo sovětské dvoumístné stíhací letadlo pro každé počasí. Byl to celokovový letoun s rozměrným trupem, šípovým křídlem a ocasními plochami, který byl vybaven vůbec prvním sovětským leteckým radiolokátorem \"RP-1 Izumrud\". Pohon zajišťovaly dva proudové motory Klimov VK-1. Poprvé vzlétl 9. září 1949.\n\nV polovině roku 1951 ho však osudově zasáhla změna strategické koncepce sovětského letectva, jež ho zařadila do nové role dálkového stíhače. Kvůli tomu musela být vyvinuta nová verze La-200B s výkonnějším radiolokátorem \"RP-2 Torij\", výkonnějšími motory VK-1A a závěsy na přídavné nádrže. Výzbroj tvořily tři kanóny ráže 37 mm NS-37. Nový radiolokátor vyžadoval výrazně mohutnější kryt antény, což nakonec dostalo letoun na samé hranice jeho možností. Navíc La-200B nedokázal vyhovět požadavku na předepsaný dolet dálkového stíhače - 3500 km. \nProto byl postaven pouze jediný prototyp. \n\n\n\n\n"}
{"id": "141224", "url": "https://cs.wikipedia.org/wiki?curid=141224", "title": "Pasivace", "text": "Pasivace\n\nPasivace je samovolná nebo řízená tvorba ochranné vrstvy na povrchu kovu, zabraňující korozi a narušení povrchu kovu – např. tmavnutí stříbra. Pasivace se dosahuje působením chemických látek nebo elektrochemickými metodami.\n\nKoroze kovů ve vodných prostředích má převážně elektrochemický mechanismus. Proto také může být korozní rychlost omezována polarizací kovového povrchu – elektrochemickou ochranou. Většina technicky používaných kovů zakládá svoji korozní odolnost na schopnosti samovolné pasivace.\n\n\n"}
{"id": "141230", "url": "https://cs.wikipedia.org/wiki?curid=141230", "title": "Trolejbusová doprava v Košicích", "text": "Trolejbusová doprava v Košicích\n\nKošice se v roce 1993 staly čtvrtým slovenským městem s trolejbusovou dopravou. Tak jako v Banské Bystrici a Žilině, t.j. novějších trolejbusových provozech, i tady je trolejová síť pod napětím 750 V.\n\nJedná se o velmi malý provoz; tvoří jej v podstatě jen jediná trať vedená západo-východním směrem, která se na svém západním konci větví. Provozovatelem je Dopravný podnik mesta Košice (DPMK). Od roku 2015 je provoz trolejbusů v Košicích přerušen.\n\nHistorie trolejbusové dopravy je relativně krátká. O vybudování prvního úseku se rozhodlo v první polovině 80. let 20. století, kdy bylo nutné snížit podíl dopravy autobusové na dopravních výkonech celé košické MHD.\n\nS budováním prvního úseku v trase \"Lingov, Sídlisko Dargovských hrdinov – Mlynská bašta\" se začalo na počátku let devadesátých, veřejnosti sloužila tato linka č. 70 od 27. září 1993. Rovněž bylo zprovozněno i zázemí, tj. vozovna (přístupová komunikace do ní byla názvoslovní komisí košického magistrátu pojmenována \"Trolejbusová ulice\"). Následně byly budovány nové tratě západním směrem. Od roku 1995 je v provozu úsek \"Mlynská bašta - Námestie Osloboditeľov\", od roku 1998 se jezdí na \"Sídlisko KVP\" (linka 71) a o rok později byla zprovozněna i větev na \"Myslavu\" (linka 72) odpojující se z tratě na \"Sídlisko KVP\".\n\nOd roku 2006 byly výkony trolejbusové dopravy snižovány (prodloužování intervalů, zrušení nejstarší linky 70). V polovině roku 2007 se začalo otevřeně hovořit o omezení, či dokonce zastavení trolejbusové dopravy ve městě z důvodu vysokých nákladů. Na protest proti tomu vznikla petice, kterou podepsalo téměř 10 000 lidí. Dopravce záměr dementoval a reagoval zkrácením špičkových intervalů a zřízením noční trolejbusové linky (N71). V novém linkovém vedení, které vstoupilo v platnost v srpnu 2008, byla snaha posílit trolejbusy zavedením nové kyvadlové linky 73 z centra města na \"Sídlisko KVP\". Ta však byla po dvou měsících zrušena a nahrazena expresní autobusovou linkou.\n\nDvě denní a jedna noční trolejbusová linka se podílely zhruba 6 procenty na celkovém výkonu městské dopravy v Košicích.\n\nVzhledem k rekonstrukci tramvajové trati, která zasáhla i trolejbusové trakční vedení, byl provoz trolejbusů v Košicích na začátku roku 2015 přerušen; naposledy vyjely dne 30. ledna 2015. Po skončení prací proběhla dne 15. prosince 2015 zkušební jízda jednoho trolejbusu 14Tr, u které se nevyskytly žádné problémy. Běžný provoz trolejbusů obnoven nebyl, dopravní podnik ale odmítl, že by s trolejbusovou trakcí již nepočítal.\n\nPůvodní plán výstavby sítě z 80. let, který počítal se spojením sídlišť Dargovských hrdinů a KVP přes \"Vojenskou\" a \"Ondavskou\" ulici nebyl dosud realizován. Trolejbusy měly spojovat centrum města se sídlištěm \"Dargovských hrdinů\" taky přes ulice \"Palackého\" a \"Sečovskou\".\n\nVyřešit kritickou dopravní obslužnost právě trolejbusy se snažila prosadit městská část \"Sídlisko Ťahanovce\". Plány města ale počítají s obsluhou tohoto nejmladšího košického sídliště kapacitní tramvajovou tratí.\n\nKromě nové smyčky v \"Klimkovičové\" ulici není v dohledné době žádná nová trať v plánu.\n\nPro zahájení provozu v roce 1993 bylo dodáno 15 kloubových trolejbusů Škoda 15Tr. Po rozšíření tratí bylo v letech 1998 a 1999 zakoupeno 5 modernizovaných vozů Škoda 15TrM a sedm standardních vozidel Škoda 14TrM.\n\nV dubnu 2016 byly ve stavu trolejbusy následujících typů:\n\nNa rozdíl od ostatních měst na Slovensku, kde již do provozu byla zařazena nízkopodlažní vozidla elektrických trakcí, v Košicích jsou pořizovány nové autobusy a modernizovány starší tramvaje, nikoliv však trolejbusy. Potřeba jejich nasazení i na trolejbusové linky byla před přerušením provozu řešena vypravováním nízkopodlažních autobusů na některé trolejbusové spoje linky 71, co bylo garantováno i v jízdním řádu. Nutnost obnovy vozového parku po ukončení životnosti 15 nejstarších košických trolejbusů kolem 2013 při současné nevůli městského magistrátu investovat do nízkopodlažních vozů se ukazuje jako kritický moment přežití zdejšího trolejbusového provozu.\n\n"}
{"id": "141231", "url": "https://cs.wikipedia.org/wiki?curid=141231", "title": "Kekrops", "text": "Kekrops\n\nKekrops ( , ) je v řecké mytologii synem země, zakladatel Athén a první athénský král.\n\nByl bytostí, která se zrodila jako napůl had, horní část těla měl lidskou, nohy však srostlé v hadí ocas. Měl tři dcery – Aglauros, Hersé a Pandrosos, které se tragicky pojí k báji o Erichthoniovi.\n\nKdyž se později bohyně Athéna a bůh Poseidón utkali o nadvládu nad Attikou, byl Kekrops od bohů pověřen, aby rozhodl, kdo Athénám více prospěl a komu tedy moc má připadnout. Přiřkl vítězství Athéně, která dala městu olivovník, kdežto Poseidón nechal jenom vytrysknout ze země pramen slané vody, studnu je prý možné vidět dodnes, za jižního větru prý je možné slyšet z ní hluk příboje. Po prohraném sporu byl Poseidón tak rozmrzelý, že nechal mořskými vlnami zaplavit planinu před Athénami. Aby byl Poseidónův hněv usmířen, byly prý athénské ženy zbaveny práva volit a mužům bylo zakázáno nosit jméno své matky.\n\nKekrops zřídil na Areopagu – pahorku boha války Area první soudní orgán, nazývaný rovněž areopag. Místo bylo zvoleno proto, že zde Áres zabil svůdce své dcery a poté byl omilostněn.\n\nŘíká se, že Kekrops přispěl ke zkulturnění Athéňanů tím, že nařídil skoncovat s přinášením lidských obětí bohům.\n\n"}
{"id": "141235", "url": "https://cs.wikipedia.org/wiki?curid=141235", "title": "Letectvo Spojených států amerických", "text": "Letectvo Spojených států amerických\n\nLetectvo Spojených států amerických (anglicky United States Air Force; USAF) je součástí Ozbrojených sil Spojených států a jednou z osmi amerických uniformovaných složek. Aktivně v něm slouží 352 000 mužů i žen a má k dispozici přes 9000 letadel. USAF i jeho předchůdci se zúčastnili mnoha válečných konfliktů po celém světě. \n\nVytvořeno bylo výnosem Shromáždění národní bezpečnosti z roku 1947, přičemž za den jeho oficiálního vzniku se považuje 18. září 1947. Velitelem USAF je náčelník štábu letectva. Náčelník štábu letectva je čtyřhvězdičkový generál jmenovaný prezidentem, který je zároveň jedním z pěti náčelníků Spojeného generálního štábu. Ten zároveň slouží jako poradce prezidenta, Národního bezpečnostního shromáždění (NSC), ministra obrany a ministra letectví. Od svého vzniku byla organizační struktura USAF neustále revidována, v reakci na světové události a politický vývoj ve světě i v USA. Naposledy zaznamenala struktura USAF organizační změnu v srpnu 2009, kdy bylo ustanoveno 10. hlavní velitelství vzdušných sil (MAJCOM). Každé hlavní velitelství se zodpovídá ministru obrany prostřednictvím náčelníka generálního štábu letectva. Některá z nich podporují i Spojené bojové velitelství nebo podřízené velitelství tím způsobem, že jim poskytují detašované letecké jednotky (C-NAF). Hlavní velitelství se dále dělí na kombinované vzdušné síly (NAF), křídla, skupiny, perutě a letky.\n\nUSAF je jednou z největších vzdušných sil na světě. I tak ale bojuje se svým poměrně napjatým rozpočtem při naplňování operačních snah i snah modernizačních. V současnosti (2011) USAF zaměstnává 686 944 osob, při čemž 331 700 patří k aktivním vzdušným silám, 69 500 je přiděleno k Velitelství záložních leteckých sil (Air Force Reserve Command), 106 700 osob slouží v Národní letecké gardě a zbytek tvoří 179 044 civilních pracovníků. Letos dokončí svůj desátý rok v podpoře operace Trvalá svoboda (Enduring Freedom) a osmý rok v operaci Irácká svoboda (Iraqi Freedom). V reakci na potřebu doplňkových informací v boji proti povstalcům v Iráku a Afghánistánu rozšířilo USAF nasazení bezpilotních letounů (RPA), čímž zároveň vznikla potřeba nového personálu, jeho výcviku k ovládání, ale i údržbě těchto strojů. I přesto, že stíhačky F-22 zatím nebyly bojově nasazeny v operacích v Iráku, Afghánistánu ani Libyi, jsou v současnosti pravidelně nasazovány v Pacifiku při podpoře leteckého expedičního sboru a jeho potřeb. USAF zavedlo do výzbroje svůj 160. stroj F-22 v květnu 2010, přičemž výroba tohoto stroje páté generace je ohraničena množstvím 187 kusů.\n\nPřesto však USAF počítá s nákupem a nasazením letounů Lockheed Martin F-35 Lightning II, a to i navzdory zvyšování ceny programu a pomalému procesu nasazování tohoto stroje. Nehledě na tyto problémy začalo USAF postupně vyřazovat z provozu 254 letadel, jako součást restrukturalizace letectva. V květnu 2010 zveřejněný rozpočet na fiskální rok 2011, počítá s vyřazením dalších 59 strojů, včetně 28 kusů C-130E a 17 kusů C-5A. Nedávno dokončená studie o požadované schopnosti mobility (MCRS) vyústila do nového operačního plánu pro nasazení strojů C-17 v počtu 223 kusů a C-5 v počtu 89 kusů, včetně 52 plně modernizovaných strojů C-5M. I přesto, že C-5A nezíská nové motory nebo jiné úpravy související s programem rozšiřování způsobilosti a instalace nových motorů (RERP), nemodernizovaných strojům bude alespoň vyměněna avionika. V současnosti USAF provozuje 112 kusů strojů C-5, v rámci programu vyřazovaní starších strojů předpokládá vyřazení 23 letadel verze C-5A. Mezitím armádní plánovači schválili nákup 10 dodatečných strojů C-17A, přičemž celkové množství těchto strojů zvýšili na 233 kusů. Po vyřazení strojů verze C-130E bude disponovat transportní letectvo USAF přibližně 400 kusy C-130H/J a 38 kusů C-27J.\n\nImplementace posledních rozhodnutí programu na přesun a uzavírání leteckých základen (BRAC) z roku 2005 byla již téměř dokončena. Všechny zbývající perutě USAF, které podléhají tomuto rozhodnutí, budou deaktivovány do 30. září 2011. V rámci tohoto programu budou americké námořnictvo a americká armáda vytvářet společné základny (joint bases). Tento krok konsoliduje operační funkce, které byly předtím duplikované.\n\nVojenská letiště Air Force na americkém výsostném území mají označení „Air Force Base“ (AFB), mimo něj „Air Base“ (AB), menší pak „Air Station“ (AS). Letiště využívaná jinými ozbrojenými silami pak mají odlišná označení.\nvýběr:\n\nvýběr:\n\n\n! style=\"text-align: left; background: #aabccc; width:17%;\"|Letadlo\n! style=\"text-align: left; background: #aabccc; width:10%;\"|Foto\n! style=\"text-align: left; background: #aabccc; width:12%;\"|Země původu\n! style=\"text-align: left; background: #aabccc; width:15%;\"|Úloha\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Ve službě\n! style=\"text-align: left; background: #aabccc; width:30%;\"|Poznámky\n!style=\"align: center; background: lavender;\" colspan=\"7\" | Stíhací letadla\n!style=\"align: center; background: lavender;\" colspan=\"7\" | Bojová letadla\n!style=\"align: center; background: lavender;\" colspan=\"7\" | Bombardéry\n! style=\"align: center; background: lavender;\" colspan=\"7\" | Dopravní letadla\n! style=\"align: center; background: lavender;\" colspan=\"7\" | Letadla speciálního určení\n! style=\"align: center; background: lavender;\" colspan=\"7\" | Cvičná letadla\n! style=\"align: center; background: lavender;\" colspan=\"7\" | Vrtulníky\n! style=\"align: center; background: lavender;\" colspan=\"7\" | Bezpilotní letadla\n\n\n"}
{"id": "141237", "url": "https://cs.wikipedia.org/wiki?curid=141237", "title": "Country", "text": "Country\n\nCountry [kantry] (anglicky \"Country music\") je americký hudební styl, jehož počátky sahají do konce 18. století. Do popředí se pak dostal ve dvacátých letech 20. století. Byl výrazně ovlivněn hudbou španělských, francouzských a irských přistěhovalců.\n\nTypickými hudebními nástroji jsou: kytara (akustická i elektrická), steel kytara, housle, banjo, kontrabas nebo basová kytara, bicí.\n\nKlasiky žánru jsou Rodina Carterova (\"Carter Family\" – celkem 10 muzikantů 3 generací včetně Johnnyho Cashe), Waylon Jennings, Willie Nelson, Tex Ritter, Roy Acuff, Kris Kristofferson, John Denver, Glen Campbell, Hank Williams, Loretta Lynn, Don Williams, Merle Haggard, Jimmie Rodgers, Kenny Rogers, Dolly Parton, Lynn Anderson, Buck Owens, Marty Robbins, Patsy Cline, Jim Reeves, George Jones, Billy Joe Shaver, Tammy Wynette, Roger Miller, Bobby Bare, Alabama a Tanya Tucker.\n\nMezi současné interprety patří zejména: Alan Jackson, Brad Paisley, Brooks & Dunn, George Strait, Toby Keith, Tim McGraw, Travis Tritt, Shania Twain, Dixie Chicks, Keith Urban, Faith Hill, Martina McBride, Garth Brooks, Hank Williams Jr., Gary Allan, Montgomery Gentry, Kenny Chesney, Trace Adkins, Little Texas, Rascal Flatts, Cross Canadian Ragweed, Terri Clark, Home Free, Sugarland, Big & Rich, Cowboy Troy, Taylor Swift a další.\n\nNejmladší generaci interpretů nejvýrazněji reprezentují např. Carrie Underwood, Taylor Swift, Bucky Covington, LeAnn Rimes, Little Big Town, Chris Young, Justin Moore, Jason Michael Carroll nebo Emerson Drive.\n\nMichal Tučný, Fešáci, Tučňáci, Greenhorns, BlueGround, Věra Martinová, Pavel Bobek, Country Beat Jiřího Brabce, Rangers, František Nedvěd, Petr Kocman, Ladislav Vodička, Milena Soukupová, Hana Horecká, Big Boy Band, Petra Černocká a další.\n\n\n"}
{"id": "141250", "url": "https://cs.wikipedia.org/wiki?curid=141250", "title": "Bitevní letoun", "text": "Bitevní letoun\n\nBitevní letoun je letadlo, které je určené k přímé podpoře pozemních vojsk (CAS, close air support) jako je pěchota, tanky a další bojová vozidla. Jejich použití je spíš taktické než strategické; operují spíš v popředí bitev než proti cílům hluboko v nepřátelském území.\n\nPro bitevní letouny se používá více názvů, např. útočný letoun. Německé jednotky během druhé světové války vytvořily frázi \"Jabo\" – zkratka pro \"Jagdbomber\" (něm. „lovící bombardér“).\nBrzy po svém vzniku byly mezi letadla pro přímou podporu zařazeny i bitevní vrtulníky.\n\nAčkoli první pokusy o podporu vlastních vojsk proběhly už za 1. světové války, kdy piloti házeli na pěchotu v zákopech ocelové šipky, granáty a brzy dokonce i první bomby, skutečná letadla pro CAS začala vznikat až za 2. světové války – do té doby jednak nebyla potřeba, protože jejich úkoly zastaly bombardéry a jednak nebyly prvoválečné stroje schopny nést dostatečný bojový náklad a měly též velmi malou odolnost proti poškození. Během druhé světové války vznikla akutní potřeba zastavit útočící nacistické tankové svazy ze vzduchu, ještě než se dostanou k vlastním pozemním jednotkám.\n\nZápadní CAS letouny vznikaly většinou přeřazením stíhacích letadel, která už svými výkony nestačila na nepřítele, k pozemním úkolům – tento osud potkal např. Curtiss P-40 Tomahawk, který se široce využíval v Africe nebo později A-36, verze P-51 Mustang, používaná USAAF k úkolům přímé podpory nebo Hawker Typhoon.\nKe konci války, když už měli spojenci víceméně vydobytou vzdušnou nadvládu, se začaly k CAS úkolům používat i normální stíhačky jako Spitfire nebo Hurricane – prostě se pod ně podvěsily bomby.\n\nV SSSR byla situace odlišná – Stalin počítal s budoucí válkou proti Německu a proto potřeboval značný počet ničitelů tanků. Díky tomu vznikly slavné útočné stroje Šturmovik, které byly tak těžce pancéřované, že němečtí piloti hlásili, že se kulky z jejich kanonů od letounů odrážejí, ale na CAS mise se používaly skoro všechny letadla – i pod stíhací Jaky se podvěšovaly velkorážní kanony, které sice měly vysokou účinnost na cíl, ale podstatně zhoršovaly letové vlastnosti.\n\nNacistické Německo bylo ke konci války v podstatně horší situaci a tak zvolilo přesně opačný postup než spojenci – upravilo své nejlepší stíhačky, Fw 190 na verzi Fw 190F pro CAS úkoly.\n\nPo skončení druhé světové války vývoj trochu ustrnul – Sovětský svaz používal stále své spolehlivé stroje z doby 2. svět. války a spojenci pokračovali v tradici přeřazování horších stíhaček na CAS úkoly (F-84).\nBěhem války v Koreji se na západě stále držela tradice, na straně Severní Koreje pak docházelo i k využívání MiG-15 pro CAS účely.\nSověti neměli moc velkou potřebu stavět letouny pro CAS, protože byli schopni jednak zajistit si početní převahu a jednak spoléhali na svoje tanky. Pro CAS mise využívali rychlé nadzvukové Suchoj Su-7, což byly ovšem spíše taktické bombardéry než bitevní stroje.\n\nSpojené státy americké hledaly v 50. letech způsob, jak zastavit případné útočící sovětské tankové svazy.\nByl tedy vyhlášen konkurz na podzvukový bitevní letoun využívající nově zkonstruovaný 30mm kanón.\nTento konkurz vyhrál Fairchild A-10 Thunderbolt II, jehož konstruktéři se očividně inspirovali druhoválečným Il-2 a postavili těžce pancéřovaný letoun, určený pro lety v nízké výšce a s využitím principů redundance a stínění důležitých systémů těmi méně důležitými.\n\nRusové pak na tento letoun a na novou generaci západních tanků zareagovali taktéž podzvukovým letounem Su-25, což byl ekvivalent A-10 – těžce pancéřovaný stroj, vybavený 30mm kanónem a 10 závěsníky pod křídlem. Oproti A-10 je Su-25 rychlejší, obratnější, odolnější a schopný létat z nezpevněných ploch, nemá však tak dokonalou avioniku.\n\nOba letouny (A-10 i Su-25) se velice dobře osvědčily v několika konfliktech, kdy přežily neuvěřitelná poškození a mnohdy se vrátily na základnu s jedním motorem ustřeleným po přímém zásahu řízené střely. Mimo jiné i proto dochází i přes hlasy jejich odpůrců k jejich modernizaci, čímž vznikl na západě A-10C a v Rusku Su-39.\n\nJak Su-25/39 tak A-10 se pohybují těsně nad terénem, piloti A-10 podle vlastních slov dokonce létali nad cestami pod úrovní vrcholků stromů.\n\n\n\nPoznámka: v seznamu jsou jen specializované bitevní letouny. Stíhací bombardéry jako byl například Republic P-47 Thunderbolt, Hurrybomber, popř. taktické bombardéry od fy. Dassault v něm nejsou.\n\nBitevní letouny se dnes využívají hlavně k podpoře jednotek proti povstalcům, a to především v Čečně, Afghánistánu a Iráku, kde slaví značné úspěchy.\n\n"}
{"id": "141259", "url": "https://cs.wikipedia.org/wiki?curid=141259", "title": "Pole position", "text": "Pole position\n\nPole position (česky startovní postavení) je termín, který v mnoha motoristických sportech označuje první startovní pozici, kterou jezdec získal na základě vítězství předchozí kvalifikační jízdy či jízd. Způsob určování této pozice je v různých sportech odlišný, v některých se odlišuje i historicky.\nTermín pole position však nevznikl v motoristických sportech, ale pochází z dostihů, kde termín označuje závodníka s číslem jedna, který běží na vnitřní straně závodiště. V motoristickém sportu termín změnil svůj význam a stal se tak označením pro první startovní pozici.\nPole position se určuje v mnoha sportech, ačkoli obecně lze říci, že největší význam má asi ve Formuli 1, kde se na některých tratích velmi špatně předjíždí a první pozice na startu tak znamená pro zkušeného pilota velkou výhodu.\nFormule 1 během své historie několikrát změnila kvalifikační systém pro získávání pole position. Od prvního sjednoceného šampionátu v roce 1950 až do mistrovství v roce 1995 se používal systém dvou jednohodinových rozjezdů. První se konal v pátek a druhý v sobotu pole positions pak měl ten závodník, který zajel nejrychlejší kolo.\nV sezónách 1996-2002 se v sobotu konala jedna hodinová jízda, během níž měli piloti povoleno dvanáct kol, přičemž pole positions získal jezdec s nejrychlejším kolem. Piloti mohli po dojetí kola jízdu přerušit a v případě potřeby se k dalším kolům vrátit, jelikož bylo uznáváno i dojetí po vypršení časového limitu, pokud kolo bylo započato před vypršením limitu, tím se toto přerušování stalo součástí taktiky.\nV sezóně 2003 a sezóně 2004 platila pro určování pole positon prakticky stejná pravidla jako v předchozím období, pouze bylo zavedeno, že se jezdí již za benzín určený pro závod. To vedlo k tomu, že první půlhodinu stáje prostě nejezdily a tak se to stalo divácky neatraktivní.\nPro mistrovství světa 2005 byla pravidla upravena k dvoudennímu systému, který se však neosvědčil, proto se systém vrátil k roku 2004.\nMistrovství světa 2006 začalo používat relativně složitý systém, ve kterém je hodinová kvalifikace rozdělena do tří patnácti minutových kvalifikací, oddělených přestávkou na televizní reklamu. V prvních patnácti minutách jedou všechna auta libovolný počet kol, přičemž se započítává jedno nejrychlejší. Po patnácti minutách postoupí šestnáct nejrychlejších aut do druhého kola, šest nepostupujících si podle času rozdělí poslední tři startovní řady.\nNejrychlejších šestnáct pilotů jezdí stejným způsobem druhých patnáct minut, po nichž vypadne dalších šest nejpomalejších aut, které si podle času rozdělí startovní místa v šesté až osmé řadě.\nPosledních patnácti minut se zúčastní deset nejrychlejších automobilů. Protože toto finále se již jede s benzínem určeným pro závod, je velmi důležité zvolit správnou taktiku. Pro tuto taktiku je už stěžejní představa, jestli se vyplatí jet na dvě či tři zastávky v boxech, protože auto, které má méně paliva, je lehčí a také rychlejší. Protože však není možné mezi závodem a tímto rozjezdem dotankovat, je nutno volit taktiku již před těmito jízdami.\nVe všech kolech mohou auta zajet do boxů a vrátit se kdykoli na trať, obecně u silných týmů platí taktika, že v prvních dvou rozjezdech odjedou minimum kol, aby šetřili monopost, v posledním pak zpravidla jezdí pět zahřívacích minut, aby spálili palivo, a pak se na konci pokusí o jedno či dvě případná rychlá kola. Zpočátku poslední část kvalifikace trvala dvacet minut, ale protože vznikala pauza, kdy nikdo nejezdil, došlo k jejímu zkrácení na patnáct. Ve všech třech kvalifikačních částech platí, že se započítává kolo, které bylo zahájeno před ukončením časového limitu. Po zavedení pravidla však platilo, že v poslední části je nutno dojet kolo před ukončením limitu.\n\nV MotoGP je od roku 2006 jednohodinová sobotní kvalifikace, kde jezdci mohou zajet neomezený počet kol, z nichž se započítává nejrychlejší. Před rokem 2006 jezdci jezdili kvalifikační trénink i v pátek. Většinou však časy zajeté v sobotu byly rychlejší, proto se od tohoto pravidla ustoupilo.\n\nSnad jedinou situací, kdy o postavení na roštu rozhodovala páteční kvalifikace, byla situace, kdy v sobotu pršelo a trať byla pomalejší.\n\nV Indianopolis 500 je první pozice určena na prvním ze čtyř kvalifikačních dnů, přičemž jsou s každým autem odjeta čtyři kola a jejich průměrná rychlost určí pořadí. Jezdci s rychlejšími časy začínají dříve než jezdci s časy pomalejšími, ale platí, že vyjíždí prvních třicet tři aut.\n"}
{"id": "141261", "url": "https://cs.wikipedia.org/wiki?curid=141261", "title": "Divadlo Na Prádle", "text": "Divadlo Na Prádle\n\nDivadlo Na Prádle je malá divadelní scéna na Malé Straně v Praze 1 v ulici Besední 487/3.\n\nDivadlo kromě vlastní tvorby nabízí inscenace některých dalších amatérských i profesionálních divadelních spolků. Název divadla je odvozen od blízkého kostela sv. Jana Křtitele Na prádle. Budovu v Besední ulici sdílí s Nadací Český hudební fond.\n\nProstory, ve kterých se Divadlo Na Prádle nachází, jsou spojeny s Uměleckou besedou. V roce 1926 tam tento spolek získal nové sídlo. Tamější ulice byla nazvána Besední.\n\nUmělecká beseda byla významným dějištěm tehdejšího kulturního života. V roce 1927 zde např. působil avantgardní divadelní spolek DaDa v čele s Jiřím Frejkou a E. F. Burianem. Při jejich prvním představení 9. dubna 1927 zazněla hudba mladého Jaroslava Ježka, která však poté nenávratně zmizela. 19. dubna téhož roku se v divadelní suterénní dvoraně odehrála premiéra hry Osvobozené divadlo z pera autorské dvojice Voskovec+Werich, \"Vest pocket revue\".\n\nV téže době se zde konaly také plesy a koncerty. Při některých z nich hrál a zpíval Voice-band E. F. Buriana a poprvé v Praze zde uvedl nový tanec charleston.\n\nPo válce bylo v Besedním domě krátce divadlo a následně kino.\n\nSoučasné Divadlo Na Prádle zde začalo fungovat začátkem roku 2001. Poté byla činnost divadla na delší čas přerušena od srpna roku 2002, a to kvůli povodním a následné rekonstrukci. Divadlo bylo znovu otevřeno v roce 2003.\n\nDo roku 2008 bylo divadlo Na Prádle domovskou scénou Sdružení osamělých písničkářů, které organizuje Jan Burian.\n\nMezi herce Divadla Na Prádle se řadí např.: Igor Bareš, Ondřej Cihlář, Martina Delišová, Eva Hodinová, David Kašpar, Zdeněk Košata, Petr Křiváček, Petr Marek, Radek Rýda nebo Jakub Saic.\n\nK Divadlu Na Prádle patří ještě jeho Galerie a Kavárna.\n\n"}
{"id": "141262", "url": "https://cs.wikipedia.org/wiki?curid=141262", "title": "Pulp (hudební skupina)", "text": "Pulp (hudební skupina)\n\nPulp byla anglická hudební skupina, která vznikla v roce 1978 v Sheffieldu v Anglii. Tvořili ji Jarvis Cocker (zpěv, kytara), Candida Doyle (klávesy), Mark Webber (kytara), Steve Mackey (baskytara) a Nick Banks (bicí). Leo Abrahams s nimi koncertoval od jejich reunionu v roce 2011 a hrál na elektrickou a akustickou kytaru.\n\nBěhem osmdesátých let měla kapela problémy uspět, ale po vydání \"His 'n' Hers\" (1994) a zejména \"Different Class\" (1995) se stali jednou z nejvýznamnějších britských kapel. V této době hráli Pulp hlavně disco ovlivněné pop-rockem s texty ve stylu tzv. „kitchen sink drama“. V roce 1994 byli za \"His 'n' Hers\" nominováni na Mercury Prize a v roce 1996 ji za \"Different Class\" vyhráli. Dvakrát byli hlavními hvězdami na Pyramid Stage na festivalu Glastonbury.\n\nKapela vydala ještě dvě alba, \"This Is Hardcore\" (1998) a \"We Love Life\" (2001), a poté oznámili pauzu.\n\nPulp se dali znovu dohromady v roce 2011, kdy hráli na festivalech Isle of Wight Festival, Reading a Leeds, Sziget Festival, Primavera Sound, Exit festival a Wireless Festival a na spoustě dalších koncertů.\n\n28. ledna 2013 Pulp vydali „After You“, znovunahranou skladbu z \"We Love Life\". Byl to jejich první vydaný singl od „Bad Cover Version“ z roku 2002.\n\n\n"}
{"id": "141267", "url": "https://cs.wikipedia.org/wiki?curid=141267", "title": "Boris Zbarsky", "text": "Boris Zbarsky\n\nBoris Zbarsky je jeden z hlavních programátorů renderovacího jádra Gecko, které používají webové prohlížeče Mozilla Firefox či Flock k vykreslování webových stránek. Narodil se v Oděse na Ukrajině (v dobách Sovětského svazu), ale nyní žije v USA. Je absolventem University of Chicago v oboru matematika, kde v současné době vyučuje.\n\n"}
{"id": "141268", "url": "https://cs.wikipedia.org/wiki?curid=141268", "title": "Sutajové", "text": "Sutajové\n\nSutajové (šajensky \"só’taeo’o\", v angličtině jako „Suhtai“ nebo „Sutaio“) byli menším severoamerickým indiánským etnikem mluvícím jazykem algonkinské jazykové skupiny, které do poloviny 19. století splynulo s Šajeny. Původ Sutajů je nejasný. Jeden z šajenských příběhů se zmiňuje o ztracených příbuzných, kteří se před dlouhou dobou oddělili během putování od vlastních Šajenů, a další příběh hovoří o setkání s cizinci podobného jazyka. Nejdříve s nimi Šajeni měli v úmyslu bojovat, ale když zjistili, že cizím válečníkům rozumějí, uzavřeli s nimi mír. Podle jiné teorie (Schlesier 1994) byli Sutajové příbuznými Arapahů a Atsinů a jejich jazyk byl mnohem bližší odžibvejštině a kríjštině než šajenštině.\n\nNěkteří etnoarcheologové (Schlesier 1994) uvažují o tom, že předkové Sutajů žili kolem roku 1200 západně od jezera Winnipeg. Pozvolna migrovali po okraji Velkých planin. V 16. století se usadili na východě dnešní Jižní Dakoty. Kolem roku 1730 se zde s nimi setkali vlastní Šajeni. Na konci 18. století byli Sutajové pevnou součástí Šajenů jako jedna z jejich podskupin. Udržovali si však některé svébytné kulturní rysy a vlastní jazyk. Do poloviny 19. století se však téměř plně asimilovali. Většina původních sutajských tradic buď zanikla, nebo se stala součástí šajenské kultury. Na počátku 20. století žilo jen několik málo lidí, kteří sutajsky v dětství mluvili, proto nelze jednoznačně vyřešit otázku příbuznosti šajenštiny a sutajštiny. Dnes lze tento jazyk považovat za zaniklý. Nicméně některé šajenské rodiny, především v severošajenské rezervaci, si dodnes uchovaly povědomí sutajského původu. \n\nKlíčovou postavou sutajské tradice je mýtická postava proroka Vztyčených rohů (\"Tomȯsévėséhe\"), kterého posvátné osoby obdarovaly čapkou z vršku bizoní hlavy i s rohy a naučily ho provádět obřad slunečního tance. Dalším významným mužem, zahaleným rouškou tajemství, je dávný vůdce Bílá hlinka, který vedl Sutaje v době, kdy se setkali s Šajeny. Traduje se, že vlastní Šajeni převzali od Sutajů nejen dnes nejvýznamnější kmenový obřad známý jako sluneční tanec, ale také mnoho zkušeností a tradic spojených s kočovným životem na Velkých planinách a lovem bizonů.\n\nStrážcem posvátné bizoní čapky (\"ésevone\"), jednoho ze dvou nejposvátnějších šajenských předmětů, může být výhradně muž sutajského původu. Takový člověk se stává nejrespektovanější náboženskou autoritou severošajenské rezervace. Většina Šajenů se sutajskými předky se usadila právě zde.\n\nSutajského původu bylo mnoho známých postav šajenské historie: hlava náčelnické rady Malý kojot, šaman Javorový strom, náčelníci Černý kotlík, Bílý štít, Vlčí plášť a Americký kůň nebo velký válečník Orlí nos. Dnes jsou asi nejznámějšími osobnostmi sutajského původu jihošajenský náčelník a mennonitský pastor Lawrence Hart, někdejší ochránce posvátné bizoní čapky Joseph Little Coyote a jeho syn Eugene, v letech 2004 až 2007 předseda severošajenské kmenové rady.\n\n\n\n\n\n\n\n\n"}
{"id": "141270", "url": "https://cs.wikipedia.org/wiki?curid=141270", "title": "Gorgony", "text": "Gorgony\n\nGorgony (latinsky \"Gorgones\") jsou v řecké mytologii dcery mořského boha Forkýna a jeho manželky a sestry Kétó.\n\nJmenují se Sthenó, Euryalé a Medúsa (ta jediná byla smrtelná) a jsou opravdu šeredné. Vypadají obludně: rozšklebená tvář, zvířecí uši, místo zubů kly. Kolem hlavy se místo vlasů kroutí hadi. Mají křídla, kovové pěsti, šupinaté tělo. Při pohledu na kteroukoli z nich člověk zkamení.\n\nGorgony žijí v nejzápadnějších končinách země, až na březích Ókeanu. Mají také sourozence – tři hašteřivé stařeny Graie a bratra Ládóna, obrovského draka.\n\nPodle pověstí byla alespoň Medúsa (možná ale všechny) spanilé dívky, alespoň o tom vypráví Ovidius ve 4. knize svých Proměn. Byla prý krásná a její vlasy byly nádherné, žádný muž ji nenechal bez povšimnutí. Pak ale ji Poseidón znásilnil ve svatyni bohyně Athény a ta z hněvu a roztrpčení nad tím zneuctěním proměnila Medúsu v ohyzdnou nestvůru s hady místo vlasů. Jiná verze uvádí, že Athéna připravila Medúsu o krásu pro její holedbání a pyšné vychloubání, že předčí krásou samotnou bohyni.\n\nMedúsu zabil Řek Perseus tak, že se vyhnul přímému pohledu na ni, po němž by zkameněl, nastavil totiž svůj lesklý bronzový štít, aby se v něm její obraz odrážel jako v zrcadle, zaútočil na ni z výšky a usekl jí hlavu. Z jejího těla poté vyskočil bájný okřídlený kůň Pégasos a obluda Chrýsáór. Nutno dodat, že by bez pomoci Athény nebyl tak úspěšný, darovala mu štít vyleštěný jako zrcadlo a poslala ho ke Graiím, které žily v severní Africe. Byly to staré čarodějnice, které vlastnily dohromady jenom jedno oko a jeden zub. Když si oko vyměňovaly, Perseus ho uzmul a přinutil je prozradit cestu ke Gorgonám. Potom oko hodil do vody, aby Graie nemohly nikoho varovat. Poté Perseus získal od nymf přílbu, v níž byl neviditelný, okřídlené sandály pro dalekou cestu a také pytel na hlavu Gorgony Medúsy, od boha Herma ještě dostal zakřivený meč. Teprve s touto kouzelnou výbavou se mohl vydat na cestu a úkol úspěšně zvládnout.\n\nMedúsina hlava byla strašnou zbraní, která protivníky proměnila v kámen. Perseus ji použil prý třikrát:\n\nPotom hlavu mrtvé Medúsy daroval bohyni Athéně, která si ji připevnila na svůj štít. Podobně pak zdobili své štíty i jiní řečtí bohové a hrdinové, aby nahnali strach svým nepřátelům.\n\n"}
{"id": "141273", "url": "https://cs.wikipedia.org/wiki?curid=141273", "title": "Benjamin Smedberg", "text": "Benjamin Smedberg\n\nBenjamin Smedberg je programátor žijící v USA. V současné době je zaměstnán v Mozilla Corporation, kde pracuje zejména na běhovém prostředí XULRunner, které se stane základem pro aplikace Mozilla jako Mozilla Firefox či Mozilla Thunderbird.\n\n"}
{"id": "141274", "url": "https://cs.wikipedia.org/wiki?curid=141274", "title": "Sthenó", "text": "Sthenó\n\nSthenó je v řecké mytologii dcera mořského boha Forkýna a jeho manželky a sestry Kétó.\n\nJe jednou z Gorgon. Jsou tři a jmenují se Sthenó, Euryalé a Medúsa a jsou opravdu šeredné (původně byly nádherné). Vypadají obludně: rozšklebená tvář, zvířecí uši, místo zubů kly. Kolem hlavy se místo vlasů kroutí hadi. Mají křídla, kovové pěsti, šupinaté těla. Místo zadních končetin prý mají hadí ocas. Při pohledu na ně člověk zkamení, přinejmenším tedy při pohledu na Medúsu, která z nich jediná byla smrtelná.\n\nGorgony žijí v nejzápadnějších končinách země, až na březích Ókeanu. Mají také sourozence – tři hašteřivé stařeny Graie a bratra Ládóna, obrovského draka.\n\nPodle pověstí byly (alespoň Medúsa možná ale všechny) spanilé dívky, alespoň o tom vypráví Ovidius ve 4. knize svých Proměn. Pro jejich ješitnost je bohové proměnili v příšery, nenávidějící lidi.\n\nMedúsu zabil řek Perseus s pomocí bohyně Athény a také tří Graií. Hlavu mrtvé Medúsy daroval bohyni Athéně, která si ji připevnila na svůj štít.\n\n"}
{"id": "141275", "url": "https://cs.wikipedia.org/wiki?curid=141275", "title": "Euryalé", "text": "Euryalé\n\nEuryalé (latinsky \"Euryale\") je v řecké mytologii dcera mořského boha Forkýna a jeho manželky a sestry Kétó.\n\nJe jednou z Gorgon. Jsou tři, jmenují se Sthenó, Euryalé a Medúsa a jsou opravdu šeredné. Vypadají obludně: rozšklebená tvář, zvířecí uši, místo zubů kly. Kolem hlavy se místo vlasů kroutí hadi. Mají křídla, kovové pěsti, šupinaté tělo. Při pohledu na ně člověk zkamení, přinejmenším tedy při pohledu na Medúsu, která z nich jediná byla smrtelná.\n\nGorgony žijí v nejzápadnějších končinách země, až na březích Ókeanu. Mají také sourozence – tři hašteřivé stařeny Graie a bratra Ládóna, obrovského draka.\n\nPodle pověstí byla alespoň Medúsa (možná ale všechny) spanilé dívky, alespoň o tom vypráví Ovidius ve 4. knize svých Proměn. Pro jejich ješitnost je bohové proměnili v příšery, nenávidějící lidi.\n\nMedúsu zabil rek Perseus s pomocí bohyně Athény a také tří Gracií. Hlavu mrtvé Medúsy daroval bohyni Athéně, která si ji připevnila na svůj štít.\n\n"}
{"id": "141277", "url": "https://cs.wikipedia.org/wiki?curid=141277", "title": "Základní báze geografických dat", "text": "Základní báze geografických dat\n\nZákladní báze geografických dat (ZABAGED) je digitální topografický model území Česka odvozený ze v souřadnicovém systému S-JTSK a ve výškovém systému baltském po vyrovnání. ZABAGED má charakter Geografického informačního systému integrujícího prostorovou složku vektorové grafiky s topografickými relacemi objektů a složku atributovou obsahující popisy a další informace o objektech. ZABAGED patří k základním zdrojům digitálních polohopisných map odpovídajících obsahem a stupněm generalizace mapám středních měřítek. ZABAGED je nejpodrobnější základní geografickou databází, která pokrývá celé území Česka. Zpracovatelem a garantem obsahu ZABAGED je Zeměměřický úřad.\n\nZABAGED obsahuje 119 typů objektů strukturovaných v databázi do 60 vektorových vrstev. Objekty jsou strukturovány do osmi tříd:\n\nJednotlivé typy objektů mohou být dále členěny prostřednictvím atributových složek. Celkem tedy ZABAGED obsahuje přes 350 rozličných objektů.\n\n\n\n"}
{"id": "141280", "url": "https://cs.wikipedia.org/wiki?curid=141280", "title": "Hromadný hrob", "text": "Hromadný hrob\n\nHromadný hrob či masový hrob je místo použité pro uložení většího množství mrtvých obětí. Zpravidla se jedná o neidentifikovatelná lidská těla. Hromadný hrob bývá budován nejčastěji pro velký počet obětí přírodních katastrof či při velkých epidemiích nakažlivých chorob při pandemiích, v minulosti například při morových ranách, epidemiích cholery či neštovic apod. V dnešní době se obvykle jedná o hromadně povražděné lidi, které bylo nutno rychle pohřbít, zpravidla při nějaké formě náboženské, etnické či politické genocidy resp. při hromadných popravách většího množství osob. Jejich budováním se předchází šíření infekčních a jiných onemocnění v době přírodních krizí a v době války, začasté války občanské. Často také jde pachatelům těchto činů o to, aby došlo k zamaskování hromadných poprav.\n\nJeden z největších hromadných hrobů byl objeven po skončení II. světové války v severovýchodním Polsku v okolí města Bełżec nedaleko jednoho z německých koncentračních táborů, obsahoval přibližně okolo 600 000 lidských ostatků zahrabaných v zemi. Na okraji běloruského Minsku, v místě zvaném Kurapaty, bylo roku 1988 objeveno celkem 510 hrobů s celkem cca 250 000 lidských těl, jedná se o předválečné (1937–1941) oběti NKVD. S masovými hroby je možno se setkat i dnes například na území Bosny a Hercegoviny, kdy v 90. letech 20. století došlo k velkému občanskému konfliktu mezi místními národy.\n"}
{"id": "141281", "url": "https://cs.wikipedia.org/wiki?curid=141281", "title": "Margaret Mitchellová", "text": "Margaret Mitchellová\n\nMargaret Munnerlyn Mitchellová (nepřechýleně Margaret Mitchell) (8. listopadu 1900 - 16. srpna 1949) byla americká novinářka a spisovatelka, autorka značně úspěšného románu \"Jih proti Severu\" (\"Gone with the wind\"), který vydala roku 1936. Kniha byla zfilmována David O. Selznickem o tři roky později, tento film získal osm Oscarů a dvě zvláštní ocenění. Román se nakonec stal po Bibli nejprodávanější knihou světa.\n\nMargaret se narodila v Atlantě v jihoamerickém státě Georgia 8. listopadu 1900. Byla vychovávána podle jižanských zvyklostí. Po celé dětství poslouchala příběhy o občanské válce. Ve svých vzpomínkách napsala: \"\"Věděla jsem o válce všechno. Jediné, co jsem nevěděla, bylo, že Jih válku prohrál\".\" \n\nNavštěvovala vysokou školu v Northamptonu ve státě Massachusetts, avšak po smrti matky, již skolila poválečná pandemie španělské chřipky, musela studia opustit, vrátit se do Atlanty a převzít domácnost. Setrvat v tradičním modelu ženy v domácnosti však nakonec odmítla a nastoupila jako redaktorka deníku \"Atlanta Journal\". Získala i vlastní pravidelný sloupek, který podepisovala Peggy Mitchell.\n\n\"Jih proti Severu (Gone with the Wind))\" začala psát, když kvůli zranění kotníku nemohla pracovat a její muž John jí poradil, aby se místo čtení pokusila napsat román. Napsat tento úspěšný bestseller jí trvalo zhruba 10 let, dokončila jej roku 1936. Dlouho si myslela, že text píše jen pro pobavení nejbližších známých, avšak roku 1935 do Atlanty přijel nakladatelský redaktor Harold Latham, který na jihu hledal talenty. Po jistém zdráhání mu nakonec ukázala svůj text a Latham v něm vytušil bestseller. Kniha měla skutečně okamžitý úspěch, u čtenářů i u kritiky - v roce 1937 za něj Mitchellová obdržela Pulitzerovu cenu a National Book Award. \n\nMitchellová tragicky zahynula roku 1949, když ji opilý řidič srazil během přecházení ulice s manželem Johnem Mashem.\n\nVzhledem k tomu, že nikdy nenapsala jiný literární text, objevily se několikrát spekulace, zda je skutečnou autorkou slavného románu. Tyto pochybnosti však literární věda považuje za vyvrácené.\n\n\n"}
{"id": "141283", "url": "https://cs.wikipedia.org/wiki?curid=141283", "title": "Maďarské euromince", "text": "Maďarské euromince\n\nO vzhledu maďarských euromincí ještě nebylo rozhodnuto.\nMaďarsko plánovalo přijetí eura na 1. ledna 2010. Je členem Evropské unie od 1. května 2004 a také je členem Evropské měnové unie, ale ještě nevstoupilo do Eurozóny, a proto stále používá svou vlastní měnu – forint. \n\nVětšina ekonomických odhadů ale předpokládá, že Maďarsko nebude schopno přijetí eura dřív než v roce 2014 hlavně kvůli vysokému schodku státního rozpočtu, který se v roce 2006 pohyboval kolem 10 % HDP. Vláda Viktora Orbána počítá s tím, že euro bude přijato možná v roce 2021.\n"}
{"id": "141284", "url": "https://cs.wikipedia.org/wiki?curid=141284", "title": "Chřestovité", "text": "Chřestovité\n\nChřestovité (\"Asparagaceae\" Juss) je čeleď jednoděložných rostlin z řádu chřestotvaré (\"Asparagales\"). Ve starších taxonomických systémech byla čeleď řazena do řádu \"Liliales\" nebo byly zástupci čeledi řazeny do čeledi liliovité v širokém pojetí (\"Liliaceae\" s.l.).\nPodle systému APG III sem bylo přiřazeno větší množství dříve samostatných čeledí, a to: \"Agavaceae\" - agávovité, \"Aphyllanthaceae\", \"Hesperocallidaceae\", \"Hyacinthaceae\" - hyacintovité, \"Laxmanniaceae\", \"Ruscaceae\" - listnatcovité, \"Themidaceae\".\n\nToto je popis čeledi v užším smyslu (s. str.)\n\nJedná se zpravidla o vytrvalé pozemní byliny, nebo keře či liány, převážně s oddenky. Jsou to rostliny jednodomé s oboupohlavnými květy nebo jednopohlavnými květy či dvoudomé. Listy nejsou nahloučeny na bázi ani na vrcholu, většinou jsou velmi redukované, šupinovité, tedy jednoduché, přisedlé, střídavé, víceméně s listovými pochvami. Čepele listů jsou celokrajné, žilnatina je souběžná. Redukované listy nahrazují svazečky fylokladií, které připomínají listy (často čárkovitého tvaru). Fylokladium je přeměněná část stonku připomínající list. Květy jsou jednotlivé nebo v květenstvích, zpravidla ve vrcholících, hroznech nebo okolících. Květy jsou oboupohlavné nebo jednopohlavné, pravidelné. Okvětí je vyvinuto, zpravidla 6, okvětních lístků ve 2 přeslenech, okvětní lístky jsou srostlé a pak vytvářejí okvětní trubku nebo volné, jsou bílé, zelené, nebo žluté. Tyčinek je 6, ve 2 přeslenech, jsou na bázi srostlé s okvětním, ale navzájem jsou volné. V samičích květech jsou tyčinky přeměněny na staminodia. Gyneceum je složeno ze 3 plodolistů, je synkarpní, čnělka je 1, semeník je svrchní. Plod je dužnatý,nepukavý, převážně bobule.\n\nJe známo asi 1-3 rody a asi 370 druhů, které jsou rozšířeny hlavně od mírného pásu po tropy na severní polokouli, v jižní Africe a v Austrálii. Podle širšího pojetí systému APG III to je pak asi 153 rodů 2480 rodů, které jsou rozšířené po většině světa.\n\nV ČR roste v volné přírodě pouze 1 druh: chřest lékařský (\"Asparagus officinalis\"). Najdeme ho jen v teplejších oblastech, kde roste na suchých stráních a ve světlých křovinách. Mladé výhony chřestu lékařského jsou používány jako zelenina. Jiné druhy chřestů jsou také pěstovány jako pokojové rostliny.\n\n\n\n\n\n\n\n\n\n"}
{"id": "141285", "url": "https://cs.wikipedia.org/wiki?curid=141285", "title": "Jih proti Severu", "text": "Jih proti Severu\n\nJih proti Severu ( ) je román Margaret Mitchellové, odehrávající se na jihu Spojených států v době americké občanské války (1861–65) a několik let poté.\n\nAutorka začala psát, když kvůli zranění kotníku nemohla pracovat a její muž John jí poradil, aby se místo čtení pokusila napsat knihu. Na jeho radu vytvořila dílo, které se svého času stalo po Bibli nejprodávanější knihou světa. Román psala 10 let, dokončila jej v roce 1936; roku 1937 za něj získala Pulitzerovu cenu.\n\nPsala o tom, co znala: o americkém Jihu. Vyrůstala podle zvyků jižanské Atlanty a po celé své dětství poslouchala příběhy o občanské válce. Ve svých vzpomínkách píše: „...věděla jsem o válce všechno. Jediné, co jsem nevěděla, bylo, že Jih válku prohrál.“ Při psaní neponechávala nic náhodě: každou historickou událost, detail i nepodstatný údaj si pečlivě ověřovala z více zdrojů.\n\nVýběrem názvu knihy si dlouho lámala hlavu: původně chtěla, aby se román jmenoval podle hesla hlavní hrdinky: „Zítra je také den!”. Protože však v té době vyšlo několik románů, jejichž název začínal slovem „zítra”, hledala jinou variantu. Našla ji ve verši ze třetí sloky básně anglického dekadentního básníka Ernesta Dowsona, z níž si odvodila titulek: v originále Odváto větrem – míněno celý aristokratický jižanský způsob života, jenž po porážce Jihu byl v troskách a nikdy už se neměl vrátit. Margaret o volbě titulu knihy v dopise nakladateli píše: „...je v něm pohyb, lze ho vztáhnout na dobu, která je pryč jako loňské sněhy, na věc, kterou odvála vichřice války...”. Do češtiny byl ale roku 1938 poprvé přeložen Jarmilou Fastrovou pod názvem \"Jih proti Severu\".\n\n„Upřímně, miláčku, je mi to fuk,“ tak zní slavná věta ze stejnojmenného filmu v podání Clarka Gablea, alias Rhetta Butlera.\n\nFilmová práva na \"Jih proti severu\" zakoupil producent David O. Selznick už v době, kdy román vyšel. Pak nastalo dlouhé období hledání hlavní představitelky (Scarlett O'Harové), kdy konkurzem prošly stovky adeptek, včetně nejznámějších hereček. Natáčení filmu začalo v zimě roku 1938 a v té době ještě producent neměl hlavní hrdinku! Tu objevil až při natáčení prvních scén, na něž se přijela podívat anglická herečka Vivien Leighová. Selznickovi padla do oka a tak natruc celé Americe vytvořila nejžádanější filmovou postavu dosud neznámá Angličanka. Ve filmu jí skvěle sekunduje Clark Gable a mnoho dalších herců a hereček. Režie se ujal nejprve George Cukor a následně Victor Fleming.\n\nNatáčení trvalo téměř rok a světová premiéra proběhla v Atlantě v prosinci roku 1939. Film získal 8 Oscarů a k nim dvě zvláštní ocenění.\n\nPrvní premiéra tohoto filmu proběhla v Československu v roce 1992.\n\n\n"}
{"id": "141296", "url": "https://cs.wikipedia.org/wiki?curid=141296", "title": "Paulo Coelho", "text": "Paulo Coelho\n\nPaulo Coelho (* 24. srpna 1947, Rio de Janeiro) je populární brazilský spisovatel.\n\nPaulo Coelho se narodil v brazilské středostavovské rodině katolického vyznání. Navštěvoval jezuitské gymnázium, které v 17 letech opustil. Jeho touhu psát rodiče neschvalovali, celkem třikrát ho poslali do psychiatrické léčebny, kde se musel podrobit elektrošokové terapii. Ve 20 letech začal studovat práva, ale školu opustil. V 60. letech se přidal ke hnutí hippies, koketoval s drogami, magií Aleistera Crowleye. \n\nŽivil se jako dramatik, novinář, televizní scenárista a písňový textař brazilských zpěváků. V roce 1996 byl jmenován zvláštním poradcem programu UNESCO pro duchovní sbližování a dialog mezi kulturami. Je podruhé ženatý.\n\nV 80. letech se přiklonil ke katolicismu, vykonal tisícikilometrovou pouť do Santiaga de Compostela a zážitky z ní zužitkoval ve své první úspěšné knize \"Poutník - Mágův deník\". Celosvětovou proslulost mu přineslo pohádkové podobenství \"Alchymista\" vydané v roce 1988, které se stalo největším brazilským bestsellerem všech dob. Ve svých knihách, jejichž hrdiny jsou převážně lidé hledající změnu v životním stereotypu, nabádá k duchovnímu rozvoji a zodpovědnému přístupu k životu. Píše také fejetony uveřejňované v mnoha světových novinách.\n\nV roce 1995 francouzský ministr kultury jmenoval Coelha rytířem Řádu umění a literatury. V roce 1999 byl oceněn prestižní cenou Crystal Award (uděluje ji Světové ekonomické fórum) a téhož roku mu francouzská vláda udělila řád Čestné legie. Dalšími cenami, které Coelho získal, byly německá cena Bambi 2001, cena Club of Budapest Planetary Arts Award 2002 a Corine Award 2002. Byl zvolen do prestižní brazilské akademie ALB. Je držitelem řady dalších ocenění.\n\nSilně jej ovlivnila pouť do Santiaga de Compostela. V roce 1998 podnikl Coelho úspěšné turné po Asii a Evropě. V květnu roku 2000 přijel Coelho do Íránu a stal se tak prvním nemuslimským spisovatelem, který tuto zemi oficiálně navštívil. Procestoval také řadu dalších zemí. V březnu 2016 zavítal znovu do Prahy, kde se mj. setkal po 34 letech s malířem Ivanem Tomkem, který pro něj nakreslil v roce 1982 ve Zlaté uličce portrét jeho ženy.\n\n\n\n\n\n\n"}
{"id": "141297", "url": "https://cs.wikipedia.org/wiki?curid=141297", "title": "Triliovité", "text": "Triliovité\n\nTriliovité (\"Trilliaceae\" Lindl.) je bývalá čeleď jednoděložných rostlin z řádu liliotvaré (Liliales). Systém APG II však už čeleď neuznává a zástupce řadí v rámci podčeledi \"Paridae\" do čeledi kýchavicovité (\"Melanthiaceae\").\n\nJedná se zpravidla o vytrvalé pozemní byliny, převážně s oddenky nebo hlízami. Jsou to rostliny jednodomé s oboupohlavnými květy. Listy jsou jednoduché, přisedlé či řapíkaté, v 1 přeslenu o 3 a více listech (vzácně až 22), přeslen listů je umístěn v horní části stonku. Čepele listů jsou celokrajné, kopinaté až vejčité či podlouhlé nebo obvejčité, žilnatina je souběžná nebo dlanitá. Květy jsou jednotlivé na vrcholu stonku, jsou přisedlé či na stopce, jsou pravidelné. Okvětí je vyvinuto, zpravidla 6-18, okvětních lístků v 1-2 přeslenech (vnitřní přeslen může být někdy zakrnělý), okvětní lístky jsou volné, někdy je okvětí rozlišeno na kalich a korunu, jindy nikoliv. Okvětní lístky jsou bílé, zelené, růžové, žluté či purpurové barvy. Tyčinek je 6-10 (vzácně až 24), ve 2 přeslenech (vzácně až v 6 přeslenech), nejsou srostlé s okvětím ani navzájem. Gyneceum je složeno ze 3-6 (vzácně až 10) plodolistů, je synkarpní (někdy semisynkarpní), čnělka je 1 nebo 3-6 (vzácně až 10), pak volné či částečně srostlé, semeník je svrchní. Plod je dužnatý či suchý, nepukavý či pukavý, převážně bobule nebo tobolka.\n\nJsou známy asi 2-4 rody (podle pojetí) a asi 53 druhů, které jsou rozšířeny hlavně v mírného pásu Evropy, Asie a Severní Ameriky, méně pronikají i do tropů.\n\nNěkteří autoři řadí zástupce čeledi triliovité (\"Trilliaceae\") do čeledi liliovité v širším pojetí (\"Liliaceae\" s.l.).\n\nDaiswa, Kinugasa, Paris (vraní oko), Trillium\nRody Daiswa a Kinugasa řadí někteří autoři jako podrody či sekce do rodu Paris.\n\nV ČR i v celé Evropě roste ve volné přírodě pouze 1 druh: vraní oko čtyřlisté (\"Paris quadrifolia\"). Tato jedovatá rostlina roste především ve vlhčích lesích na bohatších půdách.\n\nKvětena ČR: 8 díl\n\n"}
{"id": "141308", "url": "https://cs.wikipedia.org/wiki?curid=141308", "title": "Trolejbusová doprava v Banské Bystrici", "text": "Trolejbusová doprava v Banské Bystrici\n\nBanská Bystrica je jedno z celkem pěti měst Slovenska, kde se nachází síť trolejbusové dopravy. Trolejbusovou dopravu zavedl státní podnik ČSAD Banská Bystrica v roce 1989, síť převzala nástupnická akciová společnost SAD Banskobystrická dopravná spoločnosť, která až do roku 2010 vlastnila větší podíl tratí i vozidel. V letech 2006–2007 byl provoz přerušen a od listopadu 2007 jej obnovila městem vlastněná akciová společnost Dopravný podnik mesta Banská Bystrica. Hlavní provozovatel MHD v Banské Bystrici, jímž je od roku 2006 Slovenská autobusová doprava Zvolen a. s., se v trolejbusové dopravě neangažuje.\n\nPrvní projekt na zavedení trolejbusů ve městě se objevil mezi lety 1935 a 1937. Měly být vybudovány dvě tratě, z toho jedna měla vést výhledově až do Ružomberku. Předpokládalo se, že síť bude dlouhá celkem 8 km a že trolejbusy budou napájeny napětím 500 V po městě a 1000 V na meziměstských tratích. Přes náměstí měly trolejbusy jezdit beztrolejově, na pohon agregátem. Tento projekt nebyl městem přijat. Znovu se o trolejbusech začalo mluvit na konci 40. let. Tehdy existovala snaha propojit Banskou Bystricu se Sliačem a Zvolenem.\n\nV dobách oživení elektrické trakce v 80. letech 20. století vypracovala projekt trolejbusové dopravy společnost Dopravoprojekt. Poprvé v Československu bylo použito napětí 750 V místo dosud obvyklých 600 V. Síť podle tohoto záměru nebyla dobudována, oproti plánům nezahrnuje největší sídliště Sásová, kde na vnějším městském okruhu již byly osazeny sloupy trakčního vedení. Banská Bystrica se stala po Bratislavě a Prešově třetím městem na Slovensku s trolejbusovou dopravou.\n\nNa konci roku 1988 probíhaly zkušební jízdy trolejbusů typů Škoda 14Tr a 15Tr na zkušebním okruhu kolem Sídliska. 24. srpna 1989 byl na, do té doby autobusové, lince č. 36, nově prodloužené k vozovně Kremnička, slavnostně zahájen trolejbusový provoz s cestujícími. Po zavedení dalších šesti trolejbusových linek byly linky MHD přečíslovány tak, že trolejbusové linky dostaly nejnižší čísla, autobusové linky čísla od 20 výše. Přestože od roku 1993 stát snížil dotace do MHD, pokračovala i nadále výstavba nových tratí pro trolejbusy (jen roku 1994 bylo vybudováno 2,3 km nových tratí: Internátna, Tulská - Moskovská, 2. stopa kolem Sídliska).\n\nOd 1. března 1994 byl zaveden nástup předními dveřmi, roku 2000 byly zrušeny síťové měsíční jízdenky. Od přelomu století se snižovaly výkony trolejbusové dopravy, rušeny byly i autobusové linky.\n\nTrolejbusovou dopravu původně zaváděl podnik ČSAD Banská Bystrica, š. p., který byl vlastníkem a provozovatelem trolejbusové sítě, provozovatelem trolejbusové dopravy a vlastníkem trolejbusů. Tento majetek a činnost v rámci transformace přešly na nový subjekt, SAD Banskobystrická dopravná spoločnosť a. s.. Tu v roce 2010 vlastní ČSAD Ostrava a Fond národního majetku.\n\nRoku 1996 město založilo vlastní akciovou společnost s názvem Mestská hromadná doprava Banská Bystrica, která od února 2007 byla přejmenována na nový název Dopravný podnik mesta Banská Bystrica (DPMBB). Město je dosud jejím stoprocentním vlastníkem. Tratě vybudované od roku 1993 a nově kupovaná vozidla byla vlastnictvím města a přešla do vlastnictví této městské společnosti. V roce 2005 tak SAD BDS vlastnila kolem 25 trolejbusů a starší trolejbusové tratě, MHDBB měla v majetku (kromě několika desítek autobusů) dva trolejbusy a novější trolejbusové tratě. Na přelomu let 2004/2005 byla dokončena nová krátká trať k hypermarketu Tesco, která od počátku byla v majetku MHDBB, dnes DPMBB.\n\n1. ledna 2006 začal banskobystrickou MHD provozovat na základě výběrového řízení, konaného v prosinci 2005 a vyhlášeného městem v souvislosti se zrušením státních dotací do MHD, a smlouvy uzavřené na dobu 6 let třetí subjekt: Slovenská autobusová doprava Zvolen a. s., která je provozovatelem asi 70 % regionálních linek v kraji. Nový dopravce začal zajišťovat MHD pouze prostřednictvím autobusových linek, takže provoz trolejbusů byl 31. prosince 2005 ukončen. Dopravce tuto změnu odůvodnil vysokou ekonomickou náročností trolejbusového systému a útlumem v oblasti produkce trakčních motorů trolejbusů, jiné zdroje uvádějí jako příčinu zastavení trolejbusové dopravy nedohodu nového dopravce s původním na podmínkách pronájmu sítě a vozidel. Díky většímu počtu vypravovaných autobusů se však kvalita dopravy mírně zvýšila.\n\nZastánci trolejbusové dopravy z řad obyvatel a odborníků vyjádřili ostrý nesouhlas a uspořádali petici, kde sehnali tisíce podpisů za obnovu trolejbusového provozu.\n\nK změně politiky města došlo po komunálních volbách a nástupu primátora Saktora. Město pod jeho vedením započalo „studenou válku“ s dopravcem, jehož o rok dříve samo k provozování MHD vybralo, a začalo mu konkurovat souběžnými linkami vlastního dopravního podniku.\n\nV roce 2006 bylo kromě autobusových linek MHD provozovaných SAD Zvolen zavedeno i několik autobusových linek, které provozovala městská akciová společnost MHDBB, později DPMBB, která do té doby provozovala jen turistický vláček a speciální citybusové linky v centru města. Začátkem roku 2007 si MHDBB pronajala trolejbusová vozidla a tratě od SAD BDS a. s., 8. února 2007 uzavřelo město se svou akciovou společností smlouvu o provozování trolejbusové dopravy, v květnu 2007 získal DPMBB povolení k provozování trolejbusové dráhy a Banskobystrický kraj projednával jeho žádosti o licence k provozování trolejbusové dopravy. 10. listopadu 2007 Dopravný podnik mesta Banská Bystrica a. s. zahájil trolejbusovou dopravu na prvních dvou linkách: lince 3 mezi trolejbusovou vozovnou a Rooseveltovou nemocnicí a lince 5 (dříve 9) mezi hypermarketem Tesco a nemocnicí. 1. prosince 2007 byla obnovena linka 7, 15. prosince linky 2 a 4 (dříve 8) a od 29. prosince 2007 byly zprovozněny linky 1 a 6, čímž bylo dovršeno obnovení provozu na celé síti v původním rozsahu a linkovém vedení z roku 2005 (linky č. 8 a 9 byly přečíslovány na neobsazená čísla 4 a 5). 1. července 2009 byla zavedena nová linka č. 8 v trase Železničná stanica – Tulská.\n\nSAD Zvolen a. s. souběžně s trasami trolejbusových linek DPMBB provozovala až do září 2008 své vlastní autobusové linky s označením X1 až X9, a to pod hlavičkou příměstských linek č. 601451 – 601455.\n\nV roce 2008 se tak celková dotace města do MHD oproti předchozímu roku více než zdvojnásobila (z 1,5 na 3,72 milionu eur), v roce 2009 tento trend pokračoval. Odborné analýzy prokázaly, že provoz trolejbusů je téměř dvojnásobně dražší oproti nahrazení této dopravy autobusy. V roce 2009 pod vlivem ekonomické krize město prodloužilo smlouvu s SAD Zvolen a. s. do konce roku 2015 a přijalo efektivní plán dopravní obslužnosti. SAD Zvolen a. s. rovněž kapitálově vstoupila do ztrátového DPMBB, dosud stoprocentně vlastněného městem, a získalo v něm 49% podíl. Zaváděním moderních autobusů na plynový pohon ztrácí na síle i argument větší ekologické šetrnosti trolejbusů, definitivní zrušení trolejbusové dopravy je tedy pravděpodobné; v listopadu 2009 možnost ustoupení trolejbusové dopravy levnější a zároveň ekologické autobusové dopravě naznačil i primátor Saktor.\n\n7. února 2010 bylo oznámeno, že DPMBB odkoupil 25 trolejbusů a trolejbusovou infrastrukturu od SAD Banskobystrická dopravná spoločnosť, a to asi za 2 miliony eur, což je asi 2,5 ročního nájemného 830 tisíc eur, které DPMBB platil za jejich užívání. Zároveň primátor Saktor oznámil, že už město nebude vůbec uvažovat o tom, že by trolejbusovou dopravu rušilo. Ještě v prosinci 2009 možnost útlumu připouštěl. Jednání o odkoupení majetku probíhala od listopadu 2008. Město jedná se SAD BDS a jeho vlastníky jedná i o odkoupení banskobystrického autobusového nádraží do svého vlastnictví.\n\nTrolejbusovou dopravu v Banské Bystrici obstarávají pouze trolejbusy Škoda. Od roku 1989 byly dodány čtyři (respektive pět) typů. Standardních (krátkých) vozů typu Škoda 14Tr bylo zakoupeno celkem sedm. Kloubová vozidla zastupoval typ Škoda 15Tr (27 kusů) a jeho modernizovaná varianta 15TrM (2 trolejbusy). Nejnovější standardní nízkopodlažní trolejbusy 30Tr jsou zařazovány od roku 2011, kloubové nízkopodlažní trolejbusy 31Tr od roku 2015.\n\n"}
{"id": "141310", "url": "https://cs.wikipedia.org/wiki?curid=141310", "title": "Slávy dcera", "text": "Slávy dcera\n\nSlávy dcera je rozsáhlá básnická skladba Jána Kollára. V prvním vydání (1824) obsahovala krom známého \"Předzpěvu\", jenž je (jako jediná část básně) psán časomírou a jejž zhudebnili bratři Ebenové, tři zpěvy se 150 (+1) sonety, ve 2. vydání (1832) šlo již o pět zpěvů s 615 sonety; počet se zastavil až na konečných 645 sonetech ve 4. vydání (1852). Podle názoru dobové i současné kritiky bylo ale nejlepších prvních 150 sonetů. Slávy dcera (\"Slávou\" je míněno slovanství) obsahuje obrovské množství kulturních a historických aluzí. Sám Kollár proto vydání z roku 1832 doplnil vysvětlivkami s názvem \"Výklad čili přímětky a vysvětlivky ku Slávy dceře\" (o cca 500 stranách).\nSkladba \"Slávy dcera\" je současnému čtenáři velmi těžko srozumitelná. Asi dvě třetiny sonetů z jejího prvního vydání (1824) jsou obsaženy již v Kollárově sbírce \"Básně\" z roku 1821.\n\n\"Básně\" Jana Kollára (1821) se později staly jádrem rozsáhlejšího díla \"Slávy dcera\". Původní soubor básní se skládal z 86 milostných znělek opěvujících Mínu (tj. Frederiku Wilheminu Schmidtovou), dále z elegií, ód a epigramů.\n\nPrvní vydání z roku 1824 obsahovalo 150 znělek, mezi nimi 86 znělek ze souboru \"Básně Jana Kollára\" (1821). K milostným veršům přibyla vlastenecká poezie. Mína splývá s vybájenou dcerou bohyně Slávy, a stává se tak symbolem budoucího Slovanstva.\n\nSkladba je zde rozdělena na 3 zpěvy po 50 znělkách. Jednotlivé zpěvy jsou pojmenovány podle řek protékajících původně slovanským územím, \"Sála\", \"Labe\" a \"Dunaj\". Kromě zpěvů skladba obsahuje \"Předzpěv\" psaný časoměrným veršem.\n\nDruhé vydání bylo rozšířeno o velké množství znělek a celé dva zpěvy, \"Lethe\" (slovanské nebe) a \"Acheron\" (slovanské peklo).Toto vydání se dá nazvat i jako oslava slovanské minulosti a smutek nynější slovanské situace (tato věta se váže s druhou fází národního obrození). Pro osvětlení historických souvislostí a alegorických vyjádření Kollár připojil řadu komentářů.\n\nPoslední verze obsahuje 645 znělek. Jeho manželka s přezdívkou Mína a jménem F. W. Schmidtová má v tomto vydání významnou roli. Vzde opěvuje jako bohyně Slávy. Skladba je založena na Míně a Milekovi (slovanský bůh Lásky), kteří cestují po částech dříve obývajících Slovanů.\nDělíme jej na 5 zpěvů: 1. Sála 2. Labe, Vltava 3. Dunaj 4. Léthé (= nebe slovanské) 5. Acheron (= peklo slovanské).\nVe znělkách se píše o statečných Slovanech a jejich zrádcích.\n\nKollár se inspiroval Božskou komedií.\n\nSlávy dcera byla tak významná, že byla jinými spisovateli z jiných zemí překládána např. do angličtiny, němčiny, polštiny a dalších jazyků.\n\nSlovenský překlad pořídil Ľubomír Feldek pod názvem \"Dcéra Slávy\" (vydal Slovenský spisovateľ, Bratislava 1979). Feldek v doslovu ke svém překladu tvrdí, že je pro Slováky obtížné skutečně pochopit a do hloubky vnímat všechny nuance Kollárovy archaické češtiny, a že překládal především proto, „\"aby sa z nej teda stala prečítaná báseň... a aby teda prestala byť aj v origináli nečítanou\"“. Podobná modernizace klasických autorů je ve slovenské literatuře poměrně běžná (Ján Kostra podobným způsobem modernizoval \"Selanky\" Jána Hollého, Vojtech Mihálik některé Hviezdoslavovy básně, přeloženy byly také texty Jozefa Ignáce Bajzy).\n\n\n"}
{"id": "141313", "url": "https://cs.wikipedia.org/wiki?curid=141313", "title": "Laguerrovy polynomy", "text": "Laguerrovy polynomy\n\nLaguerrovy polynomy, pojmenované po Edmondu Laguerrovi (1834 – 1886), je jeden z ortogonálních systémů polynomů. Využívají se například v kvantové mechanice pro popis vlnové funkce odpovídající stavům atomu vodíku.\n\nLaguerrovy polynomy se obvykle definují jako soustava reálných polynomů ortogonálních vůči skalárnímu součinu\npřičemž n-tý Laguerrův polynom formula_2 je polynom stupně \"n\"\n\nNěkdy se definují i obecnějším způsobem jako soustava polynomů ortogonálních vůči skalárnímu součinu\npřičemž n-tý Laguerrův polynom formula_4 je polynom stupně \"n\" a \"a>-1\".\n\nExplicitně se dají definovat vztahem\nDalší vztahy pro Laguerrovy polynomy formula_2 a formula_7, které se někdy uvádí jako definice, jsou\n\nLaguerrovy polynomy formula_2 jsou kanonickými řešeními \"Laguerrovy diferenciální rovnice\"\n\nLibovolné polynomiální řešení této rovnice je součtem Laguerrových polynomů.\n\nNásleduje tabulka prvních několika Laguerrových polynomů:\n\n"}
{"id": "141317", "url": "https://cs.wikipedia.org/wiki?curid=141317", "title": "Bidi", "text": "Bidi\n\nBidi (z hindského बीढी - Bīṛī, vyslovuje se [bídí], v Indii také známé jako \"biri\", \"beadi\", \"beedie\") jsou tenké, často přichucené, indické cigarety z tabáku baleného v listu tendu (také \"temburini\" nebo \"kendu\", druh ebenu - \"Diospyros melanoxylon roxb.\"). Na užším konci jsou zajištěná barevnou nitkou proti rozmotání.\n\nProtože nemají filtr a jsou baleny v neprodyšném listu, musí se kouřit rychleji než cigarety, aby nezhasly. Z jednoho beedieska se uvolní více oxidu uhelnatého, dehtu a nikotinu než z běžné cigarety. Kuřák je tak vystaven vyššímu riziku vzniku rakoviny. Obsah tabáku je 10-20 %, na druhou stranu na rozdíl od cigaret neobsahují žádné přídavné chemické látky ani papír (mj. mnoho lidí kouří beedies podobným způsobem jako doutník, čili bez šlukování).\nPozor- zdroj \"www.drogovaporadna.cz\" uvádí:\nTzv. eukalyptové cigarety (indické cigarety Bee Dees), jsou tvořené tabákovým, nikoli eukalyptovým listem, jak si mnoho jejich uživatelů myslí, takže u nich jsou stejná rizika jako u kouření jiných tabákových cigaret.\n\nBeedie jsou díky své ceně velmi populární mezi chudými lidmi v Bangladéši, Pákistánu, Afghánistánu, Srí Lance, Kambodži, Nepálu a Indii, kteří si nemohou dovolit normální cigarety. Průměrná cena jednoho balení na indickém trhu je zhruba 5 českých korun. V Indii se jich ročně vykouří asi 800 miliard.\n\nJejich balení je důležitou složkou venkovského průmyslu v Indii, balení je velmi podobné ručnímu balení cigaret.\n\nV Česku momentálně beedies nejsou k dostání kvůli byrokratickým sporům o jejich danění. Běžně byly k dostání v čajovnách nebo větších trafikách a obchodech s tabákovými výrobky po 50-60 korunách za balíček po cca 25 kusech.\n"}
{"id": "141320", "url": "https://cs.wikipedia.org/wiki?curid=141320", "title": "Melvin Calvin", "text": "Melvin Calvin\n\nMelvin Calvin (8. dubna 1911 Saint Paul, USA – 8. ledna 1997) byl americký chemik. Stal se nositelem Nobelovy ceny. Byla mu udělena za výzkumy asimilace oxidu uhličitého v rostlinách.\n\nM. Calvin se narodil v rodině rusko-židovských emigrantů, vystudoval Vysokou školu báňskou a technologickou v Michiganu, kde získal též doktorát. Pracoval na univerzitách v Manchesteru a na Kalifornské univerzitě v Berkeley. Od roku 1946 působil jako vedoucí biochemického oddělení Lawrencova ústavu.\n\nPřestože M. Calvin studoval řadu chemických problémů např. fotoelektrickou a fotochemickou reakcí porfinů a halogenů, slávy se však dočkal ve výzkumu fotosyntetické asimilace. Dnes všichni víme, že fotosyntéza je složena ze dvou částí. První část je absorpce světelné energie v chloroplastech. Druhá část se dělí na tři stupně: fotosyntetická fosforylace, fotolytický rozklad vody a fixace oxidu uhličitého. TM. Calvinovi se podařilo vysvětlit do této doby neobjasněný třetí stupeň, ve kterém vyzkoumal, že oxid uhličitý se naváže na molekulu ribulózového difosfátu a vznikají kyseliny 3-fosfoglycerové a 3-fosfoglycealdehydu. Takto udělaná část sloučeniny se přemění dalšími reakcemi na tuky, cukry, bílkoviny, tj. stálé produkty fotosyntézy. Ostatní části jsou používány k obnovení ribulózového difosfátu, na který se opět naváže oxid uhličitý. Calvin svým zkoumáním nalezl mechanismus asimilace oxidu uhličitého, a dále vyzkoumal, že při tomto procesu vzniká deset meziproduktů a reakci katalyzuje jedenáct různých enzymů. Nobelova cena za objasnění fotosyntézy byla tak věnována někomu již po třetí, prvnímu se to povedlo Willstätterovi za výzkumy barviva chlorofylu a druhý byl E. Fischerovi za určení jeho struktury.\n\nCalvinův cyklus\n\n"}
{"id": "141322", "url": "https://cs.wikipedia.org/wiki?curid=141322", "title": "Leninismus", "text": "Leninismus\n\nLeninismus je ideový proud komunismu založený na myšlenkách a politických názorech Vladimira Iljiče Lenina.\n\nLeninismus byl založen na marxismu (respektive jako jeho převedení do ruských poměrů) a představoval rozhodující směr v politice Sovětského svazu. Jeho teoretické základy položil Leninův spis \"Co dělat?\", podrobněji je pak rozvinul Stalin ve spise \"Otázky leninismu\". Z leninismu se posléze rozvinul stalinismus a další směry (zejména trockismus). Často bývá také nazýván marxismus-leninismus, stalinismus byl původně nazýván \"marxismus-leninismus-stalinismus\", po formální destalinisaci jen \"marxismus-leninismus\".\n\nTermín se nepoužíval za Leninova života. Termín \"leninismus\" byl poprvé použit Grigorijem Zinovjevem na pátém sjezdu Komunistické internacionály v roce 1924.\n\nLeninismus je primárně založen na myšlence diktatury proletariátu prostřednictvím jeho zvolených zástupců, požadoval vymýcení nebo výrazné omezení moci církví a také boj proti nacionalismu (alespoň teoreticky). Požadoval (opět alespoň teoreticky) dobré sociální podmínky obyvatelstva. Z leninismu se odvíjí celý systém tzv. sovětské demokracie (lid volí své zástupce do sovětů, které pak mají veškerou moc). Leninismus také ostře útočí proti imperialismu, považuje průmysl za v určitém smyslu nadřazený zemědělství – z leninismu pochází známý princip rozhodující úlohy těžkého průmyslu, jehož uvádění do praxe prakticky zruinovalo Československo a další země, jejichž ekonomika byla založena na lehkém průmyslu či zemědělství, a nebyla schopna vzhledem ke svému charakteru malé ekonomiky produkovat tolik druhů zboží a v takovém množství, jako velké mnohamilionové státy. Uvedení leninismu do praxe mělo za následek napřed Leninovu, později Stalinovu osobní diktaturu.\n\n"}
{"id": "141324", "url": "https://cs.wikipedia.org/wiki?curid=141324", "title": "Noarootsi (obec)", "text": "Noarootsi (obec)\n\nObec Noarootsi (estonsky Noarootsi vald) je samosprávná obec náležející do estonského kraje Läänemaa.\n\nÚzemí obce se nachází na severozápadním okraji pevninské části Estonska, 100 km západně od Tallinnu, jen Haapsalským zálivem odděleno od krajského města Haapsalu. Velkou část celkové rozlohy 296 km² zaujímá poloostrov Noarootsi. K obci patří též ostrovy Osmussaar (481 ha), Mõisasaar (15 ha), Umpasaar (8,7 ha), Ulasrahu (6,8 ha) a několik menších ostrůvků.\n\nV obci Noarootsi žije téměř 1000 obyvatel ve 23 vesnicích (v závorce švédské názvy): Aulepav (Dirslätt), Dirhami (Derhamn), Einbi (Enby), Elbiku (Ölbäck), Hara (Harga), Hosby, Höbringi (Höbring), Kudani (Gutanäs), Osmussaare (Odensholm), Paslepa (Pasklep), Pürksi (Birkas), Riguldi (Rickul), Rooslepa (Roslep), Saare (Lyckholm), Spithami (Spithamn), Sutlepa (Sutlep), Suur-Nõmmküla (Klottorp), Tahu (Skåtanäs), Telise (Tällnäs), Tuksi (Bergsby), Vanaküla (Gambyn), Väike-Nõmmküla (Persåker), Österby. Správním centrem obce je vesnice Pürksi.\n\n"}
{"id": "141327", "url": "https://cs.wikipedia.org/wiki?curid=141327", "title": "Ixión", "text": "Ixión\n\nIxión ( , ) je v řecké mytologii synem lapithského krále Flegya. \n\nIxión se měl oženit s dívkou Diou a pozval jejího otce Éionea (zvaného též Déioneus), aby přišel na hostinu a pro bohaté svatební dary. Místo toho ale nastražil jámu s hromadou žhavého dřevěného uhlí. Budoucí tchán do ní spadl a uhořel. To vzbudilo odpor u nižších bohů, považovali to za odporný čin a odmítali ho očistit z viny. Jediný Zeus, nejvyšší bůh, ho očistil a dokonce ho pozval ke svému stolu. \n\nJenže Ixión byl ke všemu také nevděčník a prostopášník, usiloval při té příležitosti ještě o Diovu manželku Héru. Jenže Zeus ho prohlédl, z mraku vytvořil podobu nepravé Héry a podnapilý Ixión se k ní opravdu nestoudně měl. Zeus ho přistihl při činu, nechal ho zbičovat. Poté ho svrhl do Tartaru, kde byl vpleten do kola, které se stále otáčí. Připojil se tak k známým podsvětním trpitelům – Sisyfovi a Tantalovi. \n\nŘíká se, že nepravá oblačná Héra byla poté jako Nefelé, bohyně oblaků, matkou prvního Kentaura. \n\nMalíř Tizian se nechal inspirovat tresty těchto bájných provinilců a v letech 1549-1550 vytvořil seriál obrazů, mezi nimi také \"Prométheovo utrpení\", obrazy \"Prométheus\", \"Sisyfos\" a \"Tantalos\" se zachovaly a jsou dnes v madridském Pradu, ale \"Ixión\" se v 17. století za neznámých okolností ztratil.\n\n"}
{"id": "141336", "url": "https://cs.wikipedia.org/wiki?curid=141336", "title": "Netiketa", "text": "Netiketa\n\nNetiketa (česky), nebo Netiquette (anglicky) souhrn všeobecných pravidel slušného chování uživatelů na Internetu. Slovo \"Netiquette\" je spojením dvou anglických slov \"net\" (česky síť, používaná také jako zkratka pro internet) a slova \"etiquette\" (česky \"etiketa\"), česká varianta je pak \"Netiketa\".\n\nDefinici netikety vytvořil S. Hambridge ze společnosti Intel, která byla přijata jako standard RFC 1855 Netiquette Guidelines. Dokument vznikl pro potřebu moderování diskuzních skupin na Usenet, BBS a mailových konferencí.\n\nJe třeba si uvědomit, že v internetovém světě bychom se měli chovat podobně jako ve světě reálném, tedy jako civilizovaní lidé. Za tím účelem existuje netiketa, pravidla slušného chování na Internetu.\n\n\n"}
{"id": "141337", "url": "https://cs.wikipedia.org/wiki?curid=141337", "title": "Freescale 68HC08", "text": "Freescale 68HC08\n\n68HC08 (Motorola 68HC08, M68HC08) je rodina 8bitových mikrokontrolérů původně firmy Motorola, nyní produkované firmou Freescale Semiconductor.\n\nŘada 68HC08 osmibitových mikrokontrolérů je pokročilou modifikací řady 68HC05 na bázi mikroprocesoru Motorola 6800 (je kompatibilní na bázi zdrojového kódu - směrem vzhůru). Procesory mají von Neumanovu architekturu, instrukční sadu typu CISC a patří do skupiny tzv. big-endian. Vyrábí je mnoho výrobců. Typické využití nalézají v nenáročných vestavěných systémech.\n\nPeriferie jsou mapovány do paměťového prostoru. Procesor obsahuje minimum registrů (codice_1, codice_2, codice_3, codice_4 a codice_5) a vyznačuje se rychlým (jednocyklovým) přístupem do paměti jedním ze 16 adresovacích módů.\n\n\nProtože programový čítač je 16bitový, může CPU adresovat 64 KB paměťového prostoru s následujícími segmenty:\n\n\"Pozn.: Tato mapa paměti je pro mikrokontrolér HC908GP32, u jiných modelů se může mírně lišit.\"\n\nKaždá strojová instrukce má svůj operační kód (zkráceně „opkód“) o velikosti jednoho bytu. U většiny instrukcí za operačním kódem následuje další byte nebo byty identifikující operandy.\n\nPříklad programu v asembleru HC08 (program vynuluje byty pole o velikosti N začínajícího na adrese ADDR):\n"}
{"id": "141339", "url": "https://cs.wikipedia.org/wiki?curid=141339", "title": "Barbara McClintocková", "text": "Barbara McClintocková\n\nBarbara McClintock (16. června 1902, Hartford, Connecticut – 2. září 1992, Huntington, New York) byla americká bioložka, která se věnovala buněčné genetice (cytogenetice) a v roce 1983 byla za své objevy oceněna Nobelovou cenou za fyziologii a lékařství.\n\nNarodila se jako třetí ze čtyř dětí lékaře a několik let žila u svého strýce v Brooklynu (New York), kam se celá rodina přestěhovala v roce 1908. Tam Barbara roku 1919 maturovala a pak studovala botaniku na Cornellově univerzitě. Promovala roku 1925 a v roce 1927 obhájila doktorát z botaniky, i když se už řadu let ve skutečnosti zabývala genetikou. Pracovala na zemědělské fakultě univerzity ve skupině, která se zabývala šlechtěním kukuřice. S použitím barvení rostlinných chromozomů — útvarů, ve kterých se nachází DNA — pomocí acetokarmínu jako první charakterizovala chromozomy kukuřice. Díky tomu mohla tyto chromozomy pozorovat a studovat pod mikroskopem a spojovat je se skupinami vlastností, které se společně dědí (genová vazba). Roku 1930 jako první pomocí cytologických metod pozorovala crossing-over, dříve pouze teoreticky popsaný proces během buněčného dělení (meióza), při němž si dva homologní chromozomy vyměňují část své DNA. \n\nDíky těmto úspěchům získávala grantové podpory a mohla ve svém výzkumu pokračovat na různých univerzitách v USA i v Německu. Od roku 1932 začala používat rentgenové záření, které zvyšuje pravděpodobnost mutací, a objevila tak řadu dalších zajímavých detailů buněčného dělení a rekombinace. Pozorovala například mechanismus rozpadu chromozomů poté, co přijdou o telomery chránící jejich konce (tzv. \"Breakage-fusion-bridge cycle\"), který byl později pozorován v případě řady chromozomových translokací (přestaveb chromozomu) vedoucích k rakovině. Roku 1941 získala stálé místo v \"Cold Spring Harbor Laboratory\" na Long Island ve státě New York. Další významný objev z této doby je především identifikace organizátoru jadérka, což je oblast chromozomu, v jehož blízkosti se formuje jadérko.\n\nRoku 1944 začala studovat mozaikové zbarvení kukuřičných zrn a jeho nepravidelné dědění. Na některých místech chromozomu nalezla dvě oblasti, které nazvala disociátor (Ds) a aktivátor (Ac). Byly to první objevené transpozony — aktivátor je kompletní transpozon, disociátor je jeho zkrácená (poškozená) verze závislá na Ac. Už v roce 1948 zjistila, že se mohou po chromozomu posouvat a tím vlastně způsobovat mutace. Posuny těchto transpozonů jsou tak schopné blokovat či aktivovat určité geny a tím způsobit proměnlivé zbarvení kukuřičných zrn. V 50. letech studovala McClintock různé odrůdy kukuřice v Jižní Americe a vytvořila jejich genetické mapy. \n\nTyto objevy, které ukázaly složité mechanismy genetické regulace, byly tak nečekané a překvapivé, že je většina současníků odmítala. Odpor byl tak silný, že od roku 1953 dokonce přestala McClintock publikovat na toto téma. Teprve když roku 1961 francouzští genetici François Jacob a Jacques Monod popsali funkci lac operonu, mohla se myšlenka dynamického řízení genomu obecně prosadit.\n\nKromě řady významných jednotlivých objevů obrátila McClintock pozornost k tzv. epigenetickým jevům, to jest k procesům, které mohou měnit expresi genu a tím případně i fenotyp organismu, aniž by došlo k (nevratné) mutaci. Byla tak průkopnicí nového pohledu na předávání a působení genetické informace. Už v roce 1944 byla zvolena do Národní akademie věd Spojených států amerických, po válce získala několik vědeckých cen, roku 1970 National Award for Science, roku 1981 Wolfovu cenu za medicinu a roku 1983 konečně i Nobelovu cenu za fyziologii a lékařství. \n\n\n"}
{"id": "141345", "url": "https://cs.wikipedia.org/wiki?curid=141345", "title": "Håkon Wium Lie", "text": "Håkon Wium Lie\n\nHåkon Wium Lie (* 1965, Norsko) je Chief Technical Officer (CTO) v norské společnosti Opera Software, která vydává webový prohlížeč Opera. Ve společnosti pracuje od roku 1999. Nejvíce je známý jako tvůrce kaskádových stylů (zkráceně \"CSS\"). Jejich koncept publikoval v roce 1994, když pracoval v CERNu pod vedením Tima Bernerse-Leea. Kaskádové styly tvoří základ většiny dnešních webových stránek spolu s HTML či XHTML.\n\nHåkon Wium Lie se řadu let podílel na tvorbě doporučení konsorcia W3C, jehož byl několik let zaměstnancem. V současnosti je členem iniciativy WHATWG.\n\nSpolu s Ianem Hicksonem vytvořil v roce 2005 test Acid2, jehož cílem je testovat správnou implementaci kaskádových stylů ve webových prohlížečích.\n\nVystudoval MIT Media Lab a v roce 2006 úspěšně obhájil svou doktorskou práci na téma Cascading Style Sheets na Univerzitě v Oslu.\n\nSpolu s Bertem Bosem napsal knihu o CSS, která je nyní k dispozici ve třetím vydání (poslední vydání knihy vytvořili v HTML a CSS, aby ukázali, že je něco takového možné ).\n\n"}
{"id": "141347", "url": "https://cs.wikipedia.org/wiki?curid=141347", "title": "Opera Software", "text": "Opera Software\n\nOpera Software je norská firma, známá především díky svému webovému prohlížeči Opera. Opera Software také aktivně podporuje vývoj a prosazování webových standardů ve spolupráci s asociací W3C. Hlavní sídlo firmy je v norském Oslu. Další pobočky se nacházejí v USA, Švédsku, Číně, Indii, Japonsku, Jižní Koreji, Polsku a nyní i České republice.\n\nSpolečnost byla založena Jonem Stephensonem von Tetzchner a Geirem Ivarsøy 30. srpna 1995.\nDůvod založení byl pokračovat v práci na projektu, který začal Telenor, největší norská telekomunikační společnost.\n\nPrvním produktem byl webový prohlížeč Opera verze 2.1 pro Microsoft Windows, ten byl představen roku 1997.\n\nDíky rozrůstajícímu se trhu s kapesními počítači byl roku 1998 založen další projekt s jediným účelem, přenést Operu na více platforem. Opera 4.0, vydaná v roce 2000 obsahovala nové multiplatformní jádro, které umožnilo vydaní Opery pro různé operační systémy a platformy.\n\nDo této doby byla Opera trialware, což znamenalo, že po uplynutí zkušební doby bylo nutné zakoupit licenci. Verze 5 vydaná v roce 2000, už ale byla Adware, uživatelům bez licence se tak zobrazovaly reklamní banery. Takto to fungovalo několik let. V pozdějších verzích si však uživatelé mohli vybrat mezi zobrazováním reklamních banerů nebo cílené textové reklamy od Googlu.\n\n12. ledna 2005 Opera Software oznámili, že Operu poskytne zdarma pro velké vědecké ústavy místo původní ceny $1000 za neomezený počet licencí. Mezi ústavy, které tuto možnost využily, patřily Massachusettský technologický institut (MIT), Harvardova univerzita, Oxfordská univerzita a další.\n\nV roce 2005 byla vydána verze Opery 8.5, ve které už žádné reklamy nebyly. Jako hlavní zdroj financí byla smlouva s Google, proto byl nastaven Google jako výchozí vyhledávač.\n\nSrpnu roku 2005 byla představena Opera Mini, prohlížeč pro mobilní telefony založen na technologii Java ME. Nebyl však určen pro koncové zákazníky nýbrž pro mobilní operátory. Důvod byl prostý, zvýšit příjem a nebýt tolik závislý na příjmu z reklamy a sponzorech.\n\n20. září 2005 oznámila Opera Software, že uvolní svůj webový prohlížeč zdarma a odstraní reklamy. Tento krok byl učiněn v domnění, že si poté Opera získá více uživatelů.\n\nCílem Opera software je poskytovat nejlepší možné prostředí pro práci s internetem na všech možných zařízeních. Což znamená vytvořit rychlý, bezpečný prohlížeč, který je schopen běžet na jakémkoliv zařízení, platformě a operačním systému.\n\n"}
{"id": "141349", "url": "https://cs.wikipedia.org/wiki?curid=141349", "title": "Presto", "text": "Presto\n\nPresto je proprietární renderovací jádro dříve používané pro vykreslování stránek webovým prohlížečem Opera od firmy Opera Software. Poprvé se objevilo 28. ledna 2003 v Opeře 7.0 pro Windows a nahradilo tak starší jádro, které neslo označení Elektra. Později bylo nahrazeno jádrem Webkit, přesněji jeho odnoží jménem Blink, od firmy Google.\n\nJádro Presto je stále používáno pro FreeBSD verzi prohlížeče Opera.\n\n\n\n"}
{"id": "141351", "url": "https://cs.wikipedia.org/wiki?curid=141351", "title": "Simon", "text": "Simon\n\nSimon je mužské jméno hebrejského původu, varianta jména Šimeón, a z něj vycházející příjmení a zeměpisné názvy. Simon může být:\n\n\n\n"}
{"id": "141354", "url": "https://cs.wikipedia.org/wiki?curid=141354", "title": "USS Langley (CV-1)", "text": "USS Langley (CV-1)\n\nUSS \"Langley\" (CV-1) byla první letadlová loď Námořnictva Spojených států, která působila ve službě v letech 1920–1942. Byla přestavěna z přepravní lodě USS \"Jupiter\" (AC-3) z roku 1912, která byla první lodí US Navy s elektrickým přenosem výkonu. Sama \"Langley\" byla v letech 1936–1937 upravena na nosič hydroplánů s označením AV-3.\n\nStavba původní nákladní lodi pro přepravu uhlí \"Jupiter\" byla zahájena 18. října 1911 v loděnici Mare Island Naval Shipyard ve Vallejo v Kalifornii. K jejímu spuštění na vodu došlo 24. srpna 1912 a do služby byla zařazena 7. dubna 1913. \"Jupiter\" sloužil během první světové války, v roce 1919 byla schválena jeho úprava na vůbec první americkou letadlovou loď. Dne 24. března 1920 byl proto vyřazen, aby mohlo dojít k přestavbě, přičemž již 21. dubna toho roku byl přejmenován na \"Langley\" s označením CV-1. Loď byla upravena pro nesení 34 letounů, které byly na letovou palubu vyváženy pomocí dvou výtahů. Zpočátku nebyla vybavena katapulty, její trup také nebyl nijak pancéřován.\n\nJako letadlová loď byla do služby zařazena 20. března 1922. První letadlo vzlétlo z paluby \"Langley\" 17. října 1922, stroj Vought VE-7 pilotoval poručík Virgil C. Griffin. Přestože nešlo o první start letadla z paluby lodi a \"Langley\" nebyla první lodí upravenou na letadlovou, v rámci amerického námořnictva tímto začala nová éra. O devět dní později došlo i k prvnímu přistání, které provedl nadporučík Godfrey de Courcelles Chevalier se strojem Aeromarine 39B.\n\nPo svém zavedení do operační služby se loď účastnila různých manévrů a přehlídek. V roce 1924 byla zařazena do americké Pacifické floty a v dalších dvanácti letech operovala z přístavu v San Diegu.\n\nV letech 1936–1937 byla loď upravena na nosič hydroplánů a její klasifikace byla změněna na AV-3. Tím byla ukončena její bojová kariéra letadlové lodě a letecký personál byl převelen na lodě USS \"Saratoga\" a USS \"Lexington\".\n\nV době útoku na Pearl Harbor se nacházela v Manilské zátoce na Filipínách. Odtud hned večer 8. prosince vyplula eskortována dvěma starými čtyřkomínovými torpédoborci a u Panay se přidala ke křižníkům USS \"Houston\" a USS \"Boise\" kontradmirála Williama Glassforda. Odplula do australského Darwinu, kde asistovala silám RAAF při protiponorkových hlídkách v jeho okolí. Poté byla zařazena do společných spojeneckých sil (ABDA), které se snažily bránit japonské invazi do Holandské východní Indie.\n\nDne 22. února 1942 vyplula jako součást konvoje z australského přístavu Fremantle, aby se o pět dní později oddělila s úkolem doručit do jávského Tjilatjapu 32 stíhaček Curtiss P-40E. Dne 27. února 1942, krátce po setkání s protiponorkovou eskortou torpédoborců USS \"Whipple\" a USS \"Edsall\", byla celá skupina napadena devíti dvoumotorovými bombardéry z pozemních základen – pravděpodobně G4M („Betty“). \"Langley\" zasáhlo pět pum, na palubě vypukl požár a bylo zablokováno kormidlo. Voda hrnoucí se do strojovny způsobila náklon 10° na pravobok. Protože nebylo možné loď odtáhnout do přístavu, byl ve 13:32 vydán rozkaz ji opustit. Eskorta ji poslala ke dnu devíti výstřely z děl ráže 127 mm a dvěma torpédy. Potopila se 120 km jižně od přístavu Tjilatjap se ztrátou 60 mužů.\n\n\n\n"}
{"id": "141356", "url": "https://cs.wikipedia.org/wiki?curid=141356", "title": "Utrpení mladého Werthera", "text": "Utrpení mladého Werthera\n\nUtrpení mladého Werthera (německy \"Die Leiden des jungen Werthers\") je milostný román Johanna Wolfganga von Goethe z roku 1774. Inspirací prý byla Goethova nenaplněná láska k dívce jménem Charlotte Buff z roku 1774. Je psán formou dopisů v ich-formě. Příběh začíná tím, že se mladý umělec Werther přestěhuje do malého města Waldheim (jak autor v knize uvádí, má to být smyšlené místo, ve skutečnosti se jednalo o hesenské město Wetzlar), kde se seznamuje s venkovským životem. Seznámí se s Lottou, která je zasnoubena s postarším mužem Albertem. Werther se do Lotty hluboce zamiluje. Proto prožívá a ve svých dopisech popisuje neskutečné utrpení, které ho dovede až k sebevraždě. Děj knihy se odehrává během dvou let (dopisy začínají v květnu a končí následujícího roku v prosinci). Počasí a roční období se odrážejí na Wertherově myšlení, chování a pocitech.\n\nTraduje se, že po vydání této knížky následovala vlna sebevražd, ale důkazy pro toto tvrzení chybí. Lidé se s Wertherem ztotožňovali a nacházeli v něm sami sebe. Wetzlar se stal poutním místem, kam jezdili zamilovaní mladí lidé. Goethe si tímto románem získal velkou slávu, i když se od něj ve starším věku distancoval. Kniha ovlivnila i tehdejší módu. Je založena na pocitech, dějová linie je potlačena. Byla přeložena do jazyků celé Evropy i mnoha zemí Asie.\n\nWerther přijíždí na vesnici, aby se zde věnoval zejména malování. Po nějaké době, kdy si užívá samoty, jede Werther na ples v kočáře s několika přítelkyněmi. S nimi jede také Lotta. Mladé, hezké děvče, které má od matčiny smrti na povel celou domácnost. Lotta se má provdat za Alberta, dobrého a poctivého úředníka, který je nyní na cestách. Na plese tančí s Wertherem, který se do Lotty zamiluje.\n\nOd tohoto dne ji navštěvuje skoro denně a podnikají dlouhé procházky. Po čase přijíždí Albert. Werther, který už nesnese déle pobývat v přítomnosti ženy, do které je bezhlavě zamilován, avšak která zároveň patří jinému, vstupuje do služeb na velvyslanectví. Seznamuje se zde s dívkou, která mu připomíná Lottu a tráví s ní nějaký čas. Dopisuje si s Lottou, která je již provdána za Alberta. Mezi ním a úředníky dochází k neshodám, rozhodne se tedy déle nezůstat a místo opouští.\n\nWerther se vrací na venkov, kde se opět začne stýkat s Lottou. Albert začíná trochu žárlit, avšak jeho galantnost a povaha mu nedovoluje nahlas vyslovit své myšlenky. Před Vánocemi odjíždí Albert navštívit známé, Werther se opět schází s Lottou. Vyznává jí svou lásku. Ta poznává, že Werthera nejspíše také miluje, avšak její čest jí nedovolí klamat manžela. Werther odchází domů, napíše dlouhý dopis Lottě a pošle k Albertovi sluhu s prosbou o vypůjčení dvou zbraní, které dle svého tvrzení má na cestu, kterou hodlá vykonat. I když Lotta tuší nějaké neštěstí, postrkována Albertem je sluhovi předá.\n\nWerther se o půlnoci téhož dne těžce zraní střelou z pistole. Ráno je nalezen sluhou, který jde neštěstí oznámit otci Lotty. Před polednem Werther umírá i se svými nenaplněnými city. Je pohřben u dvou lip; v místě, které si sám určil.\n"}
{"id": "141361", "url": "https://cs.wikipedia.org/wiki?curid=141361", "title": "Balon Kysibelka", "text": "Balon Kysibelka\n\nKysibelka byl balon, předváděný v rámci Jubilejní výstavy 1891 v Praze. Proslavil se především svým prvním a jediným volným letem, který skončil ztroskotáním.\n\nBalon Kysibelka byl na Jubilejní výstavě poprvé vypuštěn 25. května 1891. Jeho vlastníkem byl podnikatel Maxmilián Wolf. Jednalo se o balón plněný svítiplynem, jeho objem činil 2000 m³. Nejprve fungoval pouze jako upoutaný balon, který byl na laně vypouštěn do výšky 100 m (současně sloužil jako reklama na Mattoniho minerální vodu Kysibelka). Pod tlakem veřejnosti se Wolf rozhodl provést s ním i volný let. Ten proběhl 16. června 1891.\n\nBalon, který se vznesl do výšky několika set metrů, nevydržel tlak expandujícího nosného plynu a praskl. Tříčlenná posádka přežila pozvolný pád bez zranění, byť poslední chvíle letu byly značně dobrodružné. Balon se zřítil na Reissenzahnovu slévárnu a koš skončil jen nevysoko nad výhní. Posádku zachránili dělníci slévárny. Podnikatel Wolf byl krátce vězněn, jeho další osud už není znám.\n\nTímto pokusem ale balony na Jubilejní výstavě neskončily – své balony zde úspěšně předvedli ještě francouzští vzduchoplavci Eduard Surcouf, Louis Godard a Eugéne Taupin, který předváděl seskok padákem.\n\n"}
{"id": "141363", "url": "https://cs.wikipedia.org/wiki?curid=141363", "title": "LZW", "text": "LZW\n\nLZW84 (Lempel-Ziv-Welch 84) je bezeztrátový kompresní algoritmus vyvinutý Abrahamem Lempelem, Jacobem Zivem a Terry Welchem. Byl publikován v roce 1984 jako vylepšení algoritmů LZ77 a LZ78 publikovaných v letech 1977 a 1978. Je relativně jednoduchý a rychlý, ale nedosahuje zdaleka tak dobré komprese jako náročnější algoritmy jako LZMA, je většinou horší než Deflate a neprovádí analýzu dat. Data prošlá algoritmem LZW84 jsou dále nekomprimovatelná, toto je rozdíl oproti algoritmu LZ77, po kterém lze data dále komprimovat pomocí algoritmu Huffman nebo podobného. Algoritmus byl až do roku 2004 zatížený patentem, dnes je patent prošlý, ale algoritmus byl mezitím překonán. Byl využíván (a je částečně dodnes) v archívech ARC, starých verzích ZIPu (PKZIP 0.x a 1.x), unixovém komprimačním programu compress (soubory s příponou „Z“), grafickém formátu GIF a dokumentech PDF.\n\nAlgoritmus nepotřebuje žádný slovník. Při kompresi a dekompresi si pouze vytváří pomocný seznam frází. Jedinou další informaci, kterou potřebuje znát, je seznam znaků, ze kterých si má vytvořit jednoznakový seznam frází (typicky 256 znaků ASCII). Algoritmus se tak hodí především pro síťové účely, kde ještě není znám konec přijímaných dat, ale jejich začátek už se může dekomprimovat.\n\nNejdříve se do nalezených frází zapíší všechny znaky abecedy. Pro demonstraci budeme předpokládat, že má abeceda pouze znaky a, b, c a d. Poté se opakují následující kroky, dokud je na vstupu text.\n\nVýstupem je pak řetězec 0102369803.\nOpět je nejprve potřeba zapsat do nových frází všechny znaky abecedy. My budeme vycházet opět z abecedy obsahující znaky a, b, c a d. Poté se opakují následující kroky, dokud je na vstupu číslo.\n\nVýstupem je pak řetězec abacdacacadaad.\n\n\"Tento postup má však jednu výjimku. Pokud je na vstupu větší číslo, než je index poslední nalezené fráze, vloží se znovu na výstup poslední výstup + jeho první znak. To samé se přidá také do nových frází...\"\n\n\n"}
{"id": "141364", "url": "https://cs.wikipedia.org/wiki?curid=141364", "title": "Psychologická literatura", "text": "Psychologická literatura\n\nPsychologická literatura se zaměřuje na popis duševního stavu, psychoanalýzu, hlubinnou psychologii (patologické jevy a pudy) a člověka. Proto se může chlubit označením „nadčasová“, protože její témata jsou neustále aktuální. Hlavní\nvliv na ni měli Fjodor Michajlovič Dostojevskij, Hermann Hesse, Franz Kafka a Freudova psychoanalýza. V Česku se rozvíjela především před druhou světovou válkou.\n\n\n"}
{"id": "141370", "url": "https://cs.wikipedia.org/wiki?curid=141370", "title": "Sopwith Cuckoo", "text": "Sopwith Cuckoo\n\nSopwith Cuckoo (: \"Kukačka\") byl dvouplošný torpédový bombardér používaný britským Royal Air Force (RAF). \"Cuckoo\" byl vyráběn společností Sopwith Aviation Company známou výrobou slavných stíhacích letounů Sopwith Camel a Sopwith Pup. I když byl \"Cuckoo\" zdařilým typem, jeho kariéra byla relativně krátká. Vyráběl se ve dvou variantách: Sopwith B.1 Cuckoo a Sopwith T.1 Cuckoo.\n\nPrvní let \"Cuckoo\" uskutečnil v červnu 1917 a první kusy byly RAF dodány v září 1918, což znamenalo, že do bojů první světové války už nezasáhly. Ještě v říjnu 1918 plánoval velitel britské Grand Fleet, admirál Sir David Beatty, útok na kotvící německou Hochseeflotte pomocí bombardérů \"Cuckoo\", které měly startovat z nové letadlové lodě HMS \"Argus\". Plán byl nakonec zamítnut a vzápětí skončila válka. Podobná operace provedená britskou \"Středomořskou flotou\" v roce 1940 proti italskému loďstvu v přístavu Taranto skončila nečekaně velkým úspěchem.\n\nPůvodně bylo objednáno přes 300 letounů \"Cuckoo\", ale stejně jako u ostatních letounů vyráběných na konci války byla po uzavření příměří objednávka zredukována. Nakonec se vyrobilo přes 140 strojů, i když jen necelá stovka vstoupila do služby u RAF. \"Cuckoo\" byl první letoun s kolovým podvozkem navržený pro operace z palub letadlových lodí jako torpédový bombardér a jeho křídla byla proto skládací. Pod svým trupem mohl nést jedno 18palcové (457 mm) torpédo. Letoun poháněl motor Sunbeam Arab o výkonu 200 hp (149 kW) a dokázal letounu udělit maximální rychlost 160 km/h. Kariéra bombardéru skončila už 1. dubna 1923, kdy byla rozpuštěna poslední peruť používající \"Cuckoo\".\n\n\n\n\n\n"}
{"id": "141373", "url": "https://cs.wikipedia.org/wiki?curid=141373", "title": "Čečkov", "text": "Čečkov\n\nČečkov je vesnice v okrese Benešov, součást obce Jankov. Nachází se 4 km na jih od Jankova. Je zde evidováno 14 adres.\n\nPrvní písemná zmínka o vesnici pochází z roku 1518.\n"}
{"id": "141376", "url": "https://cs.wikipedia.org/wiki?curid=141376", "title": "Čestín (Jankov)", "text": "Čestín (Jankov)\n\nČestín () je vesnice v okrese Benešov, která je součástí obce Jankov. Nachází se cca 3,5 km severovýchodně od Jankova. Je zde evidováno 13 adres. Pramení zde Strašický potok, který je levostranným přítokem řeky Blanice.\n\nV katastrálním území Čestín u Jankova leží části obce Čestín a Bedřichovice.\n\nPrvní písemná zmínka o vesnici pochází z roku 1318.\n"}
{"id": "141377", "url": "https://cs.wikipedia.org/wiki?curid=141377", "title": "Jankovská Lhota", "text": "Jankovská Lhota\n\nJankovská Lhota je vesnice v okrese Benešov, je součástí obce Jankov. Nachází se cca 1 km na sever od Jankova. Je zde evidováno 38 adres.\n\nPrvní písemná zmínka o vesnici pochází z roku 1408.\n"}
{"id": "141378", "url": "https://cs.wikipedia.org/wiki?curid=141378", "title": "Nosákov", "text": "Nosákov\n\nNosákov je vesnice v okrese Benešov, součást obce Jankov. Nachází se 3 km jihovýchodně od Jankova.\n\nPrvní písemná zmínka o vesnici pochází z roku 1318.\n\nNosákov dostal jméno od svého zakladatele Nosáka. Na východním okraji osady na návrší bývalo již ve 13. století sídlo vladyků z Nosákova. Roku 1426 ho koupil Mikeš z Nosákova od Rynarta Odlochovice a pak sídlil na tamní tvrzi. Počátkem 16. století patřila část osady k Voticím. Větší část Nosákova však patřila ke statku a tvrzi Háj u Hojšína a od roku 1538 k Neustupovu. Později patřilo 11 čísel k Neustupovu, 4 čísla k Odlochovicím a jeden statek k Vlčkovicím. V roce 1890 zde žilo 130 obyvatel, v roce 1980 již jen 47.\n"}
{"id": "141379", "url": "https://cs.wikipedia.org/wiki?curid=141379", "title": "Odlochovice", "text": "Odlochovice\n\nOdlochovice jsou vesnice v okrese Benešov, součást obce Jankov. Nachází se 4 km jihovýchodně od Jankova.\n\nOdlochovice je též název katastrálního území, ve kterém leží části obce Odlochovice a Podolí.\n\nPrvní písemná zmínka o vesnici pochází z roku 1346, kdy se zde připomíná Přibyslav z Odlochovic.. Až do 16. století v písemných pramenech následují jména zdejších majitelů tvrze, která byla kolem roku 1720 přestavěna na zámek. Statek se zámkem roku 1786 zakoupil Václav Ferdinand Brázda z Rombaldu (*1732) s manželkou Annou. Ti jej odkázali roku 1811 svému nejstaršímu synovi Václavovi (1775-1849), který vlastnil také Miličín. Ten měl syny Václava Antonína (* 1836) a Václava Ferdinanda, pozdějšího zemského poslance, ten jakožto bezdětný Odlochovice odkázal svému synovci Marianu Rombaldovi z Hochinfelsenu a jeho početné rodině.. Marian statek po roce 1918 prodal. V 50.letech 20. století byl zámek adaptován na Domov důchodců.\n\n\n\n"}
{"id": "141380", "url": "https://cs.wikipedia.org/wiki?curid=141380", "title": "Gorno-Altajsk", "text": "Gorno-Altajsk\n\nGorno-Altajsk (rusky Го́рно-Алта́йск) je hlavní město Altajské republiky v jihozápadní části Sibiře v Rusku. Žije zde obyvatel.\n\nDo roku 1932 se město jmenovalo Ulala (od roku 1922 byla Ulala správním městem vzniklé autonomní oblasti). V letech 1932–1948 se město jmenovalo Ojrot-Tura. Teprve v roce 1948 bylo město přejmenováno na Gorno-Altajsk.\n\nGorno-Altajsk leží v jihozápadní části Sibiře blízko tzv. Čujského traktu, vedoucího z Novosibirsku na hranici s Mongolskem. Rozkládá se na severu Altajské republiky kousek od hranic s Altajským krajem. Od Moskvy je vzdálen 3 641 km.\n\nŽije zde 53 538 obyvatel (2002), z toho tvoří většinu Rusové (83 %) a Altajci (12 %).\n\nV Gorno-Altajsku je nejvíce zastoupen průmysl spotřební, potravinářský a průmysl stavebních hmot.\n\n"}
{"id": "141381", "url": "https://cs.wikipedia.org/wiki?curid=141381", "title": "Řečanka", "text": "Řečanka\n\nŘečanka (\"Najas\") je rod jednoděložných rostlin z čeledi voďankovité (\"Hydrocharitaceae\"). Starší systémy často vylišovaly samostatnou čeleď řečankovité (\"Najadaceae\") obsahující pouze 1 rod: řečanka v širším pojetí (\"Najas\" s.l.).\n\nTento článek pojednává o rodě řečanka v širším pojetí (\"Najas\" s.l.). Někteří autoři z něho oddělují ještě menší rod řečanečka (\"Caulinia\" Willd.)\n\nJedná se o jednoleté nebo vytrvalé vodní rostliny s ponořenými listy i květy a kořenící ve dně. Listy jsou jednoduché, vstřícné nebo v přeslenech (často 3-četné přesleny) či střídavé (zpravidla však téměř vstřícné či v přeslenech), jsou přisedlé s listovými pochvami, které nejsou srostlé. Čepele jsou celistvé, se zubatým či pilovitým okrajem, čárkovité, jednožilné. Květy jsou jednopohlavné, rostliny jsou jednodomé nebo dvoudomé. Květy jsou jednotlivé, dosti redukované. Samčí květy mají na bázi soubor toulcovitých šupin a baňkovitý 2-pyský obal, který je někdy interpretován jako okvětí. Samičí květy jsou zcela nahé. Okvětí chybí či je velmi zakrnělé, nebo je za něj u samčích květů někdy považován obal. Samčí květy obsahují 1 tyčinku s přisedlým prašníkem. Opylování se děje pomocí vody. V samičích květech je gyneceum složené z 1 nebo 3 plodolistů (patrně záleží na interpretaci), je zdánlivě monomerické. Semeník je svrchní. Plod je suchý, nepukavý, nažka.\n\nJe známo asi 50 druhů, které jsou rozšířeny po celém světě, od chladného pásma po tropy.\n\nV ČR můžeme najít 2 druhy. Řečanka přímořská (\"Najas marina\") je vzácná a silně ohrožená (C2) vodní rostlina. Ještě vzácnější a kriticky ohrožená je řečanka menší neboli řečanečka menší (\"Najas minor\", syn.: \"Caulinia minor\" (All.) Coss. et Germ.).\n\n\nKvětena ČR: 8 nebo 9 díl\n\n\n \n"}
{"id": "141383", "url": "https://cs.wikipedia.org/wiki?curid=141383", "title": "Otradovice (Jankov)", "text": "Otradovice (Jankov)\n\nOtradovice jsou vesnice, která je součástí obce Jankov v okrese Benešov. Nachází se cca 2 km na západ od Jankova. Je zde evidováno 20 adres. Bývají označovány jako Jankovské Otradovice, protože v sousedství, asi 2 km jihozápadním směrem, se nachází vesnice, která se rovněž jmenuje Otradovice a je součástí města Votice.\n\nOtradovice leží v katastrálním území Jankov.\n\nPrvní písemná zmínka o vesnici pochází z roku 1385.\n"}
{"id": "141388", "url": "https://cs.wikipedia.org/wiki?curid=141388", "title": "Otradovice (Votice)", "text": "Otradovice (Votice)\n\nOtradovice jsou vesnice, která je součástí města Votice a spadá do jeho katastrálního území Budenín. Nachází se cca 2,5 km východně od Votic a asi 2 km jihozápadně od stejnojmenné vesnice Otradovice, která je součástí obce Jankov. Je zde evidováno 14 adres. Jihozápadně od osady pramení říčka Chotýšanka, která je levostranným přítokem řeky Blanice.\n\nPrvní písemná zmínka o vesnici pochází z roku 1378.\n"}
{"id": "141389", "url": "https://cs.wikipedia.org/wiki?curid=141389", "title": "Horatio Frederick Phillips", "text": "Horatio Frederick Phillips\n\nHoratio Frederick Phillips (1845, Streatham – 1924) byl letecký průkopník z Velké Británie, známý především svou originální konstrukcí mnohoplošníků.\nSvůj první pokusný 50 plošný stroj postavil v roce 1893 a jeho princip si nechal patentovat. Tento stroj byl při pokusech schopen vyvinout vztlak 200 kg.\n\nV roce 1904 předvedl dvacetikřídlý jednomístný stroj, který se však nevznesl.\n\nV roce 1907 jeho 200 plošný stroj uskutečnil první motorový let ve Velké Británii.\n"}
{"id": "141390", "url": "https://cs.wikipedia.org/wiki?curid=141390", "title": "Pičín (Jankov)", "text": "Pičín (Jankov)\n\nPičín je vesnice v okrese Benešov ve Středočeském kraji. Osada se nachází cca 3 km na sever od obce Jankov, jejíž je součástí. Je zde evidováno 40 adres. Protéká tudy říčka Chotýšanka, která je levostranným přítokem řeky Blanice. K Pičínu patří samota \"Lažany\".\n\nV Pičíně se nachází kaplička, ale také hospoda a koňská stáj Rabbit Trhový Štěpánov. Obec je známa bohatou spolkovou činností. Místní hasiči pořádají každoročně rybí hody a další akcí jsou výlety amatérských cyklistů pod názvem Cyklotour.\n\nPrvní písemná zmínka o vesnici pochází z roku 1379. V té dobře stála u rybníka tvrz a při ní i vladycký dvůr. Hospodařili zde rytíři, kteří se psali \"z Pičíny\", neboť se osada původně jmenovala \"Pičína\". Prvním známým majitelem byl Ješek Žluva (zemřel roku 1381), pak Matěj (zemřel roku 1390) a posléze Jakub z Pičíny a jeho manželka Anna. Poté se zde vystřídalo několik majitelů, například Petr Kořenský z Terešova, Oldřich Bechyňa z Lažan či Přech Popovský z Bezejovic. Od roku 1571 byl celý Pičín součástí panství jankovského, který drželi páni Jankovští z Talmberka. Během třicetileté války zdejší dvůr zpustl a tvrz zanikala.\n\nZdejší sbor dobrovolníků hasičů byl ustanoven v roce 1904. Od roku 1914 byl Pičín samostatnou obcí. Od roku 1920 zde byla vedena knihovna a v roce 1922 byla založena kronika. Pičínští osadníci si v roce 1923 postavili u rybníka kapličku se zvoničkou. Kaplička je osvětlena dvěma obloukovitými okny a uvnitř se nachází oltářík se sochou Panny Marie.\n\nPičín měl v minulosti mnohem více obyvatel než dnes. Například v roce 1869 zde žilo 240 obyvatel, v roce 1921 119 obyvatel a v roce 1950 163 obyvatel. V roce 2010 zde žilo pouze 69 trvale bydlících obyvatel.\n"}
{"id": "141391", "url": "https://cs.wikipedia.org/wiki?curid=141391", "title": "Podolí (Jankov)", "text": "Podolí (Jankov)\n\nPodolí je vesnice v okrese Benešov, součást obce Jankov. Nachází se 4 km na jih od Jankova. Je zde evidováno 12 adres.\n\nPodolí leží v katastrálním území Odlochovice.\n\nPrvní písemná zmínka o vesnici pochází z roku 1390.\n\n"}
{"id": "141392", "url": "https://cs.wikipedia.org/wiki?curid=141392", "title": "Vlachovo Březí", "text": "Vlachovo Březí\n\nMěsto Vlachovo Březí (německy či ) se nachází v okrese Prachatice v Jihočeském kraji. Leží asi 4 km severozápadně od Husince a 8,5 km ssz. od Prachatic, v nadmořské výšce 525 m v Šumavském podhůří při Libotyňském potoce v povodí řeky Blanice. Žije zde  obyvatel. Městem probíhá silnice II/144 (Volyně – Husinec). Historické jádro města je městskou památkovou zónou.\n\nPočátky vzniku Vlachova Březí lze datovat do druhé poloviny 13. století. Roku 1274 se připomínají bratři Vernéř, Vchyna a Michal ze Březí, a to jako svědkové při prodeji vsi Strašně Vítkem z Krumlova strakonickým johanitům. Jedná se o první zmínku o sídle. Má se však za to, že ves existovala již před tímto datem. První písemná zmínka o existenci kostela a faráře je z roku 1359, kdy bratři Jan, Konrád a Ješek ze Březí dosadili na zdejší faru kněze Oldřicha ze Březí. Další člen březského zemanského rodu, Linhart ze Březí, je připomínán roku 1380 jako purkrabí na nedalekém hradu Helfenburku. Předpokládá se, že již od počátku byla ve Březí tvrz, která byla několikrát vypálena (1468 a 1620), ale vždy obnovena. Při pozdějších úpravách bylo posíleno opevnění, byl vyhlouben příkop a v místě dnešní brány byla vystavěna věž. Kolem roku 1383 přešlo Březí do držení rodu Malovců z Chýnova a po Vlachovi (Vladislavovi) Malovcovi dostala ves roku 1415 jméno Vlachovo Březí.\n\nRoku 1538 povýšil český král Ferdinand I., na základě přímluvy tehdejšího majitele vsi Jana Oldřicha Malovce, ves Vlachovo Březí na městečko, které dostalo svůj znak (modrý štít se vzpínajícím se kozlem), mělo právo na tři trhy ročně a pečetit zeleným voskem. V roce 1569 převzal Vlachovo Březí Jan z Vchynic a o rok později se stal novým majitelem panství Jakub Černín z Chudenic, roku 1623 Jindřich Žákavec ze Žákavy. V letech 1656–1676 patřilo hraběti Karlu Leopoldovi z Caretto-Millesimo. A právě hrabě z  Caretto-Millesimo nechal ve Vlachově Březí přestavět starý kostel na nový – raně barokní. Krátce mezi léty 1676-1680 vlastnil panství baron Matyáš Gottfried z Wunschwitz. V roce 1680 koupil panství Gundakar z Ditrichštejna, v jeho rodu zůstal majetek až do vymření Ditrichštejnů v polovině 19. století. Ditrichštejnové pobývali ve svém hlavním sídelním městě Mikulově na Moravě, na zámku v Libochovicích či u císařského dvora ve Vídni. Roku 1858 vyženili majetek vymírajících knížat z Dietrichsteina rakouská hrabata z Herbersteinu, jinak dědicové zmíněných severočeských Libochovic či Budyně nad Ohří. Těm bylo panství roku 1945 dle dekretů presidenta E. Beneše konfiskováno. Od povýšení Vlachova Březí na městečko se zde začali usazovat jednotliví řemeslníci. V roce 1713 žilo v městečku 6 tkalců, 4 soukeníci, 2 kováři, 2 krejčí, cihlář, hrnčíř, řezník, zámečník a zedník. V druhé polovině 18. století byl nejrozšířenějším cechem cech soukenický. Význam soukenického cechu pak upadl v průběhu 19. století.\n\nV roce 1868 povýšil český král a rakouský císař František Josef I. Vlachovo Březí na město. Právě v 19. století dosáhlo Vlachovo Březí největšího počtu obyvatelstva ve své historii. Roku 1860 zde žilo 2572 obyvatel. Od tohoto roku počet obyvatel klesal a to především díky nedostatku pracovních příležitostí, minimálnímu rozvoji průmyslu (město nebylo napojeno na žádnou železniční trať) a také značnému vystěhovalectví, především do USA. 19. století bylo také příznivé pro vznik různých spolků a korporací, například místní výbory Národní jednoty pošumavské, Řemeslnické besedy Plánek, Ústřední Matice školské atd. Dynamicky se v této době rozvíjelo i místní školství. První zmínky o škole ve Vlachově Březí sahají až do roku 1662. Obecnou školu posílila roku 1902 smíšená měšťanská škola, kterou roku 1918 navštěvovalo 121 žáků ve třech třídách. Pošta zde úřaduje od roku 1866. Město v té době mělo i svou záložnu, lékárnu, špitál, opatrovnu sester sv. Karla Boromejského, šest mlýnů, soukenickou dílnu a cihelnu.\n\nOd 10. října 2006 byl obci vrácen status města. \n\n\nDvoukřídlý barokní zámek s dvorcem na půdorysu písmene L. Na jeho místě byla původně gotická tvrz, která vznikla zřejmě již ve 14. století. Tato tvrz byla již zřejmě za Žákavců přestavěná na raně barokní zámek. Jedna z prvních zmínek o zámku je ve smlouvě z r. 1676 o prodeji panství hr. karlem Leopoldem z Caretto-Millesimo baronu Matyáši G. Wunschwitzovi. Zámek v polovině 18. století opětovně přestavěli Dietrichsteinové. Důraz byl kdysi kladen především na opevnění, dnes je ale téměř zaniklé (poslední zbytek hradební zdi se nachází směrem k náměstí). Během 16. století došlo k dalším úpravám někdejší tvrze v renesančním stylu (sgrafita). Menší severní křídlo zámku je ještě středověkého původu a zřejmě i střední část východního křídla je z této doby. Po druhé světové válce připadl zámek, včetně všech přilehlých objektů, ředitelství Státního statku Šumava, odštěpný závod Vlachovo Březí. Poslední výraznější rekonstrukcí prošel zámek v 60. letech 20. století. V současné době je vlastníkem město Vlachovo Březí, které hledá vhodné využití pro tento objekt.\n\nRaně barokní kostel Zvěstování Panny Marie z let 1659–1669 nechal na místě staršího chrámu vystavět hrabě Karel Leopold z Caretto-Milessimo (1626–1689) a jeho žena Františka Eusebie baronka Hýzrlová z Chodů (kolem 1635–1668). Tu sem hrabě nechal i pohřbít. Ačkoliv se později tohoto svého velkostatku a zároveň trvalého zázemí vzdal, manželku na své nové panství ve Vilémově (na Čáslavsku), kde vybudoval novou rodinnou hrobku, již nepřenesl. Roku 1735 byly ke kostelu přistavěny boční kaple sv. Jana Nepomuckého a sv. Barbory. Jeho úpravy pak proběhly v 2. polovině 19. století. Roku 1930 byly odkryty zbytky románského kostela s polokruhovým portálem. Podélná stavba na půdorysu latinského kříže, se dvěma bočními kaplemi, věží na severní straně, sakristií s oratoří po jižní straně kněžiště. Zařízení je barokní z 18. století. Hlavní oltář pochází z roku 1773 od Ignáce Hammera z Čimelic. Na hlavním oltáři jsou sochy sv. Šebestiána, sv. Václava a sv. Vendelína. Rovněž zde je obraz Zvěstování Panny Marie, obnovený roku 1897. Boční oltáře jsou zasvěceny Navštívení Panny Marie a sv. Linhartu. V kapli sv. Jana Nepomuckého se nachází postříbřený oltář Panny Marie z roku 1760 (kopie oltáře z Mariazell) a krucifix z téže doby a dále oltář sv. Jana Nepomuckého dovezený snad z Mikulova. V kapli sv. Barbory jsou oltáře sv. Barbory (snad také z Mikulova) a sv. Anny. Křtitelnice je pozdně gotická s reliéfními štítky, v lodi kostela se nachází jedenáct lavic s řezanými postranicemi z první poloviny 18. století, v kapli sv. Jana Nepomuckého se nachází renesanční náhrobek Oldřicha Malovce z roku 1561. Na věži je zavěšen zvon Karel ulitý v roce 1592 známým pražským zvonařem Brikcím z Cynperka. Zvon nechal pro kostel zhotovit tehdejší majitel panství Karel Černín z Chudenic a na Březí, po němž také dostal zvon jméno). Pod kostelem zemanská hrobka.\n\nNa vrchu nad městem se nachází kaple Svatého Ducha (nazývaná také kaple Seslání Ducha svatého). Jedná se o osmistrannou barokní stavba sklenutou kupolí s lucernou. Kaple se připomíná již před rokem 1661, ale v nynější podobě existuje od 18. století. Ke kapli byla roku 1903 přistavěna podélná loď. V témže roce byla kupole vymalována. Oltář pochází z druhé poloviny 18. století s obrazem Seslání Ducha Svatého a s obrazem Panny Marie Svatodušské (Panny Marie Sněžné) pocházejícím z Říma z roku 1702. Okolo kaple se nachází křížová cesta z 1. poloviny 18. století a s úpravami z 19. století (podílel se na nich Jakub Bursa).\n\nNedaleko Schmiedova pivovaru se nachází židovský hřbitov se 170 náhrobky, z nichž nejstarší pochází z druhé poloviny 18. století. Náhrobky jsou stejného typu jako v nedaleké Volyni. Hřbitov byl na konci 20. století rekonstruován a je volně přístupný.\n\nV místě bývalého židovského ghetta (cca 100 metrů jihovýchodně od kostela), čp. 244 se nachází prosté stavení, které židovské náboženské obci zakoupil kníže Dietrichstein v roce 1784. Tato synagoga nahradila původní dřevěnou modlitebnu (přibližně na úrovni domu čp. 6) z roku 1711. Vnitřek synagogy zdobil skleněný lustr z konce 18. století, mosazné lustry a nástěnná renesanční ramena. Záclona před schránkou na tóru pocházela z roku 1811. Hebrejské texty na plátěných páskách pocházely z let 1824, 1836 a 1846. Synagoga byla využívána k bohoslužebným účelům až do roku 1924, kdy byla prodána na bydlení manželům Stuchlým.\nZdejší židovská obec měla nejvíce členů kolem roku 1830 a to 130. Později však začala upadat a samostatná náboženská obec ve Vlachově Březí zanikla v roce 1890. V roce 1924 se spojila s židovskou obcí v nedaleké Volyni. Na počátku 2. světové války zůstala ve Vlachově Březí pouze rodina Ledererů, jejichž obě děti unikly jisté smrti včasným odjezdem do Dánska. Z dospělých členů rodiny hrůzy koncentračního tábora nikdo nepřežil.\n\nRozsáhlá barokní budova panského pivovaru z 18. století je součástí zámeckého areálu. Na obou stranách je pivovar zakončen výraznými barokními štíty a ve středu budovy se nachází velká, do obou pater sklenutá síň.\n\nSocha pochází z roku 1794 a na podstavci je nápis:\n\"PIETAS ET ZELVS DIVO JOANNI NEPOMVCENO PVBLICAE FAMAE HONORISQVE PATRONO SACRAVIT AD 1794\"\n\nSocha Neposkvrněné Panny Marie byla zhotovena roku 1774 (obnovena v letech 1883 a 1900) z pískovce.\n\n\n\n\n\n\n"}
{"id": "141393", "url": "https://cs.wikipedia.org/wiki?curid=141393", "title": "Nieuport 10", "text": "Nieuport 10\n\nNieuport 10 byl francouzský jednomotorový stíhací dvouplošník z období první světové války.\n\nV lednu 1914 začal konstruktér Gustave Delage pracovat pro společnost Établissements Nieuport. Již v létě přišel s návrhem dvoumístného dvouplošníku Type X, který zamýšlel jako sportovní a závodní pro účast v letecké soutěži o Gordon Bennetův pohár. Typem X Delage založil koncepci rozvíjeneou během celé první světové války. Konstrukčně byl řešen jako malý dvousedadlový průzkumný dvouplošník s charakteristickými vzpěrami do „V“. Spodní křídlo mělo mnohem menší rozměry než horní dvounosníkové a díky tomu si letoun zachovával pevnost křídel dvouplošníků a zároveň získal stabilitu a dobrý výhled charakteristický pro hornoplošníky typu parasol. Tímto patentovaným uspořádáním nosné soustavy vzikl název jedenapůlplošník (sesquiplane).\n\nPo vypuknutí války byl Type X vyvíjen pro Aviation Militaire v celé řadě verzí. První vojenskou se stal Nieuport X.B připravovaný jako dvoumístný pozorovací. Tovární označení Type X.AV nesla podoba s pozorovatelem vpředu a pilotem za ním v kabině s dlouhým výřezem, X.AR měl opačné umístění posádky. \n\nVerze Nieuport X A2 (také Nie.X A2, nebo Nie.10 A2) odpovídala X.AR s možností instalace kulometné výzbroje. Tu tvořil kulomet Hotchkiss nebo Lewis montovaný pevně na horní křídlo, střílející vpřed nad okruhem vrtule. U verze s pozorovatelem sedícím za pilotem byl kulomet instalován pohyblivě na kloubovém závěsu Eteve.\n\nVerze Nie.10 C1 byla jednomístná stíhací, ze které byl vyvinut pozdější typ Nieuport 11. Nejčastěji byly vyzbrojeny kulometem Lewis nad horním křídlem se spouští ovládanou pilotem pomocí bowdenu. Vznikl také cvičný dvoumístný Nie.10 E2, z něhož byly odvozeny speciální školní Nie.82 E2 a Nie.83 E2. Z Nie.10 vznikl také experimentální trojplošník.\n\nLicenci na typ 10 zakoupila italská společnost Nieuport-Macchi, která je stavěla s vlastními úpravami ve velkých sériích. Dalším výrobcem „desítky“ se stala japonská Nakadžima, která produkovala Nie.83 E2 jako typ Ko-2. V Rusku se výrobou typu zabývaly továrny Duks a Lebeděv, které vyráběly jednomístné stíhací varianty s rotačními motory Le Rhône o výkonu 59 kW, Le Rhône o 81 kW, nebo Gnome Monosoupape s výkonem 74 kW. Standardní pohonnou jednotku francouzských Nie.10 všech verzí byl rotační devítiválec Le Rhône 9C o 59 kW s dvoulistou dřevěnou vrtulí Chauvière. Ojedinělé exempláře měly zabudovány sedmiválcové motory Gnome s identickým výkonem.\n\nAviation Militaire od roku 1915 zařadilo letoun k escadrillám N3, N15, N23, N26, N31, N37, N38, N48, N49, N57, N65, N67, N68 a N69. Se strojem Nie.10 C1 (výr. č. 320) létal na západní frontě také Georges Guynemer, budoucí letecké eso.\n\nBritské námořní letectvo operovalo s 38 kusy jednomístných Nie.10 u křídel č. 1, 3 a 4.\n\nBelgické letectvo zařadilo Nie.10 k escadrillám č. 1, 2 a 3. Do bojů s nimi zasáhla rovněž smíšená belgicko-francouzská escadrille č. 674.\n\nItalské letectvo používalo stroje od firmy Nieuport-Macchi u squadrglií č. 1, 2, 8, 70 a 71.\n\nV carském Rusku byl typ vyráběn do roku 1918 a zařazen k jednotkám na severní, západní, jihozápadní a rumunské frontě. Po Říjnové revoluci sloužily u Rudého letectva do roku 1925.\n\nV závěru války a po jejím ukončení se Nie.10 dostaly na Ukrajinu, do Finska, Brazílie, Portugalska, Srbska, Thajska a USA.\n\nV operační službě u Aviation Militaire a RNAS vydržely asi do konce roku 1916, část pak létala ještě v roce 1917. Vyřazované stroje od bojových jednotek nalezly uplatnění jako školní. Zejména v Itálii se určitý počet dočkal poválečného civilního provozu u soukromníků.\n\nÚdaje platí pro jednomístnou verzi\n\n"}
{"id": "141396", "url": "https://cs.wikipedia.org/wiki?curid=141396", "title": "Choratice", "text": "Choratice\n\nObec Choratice se nachází v okrese Benešov, kraj Středočeský, asi 16 km severovýchodně od Benešova. Žije zde obyvatel.\n\nPrvní písemná zmínka o obci pochází z roku 1205. Jméno obce snad bylo původně Chorůtice, ves lidu Chorůtova. Někdy koncem 11. nebo 12. století jakýsi Pravota daroval tuto ves i s platem ze sázavského přívozu klášteru benediktýnů sv. Jana Křtitele na Ostrově. Tak se vznik připomíná k roku 1205. Jak dlouho byla ves v majetku kláštera ostrovského se neví, klášter v době husitské zanikl a roku 1473 patřila ves sázavskému klášteru.\n\nV letech 1836–1852 došlo v celé rakouské monarchii k tzv. II. vojenskému mapování – Františkovo. Choratice jsou zde jmenovány jako \"Choratitz\", uváděno je zde 27 domů, 30 obyvatel, 4 koně a 6 nejmenovaných míst.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Choratice \"(přísl. Javor, Xaverov, 325 obyvatel)\" byly v roce 1932 evidovány tyto živnosti a obchody: 2 hostince, kovář, krejčí obuvník, obchod s lahvovým pivem, obchod se smíšeným zbožím, švadlena, 2 trafiky, velkostatek Pecha.\n\nNa území obce zasahuje silnice II/110 v úseku Ostředek – Sázava a z této silnice odbočuje III/1108 do Choratic. Železniční trať ani stanice na území obce nejsou.\n\nZ obce vedly v roce 2012 autobusové linky např. do těchto cílů: Benešov, Chocerady, Praha, Sázava.\n\n"}
{"id": "141398", "url": "https://cs.wikipedia.org/wiki?curid=141398", "title": "Karlštejn (městys)", "text": "Karlštejn (městys)\n\nMěstys Karlštejn se nachází v okrese Beroun, Středočeský kraj, asi 9 km jihovýchodně od Berouna. Žije zde obyvatel. Městys se nachází v centrální části chráněné krajinné oblasti Český kras po obou stranách řeky Berounky. Městys je pojmenován podle hradu Karlštejna. Zaujímá dvě katastrální území s názvy původních vsí: Budňany na levém břehu Berounky, kam patří i hrad, a Poučník na pravém břehu Berounky, kde se nachází i nádraží Karlštejn. Základní sídelní jednotka Karlštejn I zahrnuje celou levobřežní část městyse, včetně hradu, Karlštejn II pak oblast kolem nádraží a v záhybu Berounky východně od nádraží. Poučník se nachází západně od nádraží, resp. západně od potoka přitékajícího od golfiště na Voškově, na jihozápadě na Poučník navazuje Krupná.\n\nMěstys je součástí Chráněné krajinné oblasti Český kras. Na levé straně Berounky do severozápadní částí území Budňan spadá část údolí Bubovického potoka až těsně před Kubrychtovu boudu, Mokrý vrch (421 m n. m.) a Velká hora (421,8 m n. m.), v pásu od sedla mezi těmito kopci směrem na východ je soustava opuštěných lomů, z nichž největší je Malá Amerika, a zčásti zalesněný hřeben až k Dubu sedmi bratří. K městysi Karlštejn patří i část nezalesněného území s hospodářskou usedlostí Amerika severně od lomu Kanada. Blíže řece se nacházejí kopce Prostřední hora (383,4 m n. m.) a Javorka (383,8 m n. m.), která je směrem k mostu zakončena Budňanskou skálou. Podél silnice od Mořiny a centrem Budňan protéká Budňanský potok.\n\nVýchodně od údolí Budňanského potoka patří k Budňanům hřeben Bučina, v blízkosti hradu kopec Kněží hora (357 m n. m.), hřeben Haknovec a vrch Haknová (402 m n. m.), přímo u centra Budňan se tyčí vrch Plešivec (362 m n. m.). Na západě sousedí Budňany se Srbskem, na severu s Bubovicemi a Kozolupy, na východě s Mořinou a na jihovýchodě s Hlásnou Třebaní.\n\nV západní části katastrálního území Poučník se nachází osada Poučník a ve svahu osada Krupná. Oblast kolem nádraží Karlštejn a sídelní celek východně od nádraží tvoří základní sídelní jednotku Karlštejn II. Mlýn u jezu ve východní části k. ú. Poučník se nazývá Klučice. Poučník na pravém břehu Berounky sousedí na západě s Kornem a na jihu s Bělčí (částí Litně).\n\nHrad Karlštejn byl postaven v letech 1348–1365. První písemná zmínka o vsi v podhradí hradu Karlštejn pochází z roku 1348. Středověké městečko Budňany bylo zmíněno poprvé roku 1441, Karlštejn byl stále jeho osadou. V roce 1952 vznikla obec Karlštejn spojením obcí Budňany a Poučník.\n\nV Poučníku byl od 17. století do začátku 20. století malý panský pivovar, po zastavení výroby v roce 1901 sloužil jako sklad liteňského piva.\n\nOd 23. ledna 2007 byl obci Karlštejn vrácen status městyse.\n\nMěstys Karlštejn se rozkládá na dvou katastrálních územích, která odpovídají původním sloučeným obcím: \"Poučník\" a \"Budňany\". Dále se člení na 4 sídelní jednotky: Karlštejn I, Karlštejn II, Krupná a Poučník.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Budňany \"(přísl. Karlštejn, 960 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: lékař, 2 cukráři, obchod s dobytkem, družstvo pro elektrisaci v Budňanech, galanterie, 2 holiči, 4 hostince, konsum Včela, 3 krejčí, malíř pokojů, 3 obuvníci, pekař, obchod s lahvovým pivem, pohlednice, pokrývač, 3 řezníci, 6 obchodů se smíšeným zbožím, spořitelní a záložní spolek pro Budňany, stavební družstvo, stavební podnikatelství, trafika, truhlář, obchod s uhlím, vápenka, Nadační velkostatek, zámečník.\n\nV obci Poučník \"(přísl. Klučice, Krupná, 315 obyvatel, samostatná obec se později stala součástí Karlštejna)\" byly v roce 1932 evidovány tyto živnosti a obchody: cihelna, obchod s cukrovinkami, elektrárna, hotel U nádraží, kolář, kovář, mlýn, pekař, 2 obchody s lahvovým pivem, restaurace, 8 rolníků, obchod se smíšeným zbožím, 2 trafiky, vápenice, 2 zahradnictví, výroba zmrzliny.\n\nDopravní síť\n\nVeřejná doprava 2011\nV 70. letech 20. století jezdily speciální benzinové autobusy Robur v kabrioletové úpravě (nazývané \"karlštejnbus\") od parkoviště u Berounky na hrad Karlštejn. Autobusy byly tři a byly očíslovány i barevně rozlišeny: červený (č. 3), modrý a zelený. K jízdám měl dopravce (ČSAD KNV Praha, provozovna Beroun-Králův Dvůr) zvláštní povolení. Koncem 70. let prodělaly vozy generální opravu, povolení však nebylo prodlouženo a doprava byla zrušena. Jeden z dochovaných autobusů (červený, č. 3) nyní vlastní soukromí majitelé z Nymburska.\n\nTuristicky atraktivním územím prochází množství turistických značených tras. Z Mořinky přes hrad Karlštejn kolem Dubu sedmi bratří a Kubrychtovy boudy do Svatý Jan pod Skalou vede červeně značená Cesta Vojty Náprstka č. 0001, nejstarší dochovaná turisticky značená trasa v Česku. Od Dubu sedmi bratří vedou dvě značené trasy do Mořiny: modrá údolím Budňanského potoka, žlutá kolem Malé Ameriky a soustavy mořinských lomů. Od nádraží Karlštejn vede žlutá značka kolem hradu a do Hlásné a Zadní Třebaně a zelená značka na Běleč a Liteň. Z Mořinky po červené ke hradu Karlštejn a dále po žluté do Zadní Třebaně je trasována evropská dálková trasa E10. Z centra Budňan po žluté a dále po červené směrem k Svatému Janu pod Skalou je vedena naučná stezka.\n\nPo silničce údolím Budňanského potoka je pod hrad Karlštejn od Mořiny přivedena cyklistická trasa č. 0013 Praha – Karlštejn.\n\n\n\n\n"}
{"id": "141399", "url": "https://cs.wikipedia.org/wiki?curid=141399", "title": "Hrzín (Ratměřice)", "text": "Hrzín (Ratměřice)\n\nHrzín () je vesnice v okrese Benešov, která je součástí obce Ratměřice. Nachází se cca 2 km severovýchodně od Ratměřic. Je zde evidováno 18 adres. Při jihozápadním okraji osady protéká Strašický potok, který je levostranným přítokem řeky Blanice.\n\nPrvní písemná zmínka o vsi (\"Hyrzin\") pochází z roku 1318.\n"}
{"id": "141400", "url": "https://cs.wikipedia.org/wiki?curid=141400", "title": "Všestudy (okres Chomutov)", "text": "Všestudy (okres Chomutov)\n\nVšestudy () jsou obec se obyvateli v Ústeckém kraji v okrese Chomutov. Nacházejí se asi 6,5 kilometru východně od okresního města Chomutov ve východní části okresu v nadmořské výšce okolo 335 metrů. Po většinu své historie byly součástí chomutovského a později červenohrádeckého panství a po zrušení poddanství se staly samostatnou obcí. Od devatenáctého století patřily k nejstarším místům hnědouhelného hornictví na Chomutovsku.\n\nNázev vesnice je odvozen ze slovesa \"studiti,\" které kromě běžného významu znamenalo také \"nemilým se činiti.\" Německý tvar \"Schössl\" zkomolením české varianty a přidáním přípony \"-l.\" V historických pramenech se jméno vesnice vyskytuje ve tvarech Wssestud (1325), Czestul (1325), Wssestud (1369), in Wssyestud (1375), Wssiestad (1399), Wssestad (1405), in Wssestud (1412), Schössel (1571), Ssestudy (1571), Schöstla (1604), Ssesl (1606), Schöszl a Scheszl nebo Schal, Schössel (1846) a Všestudy nebo Schössl (1848).\n\nVesnice vznikla u obchodní stezky zvané Míšeňská silnice, která spojovala Chomutovsko s Litoměřicemi. Její průběh sleduje účelová komunikace, která vede po rozvodí mezi Chomutovkou a Bílinou jižně od Pesvic, Všestud a Sušan. Cesta dále pokračovala k Moravěvsi, u které se stočila na sever k Lovosicím a Litoměřicím. Jeden kilometr jižně od Všestud se nacházela křižovatka pěti cest označená sloupem božích muk a východně od křižovatky stával hostinec s osadou \"Buschenpelz\" (též Puschenpelz či Pošumpelec). Na jejich místě se nachází nepatrné rozvaliny a silážní jáma.\n\nPodle archeologických nálezů byla vesnice a její okolí osídlená již v mladší době bronzové lidem knovízské kultury. Urbanistické řešení vesnice svědčí o jejím plánovitém založení na křižovatce tří cest snad již ve třináctém století. První písemná zmínka o vesnici však pochází až z roku 1325, kdy ji postoloprtský klášter Porta Apostolorum spolu s dalšími dvěma vesnicemi prodal za 95 kop grošů na dobu života pesvického rychtáře Konráda a jeho syna Jana chomutovské komendě řádu německých rytířů. Brzy po Konrádově smrti však řád Všestudy prodal. Již v této době zde stál kostel svatého Michaela archanděla s farou.\n\nPozději byly Všestudy zřejmě součástí chomutovského panství, protože z roku 1559 se zachovala kupní smlouva, podle které je Jan z Veitmile na krátkou dobu prodal Niklovi Hochhauserovi z Hochhausu a na Jezeří. Výčet chomutovského panství z let 1560–1563 u Všestud uvádí 21 poddaných a povinnost odebírat pouze chomutovské pivo. Od třicátých letech šestnáctého století se, i přes snahu Ferdinanda II. Tyrolského v šedesátých letech téhož století, v okolí Chomutova šířila protestantská víra. Ve Všestudech je uváděn katolický farář Jakob Schultiss, ale zachovaly se také stížnosti chomutovského hejtmana Mikuláš Langa z Langenhardu z let 1565 a 1567, ve kterých žádá arcibiskupa, aby faráře napomenul za jeho nevhodné chování. V roce 1588 vesnici získal spolu s Chomutovem Jiří Popel z Lobkovic, který zahájil důslednou rekatolizaci. Podporovali ji chomutovští jezuité, kterým musely Všestudy v půlročních obdobích platit přes 41 kop grošů. Přes podporu katolické víry získali všestudský kostel protestanté a podle dochované zprávy jim zůstával ještě v roce 1611.\n\nRoku 1594 byl veškerý majetek Jiřího Popela z Lobkovic zabaven. Přestože ve vesnici žilo pouze sedmnáct poddaných, byla vesnice oceněna na více než 12 178 kop grošů. Spolu s dalšími ji koupil Adam Hrzán z Harasova a připojil k červenohrádeckému panství, jehož součástí Všestudy zůstaly až do roku 1850. Část vesnice však až do roku 1618 patřila Ladislavu Hrobčickému, od kterého je koupil Asman starší Štampach ze Štampachu.\n\nSynové Adama Hrzána podpořili v roce 1619 krále Fridricha Falckého a o rok později byli po bitvě na Bílé hoře odsouzeni ke ztrátě celého majetku. Zdislav Haras z Harasova si však dokázal naklonit císařského komisaře knížete Karla z Lichtenštejna, díky kterému většina majetku obou bratrům zůstala. Zabaven však byl štampachovský díl vesnice s nedalekými Bílenci. Roku 1623 jej koupil František Clary de Riva a od něj o tři roky později Michna z Vacínova, který ho připojil k postoloprtskému panství. V průběhu třicetileté války byla vesnice poškozena, zanikla fara a snížil se počet obyvatel. Podle Berní ruly z roku 1654 v ní žilo pět sedláků a jedenáct chalupníků, kteří měli dohromady sedmnáct potahů, čtyřicet krav, 38 jalovic, 66 prasat, 78 ovcí a 25 koz.\n\nOsada Buschenpelz byla jedním nejstarších z center těžby hnědého uhlí na Chomutovsku. Doly zde vznikaly již na začátku devatenáctého (snad již na konci osmnáctého) století. Kromě nákladnických dolů (\"Antonín Karel, Trojice Pavel, Anna Bernard, Josef Václav\" a \"Matyáš\") tu byl otevřen také obecní důl \"Michal\" a dva vrchnostenské doly rodu Buquoyů: \"Jiří\" a \"Gabriela.\" Dobývaly dvě uhelné sloje o mocnosti jeden a tři metry uložené v hloubce do třiceti metrů. Do poloviny století jich zůstalo jen pět. Pracovalo v nich maximálně pět horníků a jejich rodinní příslušníci, a jejich roční produkce proto dosahovala maximálně tří tisíců tun uhlí. Doly zanikly během hospodářské krize po roce 1873, ale v následujících letech byly otevřeny tři jiné, které se udržely až do posledního desetiletí devatenáctého století. Celková produkce dolů v okolí Všestud činila asi 120 tisíc tun uhlí.\n\nNa konci devatenáctého století měřilo území obce 432 hektarů, z nichž 412 hektarů sloužilo jako orná půda. Pěstovala se především pšenice, ječmen, menší množství žita a ovsa, dále také řepa, brambory a jetel. Místní chovali celkem 39 koní, 190 kusů hovězího dobytka, 245 ovcí, 24 koz, 72 prasat a 24 včelstev. Řemeslo zde provozovali čtyři zedníci, kovář, švec, truhlář a tři tesaři. Z obchodníků tu byli řezník, hokynář a fungovaly tři hospody. V té době zde žili jen obyvatelé německé národnosti, ale po první světové válce bylo postaveno pět zemědělských usedlostí pro rodiny českých legionářů. Vodu zajišťovalo osmnáct studní hlubokých až osmdesát metrů, ale během suchých obdobích zůstávala voda pouze ve čtyřech. O připojení k vodovodu z Pyšné do Havraně se začalo jednat až v roce 1932.\n\nV roce 1938 československá armáda u vesnice připravovala palebná postavení pro děla a kulomety, což se setkalo s nesouhlasem místních německých obyvatel, kteří museli kopat zákopy. Německé vojsko vesnici obsadilo 9. října 1938 a němečtí obyvatelé vzápětí zabrali česká hospodářství.\n\nNa začátku padesátých let dvacátého století bylo založeno jednotné zemědělské družstvo, ale brzy bylo zrušeno a jeho pozemky převzal státní statek, jehož areál vznikl na místě staršího panského dvora. Na počátku osmdesátých let k němu přibyl areál kravína a pro jeho nové zaměstnance muselo být postaveno dvacet nových rodinných domů. V šedesátých letech se uvažovalo o výstavbě elektrárny, místo které však byla postavena Elektrárna Tušimice II. Až do roku 1991 vesnici hrozila likvidace kvůli těžbě hnědého uhlí, a bránila tak rozvoji vesnice. Obec se proto začala výrazněji rozvíjet teprve v devadesátých letech, kdy byla kromě jiného provedena plynofikace, dokončila se stavba kanalizace a byla opravena čistírna odpadních vod.\n\nVesnice leží 6,6 km východně od Chomutova ve stejnojmenném katastrálním území s rozlohou 5,11 km². Sousedí se Strupčicemi na severu, Hošnicemi na východě, Bílenci na jihovýchodě, Údlicemi na jihozápadě a Pesvicemi na západě. Většinu rozlohy katastrálního území tvoří zemědělská půda. Výměra orné půdy činí 470 hektarů a jedenáct hektarů připadá na zahrady a trvalé travní porosty. Lesy zde žádné nerostou. Zbytek území jsou vodní, zastavěné a ostatní plochy. Koeficient ekologické stability je pouze 0,03, což území řadí mezi oblasti s velkým narušením přírodních struktur a nezbytnými technickými zásahy k nahrazení základních ekologických funkcí krajiny. Rybník pod kostelem je napájen drobnou bezejmennou vodotečí, která se přibližně po 1100 metrech vlévá do Hošnického potoka.\n\nGeologické podloží je tvořené miocenními písky, štěrky, jíly a podřadně uhelnými slojemi. Celá oblast leží v geomorfologickém celku Mostecká pánev, podcelku Chomutovsko-teplická pánev a okrsku Jirkovská pánev. Nejvyšší bod se nachází jihozápadně od vesnice. Je jím kóta s nadmořskou výškou 350 metrů nedaleko místa s pomístním názvem \"Na Stráni.\" Půdy pokrývají území ve trojici pásů ve směru od severozápadu k jihovýchodu. Ve středním pásu vznikly černozemě a v okrajovým pásech převažují smonice. Do malé oblasti severozápadně od vesnice zasahují pelozemě a severně od zástavby se vyskytují také antropozemě.\n\nPři sčítání lidu v roce 1921 zde žilo 299 obyvatel (z toho 153 mužů), z nichž bylo 25 Čechoslováků, 273 Němců a jeden cizinec. Kromě tří evangelíků byli římskými katolíky. Podle sčítání lidu z roku 1930 měla vesnice 312 obyvatel: 54 Čechoslováků, 256 Němců a dva cizince. S výjimkou devíti evangelíků a sedmi lidí bez vyznání se hlásili k římskokatolické církvi.\n\nPrůměrný věk obyvatel vesnice v prosinci 2015 byl 39,1 roku.\n\nVšestudy leží v Ústeckém kraji v okresu Chomutov a patří k ORP Chomutov.\n\nPo zrušení poddanství v devatenáctém století se vesnice stala samostatnou obcí, kterou zůstala až do poslední čtvrtiny dvacátého století. Do roku 1890 k ní patřily také Okořín a Pesvice. Od 1. ledna 1981 do 23. listopadu 1990 patřily Všestudy jako místní část k Otvicím a poté se znovu osamostatnily.\n\nDne 22. května 1938 se konaly volby do obecních zastupitelstev. Z rozdělených 163 hlasů ve Všestudech získala 130 hlasů Sudetoněmecká strana a 33 hlasů dostaly jiné české strany.\n\nV místních volbách se volí sedm členů obecního zastupitelstva. Při volbách do obecního zastupitelstva na funkční období 2014–2018 byla volební účast v obci 52,03 % a do zastupitelstva bylo zvoleno pět členů ČSSD a dva kandidáti bez politické příslušnosti. Starostkou se stala Jana Holoubková bez politické příslušnosti a místostarostou Jiří Kejř z ĆSSD.\n\nPodél severního okraje vesnice prochází silnice druhé třídy II/251 z Jirkova přes Havraň směrem k Postoloprtům, která končí u Bitozevsi, kde se napojuje na silnici II/250. Do vesnice vede pouze odbočka, u které stojí zastávka autobusové linkové dopravy. Nejbližší železniční stanicí je Jirkov zastávka vzdálená asi pět kilometrů.\n\nVe vesnici není žádné školské zařízení. Ve druhé polovině devatenáctého století zde fungovala dvoutřídní škola, kterou pro nedostatek žáků uzavřeli roku 1965, a děti obvykle dojíždějí do školy ve Strupčicích. Z kulturních institucí je k dispozici pouze veřejná knihovna. V budově obecního úřadu sídlí také myslivecké sdružení Dubina.\n\n\n\n\n"}
{"id": "141404", "url": "https://cs.wikipedia.org/wiki?curid=141404", "title": "Oleksovice", "text": "Oleksovice\n\nMěstys Oleksovice (německy \"Gross Olkowitz\") se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1220. K 31. březnu 2009 byl obci navrácen status městyse.\n\n\nKde přesně tvrz stála, není známo. V roce 1272 je uváděn vladyka Vlk z Oleksovic, jehož sídlo není známo. Tvrz je poprvé zmiňována až roku 1543, kdy Jan z Lipé propustil vesnici s tvrzí z léna Janu Kytlicovi ze Lhoty. Tvrz následně vlastnili Dubňanští z Bařic a také Doupovci z Doupova. V roce 1559 je pak jako nový majitel uváděn Vilém Kusý z Mukoděl. V 17. století po převodu statku pod loucký klášter ztratila tvrz význam a zanikla.\n\n\n"}
{"id": "141405", "url": "https://cs.wikipedia.org/wiki?curid=141405", "title": "Dolní Dunajovice", "text": "Dolní Dunajovice\n\nObec Dolní Dunajovice (německy \"Unter Tannowitz\", resp. \"Untertannowitz\") se nachází v okrese Břeclav v Jihomoravském kraji. Žije zde obyvatel. Jedná se o vinařskou obec v Mikulovské vinařské podoblasti (viniční tratě Ořechová hora, Pod Slunným vrchem, Dunajovský kopec, Kraví hora, Mlýnská, Zimní vrch, Plotny). V Dolních Dunajovicích se dne 14.12.1870 narodil rakouský kancléř a později rakouský prezident Karl Renner (1870–1950).\n\nStaré Dunajovice – První vesnické sídliště se nacházelo západně od nynější obce na návrší pod Slunečnou, Jánskou horou a Liščím kopcem. Toto místo bylo zvoleno především z bezpečnostních důvodů. Předpolí sídliště bylo močálovité. V roce 1920 byly odkryty tzv. liščí díry, které sloužily v době války jako bezpečný úkryt pro ženy, děti a staré muže. Staré Dunajovice zanikly s největší pravděpodobností v polovině 10. století. Obec tak musela být podobně jako jiné obce a města v Sudetech nově osídlena.\n\nHrabě Rudolf Tieffenbach zrušil v obci robotu. Na jeho počest nechávali občané jednou týdně vyzvánět kostelními zvony. Když se jednou rozhodli konšelé zvyk zrušit, zvony zvonily samy od sebe. Tento zvyk zanikl až ve 20. století.\n\nV obci k počátku roku 2016 žilo celkem 1700  obyvatel. Z nich bylo 849  mužů a 851 žen. Průměrný věk obyvatel obce dosahoval 42,7% let. Dle Sčítání lidu, domů a bytů provedeném v roce 2011, kdy v obci žilo 1687  lidí. Nejvíce z nich bylo (16%) obyvatel ve věku od 30 do 39  let. Děti do 14 let věku tvořily 13,4% obyvatel a senioři nad 70 let úhrnem 6,9%. Z celkem 1461  občanů obce starších 15 let mělo vzdělání 40,5% střední vč. vyučení (bez maturity). Počet vysokoškoláků dosahoval 6,1% a bez vzdělání bylo naopak 0,5% obyvatel. Z cenzu dále vyplývá, že ve městě žilo 861 ekonomicky aktivních občanů. Celkem 86,9% z nich se řadilo mezi zaměstnané, z nichž 67% patřilo mezi zaměstnance, 1,9% k zaměstnavatelům a zbytek pracoval na vlastní účet. Oproti tomu celých 46,8% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 792 obyvatel obce (což je 46,9%), se hlásilo k české národnosti. Dále 382 obyvatel bylo Moravanů a 21 Slováků. Celých 395 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Dolní Dunajovice. Ta je součástí děkanátu Mikulov - Brněnské dicéze v Moravské provincii.Při censu prováděném v roce 2011 se 396 obyvatel obce (23%) označilo za věřící. Z tohoto počtu se 280 hlásilo k církvi či náboženské obci, a sice 225 obyvatel k římskokatolické církvi (13% ze všech obyvatel obce), dále 2 k Církvi československé husitské a 4 k českobratrským evangelíkům. Úhrnem 518 obyvatel se označilo bez náboženské víry a 773 lidí odmítlo na otázku své náboženské víry odpovědět.\n\n\n\n\n"}
{"id": "141406", "url": "https://cs.wikipedia.org/wiki?curid=141406", "title": "Vratěnín", "text": "Vratěnín\n\nObec Vratěnín (německy \"Fratting\") se nachází v okrese Znojmo v Jihomoravském kraji na státní hranici s Rakouskem a hraničním přechodu Vratěnín / Drossendorf. Na východě sousedí s Uherčicemi, na severu s Mešovicemi, na rakouské straně ze západu s obcí Schaditz a z jihu s Oberthürnau. Žije zde obyvatel.\n\nUspořádání obce a až do roku 1945 mluvený „Ui“ dialekt němčiny (bavorsko-rakouský) poukazuje na osídlení bavorskými německými kmeny kolem roku 1050, ale především na německou kolonizaci z jihovýchodu ve 12/13. století. Vratěnín je poprvé zmiňován v roce 1251 \"Wichardem de Tyrna\" jako \"ecclesia Wratingen\", kdy se stal součástí premonstrátského kláštera v Gerasu, pod který spadal až do konce druhé světové války. V roce 1325 obdržela ves od Jana Lucemburského městská práva, která byla při nástupu nových zeměpánů pravidelně obnovována. V roce 1498 přibylo ke starým výsadám ještě právo výročního trhu.\n\nZa Krajířů z Krajku městečko získalo oprávnění uzavírat manželské smlouvy a právo vlastního soudu. Vratěnínem vedla císařská silnice z Vídně do Prahy. Přepřahovací poštovní budova s ubytováním a hostincem byla v roce 1723 povýšena na hlavní poštovní stanici. Městečko ztratilo na svém významu po odklonění nové císařské cesty přes Znojmo na Moravské Budějovice. Neblahý vliv pro rozvoj města mělo i rozhodnutí císaře Josefa II. zrušit zdejší klášter. Po první světové válce připadla obec s převahou německého obyvatelstva k Československu, což vedlo později ke značnému národnostnímu napětí. Po Mnichovu byla obec připojena k Německu a po skončení druhé světové války patřila k prvním obcím, které v obnoveném Československu vysídlily své německé obyvatelstvo.\n\nPo nastolení komunistické diktatury, kolektivizaci zemědělství a vzniku železné opony byla obec vedena jako zániková se stavební uzávěrou. Důsledkem bylo zrušení zdravotního střediska a později i školy. Obrat ve vývoji nastal až po sametové revoluci, kdy bylo zrušeno zakázané a hraniční pásmo i a byl opět otevřen hraniční přechod do Rakouska. V roce 1995 obdržela obec modrou stuhu za rozvoj společenského života a v roce 1996 titul Vesnice roku. Urbanistické jádro, lidová venkovská architektura a několik zachovalých kulturních památek vedlo v roce 1995 na podkladě vyhlášky ministerstva kultury k prohlášení obce vesnickou památkovou zónou. V roce 2014 získala obec i starosta obce v krajském kole Vesnice roku další ocenění.\n\nKatastrální území Vratěnína se rozprostírá na jihozápadním okraji okresu Znojmo, od jehož okresního města je obec vzdálena 45 km a na půli této trasy leží městys Vranov nad Dyjí. Území Vranovska tvoří spolu s Vratěnínem jednadvacet obcí rozprostřených kolem Vranovské přehrady. Z jihu kopíruje katastr obce hranici s Rakouskem, čímž na jihovýchodě území zasahuje do chráněných meandrů řeky Dyje – do Národního parku Podyjí. Malebnost okolní krajiny prostoupené lesy, polnostmi a rybníky dokresluje na české straně zřícenina hradu Frejštejn, zámek Uherčice, hrad Bítov, zřícenina hradu Cornštejn, zámek Vranov nad Dyjí a na rakouské hrad Hardegg, zámek Drosendorf, hrad Raabs a premonstrátský klášter v Gerasu. Vratěnín je vnímán i jako vstupní brána do jindřichohradeckého okresu, kde se nachází 22 km vzdálený městys Slavonice – městská památková rezervace. Ze severu zasahuje do vranovské oblasti výspa třebíčského okresu 16 km vzdálený městys Jemnice, bývalé středověké královské a hornické město.\n\nNa darovací listině premonstrátům v Gerasu nazývá \"Wichardus de Tyrna\" roku 1251 obec \"ecclesia Wratingen\". Němci jí říkali Fratting a moravský název zněl \"Wrateny\", objevují se i tvary \"Wratenin\" či \"Frattern\". Název pravděpodobně pochází ze jména lokátora. Založení vsi podle německého práva dokládají názvy tratí jako například Liess, Loos, Hofließ, Baumließ (vylosovaná půda), ale také vlastní půdorys a historické jádro obce. V názvech tratí se také dochovala památka na nářečí bavorských osadníků a až do roku 1945 mluvený „ui” dialekt německých Jihomoravanů.\n\nPo odsunu německého obyvatelstva v roce 1945 upadly německé názvy tratí v zapomnění. Novým osídlencům z českého a moravského území názvy v krajině jednak nic neříkaly, ale hlavně se do utváření nových pomístních názvů promítla poválečná nenávist ke všemu německému. Do roku 1945 používalo původní obyvatelstvo pomístní jména – Schanowitz, Scheibließ, Langließ, Türkitz, Steinviertel, Tiebsgraben (Diebsgraben), Rabotacker, Galgenberg, Rauchenwarth, Liess, Loos, Hofließ, Baumließ, Ferngrad, Ober Vornhart, Unter Vornhart, Hartgraben, Neureith, Goldbrunn, Mühlweg, Zwischenwegacker, Zuließ, Königreith. Po roce 1945 pracovali hlavní představitelé obce na tvorbě nového označení honů – U celnice, Paseky, U královy studánky, Zlatá studánka, Vratěnínská, Na dlouhých, Michalkovo, U vepřína, Smýkalovo, Šanovice, U hluboké, Pod donátem, U Rancířova, Pod silnicí, Mokré vrchy, Sahara, U nového dvora, U kola, Na daleké, U Ludně.\n\nOd roku 1646 signovala obec vlastní pečetí. Jméno obce se nacházelo v hořením oblouku barokního štítu a pečetní pole zdobily tři okvětní lístky růží. Přímo uprostřed se vyjímala iniciála „F” (=Fratting). Erbovní privilegium nebylo Vratěnínu sice králem Janem Lucemburským v roce 1325 při povýšení na město uděleno, ale Gregor Wolný uvádí, že obec používala erb s českým lvem. Za starosty Martina Kincla v roce 1997 Vratěnín obdržel dekret o udělení obecního znaku a praporu. Na zeleném štítě se nachází zlatý jednoocasý napravo obrácený korunový lev s červenou zbrojí držící v pravé tlapě stříbrný meč. V červených rozích štítu jsou umístěny dvě náústky k sobě obrácené stříbrné poštovní trubky se zlatými šňůrami a kováním. Nový znak vychází z rodového erbu Berchtoldů, kteří v polovině 17. stol. Vratěnín vlastnili.\n\nKrajina je z velké části dlouhodobě zemědělsky obhospodařována. Zemědělské plochy se rozkládají na 1092 ha. Ekologickou rovnováhu přírody narušily scelené lány orné půdy na 1057 ha a likvidace rozptýlené dřevinné vegetace. Většina trvalých travních porostů v nivách byla rozorána. Území je postiženo větrnou i vodní erozí. V pohraničním pásmu byla za totalitního režimu KSČ vědomě zlikvidována veškerá dřevinná vegetace, kterou se nepodařilo dosud obnovit. Lesy o výměře 292 ha se vyskytují v údolí Dyje a na severním okraji katastru. Jsou tvořeny smrky a borovicemi, ale i malými lesíky původního dubu a habru. Zvláště přirozené a typické lesní porosty se nachází na svazích chráněného údolí řeky Dyje. Nivní lesíky mají poměrně přirozenou skladbu topolů, vrb a olší.\n\nGeomorfologicky se katastrální území rozprostírá na Uherčické pahorkatině, která se řadí do provincie České vysočiny, celku Jevišovické pahorkatiny a podcelku Bítovské pahorkatiny. Území obce tvoří po většinou nevysoká pahorkatina a poměrně plochá údolí, která se prohlubují a zařezávají směrem k údolí Dyje. V jižní části katastru, kde je reliéf plochý, se jedná hlavně o vápnité spraše. Naopak v severní a východní části převažují kyselé horniny – biotické pararuly a ortoruly, které doplňují amfibolity a krystalické vápence. Silné zastoupení mají většinou erodované černozemě, několik ploch hnědozemě s ostrůvky hnědozemních černozemí, luvizemě, typické kambizemě, rendziny a pararendziny. V nivách jsou zastoupeny půdy glejové fluvizemě nebo splachové hlinité sedimenty, občas hnědozemě.\n\nCelé území odvodňuje Vratěnínský potok s několika bezejmennými potůčky. Vzhledem k tomu, že všechny vodní toky byly za minulého režimu zregulovány, chybí na březích porosty nebo jsou značně řídké. Řeka Dyje zasahuje do katastru na hranici s obcí Stálky. Vratěnínský potok se vlévá se do říčky Blatnice u obce Uherčice, kde kopíruje hranici katastru. Na území se nalézá vodní plocha Vratěnínského rybníka a bezejmenného rybníka na jednom z přítoků Vratěnínského potoka. Malá vodní nádrž vytváří centrum obecní návsi a další se nachází v lese v blízkosti územní hranice obce Mešovice. Celkově je povodí Vratěnínského potoka málo vodné. Nejvodnatější bývají měsíce únor a březen. Vratěnín leží v mírně teplé a suché klimatické oblasti (T9) s teplým jarem a podzimem, taktéž suchou a teplou zimou. Z části je ovlivněna teplou klimatickou oblastí T2. K inverzím dochází především v údolích a na náhorních plošinách je klima hodně větrné.\n\nÚzemí po obou stranách dnešní hranice mezi Českou republikou a Rakouskem bylo v roce 1188 přenecháno biskupem z Pasova Theobaldem hrabětem z Bergu s petičním právem nad třemi kostely vsí \"Waltchirchen\" (Waldkirchen an der Thaya), \"Chirchperch\" (Niklasberg an der Thaya) a \"Fistriz\" (Nová Bystřice)“ \"Wichardu z Wichartslagu\" z rodu Kueringů. Kuenringové ze Zöbingu-Weikertschlagu byli ministeriálové hrabat z Perneggu-Drossendorfu. Jejich úkolem bylo podporovat misijní práci a získávání půdy západním a severním směrem. Prvním krokem mělo být nejprve zřízení farního kostela na předkřesťanských oltářních místech. Klášteru v Gerasu a ženskému v Perneggu byla svěřena oblast jistého kněze Bertholda, jehož farnost sahala od vsi Rappolz přes Weikertschlag až ke Grossau. V roce 1251 přibylo území farnosti \"Wratingen\" (Vratěnín) darované Wichardem z Tyrnau, pravděpodobně rodinným pokračovatelem kueringské kolonizace.\n\nPáni z Trnavy, ministeriálové hrabat z Perneku, si vybudovali nad vsí Dolní Trnávka (Unter-Thürnau) hradní sídlo. Z hradu jednak střežili brod přes Dyji na zemské stezce z Dolních Rakous přes jihozápadní Moravu do jihovýchodních Čech, ale také od 1. poloviny 12. století kolonizovali v Podyjí. \"Wernhard de Trnowa\" si od moravského markraběte Vladislava Jindřicha (1192–1222) vysloužil právo kolonizovat na sever od rodového hradu moravské území při rakouské hranici a oblast na jih od Jemnice. \"Heilwida\", sestra či blízká Wernhardova příbuzná, se za markraběte Vladislava Jindřicha provdala. Během vlády krále Přemysla Otakara II. (1247–1278) posílilo postavení Vikarta z Trnavy. Jeho statky se rozkládaly nejen na rakouském, ale i českém a moravském území. Připomínán je také jako purkrabí znojemský a vranovský, mincmistr vídeňský. Ve Vratěníně si vybudovali páni z Trnavy tvrz a psali se s přídomkem \"na Vratěníně\" (německy Herren von Thürnau zu Fratting). Hrad Thyrnu pak držel bratranec Wernhard, který vystavěl své sídlo na Budči u Jemnice. Ves Vratěnín je sice poprvé písemně zmíněna ve spojení s patronací premonstrátům v Gerasu v roce 1251, ale pravděpodobně byl kostel založen mnohem dříve, při stavbě nového kostela v roce 1771–1773 byl nalezen základní kámen datovaný letopočtem 1115.\n\nPanství pánů z Trnavy přešlo s částí moravských statků na začátku 13. století do rukou Habsburků, kteří jej propůjčili pánům z Klingenberka. Jan (Johann) z Klingenberku vlastnil v roce 1319 Mladoňovice u Jemnice, ale doložené jsou i městečko Vratěnín, popluží v Lubenci a Sonovci, ves Rancířov, v Mešovicích dědiny platné, v Lubnici (Hafnerluden) dvůr s dědinami platnými, v Kostníkách dědiny platné a dvě dvořiště. Povýšení vsi na městečko králem Janem Lucemburským v roce 1325 připomíná kopec zvaný \"Galgenberg\" využívaný k výkonu vyššího (hrdelního) soudu. Klingenberky vystřídali páni z Waldsee a Drozdovic. Roku 1348 udělil král Karel IV. moravské léno Vratěnín Jindřichu z Waldsee. V tomto roce zde byla zřízena celnice a poštovní přepřahací stanice. Po krátkém drozdovickém „intermezzu” Mikuláše Pillunga z Jilkova se stal na Drozdovicích (Drosendorfu) hejtmanem Konrád II. Krajíř z Krajku a Landštejna, manžel Pillungovy dcery. Za věrné služby králi Zikmundovi a jeho zeti vévodovi a markraběti Abrechtovi V. získal zemské úřady v Korutanech a později post hofmistra krále Fridricha III. Krajířové se usadili v roce 1422 také na jižní Moravě, kdy od krále Zikmunda dostali zástavou Frejštejn a v roce 1423 potvrdil král Lipoltovi z Krajku i Vratěnín. Při té příležitosti obnovil udělení městského práva. Po smrti Leopolda z Krajku, pána na Landštejně, Bystřici a Frejštejně se v roce 1433 velmi sporadicky objevuje v pramenech jeho bratr Jan z Krajku. V roce 1444 je titulován jako nejvyšší stolník korutanský a hejtman v Drosendorfu. Na všech listinách používal Jan nejen predikát „z Krajku“ a „z Frejštejna“, ale někdy i „z Vratěnína“.\n\nMajetky na Moravě převzal Wolfgang z Krajku a v roce 1465 k nim přibyl hrad Cornštejn. Do zemských desk zapsaná majetková změna v roce 1466 zahrnovala vesnice: Kunějov, Purštal (Hradiště), Lhota, Peršlák (Nový Vojířov), Albeř, Žišpachy (Blato), Waysmpoch (Bílá), Kalprun (Kaproun), Artolč (Artoleč), Minišlog (zaniklá ves Mnich), Cizkrajov, Vratěnín, Mladoňovice, Štálek (Stálky), Krajzink (Křeslík), Franštýn (Podhradí nad Dyjí), Chrlopy (Korolupy), Rancieřov (Rancířov), Teufmpoch (Hluboká), Šatice (Schaditz), Kostníky, Staré Město (Staré Město pod Landštejnem), Košťálkov (ves zanikla), Peršláček (Podlesí), Dobrotín, Kuní (ves zanikla), Penharec (Pernarec), Bečlov (Veclov), Ebrgeř (Dobrohoř), Dětrajch (Dětřiš), Košlák (ves zanikla), Valtinov, Vitňov (Vitíněves), Limbach (Schweiggers u Zwettlu). Za účelem sepsání dědičného majetku nechal Wolfgang v roce 1487 sepsat urbář krajířovského panství. Vladislav II. potvrdil synům Lipoltovi a Jindřichovi v roce 1493 držbu dědictví a v roce 1498 po převodu majetku obnovil znovu městská privilegia, ke kterým přidal právo výročního trhu. K Cornštejnu, který Wolfgang v závěti Leopoldovi a Jindřichovi přidělil, náležela území: zbořený hrad Franštýn (Frejštejn), městečko Vratěnín, Mladoňovice (Mladoňovice), Štálek (Stálky), Krajzink (zaniklá ves Křeslík), Franštýn (Podhradí nad Dyjí), Chrlopy (Korolupy), Uherčice, Mešovice, Rancieřov (Rancířov), Teufmpoch (Hluboká), Šatice (Schaditz), Kostníky.\n\nPři převzetí dědičného majetku stával ve Vratěníně panský dvůr se dvěma plužinami. Jindřich přesídlil později na Dačice. Lipolt zastával pozici nejvyššího zemského sudího a zemřel někdy kolem roku 1515–1516. Jindřich se ujal panství na Cornštějně, které předal v roce 1524 synovi mladému Volfovi. Až do roku 1526 se psali oba s predikátem „z Cornštějna”. Po té Volf pravděpodobně přesídlil na vybudovanou tvrz ve Vratěníně, kdy se až do roku 1532 píše s přídomkem „z Vratěnína”. Bratři Wolf ml., Lipolt a Johann spravovali k hradu patřící statky nejprve tedy z Vratěnína. V roce 1534 získal Volf lénem hrad Točník. Od roku 1538 až 1553 se píše podle vsi bratr Lipolt, který měl v držení i ves oslavanského kláštera Hlubokou. V roce 1540 je Johann z Krajku uváděn poprvé ve spojení s Novými Uherčicemi (Neu Ungarschitz). Krajířové tak definitivně překládají správu panství na nově budované sídlo. I když Václav držel Uherčice už po roce 1549, s výstavbou nového sídla započal až po roce 1553. V letech 1551–1552 doprovázel jako zástupce rodu Krajířů císaře Maxmilián II. na cestě do Itálie za novou španělskou manželkou. Václav z Krajku snížil poddaným robotu a povolil městu volné čepování vína za roční odvod 14 sudů vína vrchnosti ve čtyřech splátkách. Také přenechal městu výběr mýtného s ročním úrokem 4 zlatých moravských. Roku 1561 se zřekl obecní správy ve prospěch tržních měst Vratěnína a Frejštejna, dále i vesnic Stálky, Mešovice, Korolupy, Größing a Lubnice. Povolil městečku uzavírat sňatky a vést správu nad dávkami pro sirotky. Václav také nechal v městečku zřídit nižší soud pro právní neshody mezi poddanými, na kterém zasedalo po jednom zástupci z každé vesnice spadající pod jeho panství.\n\nVáclav a jeho žena Johanna z Dohny prodali panství Uherčice v roce 1564 Adamovi Wolfovi Krajíři z Krajku z Joslowitz (Jaroslavice) synovi bratrance z Nové Bystřice (Neu Bistritz). Roku 1562 přešlo panství Uherčice i se vsí Vratěnín na dolnorakouského šlechtice Volfa Štrejna ze Švarcenavy. Tvrz byla přestavěna na zámeček a městečko se také nacházelo na Fabriciově a Komenského mapách. 24. června 1691 Cechovní řád pivovarů ze Znojma povolil obci čepovat pivo do vzdálenosti 5 mil. O místním cechu ševců pochází písemné zprávy z konce 18. století.\nV roce 1643 obec vyhořela a o dva roky později vypálili Švédové farní dvůr, taktéž lehlo popelem 22 domů. Požáry se opakovaly ještě v letech 1803, 1816 a 1817, které také z poloviny zničily i bývalý klášter.\n\nŘehoř Tomáš Volný popsal Vratěnín v polovině 19. století následovně:\n\n31. října 1918 se shromáždili zástupci obecních zastupitelstev německých obcí dačického politického okresu a soudního okresu Jemnice ve Slavonicích, aby se vyjádřili proti včlenění jimi řízených obcí do nového československého státu, což deklarovalo i zastupitelstvo obce Vratěnín. Dne 3. listopadu 1918 byla na krajském shromáždění ve Znojmě vyhlášena provincie Deutschsüdmähren (česky Německá jižní Morava). Ve Vratěníně sestavili obyvatelé německých obcí rakouskou domobranu, proti které vyrazil 11. prosince 1918 československý vojenský oddíl směrem od Mešovic, později vystřídaný 75. pěším plukem z Jindřichova Hradce. Národnostní nepokoje v německých obcích doznívaly ještě v roce 1920, takže vojenský oddíl odešel z pohraničí až rok po podepsání smlouvy v Saint-Germain.\n\nJedním z nejpalčivějších problémů se ukázala otázka personálního zajištění ve státních úřadech v obci a s ní spojená loajalita zaměstnanců. Zaměstnancům německé národnosti byly nabídnuty jazykové kurzy češtiny nebo přeložení do vnitrozemí za účelem zdokonalení se ve státním jazyce. Tento přístup neměl ze strany místních úředníků a zaměstnanců zvláštní odezvu a situace nebyla z národnostního hlediska nikdy uspokojivě vyřešena. Němečtí zaměstnanci pošty, matriky, soudu i s četníky byli z velké části vystřídáni a na jejich místech pracovali po celou dobu existence první republiky většinou Češi. Další nárůst českého obyvatelstva nastal s příchodem učitelského personálu a po rozparcelování collaltovského velkostatku. Po úpravě zemské hranice v mezistátní byly vybudovány na české straně nové celnice a ve Stálkách v roce 1924 služebna finanční stráže. V roce 1922 byly do kostela zakoupeny z dobrovolné sbírky 4 kostelní zvony. V roce 1930 nařídila biskupská konzistoř v Brně vratěnínskému faráři sloužit dvakrát do měsíce mši s českou promluvou a uložila mu, aby se „\"pilně učil česky\"”.\n\nNa nacionální útlak reagovali ve Vratěníně Němci hned v roce 1918 založením místní organizace Německého školního spolku (později pod názvem Deutscher Kulturverband) a po pozemkové reformě zřízením spolku turnerského. Rozloha zemědělských ploch obce činila 1172 ha, na usedlostech se chovalo celkem 600 kusů skotu a 400 kusů prasat a lesnictví se provozovalo na 182 ha. Obecná německá škola, která je v obci jako farní zmiňována již v roce 1662, obdržela novou budovu v roce 1879. Ve školním roce 1919/1920 byla ve Vratěníně zřízena na čp. 56 česká státní menšinová škola a jejím prvním učitelem byl jmenován František Kabelka. Školu navštěvovaly v prvním školním roce 3 děti. Od 1. dubna 1920 se pak škola nacházela v jídelně farního úřadu. V městečku i nadále fungovala pošta, matrika, četnická stanice (r. 1937 vrchní strážmistr Karel Toman), nová celnice mezi Vratěnínem a Drosendorfem, družstevní Raiffeisenkasse, knihovna, chudobinec, praxe obvodního lékaře s lékárnou, zvěrolékař a od roku 1935 zubař. V místě provozoval živnost jeden kovář, řezník a dva hokynáři – jeden se zájezdním hostincem.\n\nDen před příchodem vojsk wehrmachtu v říjnu 1938 odcházeli z městečka především státní úředníci a zaměstnanci, učitelé z českých škol, četníci a vojáci se svými rodinami – jednalo se vesměs o úředníky dosazené během prvorepublikového počešťování pohraničí. 8. října 1938 vjeli nacističtí vojáci za bouřlivého provolávání slávy do Vratěnína. Vojsko se zdrželo jeden týden; mužstvo bylo ubytováno u obyvatel v soukromí a velení v hostinci. 15. listopadu vítali občané hesly \"„Wir danken dem Führer!”\" (Děkujeme Vůdci!) Adolfa Hitlera, který se zde zastavil na své cestě pohraničím. Městečko Vratěnín se stalo sídlem místní organizace NSDAP (Uherčice, Mešovice, Lubnice a Korolupy) a protiletecké ochrany. Oblastní organizace Hitlerjugend sídlila ve Znojmě. Obec byla připojena k Třetí říši a spolu s obcemi Korolupy, Uherčice, Mešovice a Lubnice patřila pod Reichsgau Niederdonau – Říšská župa Dolní Podunají s politickým centrem ve městě Horn.\n\n5. dubna 1945 obdrželi starostové obcí a selští vedoucí (Ortsbauernführeři) od okresního selského svazu (Kreisbauerschaftu) důvěrný oběžník pro vyklizení okresu. Zemědělci měli podle oběžníku k úniku použít vlastní povozy. S sebou si měli vzít pouze oděvy, kuchyňské nádobí a jídlo. Zemědělské stroje měly být zničeny nebo alespoň vážně poškozeny. V obci nastala okamžitá mobilizace oddílu Volkssturmu, který zajišťoval kopání zákopů a budování protitankových zátarasů. Z 8. na 9. května přijela Rudá armáda. 8. června 1945 zajaly revoluční gardy pod velením plukovníka Vladimíra Hobzy statkáře Zawadila, hospodského Otmara Reibera, sedláka Augusta Högenauera (Rakušana), sedláře Balzera a vrchního lesního Huberta Schreibera, které považovali za zástupce místní organizace NSDAP. Gardisté je odvezli do Dešné, kde je po těžkém týrání 10. června zastřelili. Až na sedm rodin, které musely nuceně pracovat na zabraných usedlostech, odsunuli gardisté 9. června veškeré německé obyvatelstvo přes hranici ve Vratěníně do Dolního Rakouska. Zbylých Němců se týkal odsun v březnu v roce 1946.\n\nPo ukončení druhé světové války vedl obec správní komisař (B. Pařízek) a správní komise v čele s předsedou (vrch. srážm. K. Janderka, velitel stanice SNB ve Vratěníně; říd. uč. K. Niederhaftner, správce obecné školy ve Vratěníně). Už v létě 1945 začala v obci fungovat odbočka Svazu přátel SSSR. Krátce před volbami, 12. května 1946, se konalo na zámku v Uherčicích slavnostní předání „dekretů o vlastnictví půdy” 160 národním správcům selských usedlostí do výměry 20 ha v pohraničních obcích Uherčice, Коrolupy, Lubnice, Vratěnín a Mešovice. Po volbách, 26. května 1946, ve kterých v obci zvítězila KSČ (KSČ 125, ČSL 22, ČSD 64, ČSNS 38), se stal prvním předsedou MNV František Coufal (KSČ). Dne 5. září 1946 zahájila ve vsi vyučování \"Lidová zemědělská škola\", která byla pro zemědělskou mládež obcí Vratěnín, Mešovice, Uherčice, Lubnice a Korolupy povinná. Na škole vyučoval říd. uč. Niederhafner a zemědělec Venhoda, absolvent vyšší školy zemědělské. Po roce nesla škola nový název \"Základní odborná škola rolnická\" s hlavními učebními obory družstevnictví a zemědělská ekonomika. Pozici správce školy zastával z důvodu nedostatku pedagogického personálu stále Karel Niederhafner. V listopadu 1946 dostalo vedení obce (zastávající úlohu střediska pohraničního kraje budějovického okresu) za úkol založit odbočku Svazu brannosti (s činností pro všechny pohraniční obce okresu) a v zimě roku 1946 museli novopečení rolníci, povětšinou čeledíni, deputátníci a domkáři, projít týdenním kursem polního hospodářství. Po únoru 1948 byl Bohumil Pařízek z Vratěnína zvolen do Okresního akčního výboru NF v Moravských Budějovicích. V roce 1948 vydal brožuru „Vratĕnín 450 let mĕstysem: 1498–1948”. V parlamentních volbách 30. května 1948 volilo obyvatelstvo obce jednotnou kandidátku NF bez jediného bílého lístku, za což obec obdržela titul „Vlastenecká obec”.\n\nVratěnínské JZD bylo dáváno ostatním JZD v moravskobudějovickém okrese za vzor a bylo také prvním JZD na okrese, které přešlo na hospodaření JZD IV. typu. Doboví autoři článků označovali místní JZD \"vzorovým družstvem\", neustále ho vychvalovali za příkladné plnění předepsaných dodávek či dokončení žňových prací. Vratěnín měl obzvláště pro svoji pozici na hranici s Rakouskem demonstrovat výdobytky nastoleného komunistického kursu. Od roku 1948 docházelo při budování železné opony a zřizování zakázaného a pohraničního pásma k omezování volného pohybu – obyvatelstvo se nesmělo zdržovat mimo prostor veřejných cest, silnic a tratí od soumraku do svítání, k tomu přibyl zákaz fotografovat a filmovat. Podle zcela zvláštní směrnice prověřovalo MNB místní občany a teprve „kladně prověřené“ osoby dostaly povolení k trvalému pobytu. Ostatní obyvatelstvo bylo vysídleno.\n\nCelostátně uskutečněný převod zemědělské techniky a mechanizace ze státních traktorových stanic do JZD zatížil družstvo dluhy. Ekonomické potíže družstva nakonec komunisté vyřešili likvidací JZD a jeho převodem do státního statku. Státní statek Lesná působil od roku 1960 a vyčlenil se z okrajových částí Státních statků Znojmo a Jaroměřice nad Rokytnou, tvořený obcemi Vranov nad Dyjí, Štítary, Uherčice, Vysočany a Zálesí. V roce 1962 se do statku připojila jednotná zemědělská družstva Šumná, Vratěnín, Stálky, Lančov, Podhradí nad Dyjí a Podmyče. V období normalizace byla obec zařazena mezi obce tzv. ostatního významu a funkci střediskové obce plnila obec Uherčice. V roce 1974 byla na území obce vyhlášena stavební uzávěra. Veřejné instituce jako matrika, pošta, škola a zdravotní středisko byly postupně přemístěny do Uherčic a obec byla označena za „zánikovou”. V roce 1976 proběhly první volby do sloučeného Místního národního výboru střediskové obce Uherčice, pod kterou nakonec usnesením plenárního zasedání č. XIX-503/16 Místního národního výboru Vratěnín ze dne 24. dubna 1980 s platností od 1. července 1980 připadla i obec Vratěnín. Pod společný MNV (pro obce Korolupy, Lubnice, Uherčice a Vratěnín) se sídlem v obci Uherčice patřila i místní část obce Vratěnína Mešovice. Po přemístění matriky byla obec od 1. 1. 1986 příslušná do nového matričního obvodu Uherčice.\n\nOd založení obce až do odsunu v roce 1945 byl Vratěnín typickou německou vesnicí na česko-rakouské hranici s absolutní většinou německého obyvatelstva. Farnost obsazovali až do roku 1945 rakouští mniši z premonstrátského kláštera v Gerasu a zrovna tak se tomu dělo v době existence kláštera augustiniánů. Národnostní politika první republiky způsobila navýšení českého obyvatelstva, které bylo zastoupeno hlavně dosazenými státními a veřejnými zaměstnanci, vedle toho pak zemědělskými dělníky (zdejší hospodářský dvůr byl součástí uherčického velkostatku). Někteří státní zaměstnanci pocházeli ze smíšeného manželství. Německé obyvatelstvo pak zastupovali převážně dobře situovaní sedláci a řemeslníci.\n\nV roce 1921 měl Vratěnín 528 obyvatel, z toho kolem čtyř set Němců a jednoho sta Čechů. Při volbách do Národního shromáždění volilo české kandidáty pro poslaneckou sněmovnu 56 obyvatel, pro senát 18, německé kandidáty pro poslaneckou sněmovnu 253 obyvatel, pro senát 222 obyvatel. Po obecních volbách roku 1919 zůstalo české obyvatelstvo bez zastoupení, v roce 1923 dosáhlo na spojené kandidátky 2 mandátů, německé obyvatelstvo 13 mandátů.\n\nČeská menšinová škola byla umístěna od března 1920 v klášterní místnosti na faře. Ve školním roce 1922/23 ji navštěvovalo 7 dětí z Vratěnína a Mešovic, v roce 1923/24 11 dětí. Po první etapě odsunu v červnu 1945 a březnovém dokončení v roce 1946 byla obec nově osídlena převážně moravským zemědělským proletariátem z blízkého okolí. Obec až do současnosti (2014) nedosáhla původního počtu obyvatel, nyní žije v obci přibližně 290 občanů české a moravské národnosti.\nKatolické obyvatelstvo Vratěnína provázely po celý život náboženské obřady církevního roku. O velikonoční neděli došlo po první světové válce k oživení starého zvyku „Saatreitens“ (jízda po osení v Rakousku a Bavorsku), kdy ráno po slavnostní mši objížděli muži a mládenci na koních hraniční kameny svých luk a polnosti za předčítání evangelií na čtyřech zastaveních. O vánocích se lidé těšili na takzvané „vyhánění oveček“. Nesměl chybět ani květinový průvod o svátku Božího těla. Významnou společenskou událostí byly poutě a procesí pořádaná například k poutnímu kostelu P. Marie Bolestné v Mutné na Slavonicku neboli na tzv. Montserrat, ke kostelu Maria-Dreieichen nebo Panny Marie Sněžné v Dolním Rakousku. Pozornosti ze strany obyvatel se těšily tradiční poutě do Mariazell. Obecní slávou byla samozřejmě pouť k poctě patrona zdejšího kostela velkého apoštola Jakuba. Nesměly chybět jarmarky, lidové veselice a taneční zábavy.\n\nV ústavě zakotvené právo občanů „shromažďovat se a tvořit spolky“ (1867) se odrazilo i na spolkovém životě v obci. Němcům ve Vratěníně poskytovalo možnost vyjadřovat svou národní identitu, sdružovat se s ostatními lidmi z obce i okolí a rozvíjet společné zájmy. Sociální spolek, který se staral o postižené veterány z války, zde fungoval od roku 1881 pod názvem k. k. Militär-Veteranen-Verein für Fratting und Umgebung a měl své čety i v přifařených obcích. Obec veteránům dovolovala prodej tabáku a zřizování trafik. Také premonstráti z Gerasu umožňovali válečným postižencům drobné úklidové nebo řemeslné práce. Veteránský spolek z Vratěnína se zasloužil o budování pomníků padlým hrdinům z první světové války. V roce 1881 byl založen také vzdělávací „Fortbildungsverein in Fratting”.\n\nVznik včelařského spolku (Bienenzucht-Verein) jako pobočky Rakouského včelařského spolku v roce 1886 měl velmi prozaické vysvětlení. Dle výpovědi pamětníků měly být včelíny rozmístěny na klášterních polnostech. Premonstráti většinou i spolky vedli nebo se v nich hojně angažovali. Med byl poté rozdělen mezi klášter a členy spolku. Pro malý počet členů byl spolek na konci roku 1912 rozpuštěn.\n\nPrvní zmínka o spolku dobrovolných hasičů (Freiwillige Feuerwehr) se objevuje v roce 1897 při hasičských slavnostech v Dolním Rakousku (například v Drosendorfu ve společnosti se sbory z obcí Eibenstein, Nondorf, Großau, Obergrünbach, Speisendorf, Pommersdorf, Mostbach a Groß-Siegharts). V národnostně smíšených oblastech vznikaly tzv. \"Schutzvereine\" (obranné spolky). K podpoře německého národního školství na jazykové hranici založili Němci v roce 1896 místní skupinu Deutscher Schulverein pro Vratěnín a okolí, pod kterou fungoval (1911) horolezecký klub „Klettenklub Fratting\".\n\nNejvýznamnějším a největším německým nacionalistickým spolkem na Moravě byl Bund der Deutschen Südmährens. Místní skupina pro oblast Vratěnín-Uherčice vznikla v roce 1899. Hlavním úkolem spolku bylo udržování majetku a zejména půdy v německých rukou, hospodářská a finanční podpora německého obyvatelstva. V pohraniční oblasti pomáhal zprostředkovat práci podle národnostního „klíče“. Organizoval také kulturní akce a charitu. Hospodářský spolek „Deutscher landwirtschaftlicher Verein” pro Vratěnín a okolí vznikl v roce 1903 a o deset let později v roce 1913 založili malí a střední zemědělci křesťansko-zemědělský spolek Deutschmährischer Bauernselbshilfeverein. Dne 7. června 1914 proběhlo svěcení vlajky vesnického spolku svobodné omladiny pro udržování místních tradic Burschenvereinu\n\nK početně silně zastoupeným spolkům patřil od roku 1920 Deutscher Turnverband (tělocvičný spolek podle vzoru Friedricha Ludwiga Jahna). Turnverein organizoval pro své členy i různá společenská a kulturní vystoupení včetně přednášek. Raiffeisenkasse Fratting und Umgebung GmbH (Raiffeisenova družstevní záložna a spořitelna Vratěnín a okolí, s.r.o), sdružená v nové republice pod Centrálním svazem německých zemědělských družstev pro Moravu, Slezsko a Slovensko/Zentralverband der deutschen landwirtschaftlichen Genossenschaften Mährens, Schlesiens und der Slowakei zřídila v roce 1936 družstevní Getriedelagerhaus Fratting GmbH/Obilné silo Vratěnín s.r.o.\n\nZa národního socialismu v době Třetí říše došlo k zrušení mnoha spolků, některé se staly součásti NSDAP a jediným povoleným spolkem zůstal Svaz dobrovolných hasičů, který ztratil statut spolku a stal se součástí pomocných policejních sil (Hilfspolizeitruppen). Během dalšího totalitního režimu obyvatelé zcela podobně oslavovali výročí daná KSČ. Povolené byly pouze organizace Národní fronty, které řídili komunisté.\n\nOd roku 1990 se v obci udržují o velikonocích, masopustu a čarodějnicích lidové tradice, kulturu ve vsi doplňují některé církevní slavnostní obřady, obecní ples a předvánoční koncert či směs novodobé zábavy. Oslava osvobození republiky v roce 1945 si zachovala ráz průvodu s lampiony a zapálenou vatrou z období socialistické republiky. Sportovní hřiště nyní slouží fotbalovému oddílu „1. FC Jemnicko” a „Sokolu Jemnice – Vratěnín”. Po sametové revoluci navázal Sbor dobrovolných hasičů (SDH) Vratěnín na tradici spolku \"Freiwillige Feuerwehr\". K 750 letům založení obce vydal v roce 2001 Mgr. Zdeněk Bína pro obec Vratěnín „Vratěnín 1251–2001, 750 let”. V roce 2011 oslavila obec dvoudenním kulturním programem 760 let. Od roku 2001 si na Štědrý den připomínají průvodem obcí od radnice ke kostelu další z tradic německého obyvatelstva \"vyhánění betlémských oveček\". V roce 2014 se tohoto vánočního programu zúčastnila podle vyjádření starosty obce přibližně polovina obyvatel Vratěnína.\n\nMezi místním vysídleným německým obyvatelstvem kolovala celá řada pověstí a báchorek:\n\n\n\nNa území obce se nachází Vesnická památková zóna Vratěnín, vyhlášená Ministerstvem kultury vyhláškou č. 249/1995 Sb. Celé katastrální území obce je územím archeologického zájmu ve smyslu § 22 odst. 2 zákona č. 20/1987 Sb., ve znění pozdějších předpisů. Všechny vodní toky, všechny lesy, rybníky a údolní nivy jsou podle § 3 odst. b) zákona č. 114/92 Sb. vyhlášeny významnými krajinnými prvky.\n\nAugustiniánský klášter ve Vratěníně byl jediným klášterem v zemích Koruny české, který spadal pod německou část rakouské provincie. Ačkoliv mateřský klášter se nacházel v Praze, osídlen byl mnichy z Vídně. František Benedict daroval řádu zámeček ve Vratěníně, zavázal se vystavět Loretánskou kapli a postarat se o věčné světlo. Mniši na oplátku slíbili odříkat každou neděli v kapli \"litanie\" a odsloužit ročně 200 svatých mší na počest donátora. Navzdory obvyklým protestům (farnosti, konzistoře, sousedních klášterů) udělil císař 26. listopadu 1696 řádu povolení k založení a 20. února 1697 se nastěhovali do zámečku dva mniši a jeden laický bratr z Vídně, aby tak mohli započít se stavbou kostela sv. Mikuláše z Toleda, loretánské kaple a kláštera. Loretánský kult si věřící natolik zamilovali, že se Vratěnín stal centrem místních poutí a procesí. V roce 1784 Josef II. svým dekretem klášter zrušil. V době napoleonských válek sloužila budova kláštera vojenskému lazaretu. Dále již čekala opuštěný klášter naprostá devastace. V roce 1821 vyhořel kostel a poslední ránu dostal po nástupu vlády KSČ a zřízení železné opony.\n\nKoncem 14. století bylo doloženo na mezinárodních obchodních cestách na Moravě pět ubytovacích stanic. Jednou z nich byla i stanice ve Vratěníně. Hlavní poslové organizovali poselské spojení do jednotlivých zemí a vybírali poplatky za svěřenou korespondenci. Od 16. stol. propůjčoval a potvrzoval panovník jednotlivcům poštovní regál. V roce 1527 Antonio Taxis zřídil první poštovní trasu v Čechách, Vídeň – Praha. Poštovní stanice na této trase byly od sebe vzdáleny v rozmezí dvou hodin jízdy, což činilo tehdy asi délku 2 míle. (1 poštovní míle je 7,5 km). Jednalo se o stanice: Stockerau, Hollabrunn, Pulkava, Vratěnín, Slavonice, Člunek, Samosoly, Tábor, Votice a Nespeky. Od 17. století provozoval poštovnictví v rakouských dědičných zemích rod Paarů, který zřídil poštovní stanice. Poštovní stanice v obci tak byla váženou živností a takový úřad byl dědičný. Pošta v obci přepravovala zásilky, osoby, půjčovala kočáry a pronajímala jezdecké koně. Zároveň organizovala přepravu korunovaných panovníků s celým potřebným servisem. Na příkaz Karla VI. přešla poštovní služba v roce 1722 pod stát. V roce 1723 byla pošta v městečku povýšena na hlavní poštovní stanici.\n\nCísařovna Marie Terezie vydala v roce 1748 nový poselský řád a poštovní řád, který se stal předchůdcem poštovního zákona z let 1837 a nechala vybudovat novou císařskou cestu přes Znojmo do Prahy. Hospodářsky městečko Vratěnín tímto odklonem tak důležité dopravní cesty utrpělo. Marie Terezie proto udělila poštmistrovi z Vratěnína dědičný poštovní úřad pro Moravské Budějovice a také pro Vratěnín. V roce 1793 císař František II. udělil dědičný poštovní úřad pro poštovní stanici ve Vratěníně a v Moravských Budějovicích novému poštmistrovi Antonu Winterovi z Vratěnína. Poštovní poslové se ohlašovali poštovní trubkou, která byla později vylepšena klapkami ventilového ústrojí a hlasovou polohou odpovídala mezzosopránu. Používala se ještě na počátku 20. století a obec její symbol převzala do svého nového obecního znaku. Do budovy bývalé poštovní stanice byl umístěn obecní úřad, společenský sál, knihovna a požární zbrojnice. Expozice historie poštovnictví využívá vstupní chodbu budovy.\n\nČetnická stanice Vratěnín byla zřízena k 01. 09. 1876 s obvodem: Chválkovice, Dančovice, Dešná, Hluboká, Rancířov, Županovice, Korolupy, Mešovice, Uherčice, Vratěnín, Lubnice. V souvislosti se vznikem ČSR v roce 1918 byl obvod četnické stanice upraven: Dančovice, Korolupy, Mešovice, Lubnice, Uherčice a Vratěnín. ČS fungovala až do září 1938.\n\nPo volbách v roce 1990 se stal prvním starostou v demokratickém státě Martin Kincl a obec se jako jedna z prvních v regionu zapojila roce 1991 do Programu obnovy venkova. Nastartování společenského a kulturního života ve vsi bylo oceněno v prvním ročníku soutěže Vesnice roku 1995 modrou stuhou. V roce 1996 získala obec již titul Vesnice roku v rámci celé ČR. Prezident Václav Havel přijel v říjnu 1997 dodatečně poblahopřát vratěnínským občanům k získání tohoto titulu. Obecní zastupitelstvo se skládá z devíti členů a obecní úřad tvoří tzv. uvolněný starosta, neuvolněný místostarosta a účetní obce. Na OÚ se také nachází matrika. Ze zákona volený finanční a kontrolní výbor je volen pětičlenný. Obec Vratěnín je členem Sdružení pro rozvoj a obnovu obcí Vranovska, Místní akční skupiny Jemnicko a Jemnického mikroregionu. V roce 2014 získal Vratěnín za obnovu objektu bývalé poštovní stanice v krajském kole soutěže Vesnice roku ocenění Zlatá cihla v Programu obnovy venkova a taktéž diplom za příkladnou péči o historickou zástavbu obce. Mimořádné ocenění bylo uděleno starostovi obce Martinu Kinclovi za příkladnou práci při obnově venkova.\n\nCentrum obce je situováno kolem návsi s dětským hřištěm a menší vodní nádrží, které přechází do rozšířeného rozcestí před \"kostelem\" a \"farou\". Prostranství doplňuje budova \"mateřské školy\" a \"České pošty Vratěnín\". Na prostranství u \"obecního úřadu\" s kulturní sálem a knihovnou se nachází prodejna \"Smíšené zboží Karásek\" a \"Hostinec u Trojanů\". Na východním okraji obce stojí nevyužívaná čerpací stanice pohonných hmot, brownfield bývalé roty PS z roku 1964 a budova nově postavené celnice z roku 1993 (Oddělení pasové kontroly a později Referátu cizinecké a pohraniční policie) – nyní je zde provozován penzion. Na sportovní hřiště navazuje hřbitov a obecní rybník. Služby v zemědělství nabízí tři firmy: „Veškeré zemědělské práce – Petr Karásek“, „Agroslužby Martin Ležák“ a „Služby pro zemědělství a zahradnictví“. Dalším obohacením v nabídce je firma „Květinářství Oujezdská Naděžda“ a „Kadeřnictví a holičství Petra Jahodová“.\n\nVratěnín byl v roce 1936 elektrifikován a připojen k síti Západomoravských elektráren v Oslavanech. Plynofikaci prováděla firma GAsAG z Brna. V roce 2000 uzavřely obce Vratěnín, Uherčice, Oslnovice, Vysočany, Korolupy a Lubnice dobrovolný spolek Plynofikace obcí Vratěnín a okolí. Po ukončení plynofikace v roce 2009 byl spolek ve všech zapojených obcích rozpuštěn. Zapojené obce se pak staly vlastníky středotlakých plynofikačních rozvodů a domovních přípojek. Až do roku 1999 využívali občané jako zdroj pitné vody vlastní studny. V tomto roce (1999) obec ukončila dvouletou výstavbu splaškové kanalizace s ČOV a obecního vodovodu v hodnotě 24 mil. Kč v rámci programu Phare s pokrytím 75 % nákladů ze strany Evropské unie. Vodou je obec zásobena z vlastního vrtu o kapacitě 3,15 l/s v jihovýchodní části katastru. Zde se také nachází úpravna vody a vodojem o kapacitě 60 m³. Zemědělský areál má vlastní systém zásobení vodou s vodním zdrojem na k.ú. Mešovice a vodojemem na k.ú. Vratěnín z období normalizační výstavby vesnice za minulého totalitního režimu KSČ.\n\nDoprava obce je ovlivněna její geografickou polohou v jihozápadním cípu Jihomoravského kraje, kudy neprocházejí žádné klíčové dopravní tahy.\n\n\nSilnice II/409 od Šafova a Uherčic po křižovatku s III/409 28 ve Vratěníně je tahem krajského významu. Zbývající úsek této silnice přes obec a dále na Slavonice má už jen místní význam. Silnice III/409 27 plní obslužnou úlohu místního významu a výhledově bude zařazena do kategorie III. třídy. Silnice III/409 28 je v celé své délce zařazena do tahů krajského významu a výhledově jako silnice II. třídy. Silnice III/409 29 má opět jen význam pro účely místní dopravy.\n\nDostupnost města Znojma (Jemnice, Moravských Budějovic a městyse Vranov nad Dyjí) autobusovou dopravou zajišťuje po 1. červenci 2010 IDS JMK. Přestupním místem na území mikroregionu jsou obce Lesná a Bítov, některé spoje vyjíždějí z Vranova nad Dyjí. Přestup mezi autobusy a vlaky probíhá v obci Šumná. V obci se nachází autobusová zastávka Vratěnín s přístřeškem, která je umístěna na zastávkovém pruhu při křižovatce silnic II/409 a III/409 27.\n\nObec je obsloužena linkami po silnicích II/409 a III/409 27:\n\nV letech 2013 a 2014 probíhal \"Pilotní projekt rozvoje přeshraničních vazeb v oblasti veřejné dopravy mezi jižní Moravou a Dolním Rakouskem\". V autobusové dopravě se jednalo o propojení Znojma, Vranova nad Dyjí a Vratěnína s rakouským městem Drosendorfem. Od roku 2013 byla prodloužena autobusová linka 816, která se stala podle schváleného řádu zajímavým doplňkem turistického propojení obou zemí. Na obou stranách hranice se setkal projekt s velkým zájmem. Projekt byl financován také z Fondu malých projektů jižní Morava – Dolní Rakousko.\n\nPro Vratěnín měla nesmírný význam lokální dráha Retz – Drosendorf, která byla s velkou slávou otevřena 21. října 1910. Dokonce na počátku 20. století existovalo několik návrhů k vylepšení železničního spojení obcí ve Waldviertelu a na jihozápadu Moravy. V roce 1904 vznikl například projekt elektrifikované železnice ze Znojma přes Vratěnín do Raabs an der Thaya. Nakonec plány přehradní nádrže na Dyji projekt upozadily. Po vypuknutí první světové války a následném vzniku Československa nepovažovala vláda projekt propojení železnic v důsledku nastoleného politického a protiněmeckého kurzu za důležitý.\n\nKvůli četným procesím k poutnímu místu Panny Marie Sněžné (mezi Zissersdorfem a Drosendorfem) byla otevřena po určité dny od 1. května 1916 zastávka v blízkosti kostela. Ta byla po připojení k Říši zrušena. Železniční zastávka v Drosendorfu hrála důležitou roli pro Vratěnín i nadále. Na nádraží se odváděly do sil družstva Raiffeisen povinné zemědělské dávky, ale také mléko do družstevní mlékárny v Langau (Molkereigenossenschaft Langau) a dřevo na zastávku v Zissersdorfu. Po zrušení dráhy se ujala provozování výletního vlaku \"Reblaus Express\" NÖVOG – Niederösterreichische Verkehrsorganisationsgesellschaft m.b.H. V roce 2010 oslavila dráha 100 let.\n\nPro turisty nabízí Vratěnín průvodcovské služby s výkladem, pro pěší turisty Graselovu stezku Vratěnín starou mlynářskou cestou k rezervaci Bílý kříž a ke Zlaté studánce. Expozice bývalé poštovní stanice se nachází v suterénu obecního úřadu. Obcí prochází cyklistické trasy – 48 Hevlín – Slavonice, cyklistický okruh Vranovskem, Greenway Praha – Wien (Vratěnín – Valtice) a tematická odbočka Greenway Regionu Renesance (Vratěnín – Lubnice – Landštejn) s napojením na mikroregion Dačicko.\n\n\n\n\n\n\n"}
{"id": "141408", "url": "https://cs.wikipedia.org/wiki?curid=141408", "title": "Libědice", "text": "Libědice\n\nObec Libědice ( ) se leží v okrese Chomutov v Ústeckém kraji asi 11 km jihovýchodně od Kadaně. Tvoří ji místní části \"Libědice\" a Čejkovice, ve kterých dohromady žije obyvatel. Katastrální území Libědic měří 11,04 km².\n\nNázev vesnice je odvozen ze spojení \"lidé Ľubědovi,\" znamená tedy ves lidí Libědových. První písemná zmínka o obci pochází z roku 1226, kdy ji král Přemysl Otakar I. daroval doksanskému klášteru premonstrátek: \"Otacarus rex monio Dokzan donat Lubedici.\"\n\nVe 14. století byly Libědice rozděleny mezi více majitelů. Jedním z nich byl doksanský klášter, ale nejstarším jmenovitě známým vlastníkem byl Střezimír Libědický z Libědic zmiňovaný roku 1318. Také zde stála fara, které patřila další část vsi. K farnímu kostelu měli v roce 1358 patronátní právo bratři Kuneš a Sulka z Libědic a Sulkův syn Zdich. V roce 1386 je uváděn jako majitel části vsi Erhart z Doupova, který se psal z Libědic. Vzhledem k malému panství vladyků z Libědic zde pravděpodobně stála tvrz nebo jiné panské sídlo nižší kvalitativní úrovně, ale důkazy pro její existenci chybějí. Roku 1404 byl majitelem části vesnice Čeněk Sekerka ze Sedčic, který ji o rok později prodal kadaňskému měšťanu Kunšovi. Dalším známým majitelem byl roku 1407 Slavibor z Libědic. Z roku 1496 je také znám prodej části Libědic dědici Beneše Krabice z Veitmile rodu Pětipeských z Chýš., kteří ji dále postoupili Štampachům ze Štampachu.\n\nV 16. století se o Libědice dělili tři vlastníci. Rody Libnaurů z Přívlak a Doupovců zde měli poplužní dvory a další usedlosti patřily do roku 1548 Kadani. Společný majetek Jana a Viléma z Doupova zdědil Vilém a po jeho smrti připadl jeho deseti synům. Od nich ho v roce 1572 koupily sestry Anna, Dorota a Johanka Hasištejnské z Lobkovic. Jejich část získal Jan Novohradský z Kolovrat, který podle Augusta Sedláčka založil Libědickou tvrz. Známe však zprávu z roku 1571 o clu vybíraném pod tvrzí, takže je zřejmé, že tvrz zde stála již za Doupovců.\n\nManželka Jana Novohradského byla luteránka, a díky ní v Libědicích od roku 1560 působil protestanský kněz Michael Corniny. Také se přistěhovalo mnoho nových osadníků z Německa.\n\nMajetek Jana Novohradského zdědily jeho čtyři dcery, z nichž se Voršila stala roku 1599 jedinou majitelkou a vzápětí panství přenechala svému manželovi Kryštofu Hasištejnskému z Lobkovic. Ovšem z roku 1607 pochází zpráva, že Voršila prodala pětinu vsi a dvůr za 16 000 kop míšeňských Otýlii Doupovcové ze Žďáru. Buď ona nebo její syn Vilém Vojtěch se sestrami spojili většinu vesnice do jednoho celku a jen malá část nadále patřila Kadani. Vilém Vojtěch z Doupova se účastnil pražské defenestrace a působil jako komisař stavovského vojska, a přestože zemřel již roku 1621, byl odsouzen ke ztrátě třetiny majetku, mimo jiné i pětiny Libědic. Jeho matka a sestry odešly v roce 1628 do německého Annaberku, kde zemřely. Další odsouzení byli Oldřich Hrobčický z Hrobčic, jehož poplužní dvory v Libědicích byly převedeny na manství, a rytíř Eliáš Schmidtgräbner z Lusteneggu. Zbývající majetek Doupovců byl na pokyn Albrechta z Valdštejna zabaven a roku 1633 prodán doktoru Iustusu Stroporiovi z Marsfeldu, po němž ho zdědila znovu provdaná vdova Marie Zuzana Smyslovská a roku 1668 ho odkázala karmelitánskému klášteru na Malé Straně v Praze.\n\nBěhem třicetileté války Libědicemi několikrát prošla vojska snad všech válčících stran. Hned v roce 1622 si ve vesnici vybudovalo ležení nizozemské vojsko. Podle berní ruly z roku 1654 stálo ve vesnici 36 domů, z nichž osm patřilo Kadani a zbytek spolu s tvrzí a pivovarem Marii Zuzaně Smyslovské.\n\nKarmelitáni nechali rozšířit kostel a tvrz přestavěli na barokní řádový dům. Po zrušení řádu majetek spravoval Náboženský fond, od kterého ho v roce 1808 koupil Vojtěch Mladota ze Solopysk a připojil ho k mašťovskému panství. Když zemřel, prodala jeho manželka v roce 1833 panství hraběnce Gabriele Ditrichštejnové. Krátce před zrušením poddanství koupil v roce 1845 celé panství Evžen Karel Černín z Chudenic.\n\nV 19. století se na západním okraji Libědic, kde dříve stávala vesnice \"Brusy,\" těžilo ložisko slínů s otisky vyhynulých rostlin. Materiál se používal jako minerální hnojivo bohaté na obsah vápníku. Na Libědicko také zasahuje okraj pětipeské hnědouhelné pánve, a tak i zde vzniklo několik menších dolů: Antonín, Tomáš, Jan Nepomucký, Vojtěch, Trojjedinost a další. Západně od Brus byl od 50. do 90. let 19. století důl Josef, ve kterém pracovali jen dva až tři horníci. Největším dolem byl Jan Nepomuk severně od Brus, kde se ve druhé polovině 19. století těžilo kolem 50 tun uhlí ročně. Uzavřen byl kolem roku 1900, protože zdejší uhlí nebylo kvalitní a využívali ho pouze místní odběratelé. Když byla postavena železnice do Vilémova, nebyly místní doly schopné konkurovat kvalitnějšímu uhlí z Mostecka. Těžba až 1,5 m mocné sloje v dole Vojtěch začala ve 40. letech 19. století, ale brzy byla ukončena a k její obnově došlo až v roce 1917. Uhlí vytěžené z hloubky 35 m se údajně dopravovalo lanovkou k silnici z Kadaně do Žatce. Pro špatný odbyt byla těžba opět zastavena v roce 1922. Celková produkce libědických uhelných dolů se odhaduje na necelých sto tisíc tun.\n\nOd roku 1850 Libědice patřily do kadaňského okresu. Po jeho zrušení se od roku 1961 stali součástí okresu Chomutov. Během let 1981–1990 byly připojeny jako místní část k Pětipsům. Na západním Libědic stála v těsném sousedství vesnice Brusy. Od roku 1850 byla místní částí Libědic, ale protože obě vesnice stavebně splynuly, byly Brusy v dubnu 1914 úředně zrušeny a staly se nedílnou částí Libědic.\n\nŠkolu měli Libědice už na konci 16. století. Českou školu však otevřeli až v roce 1929. Byla umístěna ve čtyřech pronajatých místnostech v zámku.\n\nBěhem druhé světové války byl od roku 1941 zřízen v čp. 24 pracovní tábor pro francouzské zajatce, kteří pracovali na polích nebo v zámečnické dílně. Po válce byla většina obyvatel odsunuta, ale už v roce 1945 se přistěhovalo 100 nových obyvatel. Ze zámku se stalo skladiště a soukromé statky byly spojeny do jednotného zemědělského družstva, které se v roce 1976 s dalšími sloučilo do \"JZD Nástup\" v Račeticích.\n\nLibědice leží v údolí Liboce přibližně v polovině vzdálenosti mezi Kadaní a Žatcem. Vzdálenost obou měst je asi 11 km. Podloží tvoří třetihorní horniny Českého masivu (jíly, štěrky, písky a uhelné sloje). Geomorfologicky je oblast součástí Krušnohorské soustavy, konkrétně patří do Podkrušnohorské oblasti, celek Mostecká pánev a podcelek Žatecká pánev. Přibližně podél silnice do Čejkovic vede hranice mezi geomorfologickými okrsky Čeradická plošina na severu a Pětipeská kotlina na jihu. Na údolních svazích Čeradické plošiny se vyskytují sesuvy a erozní rýhy. Nejvyšší bod, bezejmenná kóta (321 m n. m.), leží na severní hranici katastru obce na hřebeni tzv. Přeskackých vrchů. Relativní výšková členitost terénu dosahuje asi 70 m. Z půdních typů převažují smonice a pelozemě. V okrajových částech katastrálního území na severu i na jihu se vyskytuje černozem na spraších.\n\nVesnicí protéká potok Liboc, který je jediným významným tokem v okolí. Většími vodními plochami mimo intravilán vesnic jsou pouze dva rybníky západně a jižně od Čejkovic.\n\nLibědicko je nejsušší oblastí Česka, protože roční úhrn srážek tu dosahuje pouhých 410 mm.\n\nOkolní krajina je téměř odlesněná. Z celkové výměry katastrálního území 1 104 ha naprosto převažuje orná půda (913 ha), ostatní plochy (68 ha) a trvalé travní porosty (59 ha). Koeficient ekologické stability území je pouze 0,11 a jde tedy o nadprůměrně využívanou krajinu se zřetelným narušením přírodních struktur.\n\nPři sčítání lidu v roce 1921 v Libědicích bydlelo ve 133 domech 807 obyvatel (z toho 388 mužů). Většina z nich byla německé národnosti (786 lidí), Čechů bylo pouze dvacet. Žilo zde 793 římských katolíků, deset evangelíků a jeden žid. Podle sčítání lidu v roce 1930 zde žilo ve 132 domech 673 obyvatel. K německé národnosti se hlásila většina (624 lidí), Čechů bylo 48. Žilo zde 649 římských katolíků, deset evangelíků, šest lidí bez vyznání a ostatní se hlásili k jiným církvím.\n\nV Libědicích sídlí společnost MZL – AB s.r.o. Vesnicí prochází silnice III. třídy č. 22422 z Račetic a začíná zde silnice III. třídy č. 22520 do Čejkovic.\n\n\nU křižovatky silnic stojí sousoší Kalvárie z roku 1738 přemístěné ze zaniklé vesnice Brany. Hlavní motiv doplňují sochy dvou plačících Marií a světce. Jednotlivé strany trojbokého soklu zdobí reliéfy Narození Krista, Obřezání a Útěku do Egypta. V Libědicích od roku 1974 stával také sloup Nejsvětější Trojice od J. K. Vettera ze zaniklé obce Kralupy u Chomutova. Roku 2012 byl zrestaurován a přesunut do Zelené.\n\n"}
{"id": "141410", "url": "https://cs.wikipedia.org/wiki?curid=141410", "title": "Cítoliby", "text": "Cítoliby\n\nMěstys Cítoliby se nachází v okrese Louny v Ústeckém kraji. Žije v něm obyvatel. Okolo městyse prochází silnice I/7 a železniční trať Kralupy nad Vltavou – Louny, na které je zřízena železniční zastávka \"Cítoliby\".\n\nRozsáhlá čtvercová náves (180 × 180 m) napovídá, že se jednalo o plánovitě založenou kolonizační vesnici, patřící panovníkovi. Tento názor podporuje i první písemná zmínka o obci z roku 1325, kdy Jan Lucemburský potvrdil měšťanům Loun jejich majetky v Cítolibech. V osmdesátých letech 14. století již patřila většina vesnice přednímu šlechtickému rodu Koldiců. V polovině 15. století se zde uvádí panské sídlo. V letech 1569–1630 patřily Cítoliby rodině Hrušků z Března. Ti zde postavili renesanční zámek, zřídili faru, školu a z Cítolib učinili centrum panství. Třicetiletá válka vesnici zpustošila. Berní rula z roku 1654 eviduje z 25 usedlostí 12 opuštěných. Roku 1651 koupili cítolibské panství manželé Arnošt a Markéta Blandina Schützové z Leipoldsheimu. Za jejich vlády došlo k velkému rozvoji obce. Připojením několika dalších vesnic vzniklo rozsáhlé patrimonium se správním centrem v Cítolibech. Zde byla zřízena bažantnice, postaven nový kostel sv. Jakuba a přestavěn zámek, u něhož vznikla okrasná zahrada.\n\nV roce 1720 získal cítolibské panství rod Pachtů z Rájova. Pachtové dokončili proměnu Cítolib v barokní rezidenci, započatou za Schützů. Arnošt Karel Pachta založil zámeckou kapelu. Zaměstnal v ní i několik hudebních skladatelů, kteří vytvořili jádro cítolibské skladatelské školy. Patří do ní Jan Janoušek, Jan Adam Gallina, Jan Nepomuk Vent, Jakub Lokaj a mnozí další. Dalším hudebním ohniskem v obci byla škola, v níž učili příslušníci rodiny Kopřivů, rovněž skladatelé. Cítolibská skladatelská škola patří mezi nejvýznamnější jevy českého hudebního klasicismu.\n\nRoku 1797 prodal Arnošt Karel Pachta panství Cítoliby baronu Jakubu Wimmerovi, od něhož je 1803 zakoupil kníže Josef Schwarzenberg. V této rodině zůstal cítolibský statek až do pozemkové reformy, která v Cítolibech proběhla v letech 1924–1925. V roce 1813 byl na zámku zřízen lazaret pro raněné vojáky z bitvy u Chlumce, kterých zde zemřelo kolem 300. Roku 1879 byly Cítoliby povýšeny na městys, zároveň byla ukončena činnost zdejšího pivovaru.\n\nOd 1. května 1976 do 23. listopadu 1990 byly Cítoliby součástí města Louny, poté se opět osamostatnily. S účinností od 10. října 2006 byl obci vrácen status městyse. Městys je členem zájmového sdružení obcí Mikroregion Lounské podlesí, založeného roku 2003.\n\nDominantou obce je kostel sv. Jakuba Většího, který se stavěl v letech 1713–1715. Jeho architekt je neznámý. Interiér kostela je vyzdoben plastikami Matyáše Bernarda Brauna, oltářní obrazy namaloval Václav Vavřinec Reiner. Současné kostelní varhany postavil v roce 1901 pražský závod Rejna a Černý. Ty nahradily barokní koncertní nástroj, na který hráli mj. členové rodiny Kopřivů a který byl v období socialismu zničen na Novém Hradě. V roce 2009 byly restaurovány barokní věžní hodiny.\n\nV jihozápadní části obce stojí trojkřídlý cítolibský zámek. Jeho podoba je barokní, ale východní (průčelní) a severní křídlo pocházejí ze 16. století. Zámek vznikal postupně v letech 1668–1668, kameníci a políři byli převážně Italové. V 17. století byla kolem zámku zřízena okrasná zahrada, zahradním architektem byl Jan Tulipán. Ještě za Schützů byla východně od vsi zřízena bažantnice. Z ní se dochovaly základy ohradní zdi, správcův domek, rybník a dva mostky přes potok.\n\nAž do konce 19. století se v obci dochoval mnohem rozsáhlejší soubor barokní kamenné plastiky než dnes. Koncem druhého desetiletí osmnáctého století byla zámecká zahrada vyzdobena souborem plastik z dílny Matyáše Bernarda Brauna a v roce 1766 dalšími sochami od slánského sochaře Arnošta Linka. Celkem se jednalo o 44 plastik. V roce 1907 byly odvezeny k restaurování do Vídně, odkud se již nevrátily. Dnes jsou instalovány v zahradě zámku Neuwaldegg na předměstí Vídně.\n\nZ původní výzdoby se dochovaly následující plastiky. Nejstarší z nich je sloup Nejsvětější Trojice z roku 1680, který nechala postavit Markéta Blandina jako výraz díků, že se cítolibskému dominiu vyhnula morová epidemie. Dnešní umístění sloupu na návsi není původní. Stál na prostranství před zámkem, kde ho v roce 1715 jiný trojiční sloup, tentokrát z dílny Matyáše Bernarda Brauna. Ve své dnešní podobě představuje pouhé torzo původního stavu.\n\nNa návsi jsou dále umístěny následující barokní plastiky: svaté Barbory, svatého Linharta, svatého Prokopa a před farou svatého Václava. Posledně jmenovaná plastika pochází z Liběšic u Žatce a na stávající místo byla osazena roku 1976. Za práci z Braunova okruhu lze zřejmě považovat sochu sv. Prokopa. sv. Barbora stávala původně při silnici na Chlumčany. Vrcholnými Braunovými díly jsou alegorie Stáří a Mládí na zdi před kostelem. Plastika polonahého ležícího starce s přesýpacími hodinami v rukou, známá pod názvem Chronos, patří k nejpůsobivějším plastikám českého baroka. Obě sochy jsou kopie, originály jsou umístěny v Lounech v kostele sv. Petra.\n\n\nModerní architekturu zastupuje v Cítolibech kolonie rodinných domků, projektovaná v roce 1922 pražským architektem Františkem Vahalou.\n\n\n\n\n"}
{"id": "141412", "url": "https://cs.wikipedia.org/wiki?curid=141412", "title": "Heřmaneč", "text": "Heřmaneč\n\nObec Heřmaneč () se nachází v okrese Jindřichův Hradec v Jihočeském kraji 12,5 km severovýchodně od Dačic. Leží v nadmořské výšce 609 m v severovýchodní části Novobystřické vrchoviny, v údolí krátkého přítoku Bolíkovského potoka. Žije zde obyvatel.\n\nPrvní písemná zmínka o obci pochází z roku 1350, kdy jsou také uváděni její majitelé vladykové z Heřmanče. Po velmi častém střídání majitelů se ves v roce 1638 stala součástí dačického panství, kde setrvala až do roce 1849. V roce 1843 podle vceňovacího operátu žilo ve vsi 217 obyvatel v 32 domech a 49 domácnostech. Desátky byly odváděny panství Dačice a do Dačic se také jezdilo na týdenní sobotní trhy. Ve vsi byl jeden mlýn. Od roku 1990 je Heřmaneč samostatnou obcí. Elektrifikována byla obec až v roce 1947 připojením na síť ZME Brno.\n\nV letech 1850 až 1855 byla vesnice podřízena politické pravomoci Podkrajského úřadu v Dačicích a v rámci soudní správy Dačickému okresnímu soudu. V roce 1855 byly zřízeny smíšené okresní úřady s politickou a soudní pravomocí, a proto byla v letech 1855 až 1868 vesnice podřízena Okresnímu úřadu v Dačicích. V roce 1868, když byly veřejná správa a soudnictví opět odděleny, vrátila se vesnice pod politickou pravomoc Okresního hejtmanství v Dačicích. Po vzniku Československé republiky patřila od roku 1919 pod nově vzniklou Okresní správu politickou. Od roku 1928, po vzniku Okresního úřadu v Dačicích, náležela pod jeho správu až do roku 1945. Po osvobození Rudou armádou v květnu roku 1945 náležela vesnice pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. V polovině roku 1960 došlo k rozsáhlé územní reorganizaci a po ní byla vesnice spolu s celým moravským Dačickem začleněna pod správní okres Jindřichův Hradec a Jihočeský kraj. Toto začlenění trvalo až do zrušení Okresního úřadu v Jindřichově Hradci koncem roku 2002. V roce 1960 připadl k Heřmanči Maršov, v roce 1976 byly v rámci integrace obcí sloučeny pod Heřmaneč obce Olšany a Velký Jeníkov, v roce 1980 byla Heřmaneč sloučena se Studenou. Od roku 1990 se opět osamostatnila.Od roku 2003 spadá jako samostatná obec pod pověřený Městský úřad v Dačicích v samosprávném Jihočeském kraji.\n\nV roce 1880 měla obec 39 domů a 237 obyvatel, roku 1900 39 domů a 231 obyvatel, roku 1921 40 domů a 222 obyvatel, roku 1930 41 domů a 202 obyvatel, roku 1947 44 domů a 165 obyvatel, roku 1950 43 domů a 154 obyvatel, roku 1970 28 domů a 118 obyvatel a v roce 1982 25 domů a 93 obyvatel.\n\nV letech 1788 až 1910 byla obec přiškolena do Olšan. V roce 1907 byla v Heřmanči zřízena expozitura olšanské školy v nově postavené školní budově. Škola se osamostatnila v roce 1910. Po zabrání českého pohraničí v roce 1938 byla do Heřmanče přeložena česká měšťanka z Českého Rudolce. Od roku 1953 zde byla osmiletá střední škola, která byla pro úbytek žactva postupně redukována na 1. - 5. ročník. V roce 1977 byla místní škola zrušena a žactvo bylo převedeno do Studené.\n\n\n\n"}
{"id": "141413", "url": "https://cs.wikipedia.org/wiki?curid=141413", "title": "Kostomlaty pod Milešovkou", "text": "Kostomlaty pod Milešovkou\n\nObec Kostomlaty pod Milešovkou (německy Kostenblat, dříve Kostenblatt) se nachází v okrese Teplice, kraj Ústecký. Žije zde obyvatel.\n\nPrvní písemná zmínka o obci pochází z roku 1333.\n\nKostel sv. Vavřince, vystavěný ve 13. století, byl barokně přestavěn ve druhé polovině 17. století. V zadní východní věži se nachází zvon z roku 1665 od Jana Pricqueye, zvon z roku 1548 od Wolfa Hilgera a zvon z roku 1922 od Richarda Herolda. V minulosti je zde doložen ještě jeden zvon od Herolda, dva zvony z roku 1657 od Melichara Michelina a malý umíráček z roku 1851, jinak neznámý.\n\nKostomlatský zámek nechal postavit Humprecht Jan Černín v barokním slohu na místě starší renesanční tvrze, která na počátku 17. století patřila jednomu z bratrů \"Kostomlatských z Vřesovic.\" V roce 1888 byl přestavěn na ženský nápravný ústav a na přelomu 19. a 20. století rozšířen o trojkřídlou severní budovu.\n\n\n\n"}
{"id": "141414", "url": "https://cs.wikipedia.org/wiki?curid=141414", "title": "Vícemil", "text": "Vícemil\n\nObec Vícemil () se nachází v okrese Jindřichův Hradec v Jihočeském kraji. Žije zde obyvatel.\n\nPrvní písemná zmínka o obci pochází z roku 1378.\n\nV roce 1916 začaly úřady rekvírovat i dobytek. Vždy pro více vesnic byl ustanoven odhadce, který dobytek vyhlédl a hned jako přebytečný zrekvíroval. Aby se alespoň částečně naplnila vyčerpaná státní pokladna, bylo obyvatelstvo nuceno upisovati válečné půjčky. Kdo kolik upsal, o tolik přišel. Za nepatrnou náhadu muselo obyvatelstvo odevzdávati mosazné kliky, měděné hrnce a všechny kovy, kterých bylo možno použíti při výrobě zbraní. Zvonovina byla velmi hledaná na výrobu děl a proto v roce 1917. přišel od úřadů dotaz, zda jest v obci zvonek. Po kladné odpovědi došlo oznámení, že se určitého dne dostaví do obce vojáci, kteří zvonek sundají a odvezou. V předvečer stanoveného dne všichni osadníci se slzami v očích poslouchali klekání a zvoník Hronza z čp. 7. dlouho zvonil, aby se zvonek dobře rozloučil. Vícemil usnula, vyšel měsíc a ozářil kapličku. Leč co to? Ke kapličce se blíží několik postav. Zaskřípl zámek, ozval se tlumený hovor, několik úderů, pojednom vše utichá a stíny postav se ztrácejí v husté mlze.\n\nRáno poslal zvoník Hronza zazvoniti klekání proti svému zvyku svoji dceru. Ta se v mžiku vrátila zpět s křikem \"Tatí, pojďte se mnou honem, dyť nám někdo ukrad zvonek!\" Hronza chvátá, ještě cestou se obléká a co vidí? Zvonek pryč, jen provaz zůstal! Celá obec rokuje v ranní mlze o této události, jen sousedé Václav Hronza čp.7, Jakub Malík čp. 16. a Josef Bílý čp. 22. stěží potlačují úsměvy a proto raději odcházejí. Vojáci přišli, hledali a co nenašli byl --- zvonek. Hned pro převratu vzali jmenovaní sousedé motyky, lopaty a šli na sad k Josefu Bílémů čp. 22. Víte co vykopali? Zvonec! A tím je téhle historii konec. \n\n"}
{"id": "141415", "url": "https://cs.wikipedia.org/wiki?curid=141415", "title": ".gp", "text": ".gp\n\n.gp je internetová národní doména nejvyššího řádu pro Guadeloupe. .gp domény lze registrovat na nic.gp. Ceny jsou odlišné pro Guadeloupany (50 € za první 2 roky, 20 € každý další) a pro ostatní (200 € za první 2 roky, 100 € každý další).\n\nDomény .gp lze použít například pro závody Grand Prix\n\n"}
{"id": "141416", "url": "https://cs.wikipedia.org/wiki?curid=141416", "title": ".tj", "text": ".tj\n\n.tj je internetová národní doména nejvyššího řádu pro Tádžikistán.\nRegistrace probíhají přes akreditované registrátory.\n\nNásledující domény druhé úrovně jsou k dispozici:\n\n"}
{"id": "141417", "url": "https://cs.wikipedia.org/wiki?curid=141417", "title": "VHDL", "text": "VHDL\n\nVHDL (VHSIC Hardware Description Language) je v informatice název programovacího jazyka, který slouží pro popis hardware. Používá se pro návrh a simulaci digitálních integrovaných obvodů, například programovatelných hradlových polí (CPLD, FPGA) nebo různých zákaznických obvodů (ASIC). Jazyk VHDL může být použit i jako paralelní programovací jazyk.\n\nJazyk VHDL byl původně vyvinut na Ministerstvu obrany USA v rámci vládního programu VHSIC (Very High Speed Integrated Circuits) s cílem vytvořit prostředek pro dokumentaci a popis chování zákaznických integrovaných obvodů a jednotnou platformu pro simulaci hardware nezávislou na technologii. Filozofie jazyka VHDL vychází z jazyka ADA a specifikace jazyka byla přijata jako standard IEEE 1076-1987 v roce 1987, který byl následně několikrát přepracován a rozšířen.\n\nJazyk VHDL je navržen tak, aby podporoval všechny úrovně abstrakce používané pro návrh takových obvodů: umožňuje popsat obvod na hradlové, RTL i algoritmické úrovni. Je použitelný i pro návrh analogových obvodů. Programovací jazyk VHDL je silně typovaný. Má prostředky pro popis paralelismu, konektivity a explicitní vyjádření času. Jazyk VHDL se používá jak pro simulaci obvodů, tak i pro popis integrovaných obvodů, které se mají vyrábět.\n\nZkratka VHDL znamená (česky jazyk pro popis hardware), kde VHSIC je zkratka z (česky velmi rychlé integrované obvody).\n\nJazyk VHDL popisuje číslicová zařízení a jednotlivé jejich části pomocí komponent:\nPro jednu entitu může existovat více architektur (implementací).\n\n\n\n\n\n"}
{"id": "141420", "url": "https://cs.wikipedia.org/wiki?curid=141420", "title": "Adolf ze Schwarzenbergu (1551)", "text": "Adolf ze Schwarzenbergu (1551)\n\nAdolf hrabě ze Schwarzenbergu (německy \"Adolf Graf von Schwarzenberg\", 1551, Gimborn – 29. července 1600) byl významný vojevůdce v době válek s Turky, císařský polní maršálek. Pocházel ze starého šlechtického rodu Schwarzenbergů, jehož byl hlavním představitelem.\n\nNarodil se v Gimbornu v tehdejším hrabství Mark jako syn Viléma III. svobodného pána na Schwarzenbergu (padl roku 1557 v bitvě u St. Quentina). \n\nPodobně jako jeho otec působil jako voják nejprve v bavorských službách, později bojoval ve španělském vojsku vévody z Alby. V roce 1594 přešel do služeb císařských, válčil v Uhrách a jeho nejslavnějším činem bylo dobytí pevnosti Rábu (1598). Toto vítězství nad Turky slavila celá křesťanská Evropa. Císař Rudolf II. Adolfa vyznamenal, povýšil jej v roce 1599 do říšského hraběcího stavu a do původního rodového erbu Seinsheimů přidal krkavce (německy \"der Rabe\" – narážka na dobytí Rábu), klovajícím uťatou hlavu Turka.\n\nAdolf se i dále účastnil osvobozování Uher. Při dobývání Budína však došlo v jeho vojsku ke vzpouře. Žoldnéři, kteří trpěli nedostatkem potravin a žoldu, se chtěli vzdát Turkům. Adolf se postavil radikálně proti, ale byl zasažen kulí přímo do hlavy. \n\nPohřeb se konal ve Vídni, byl velmi okázalý a císař dal dokonce Adolfovi postavit pomník. \n\nSe svou manželkou Markétou svobodnou paní Wolffovou z Metternichu měl jediného potomka, syna Adama, který se v 16 letech stal jeho dědicem.\n\n"}
{"id": "141422", "url": "https://cs.wikipedia.org/wiki?curid=141422", "title": "Jiří Anderle", "text": "Jiří Anderle\n\nJiří Anderle (* 14. září 1936, Pavlíkov na Rakovnicku) je český akademický malíř a grafik.\n\nRoku 1961 vystudoval AVU (malbu u Antonína Pelce a grafiku u Vladimíra Silovského). Styl jeho kresby grafiky se vyhraňoval v době profesionálního působení v Černém divadle, se kterým sjezdil skoro celý svět jako technik i herec.\n\nZnámý, zejména v zahraničí, začal být v polovině 60. let. V letech 1969–73 působil na VŠUP jako asistent Zdeňka Sklenáře a Jiřího Trnky.\n\nV desítkách grafických a obrazových cyklů Anderle naléhavě a působivě vyjadřuje existenciální úzkost člověka jak konkrétní (válka), tak i obecnou, nadčasovou (stárnutí, samota). V poslední době se od těchto výstražných až tragických témat posouvá a blíží se k abstrakci. Podle svých slov měla na jeho život i tvorbu zásadní vliv zkušenost s psychedelickou látkou LSD, kterou podstoupil v 60. letech.\n\nPočet Anderleho samostatných výstav v  celém světě se blíží stovce, tam také získal okolo čtyřiceti cen. Je zastoupen například v newyorském Metropolitním muzeu i v pařížském Pompidouově centru.\n\nJako všestranně múzický člověk je kupříkladu také bubeníkem kapely Grafičanka. Od roku 1997 je autorem, hercem i hudebním redaktorem oblíbeného rozhlasového pořadu Láska za lásku vysílaného na Dvojce Českého rozhlasu.\n\nV roce 2006 byl vyznamenán Medailí Za zásluhy III. stupně a obdržel Čestné občanství Prahy 6.\n\nSamostatné výstavy:\n\n\n\n"}
{"id": "141423", "url": "https://cs.wikipedia.org/wiki?curid=141423", "title": "Jaroslav Rössler", "text": "Jaroslav Rössler\n\nJaroslav Rössler (25. května 1902 Smilov – 5. ledna 1990 Praha) byl český fotograf a člen Devětsilu. \n\nJaroslav Rössler se vyučil v portrétním ateliéru u firmy \"Drtikol a spol.\" (1917–1920) a osm let zde pracoval jako laborant, až do svého odjezdu do Paříže. V jedenadvaceti letech si ho všiml Karel Teige, který ho pověřil fototypografickými úkoly pro časopisy \"Pásmo, Disk, Stavba a ReD\". Tak získal o možnostech funkčního využití fotografie novou představu. Postupoval od fotografie k fotogramu, fotomontáži, typografické koláži a kresbě, až nakonec všechny postupy vhodně mísil, jak si to žádala soudobá koncepce moderního umění.\n\nPočátkem roku 1925 odjel do Paříže na půlroční studijní pobyt a v témže roce se stal fotografem Osvobozeného divadla. Většina záběrů jevištních inscenací té doby je jeho dílem. Ještě před svým druhým odjezdem do Paříže v roce 1927 navázal jako reklamní a průmyslový fotograf spolupráci s obrázkovým časopisem \"Pestrý týden\", který pak už z Francie zásoboval i svými reportážemi.\n\nV Paříži, kde plánoval zůstat se svou ženou Gertrudou Fischerovou (1894–1976) natrvalo, se zabýval reklamou, především v experimentálním studiu \"Luciena Lorella\", a vytvářel práce pro tak významné podniky, jako například firmy \"Michelin\" nebo \"Shell\". Přitom ho však lákal i živý pouliční ruch a právě tento zájem se mu nakonec stal osudným a poznamenal celou jeho další budoucnost. Setkal se s demonstranty a když fotografoval působivý výjev a jeho aktéry, byl zatčen, ve vězení strávil jednu noc, smyslově se pomátl, a až po půlročním intenzivním hledání ho jeho žena nalezla v blázinci ve Štrasburku.\n\nSpolu se ženou otevřel na Žižkově fotografický ateliér. \n\nAž v padesátých letech se k fotografickému experimentu znovu vrátil. Vytvářel takzvaná prizmata – fotografie snímané přes dvojlomný hranol, experimentoval i s tvárnými postupy – vedle solarizace to byl především Sabatierův efekt – vrátil se tak i k pigmentům. Hýřil novou barevnou a tvarovou představivostí.\n\nJaroslav Rössler je neoddělitelnou součástí české moderny. Moderny, která byla stejně tak literární, malířská a fotografická jako typografická, architektonická, divadelní nebo kinematografická. Jeho dílo je citlivou ozvučnicí doby, ale vyjadřuje se nezávisle na vyjádření druhých. Československá fotografie nemá kromě Rösslera autora, jehož práce v různých výrazových prostředcích by se tak dokonale propojila k moderní koncepci umění. Ojedinělým tvůrčím odkazem autora nejstarších českých fotogramů a vynálezce fotogramů jsou abstrahující vize, rozvíjené během více než půlstoleté umělecké dráhy.\n\nJaroslav Rössler patří společně s Františkem Drtikolem, Josefem Sudkem a Jaromírem Funkem k světově proslulým českým fotografům, jejichž díla jsou vyhledávána na prestižních aukcích.\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\n\n\n\n"}
{"id": "141426", "url": "https://cs.wikipedia.org/wiki?curid=141426", "title": "Oborový portál", "text": "Oborový portál\n\nOborový portál (oborový server) je internetový portál menšího nebo středního rozsahu, který se zaměřuje jen na určitou problematiku či obor. Oborový portál je tedy internetový server postihující úzce vymezenou tematiku pokud možno v celé její hloubce a jako takový bývá navštěvován jak laiky, kteří mohou o dané téma projevovat zájem, tak i mnoha profesionály v oboru. V některých případech tyto profesionály dokonce sdružuje. \n\nOborový portál je typicky provozován osobou nebo firmou, která v daném oboru podniká nebo se o něj intenzivně zajímá. Z toho plyne i vyšší kvalita publikovaných informací a nižší návštěvnost oproti větším portálům (obvykle v řádu stovek či tisíců návštěvníků denně). Pro zadavatele reklamy jsou nicméně oborové portály i přesto velmi zajímavé jako ideální prostor pro umístění cílené reklamy.\n\nOborovým portálům se pro jejich užší zaměření také někdy říká vortály, protože se zabývají pouze určitou problematikou do hloubky (tedy \"vertikálně\" → vortály), zatímco velké, všeobecně zaměřené internetové portály pokrývají velmi široké pole lidských činností a jsou tedy v obdobném slova smyslu \"horizontální\". \n\n"}
{"id": "141429", "url": "https://cs.wikipedia.org/wiki?curid=141429", "title": "Zatopená Sahara", "text": "Zatopená Sahara\n\nZatopená Sahara \"(1905, L'invasion de la mer)\" je dobrodružný román s vědeckofantastickými prvky od francouzského spisovatele Julesa Verna z jeho cyklu \"Podivuhodné cesty (Les Voyages extraordinaires)\". Jedná se o poslední zcela originální Vernovo dílo. Vyšlo sice již po smrti autora, ale Verne je k tisku kompletně připravil. Další román \"Maják na konci světa\" již k tisku připravil autorův syn Michel. Podle některých názorů však Michelovy zásahy do textu byly tak nepatrné, že za poslední Vernovo originální dílo je považován až tento román.\n\nKniha, jejíž francouzský název zní \"Vpád moře\", vypráví příběh kapitána Hardigana, který společně s francouzskými vojáky umístěnými v Tunisu doprovází inženýra Schallera na jeho průzkumu opuštěných prací kapitána Roudairea. Inženýr Schaller totiž plánuje vzkřísit Roudaireův plán vytvořit uprostřed Sahary \"„moře“\". Projekt předpokládal vykopání kanálu dlouhého 145 km, který by zavedl vody Středozemního moře do těch oblastí Sahary, jež leží pod úrovní jeho hladiny. Vzniklo by jezero o ploše 8 000 km², které by ve prospěch francouzských koloniálních sil plnilo funkce dopravní, zavlažovací a vojenské. Společnost Saharského moře nasadila na výkop soustavy průplavů značné prostředky, včetně nově vynalezených strojů, avšak narazila na tuhý odpor domorododých Tuaregů. Pod vedením jejich náčelníka Hajdara, který nedávno uprchl z francouzského zajetí, Tuaregové přepadnou a zajmou i průzkumnou výpravu inženýra Schallera. Jejím členům se podaří uprchnout, ale jsou Tuaregy pronásledováni a málem opět dopadeni. Nakonec jsou zachránění díky zemětřesení, při kterém dojde ke zlomu a poklesu části Sahary, která je i s pronásledovateli zatopena přívalem mořské vody.\nRomán zdaleka nepatří k tomu nejlepšímu, co Verne napsal. Zřejmě se na textu projevily autorovy vážné zdravotní problémy a nepomohla ani pomoc autorova syna Michela.\nKnihu \"Zatopená Sahara\" ilustroval Léon Benett.\n\n"}
{"id": "141431", "url": "https://cs.wikipedia.org/wiki?curid=141431", "title": "Amway", "text": "Amway\n\nAmway je americká firma založená v roce 1959 Richem DeVosem a Jayem Van Andelem. V začátcích prodávala především drogerii (vlastní výroby), později přidala kosmetické přípravky a potravinové doplňky. K distribuci zboží používá Amway výhradně multi-level marketing. V současnosti působí Amway ve více než 100 zemích světa, má více než 16000 zaměstnanců a spolupracuje s ní více než 3 miliony VPA (vlastníků podnikání Amway).\n\nZakladatelé Amway Rich DeVos a Jay Van Andel začínali svou kariéru jako distributoři firmy Nutrilite, kterou v roce 1934 založil Carl F. Rehnborg a která dodnes vyrábí doplňky stravy. Firma Amway původní marketingový plán zdokonalila a v roce 1972 koupila celou firmu Nutrilite.\n\nAmway Co. je dnes součástí Alticor Inc., který zastřešuje společnosti Amway Corp., Quixtar Inc., Access Business Group LLC, Amway Hotel Corp. a Gurwitch Products.\n\nObchodní značka Amway není shodná s podobnou obchodní značkou American Way, přesto sám zakladatel společnosti Rich DeVos ve své knize uvádí, že společnost pojmenovali záměrně zkratkou pojmu „American Way“ (americký způsob; americká cesta), neboť považovali americký ekonomický systém za nejlepší na světě.\n\nV kalendářním roce 2018 dosáhla společnost Amway velkoobchodního obratu 8,8 miliardy USD. Amway není a nikdy nebyla veřejně obchodovatelnou/vlastněnou (akciovou) společností s výjimkou několika málo asijských poboček, kde ale kontrolní podíl stále drží rodiny zakladatelů (emise akcií byla u některých trhů podmínkou pro umožnění vstupu na trh). Od samého začátku je tak firma ve vlastnictví zakládajících rodin DeVos a Van Andel. Společnost je nepřímo řízena svými VPA prostřednictvím tzv. \"Mezinárodní asociace vlastníků podnikání Amway\" (tvořená volenými kvalifikovanými VPA).\n\nDne 5. června 1989 Amway obdržela cenu Organizace spojených národů v rámci programu Program OSN pro životní prostředí a stala se tak jednou ze dvou společností, které tuto cenu do té doby dostaly.\n\nDne 12. května 1997 Amway obdržela cenu Green Globe od Rainforest Alliance za \"mimořádnou snahu a dosažené výsledky v oblasti ochrany přírody\". Cena byla udělena za iniciativu, v rámci které byly vysazeny nové stromy v tropických deštných lesech v Brazílii – ve spolupráci s American Forestry Association se Amway zúčastnila programu Global ReLeaf v rámci něhož bylo do roku 1992 vysazeno 100 milionů stromů.\n\nV roce 2017 byla Amway oceněna americkou Agenturou pro ochranu životního prostředí (EPA) jako \"výjimečný výrobce a formulátor produktů nesoucích známku Safer Choice\" a byl jí udělen titul Partner roku.\n\nAMWAY Česká republika, s.r.o. je členem Asociace osobního prodeje, která kontroluje zachování určitých standardů a etických zásad v přímém prodeji. Předmětem činnosti sdružení je podpora zájmů členů s ohledem na společný způsob prodeje formou přímého prodeje, při komunikaci s médii, státem apod.\n\nProstřednictvím kampaně One by One Campaign for Children přispěla Amway Evropa během roku 2008 na 12 projektů UNICEF částkou 1,2 milionu EUR. Od roku 2001 do roku 2008 přispěla Amway Evropa a její síť nezávislých vlastníků podnikání téměř 5 milionů EUR. Amway dlouhodobě spolupracuje s Českým výborem pro UNICEF a přímo podporuje některé z jeho projektů.\n\nFakulta mezinárodních vztahů Vysoké školy ekonomické v Praze s firmou Amway dlouhodobě spolupracuje.\n\nUstanovení Federální obchodní komise z roku 1979 („93 F.T.C. 618 (1979)“) ustanovuje Amway jako legitimní obchodní příležitost (nejedná se tedy o pyramidové schéma ani o tzv. letadlo – viz článek ). Přikázalo nicméně Amway změnit některé přístupy a zakázalo nepřesně interpretovat výdělek VPA.\n\nFederal Trade Commission (FTC) pokutovalo Amway v roce 1986 částkou 100 000 USD za porušení 93 FTC 618 tím, že uveřejnila průměrné příjmy aktivních VPA a přitom neuvedla údaj, který by vypovídal o celkovém průměrném příjmu po zahrnutí i neaktivních VPA (registrovaný člen, který nic nedělá a nevytváří obrat – nemá tedy ani žádné odměny). FTC nařídila taková prohlášení doplňovat o celkový průměr výdělku.\n\nV roce 2006 byla společnost Amway UK & ROI Limited vyšetřována britským ministerstvem obchodu a průmyslu (dříve DTI, nyní BERR). V polovině roku 2007 Amway zastavila registrace nových Amway IBO (Amway Independent Business Owner) a zakázala používání všech marketingových materiálů (tzv. BSM, Business Support Material) třetích stran, které nebyly odsouhlaseny vedením Amway, a to do odvolání. Dne 8. listopadu 2007 bylo ministerstvem oznámeno, že vyšetřování bylo postoupeno soudu, který začne 19. listopadu 2007. Návrh ministerstva na ukončení činnosti Amway na území Spojeného království Velké Británie a Irska byl zamítnut dne 14. května 2008. Na základě této události Amway UK & ROI Limited změnila pravidla kompenzačního plánu.\n\n\n\n"}
{"id": "141432", "url": "https://cs.wikipedia.org/wiki?curid=141432", "title": "Benetice (Světlá nad Sázavou)", "text": "Benetice (Světlá nad Sázavou)\n\nBenetice () jsou vesnice v okrese Havlíčkův Brod nedaleko města Světlá nad Sázavou, jehož jsou součástí. Žije zde asi 30 obyvatel. Součástí vesnice je osada Mezilesí, místními obyvateli také nazývaná \"Hory\".\n\nBenetice mají svůj osadní výbor, který je tvořen čtyřmi členy ve složení: předsedkyně Květuše Pejcharová, členové Jaroslav Kukeně, Josef Růt a Zdeňka Vaňkátová. Do roku 2011 byl osadní výbor tříčlenný.\n\nV minulosti stávaly v Beneticích sklárny, po kterých se dodnes jmenují některá místa (\"Na sušírnách\", nebo \"Sklárenský rybník\").\nPoblíž se nachází rekreační středisko, bývalý pionýrský tábor. Na Benetické návsi stojí lípa, která zde byla vysazena v roce 1945 místním hajným Ladislavem Sveřepou.\n\nNedaleko Benetic se nachází druhý nejvyšší vrchol Světelska a Ledečska – Žebrákovský kopec (601 metrů nad mořem).\nZ Benetic je krásně vidět hrad Lipnice, na kterém v letech 1999 až 2009 na přelomu července a srpna konal sraz Velorexů.\n\nNázev se vyvíjel od varianty Beneczicz (1375, 1425), Byneticze (1591 a 1636), Beneticze (1654) a Benetitz v letech 1787 a 1843. Místní jméno znamenalo ves lidí Beňatových. Pojmenování je rodu ženského, čísla pomnožného, genitiv zní Benetic.\n\nZakladatelem vsi je Beňata, podle kterého získala ves své jméno. Původní ves se nacházela jihovýchodně od současných Benetic, u potoka naproti benetické myslivně. Tuto polohu potvrzují zde nalezené úlomky keramiky. Tyto úlomky jsou velmi podobné nálezům z hradů Lipnice a Orlíka u Humpolce, takže pravděpodobně pocházejí z 15. až 16. století. Od svého vzniku byla ves součástí světelského panství, se kterým má společné dějiny.\n\nV roce 1850 byly zřízeny okresy a Benetice patřily pod politický a soudní okres v Ledči nad Sázavou. V Beneticích byl založen obecní úřad, pod který patřily také osady Opatovice a Žebrákov. Opatovice se v roce 1931 osamostatnily. V roce 1960 byl obecní úřad zrušen a Benetice připadly pod Místní národní výbor v Mrzkovicích. Od roku 1980 jsou Benetice součástí Světlé nad Sázavou.\n\nV roce 2003 byl v Beneticích zřízen osadní výbor.\n\nSložení osadního výboru:\n\nV roce 1836 byly započaty práce na stavbě vůbec první silnice spojující město Světlá nad Sázavou a tehdejší okresní město Ledeč nad Sázavou, která vede přes Benetice. Silnice byla dostavěna v roce 1848. V té době byla nynější silnice vedoucí přes Mrzkovice ukončena v Leštince jako cesta. Silnice byla v roce 1971 vyasfaltována.\n\nČást této silnice mezi Beneticemi a Vilémovicemi byla 8. dubna 1988 rozhodnutím ministerstva vnitra ČSR (čj. SD/21 – 1649/88) vyřazena ze silniční sítě a převedena do kategorie účelové komunikace. Povrch této části bývalé silnice mezi Beneticemi a Vilémovicemi byl naposledy rekonstruován v roce 1988. Od té doby na ní bylo pouze provizorně opraveno několik vymletých děr, takže účelová komunikace dospěla do tak kritického stavu, že na ní byla snížena rychlost na 30 km/h. Situace dospěla až do stavu, kdy se na projetí silnice uzavírali mezi mladými sázky. Komunikace je tak považována za vůbec nejhorší komunikaci v kraji Vysočina. Veškeré žádosti o opravu až do roku 2015 skončily neúspěchem. Pro Kraj Vysočina celá záležitost končí tím, že silnice byla vyřazena ze silniční sítě v roce 1988, takže podle mluvčí kraje Vysočina Jitky Svatošové není Kraj Vysočina vlastníkem této komunikace, a to i přesto, že v oficiálních mapách je Kraj Vysočina jako vlastník uváděn. Podle starosty Vilémovic tím, že se Kraj komunikace vzdal, komunikace přešla do správy obcí, na jejichž katastru silnice leží, takže malou část komunikace, která leží v katastru Vilémovic se obec Vilémovice snaží vyspravit, zatímco obec Pavlov část komunikace ležící v katastru obce Pavlov opravit nechce. Opravu nechce zajistit ani Světlá nad Sázavou, podle které by se o opravu měl postarat Kraj Vysočina. V roce 2016 obyvatelé Benetic požádali o pomoc v této europoslance Tomáše Zdechovského, který poslal žádost o opravu této komunikace přímo hejtmanovi kraje Vysočina Jiřímu Běhounkovi. Po jeho žádosti kraj Vysočina slíbil opravení nejkritičtějších úseků komunikace, tedy tří největších výmolů, které mají být zasypány, aby byla zajištěna sjízdnost pro vozy záchranné služby.\n\nKraj Vysočina a město Světlá nad Sázavou se později dohodli na celkové opravě komunikace, po jejíž provedení bude komunikace převedena do majetku města Světlá nad Sázavou. Mluvčí kraje Vysočina Jitka Svatošová k této dohodě poznamenala, že občané nemají čekat zázraky, protože případné opravy budou svou zásadností korespondovat s významem komunikace, který je z pohledu 4 500 kilometrů silnic druhé a třetí třídy Kraje Vysočina zanedbatelný. Podle místostarosty Světlé nad Sázavou Josefa Hnika se město Světlá nad Sázavou případně, podle náročnosti administrace a doby trvání celého procesu, pokusí zařadit komunikaci opět do silniční sítě.\n\nAutobus do Benetic začal jezdit v roce 1972, po té, co byla vyasfaltována silnice.\n\nV roce 1988 probíhala úprava silnice spojující města Světlá nad Sázavou a Ledeč nad Sázavou přes Mrzkovice, autobusové spoje využívající této silnice byly proto odkloněny na silnici vedoucí přes Benetice, což bylo důvodem pro její opravu.\n\nV roce 1993 došlo ke snížení počtu autobusových spojů do Benetic ze tří na dvě denně. V roce 2005 došlo ke zvýšení počtu autobusových spojů do Benetic ze dvou na čtyři denně. Později byl počet spojů snížen tak, že pravidelně autobus do Benetic jezdí jednou denně, dvakrát týdně je přidán ještě jeden autobusový spoj.\n\nNejspíše po lesní kalamitě na Světelsku byla Vítem Schindlerem asi v roce 1752 založena skelná huť.\n\nDo roku 1752 provozoval huť zakladatel Vít Schindler, po něm ji měl až do roku 1767 pronajatou Josef Schindler, syn Víta Schindlera. Po něm ji převzal František Schindler, který byl nájemcem až do roku 1769. Dalším uváděným nájemcem od roku 1773 je Jan Hoffmann. Za jeho působení v huti pracovalo 58 lidí. Po smrti Jana Hoffmanna vedla huť jeho manželka, která se v roce 1786 znovu vdala. Jejím druhým manželem byl rozsochatecký skelmistr František Seewald, který řízení huti později převzal. Za jeho působení bylo v huti zaměstnáno 25 sklářů (8 až 9 tovaryšů, 1 až 2 učni) a sklo bylo dodáváno především firmě Fischer Kittel z Polevska. Po jeho odchodu v roce 1794 do sklárny ve Chraňboži benetická huť zanikla.\n\nSkelná huť byla původně postavena nad dnešní vesnicí u cesty do Pavlova a v roce 1753 byla přemístěna k rybníku pod benetickou myslivnou. Huť byla dobře vybavena, patřila k ní draslovna, rybník a několik chalup. V huti se vyráběly především nápojové soupravy, z nichž většina byla určena pro vývoz do ciziny.\n\nPřítomnost dnes již neexistující huti připomínají některé místní názvy, třeba \"Na Sušírnách\", nebo \"Sklárenský rybník\".\n\nPo velkém přesvědčování rolníků bylo v obci v roce 1958 založeno jednotné zemědělské družstvo. Ještě téhož roku byly rozorány meze, aby na jaře následujícího roku mohlo začít společné hospodaření. Později se družstvo sloučilo s mrzkovickým družstvem Pokrok a v roce 1975 došlo k jejich sloučení se světelským JZD Nové Lány. V roce 1989 byly pozemky vráceny původním majitelům.\n\n\n\n\n\n\nV roce 1990 se v Beneticích a blízkém okolí natáčel film \"Mrtvý les\", ve kterém hlavní roli ztvárnil Tomáš Hanák.\n\n\n"}
{"id": "141433", "url": "https://cs.wikipedia.org/wiki?curid=141433", "title": "Měsíční jezero", "text": "Měsíční jezero\n\nMěsíční jezero může mít více významů:\n\n\n"}
{"id": "141434", "url": "https://cs.wikipedia.org/wiki?curid=141434", "title": "Skrýšov (Ratměřice)", "text": "Skrýšov (Ratměřice)\n\nSkrýšov () je vesnice v okrese Benešov, součást obce Ratměřice. Nachází se cca 2 km severně od Ratměřic. Je zde evidováno 19 adres.\n\nPrvní písemná zmínka o vsi pochází z roku 1318.\n"}
{"id": "141436", "url": "https://cs.wikipedia.org/wiki?curid=141436", "title": "Bořkovice", "text": "Bořkovice\n\nBořkovice je vesnice v okrese Benešov, je součástí obce Zvěstov. Nachází se cca 2,5 km na jih od Zvěstova. Je zde evidováno 30 adres. Katastrální území Bořkovice má rozlohu 4,61 km² a kromě Bořkovic na něm leží i části obce Otradov a Roudný.\n\nPrvní písemná zmínka o vesnici pochází z roku 1371.\n"}
{"id": "141437", "url": "https://cs.wikipedia.org/wiki?curid=141437", "title": "Hlohov (Zvěstov)", "text": "Hlohov (Zvěstov)\n\nHlohov je vesnice v okrese Benešov, která je součástí obce Zvěstov. Nachází se cca 2 km na jih od Zvěstova. Je zde evidováno 16 adres.\n\nPrvní písemná zmínka o vesnici pochází z roku 1390. Hlohov vlastnili Hlohovští z Hlohova, kteří ve 14. století obývali tvrz zdobenou jejich erbem s lilií. Roku 1840 obývalo 14 domů ve vsi 111 obyvatel. Nedaleko Hlohova stojí při cestě do Šlapánova mezi dvěma javory zděná kaplička. Její hranol je nahoře rozšířen v širokou římsu, má štít s výklenkem, taškovou střechu a na ní dvojitý železný křížek. Na podstavci se nalézá výklenek s dřevěnými mřížemi a v něm obrázek svatého Marka. Kaplička pochází asi ze 17. století.\n"}
{"id": "141439", "url": "https://cs.wikipedia.org/wiki?curid=141439", "title": "Laby", "text": "Laby\n\nLaby je vesnice v okrese Benešov, je součástí obce Zvěstov. Nachází se cca 2,5 km jihovýchodně od Zvěstova. Je zde evidováno 16 adres.\n\nPrvní písemná zmínka o vesnici pochází z roku 1420.\n"}
{"id": "141443", "url": "https://cs.wikipedia.org/wiki?curid=141443", "title": "Swift (rozcestník)", "text": "Swift (rozcestník)\n\nSlovo Swift (v angličtině znamená rychlý, hbitý, čilý) může mít několik významů:\n\n\n"}
{"id": "141445", "url": "https://cs.wikipedia.org/wiki?curid=141445", "title": "Seznam politických stran ve Spojených státech amerických", "text": "Seznam politických stran ve Spojených státech amerických\n\nČlánek Seznam politických stran v USA je přehledem současných a bývalých politických stran ve Spojených státech amerických.\n\nV článku je použito řazení politických stran na levicové a pravicové. V USA mají ale tato označení jiný význam, než v Evropě. Za levicové strany se považují jak strany socialistické či komunistické, tak i strany liberální. Za pravicové jsou považovány strany hlásící se ke konzervatismu, extrémnímu nacionalismu a dále strany fašistické, populistické a nacistické. Vedle toho ale existuje spousta místních stran a hnutí, které jsou těžce identifikovatelné. Celkově je však těžiště americké politiky spíše pravostředové.\n\n\n\n"}
{"id": "141446", "url": "https://cs.wikipedia.org/wiki?curid=141446", "title": "Magdaléna Borová", "text": "Magdaléna Borová\n\nMagdaléna Borová (* 14. dubna 1981, Frýdlant v Čechách) je česká\nherečka a členka souboru Činohry Národního divadla.\n\nDětství a dospívání prožila v Liberci, během studia na Podještědském gymnáziu byla členkou divadelního souboru \"Stopa\". Po maturitě nastoupila na DAMU, kde v absolventských\npředstaveních zaujala především v jako Máša v Turgeněvově\n\"Rváči\" a jako Nestyda ve stejnojmenné hře Koffi Kwahulého. Za studií ztvárnila v hradeckém\nKlicperově divadle roli \"Heleny\" v Shakespearově\nkomedii \"Konec dobrý, všechno dobré\", hostovala i v pražském Národním divadle, Studiu\nDva (role:Helena\" v Bergmanově Podzimní sonátě), Viole (role:Anděl\" ve Vánočních hrách) a Činoherním klubu (role:Ludmila\" v Sologubově Ďáblově houpačce). Za své herecké výkony v tomto období získala Cenu Alfréda Radoka v kategorii Talent roku 2004.\n\nJeště před absolutoriem na DAMU se stala členkou Činohry Národního divadla, kde ztvárnila řadu rolí. Za všechny jmenujme alespoň \"Thomasinu Coverlyovou\" v Stoppardově \"Arkádii\", \"Marcelu\" v Lope de Vegově \"Vladařce závist aneb Zahradníkův pes\" či převzatou roli \"Luisy\" v Schillerových \"Úkladech a lásce\".\n\nNatočila dvě televizní inscenace produkované Českou televizí, zahrála si ve dvou krátkých autorských filmech Jana Budaře, v Morávkově celovečerním filmu \"Hrubeš a Mareš jsou kamarádi do deště\" ztvárnila\npostavu \"Irenky\".\n\nMezi její zájmy patří zpěv, poezie, hra na klavír a na kytaru. Působí ve vokálním tělese \"Sestry sBorovy\", každoročně účinkuje na letní Pekařovské pouti.\n\n\n\n\n\n"}
{"id": "141449", "url": "https://cs.wikipedia.org/wiki?curid=141449", "title": "Brutto registrovaná tuna", "text": "Brutto registrovaná tuna\n\nBrutto registrovaná tuna (BRT) je zastaralá jednotka objemu, která určuje velikost (tonáž) obchodní lodi.\n\n1 BRT = 100 kubických stop = 2,83 m³ \n\nPřestože se v názvu vyskytuje slovo tuna, nemá název nic společného s metrickou jednotkou pro hmotnost. Nelze ji zaměňovat ani s jinými jednotkami používanými pro měření velikosti lodí, jako je výtlak v tunách.\n"}
{"id": "141450", "url": "https://cs.wikipedia.org/wiki?curid=141450", "title": "BRT", "text": "BRT\n\nZkratka (značka) BRT může znamenat: \n\n"}
{"id": "141452", "url": "https://cs.wikipedia.org/wiki?curid=141452", "title": "Stanislav Balík (1956)", "text": "Stanislav Balík (1956)\n\nStanislav Balík, ml. (* 6. října 1956 Praha), syn profesora Stanislava Balíka, je český právník a historik. V letech 2004 až 2014 byl soudcem Ústavního soudu České republiky. Přednáší na Právnické fakultě ZČU v Plzni, Právnické fakultě UP v Olomouci, Právnické fakultě MU v Brně a na vysoké škole CEVRO Institut. Zabývá se především obecnými dějinami státu a práva a dějinami právnických profesí. V říjnu 2019 byl zvolen děkanem Fakulty právnické Západočeské univerzity v Plzni s funkčním obdobím od ledna 2020.\n\nPo absolvování pražské právnické fakulty nastoupil v roce 1979 jako podnikový právník do Pražské botanické zahrady. V roce 1981 ještě dokončil studia archivnictví na Filozofické fakultě UK, doktorát práv získal v roce 1983 a doktorát filozofie 1986. V letech 1982–1989 byl podnikovým právníkem Obvodního podniku bytového hospodářství v Praze 1, po roce 1989 se živil jako advokát. V letech 2002 a 2003 byl předsedou České advokátní komory. Po završení mandátu soudce Ústavního soudu se vrátil k advokacii, od roku 2015 je vedoucím české delegace při Radě evropských advokátních komor (CCBE), kde byl v roce 2016 místopředsedou a od roku 2017 je předsedou Výboru pro země střední a jihovýchodní Evropy (PECO).\n\nV roce 2008 zahájil kombinované doktorské studium historie na Filozofické fakultě MU, v roce 2012 přešel do nově zákonem upravené formy kombinovaného studia. Studium ukončil v roce 2016 obhájením disertační práce \"Formování české právnické obce v letech 1861–1914 (Advokátní komory, právnické spolky a časopisy)\" a získal titul Ph.D.\n\nByl odborným poradcem filmu \"Zločin v Polné\", který natočila Česká televize.\n\nSoudcem Ústavního soudu byl jedno funkční období, od 26. května 2004 do 26. května 2014. Působil spolu s Dagmar Lastoveckou a Jiřím Nykodýmem ve druhém senátu a stal se jedním z nejvýraznějších ústavních soudců. Nicméně ne až tak ve věcech, kde byl soudcem zpravodajem, tedy soudcem, který je součástí většiny a zpracovává konečný nález, jako tomu bylo např. u rozdílného důchodového věku žen a mužů, Ústavu pro studium totalitních režimů, regulačních poplatků ve zdravotnictví nebo církevních restitucí. Proslul především svými disenty, odlišnými stanovisky, které může každý přehlasovaný ústavní soudce zveřejnit připojením k přijatému rozhodnutí. Za svůj nenapodobitelný styl, kterým dával na odiv šíři svých znalostí historie, kdy běžně používal citace krásné literatury, latinu, odkazy na antické reálie apod., byl oslavován, ale i kritizován.\nPublikoval jich celkem 46, některé byly plnými disenty, v jiných se chtěl pouze vymezit proti zveřejněnému odůvodnění. Tak např. ve věci velezrady prezidenta Klause s rozhodnutím souhlasil, ale namítl, že věcně příslušným je zde leda soud dějin. Podobně v jiné věci ironicky komentoval možnosti vzniku podjatosti soudce, naopak byl např. proti zrušení snížení a zdanění stavebního spoření, přičemž se svěřil, že se takto rozhodl při potlesku ve stoje po velkém zážitku z poslechu dvou symfonií Ludwiga van Beethovena v pražském Rudolfinu. U posuzování ústavnosti tzv. eurozatykače přiblížil nesnáze obviněného v cizině a navrhl, aby jeho odlišné stanovisko bylo přeloženo do dalších jazyků. Byl také proti zrušení povinné veřejné služby, ptal se, jestli je nucenou prací např. i mytí tabule ve škole nebo zda pro někoho není nakonec „subjektivně nucenou prací jakákoliv práce“ a vyslovil se proti „lehkoživkům“, kteří mohou „jako pijavice vysávat veřejné finanční zdroje“. Ve svých disentech brojil proti formalistické přísnosti soudního rozhodování, navrhoval, aby soudci Ústavního soudu byli preventivně očkováni proti tzv. „petitologii“, stejně tak odsuzoval nadužívání souvisejících úvah (\"obiter dictum\") v rozhodnutích Ústavního soudu, sbírka jeho rozhodnutí se tím pak podle něj stává názorovým občasníkem. Sám se ovšem nedržel zcela zkrátka, kupř. používal hojné citace, ve věci evidence církevních právnických osob srovnával dlouhodobost církve s proměnlivostí světského světa a mj. citoval představitele arménské církve Narsese Velkomyslného: „Kláštery jsou sloupy země, pevnosti proti nepříteli, zářící hvězdy.“ V rozhodnutí o náhradě nákladů právního zastoupení státu zase citoval Napoleona, který při obnovení francouzských advokátních komor hrozil advokátům vyříznutím jazyka, postaví-li se proti státu. Jeho odlišná stanoviska byla často značně nekonformní, v nesouhlasu se zrušením lázeňské vyhlášky mj. přímo odkázal na Werichovo \"Fimfárum\", jindy převyprávěl skutkový základ případu po vzoru Prométheova utrpení a v jisté restituční věci jej přiblížil zápisem šachové partie. Do jednoho usnesení zahrnul fotografie hlemýžďů a svůj disent proti zamítnutí ústavní stížnosti ve věci církevních restitucí zdůvodnil jediným slovem – „Nepokradeš?“\n\n\n"}
{"id": "141458", "url": "https://cs.wikipedia.org/wiki?curid=141458", "title": "Canal du Centre (Belgie)", "text": "Canal du Centre (Belgie)\n\nCanal du Centre je kanál pro vodní dopravu, který se nachází v belgickém středním Valonsku v provincii Henegavsko, cca 50 km jižně od Bruselu, mezi městy La Louvière a Thieu. Jeho celková délka je 20,9 km. Společně s dalšími kanály Brusel-Charleroi a Nimy-Blaton-Péronnes spojuje řeky Máza a Šelda. Překonává výškový rozdíl 90 m.\n\nVýstavba kanálu probíhala v letech 1882 až 1917. První z výtahů byl uveden do provozu roku 1888, zbývající až na konci 1. světové války v roce 1917. Všechny čtyři hydraulické lodní výtahy na krátkém úseku historického kanálu jsou technické památky nejvyšší kvality. Dohromady se samotným kanálem tvoří příklad průmyslové krajiny z konce 19. století.\n\nTeprve v r. 2002 byl uveden do provozu moderní lodní výtah pracující na stejném principu u města Thieu na novém ramenu kanálu, který umožňuje zvedat lodě až do výtlaku 1350 t a překonává najednou výškový rozdíl 73,15 m. Historické výtahy od té doby slouží pouze k rekreačním účelům.\n\nVýškový rozdíl v korytě starého ramene je překonáván dvěma klasickými zdymadly a čtyřmi hydraulickými lodními výtahy, z nichž každý překonává rozdíl přibližně 17 metrů.\nVýtahy pracují na principu spojených nádob. Uvnitř ocelové konstrukce se pohybují dvě ocelové vany, v nichž se střídavě napouští a vypouští voda. Centrální sloupec vody působí jako píst ve svislém válci. Mohutný ventil se střídavě otevírá a uzavírá podle toho, kolik vody bylo vytlačeno lodí vjíždějící do komory. Na tomto principu bylo koncem 18. století postaveno ve světě celkem osm podobných zdviží, z nichž se v původním a funkčním stavu dochovaly právě tyto čtyři výtahy. Pro svou výjimečnost byly v roce 1998 přijaty na Seznam světového dědictví UNESCO.\n\nHistorickým kanálem mohou proplouvat lodě o maximální délce 38 m a šířce 5 m. Výška lodí nad vodou může být maximálně 3,8 m a jejich ponor 1,8 m. Výtahy mohou přesunout lodě do výtlaku 350 t.\n\nVedle Canal du Centre jsou v okolí další vodní cesty: Loing, Briard a spojovací kanál k Loiře. Jednou z nejvýznamnějších technických památek je i akvaduktový most na kanále Briard přes řeku Loiru, který projektoval Gustave Eiffel, stavitel známé pařížské věže. V okolí jsou ještě další vodní viadukty u Getain Croissing na řekách Allier a Digion. Krajina kolem kanálů je lemována řadou romantických zámků, připomínajících známé rody z francouzských a belgických dějin.\n\n"}
{"id": "141462", "url": "https://cs.wikipedia.org/wiki?curid=141462", "title": "Ida Wettinská", "text": "Ida Wettinská\n\nIda (Hidda) Wettinská († po 1061), také Hidda, byla manželkou Spytihněva II. a českou kněžnou. Narodila se zřejmě kolem roku 1031, nejpozději 1035.\n\nIda byla dcerou Dětřicha z Dolní Lužice a Matyldy Míšeňské, vnučka míšeňského markraběte Ekkeharda I. a neteř Ekkeharda II. (který vedl v letech 1040 a 1041 saské vojsko proti Břetislavovi I.), byla z mocného rodu Wettinů.\n\nSpytihněvovi Ida porodila nejméně dvě děti a společně s nimi byla po manželově smrti v roce 1061 zřejmě vyhnána z Čech.\n\nDcera neznámého jména se provdala za Wichmanna z Celly, syn Svatobor (Fridrich) se stal roku 1085 aquilejským patriarchou, ale už 23. února 1086 byl zavražděn při pouliční výtržnosti.\n\n"}
{"id": "141465", "url": "https://cs.wikipedia.org/wiki?curid=141465", "title": "Velká žranice", "text": "Velká žranice\n\nVelká žranice (\"La grande bouffe\", \"La grande abbuffata\") je francouzsko-italský film režiséra Marca Ferreriho z roku 1973.\n\nFilm získal Cenu FIPRESCI na Mezinárodním filmovém festivalu v Cannes v roce 1973. V době uvedení byl považován za kontroverzní a byly učiněny pokusy jej zakázat.\nČtveřice přátel - pilot Marcello, restauratér Ugo, televizní režisér Michel a postarší maminčin mazánek - soudce Philippe - se schází v domku na okraji města, aby společně spáchala podivný druh sebevraždy - přežrala se vybranými lahůdkami k smrti. To se jim také během víkendu postupně podaří. Během žranice se k nim přidává učitelka Andréa, která jim pomáhá dílo dokonat.\n"}
{"id": "141466", "url": "https://cs.wikipedia.org/wiki?curid=141466", "title": "McLaren", "text": "McLaren\n\nMcLaren Racing Limited, v současnosti závodící jako McLaren F1 Team, je automobilová stáj formule 1, založená v roce 1963 Novozélanďanem Brucem McLarenem (1937–1970). První závod, kterého se tým zúčastnil, byla Velká cena Monaka v roce 1966. Firma sídlí v Anglii ve Wokingu. Současný tým vznikl sloučením původního \"závodního týmu Bruce McLarena\" s firmou Rona Dennise \"Project 4\" v roce 1981. V současnosti je součástí společnosti McLaren Racing, člena McLaren Group. Do roku 2014 byly motory dodávány dceřinou společností spoluvlastníka, Mercedesem, od následujícího roku 2015 se však stáj rozhodla používat motory Honda.\n\nOd sezony 2017 jezdí v týmu McLaren Španěl Fernando Alonso a Belgičan Stoffel Vandoorne.\n\nPočátky slavného týmu byly poněkud kostrbaté, zakladatel Bruce McLaren zvolil k pohonu svého závodního stroje hlučný, ale slabý motor Ford, mezi jehož nevýhody patřila i přílišná velikost a objem. Na radu okolí ještě ten rok motor několikrát změnil, až později zvolil spolehlivý Serenissima, s nímž také dosáhl prvního bodu. V roce 1967 poháněl nový auto motor BRM, který měl ovšem zásadní problémy se spolehlivostí, načež se Bruce rozhodl, že nejlepší bude důvěřovat sportovní divizi Fordu a sáhnout po agregátu firmy Cosworth.\n\nRok 1967 se ovšem i tak zapsal do historie závodního týmu McLaren. Tým totiž dominantním způsobem vyhrál severoamerickou závodní sérii CanAm sports cars, když dvojice Bruce McLaren (2) – Denny Hulme (3) postupně vyhrála pět závodů z celkových šesti. Stáj tuto výhru obhájila i ve čtyřech následujících ročnících.\n\nPro rok 1968 se McLarenovi podařila pozoruhodná věc, když do druhého vozu zlanařil mistra světa z předchozí sezony Dennyho Hulma, s nímž získal konečné druhé místo v poháru konstruktérů, což byla věc před zahájením sezóny naprosto nečekaná. Hulme se tehdy umístil na třetím místě a dokonce se mu podařilo vyhrát dva závody. První výhru pro stáj však zajistil sám zakladatel během Grand Prix Belgie na okruhu Spa-Francorchamps. Přestože se počítalo pouze s ročním Hulmovým angažmá, stala se mu stáj domovem až do roku 1974.\n\nNa další výhru musela tato stáj počkat až do posledního závodu následující sezóny, kdy Hulme vyhrál Grand Prix Mexika. Tým dokončil rok na celkovém čtvrtém místě, ale Bruce McLaren dokázal získat třetí pozici alespoň poháru jezdců. Zapamatování hodná ovšem byla zejména další účast v \"CanAm\", kde se jezdcům McLarenu podařilo vyhrát všech jedenáct závodů a dokázali tak, že se s touto malou stájí musí do budoucna počítat.\n\nZačátek nové dekády se ukázal jako katastrofální. Tým se zúčastnil podniku 500 mil Indianapolis, ale popáleného Hulmeho musel nahradit Peter Revson, který byl nakonec klasifikován na 22. místě, když se mu závod nepodařilo dokončit. Bruceův obchodní partner Teddy Mayer se rozhodl přejmout hlavní moc v týmu a podařilo se mu získat téměř veškerou kontrolu.\n\nNeštěstí v tomto roce bylo dokonáno 2. června 1970, kdy se Bruce McLaren zabil při testu nového sportovního vozu M8D na okruhu Goodwood. V rychlosti přes 270 km/h se mu otrhla zadní část vozidla a to se tak stalo neovladatelným, auto se několikrát rychle otočilo a nakonec skončilo ve zdi. McLaren umírá přímo na místě. Vůz M8D později vyhrál osm závodů seriál \"CanAm\" a Hulme s ním získal titul.\n\nŠťastnější období nastalo v roce 1972, kdy se tým umístil na třetí příčce, což dokázal v následující sezóně obhájit.\nDo sezóny 1974 byl nasazen monopost McLaren M23, tedy stejný jako v minulém roce. Jeho návrhářem se stal Gordon Coppuck, který se inspiroval tím nejlepším z původních monopostů, ale zároveň okoukal i netradiční řešení kílu u vozu Lotus 72. Vůz byl navržen zejména s důrazem na aerodynamiku s ohledem na lehkou ovladatelnost a co nejvyšší maximální rychlost.\n\nBěhem tohoto roku též nastal zásadní zlom v dějinách stáje. K týmu se připojil nadějný mladík Emerson Fittipaldi, jemuž se v předchozí sezóně podařilo získat celkové druhé místo v pořadí jezdců a o rok dříve se vyznamenal jako nejmladší mistr světa v historii. Tým nejprve získal vytoužený Pohár konstruktérů a později i Mistrovský titul a dokonce i debutové vítězství v závodě 500 mil Indianapolis. Teddymu Mayerovi se podařilo podepsat na svou dobu nevídaný dlouhodobý kontrakt s firmou Marlboro, trvající až do konce roku 1997.\n\nDalší rok už nebyl tak povedený, McLaren získal třetí místo v poháru konstruktérů a vyhrál pouhé tři závody, což bylo pro stáj rozhodně zklamáním. Chuť si mohli spravit v sezóně 1976, když narazili stejně jako v předchozím roce – díky jezdecké dvojici – na znovu probuzené Ferrari. McLaren získal stejný počet prvních míst jako Italská stáj, přesto se však mohl těšit z pouhého druhého místa.\n\nZbytek desetiletí se vyznačoval postupným úbytkem sil, když se po dalším třetím místě McLaren dramaticky propadl do boje o sedmé místo, a čekáním na zázrak, kterým se stal na začátku 80. let pečlivý Angličan Ron Dennis.\n\nSoučasný tým vznikl fúzí v roce 1980 původního týmu a stáje Rona Dennise z formule 2, Projektem 4. Příchod tohoto angličana s velkými plány se již zpočátku měl stát oživením týmu, jehož cílem se tak opět mohly stát mety nejvyšší, jediným problémem byl nedostatek financí. Roku 1981 bylo splynutí obou subjektů do jednoho plnohodnotného celku, \"McLaren International\", dokončeno a Teddy Mayer opustil křeslo šéfa týmu. Na místo hlavního designéra nové generace revolučních monopostů byl dosazen návrhář John Barnard experimentující s uhlíkovým vláknem.\n\nTéhož roku Ron Dennis vyplatil i ostatní vlastníky týmu a stanul tak v jeho čele. V roce 1983 přesvědčil Dennis podporovatele konkurenčního týmu Williams, Mansoura Ojjeha, aby se stal jeho společníkem ve vedení týmu. Ojjeh investoval množství financí do vývoje turbo motorů od firmy Porsche, které nesly jméno jeho společnosti Techniques d'Avant Garde, zkráceně TAG.\n\nNové vedení týmu a zejména inovované pojetí monopostů si též vyžádalo změnu jejich pojmenování. Původní Mx (kde x značilo číslo monopostu dle jeho výroby) bylo nahrazeno mezi lety 1981-2001 tajemným MP4/x, kde bylo později lomítko nahrazeno pomlčkou. Zpočátku zkratka symbolizovala jméno hlavního sponzora spojené s původním Dennisovým týmem \"Marlboro Project 4\", což bylo po odchodu Marlbora v roce 1997 změněno na \"McLaren Project 4\". Nové značení nebylo pouhým ohlášením změn, ale zejména upozornění na revoluční generaci jednotlivých šasi, které se později staly inspirací pro celý formulový svět.\n\nPod taktovkou precizního Rona Dennisa zaznamenal tým zásadní obrat ve své historii. Revoluční šasi Mclaren MP4/2 navržené Johnem Barnardem se ve spojení s motorem \"Porche Turbo\" ukázalo jako velmi silné. Jednalo se o první šasi postavené výhradně pomocí uhlíkových vláken. Pomocí slibné generace jezdců (Niki Lauda, Alain Prost, Keke Rosberg…), postupně vybírané Ronem Dennisem, se týmu podařilo prosadit se mezi velikány formule 1. McLaren-Porsche vyhrál v letech 1984 a 1985 jak pohár jezdců, tak i titul v konstruktérech. Sezóna 1986 znamenala triumf Alaina Prosta v barvách tohoto týmu, ačkoli zisk konstruktérského poháru se tentokrát nezdařil.\n\nPo prohrách s Williamsem v letech 1986 a 1987 se Ron Dennis opět ukázal jako bezkonkurenční vyjednavač a podařilo se mu získat od svého konkurenta motory Honda, díky kterým nejenže zrychlil své monoposty, ale zároveň učinil tým Williams – přinucený přechodem na slabší motory Judd – neškodným. Monopost McLaren MP4/4 poháněný japonskými agregáty se ukázal v sezóně 1988 jako neporazitelný, když se mu podařilo vyhrát 15 závodů z 16. Červenobílé vozy z Wokingu jezdily závody jen samy proti sobě a jen výjimečně nedeklasovaly zbytek startovního pole jedním celým kolem. Toho roku se McLarenu nepodařilo vyhrát pouze Grand Prix Itálie v Monze, kde se Ayrton Senna, který v tu chvíli měl pohodlný náskok, srazil s o kolo pomalejším vozem Williamsem. Domácí vítězství tak k vlastnímu překvapení obdržela stáj Scuderia Ferrari. Ayrton Senna získal v Brazílie svůj první titul s anglickou stájí. V následujícím roce s evolučním vozem McLaren oba tituly obhájil, když si po kontroverzní srážce s týmovým kolegou v Grand Prix Japonska odnesl jezdecký titul Alain Prost. Přesto byl pro tým závěr šampionátu pro tým hořkosladký. Alain Prost již neunesl přílišnou konkurenci ze strany svého kolegy Ayrtona Senny a rozhodl se, že zamíří k Ferrari.\n\nNáhradou za Prosta se stal Gerhard Berger, který byl v tu chvíli bez místa a i díky jemu získal McLaren v letech 1990 a 1991 všechny čtyři tituly. Jezdecký triumf v obou sezónách ale slavil Brazilec Senna. V sezóně 1992 začala být ovšem nadvláda McLarenu nahlodávána znovu se probouzejícím Williamsem, který posílily motory od Renaultu. McLaren skončil na celkovém druhém místě a musel si hledat náhradu za odcházející motory od Hondy. Nejlepší možnou volbou se stal navrátivší Ford. Berger se po třech letech u anglické stáje sbalil a vrátil se zpět k Ferrari. Dennis se rozhodl nečekaně obsadit na jeho místa nováčka, jenž měl s formulí 1 jen malé zkušenosti, Michaela Andrettiho pocházející ze slavné rodiny amerických závodníků.\n\nNový monopost se ukázal jako stabilní, avšak kvůli několika výpadkům a slabé týmové dvojce zůstal McLaren opět bez jediného titulu. Zatímco Senna se dokázal stabilně ucházet o bodovaná místa a neměl problémy ani se ziskem pódií, mladý Andretti zaostal za všemi očekáváními a krom jediného třetího místa – ve svém posledním závodě – měl problémy dostat se vůbec do cíle. Ještě během sezóny tak byl Američan nahrazen perspektivním Finem Mikou Häkkinenem, který dostal možnost dokončit poslední tři závody jako týmová dvojka – získal jedno pódium a dva závody pro technické závady nedokončil. Celkově tým obhájil druhou pozici a stejné výsledné umístění si připsal i Senna, který byl poražen svým bývalým kolegou Prostem. Pokles na stříbrnou příčku se ovšem ukázal jen jako předzvěst dalšího dlouhodobého poklesu. Rok 1994 je pro každého fanouška motorsportu znám především díky černému víkendu v Imole… Sir Frank Williams zlanařil Sennu k přechodu do své stáje, kde mu nabídl značně nestabilní monopost. Mika Häkkinen tak po krátké době stanul na pozici tahouna týmu a jeho jediným cílem se stalo soustředění na zisk titulu. Do druhého monopostu přibyl Martin Brundle. Ale vůz poháněný motorem Peugeot byl nevýrazný a zdálo se, že se blíží konec jedné legendy. V následujícím roce tedy začalo přemlouvání společnosti Mercedes, aby se stala partnerem projektu McLaren a stala se tak jeho výhradním dodavatelem. Mercedes působil ve své reinkarnaci jako dodavatel motorů teprve rok, ale ve spojení se Sauberem se dokázal velmi rychle nasměrovat a jeho vývoj v motorsportu byl pozoruhodný. Dohoda nakonec byla podepsána a všeobecně se očekávalo, že McLaren Mercedes bude úspěšný tým. Nestalo se tak. McLaren MP4/10 byl příliš těžký a špatně ovladatelný, s čímž si nedokázal poradit ani náhradník za Marina Brundla známý Nigel Mansell. Týmu se podařilo pouze obhájit čtvrtou příčku.\n\nSezóna 1996 se do historie spíše než honem za prvními místy zapsala rozchodem se společnosti Marlboro, která zamířila k rudým vozům do Maranella. Pro následující rok se tak hlavním sponzorem stal West a tým mohl poprvé přijmout jak barvy sponzora, tak i svého dodavatele motorů, od kterého též přijal pojmenování \"stříbrné šípy\".\n\nNávratem na výsluní se měl stát rok 1997, piloti McLarenu Mika Häkkinen a David Coulthard udělali společně s týmem, výrobcem motorů a společností Ilmor slušný pokrok. Coulthard vyhrál první závod a už už se tým začal radovat, že se opět dostane do boje o titul. Jenže monopost se ukázal jako velmi nespolehlivý a bylo tedy spíše třeba soustředit se na vývoj než první pozice. Přesto si tým připsal celkové tři výhry a skončil na čtvrtém místě, přičemž Coulthard poskočil díky diskvalifikaci němce Schumachera na celkovém třetím místě. Tento formulový ročník přinesl krom konečného zklamání z týmové formy i zbytečně vyvolaný skandál ohledně inovativního řešení brzdných kotoučů, kdy dokázal jezdec ovlivňovat pouze brzdění zadní částí auta, čímž získával výhodu v prudkých zatáčkách a eliminoval přetáčivost vozu. Na žádost Ferrari byl systém mezinárodní automobilovou federací definitivně zakázán až v Grand Prix Brazílie 1998.\n\nBěhem též sezóny se ještě týmu podařilo ulovit úspěšného designéra Adriana Neweye, který ihned začal pracovat na monopostu pro následující ročník. Slušná reorganizace týmu a zisk klíčových osobností dokonce dovedl novináře k myšlence, že posledním krokem jak maximalizovat šance na titul může už být snad jen zisk dvojnásobného mistra světa Michaela Schumachera, který začal být považován za jednoho z nejtalentovanějších jezdců celé historie.\n\nSpekulace o velmi kvalitní týmové sestavě se na konci roku 1998 ukázaly jako pravdivé. McLaren totiž dokázal vyhrát jak pohár konstruktérů, tak i jezdecký titul pro Miku Häkkinena. V následujícím roce dokázal fin i díky zranění Michaela Schumachera titul obhájit, ovšem pro McLaren se stal pohár konstruktérů z loňské sezóny na dlouhou dobu posledním. Největší zajímavostí sezóny se stala dominance McLarenu v úvodní Grand Prix Austrálie 1998, v níž si dovolil nový konstruktér vyzkoušet v praxi systém pro rekuperaci kinetické energie (obdobný tomu, který je od sezóny 2009 povolen ), který jim přinášel ohromné zrychlení v každém kole. Deset let po dominanci McLarenu v roce 1988 se tak opět opakovala situace, kdy si stříbrné šípy jeli vlastní závod s malým rozestupem a ostatním nadělili celé kolo. Za zmínku též stojí že po odmítnutí ostatních týmů podobný systém instalovat do vlastních monopostů bylo McLarenu jeho používání, přestože byl legální, zakázáno.\n\nPro sezonu 2007 McLaren kompletně obměnil jezdeckou sestavu. Místo Kimiho Räikkönena přišel dvojnásobný mistr světa Fernando Alonso a místo Juana Pabla Montoyi přišel nováček, mistr GP2 Lewis Hamilton. Novým hlavním sponzorem týmu se stala společnost Vodafone. Své nové jezdecké složení a vůz MP4/22 McLaren představil 15. ledna ve Valencii.\n\nNový McLaren se na začátku sezony zdál být velice slibným vozem. Ve svém druhém závodě za McLaren, v grand prix Malajsie, s ním Fernando Alonso vyhrál a Hamilton navíc v závodě dojel na druhém místě. Tým tak mohl slavit své 41. dvojité vítězství. Hamilton se stal jediným pilotem F1, který ve své první sezoně dokázal vystoupit na stupně vítězů ve čtyřech po sobě následujících závodech. Tento rekord navíc vylepšil, když v dalších pěti závodech také dojel na stupních vítězů. Po španělské grand prix se Hamilton stal nejmladším jezdcem historie, který vedl šampionát.\n\nV Monaku vyhrál Alonso, před druhým Hamiltonem, a získal pro tým 150. vítězství. Díky těmto výsledkům byly ve vedení šampionátu oba piloti McLarenu, oba s 38 body (ale v této chvíli by šampionát vyhrál Alonso, díky dvěma vítězstvím), a také McLaren navýšil svůj náskok v poháru konstruktéru o více než 20 bodů před Ferrari.\n\nV Montrealu Hamilton vyhrál kvalifikaci a svou první grand prix a dostal se do čela šampionátu. Alonso odstartoval pomaleji a navíc byl penalizován 10 sekundami, ale nakonec získal sedmé místo a dobré dva body. O týden později v Indianapolis Hamilton opět vyhrál jak kvalifikaci, tak celý závod. Alonso s Hamiltonem sváděli tvrdý souboj, především ve 38. kole, kdy vozy jely bok po boku. Hamilton nakonec svou pozici uhájil a v čele šampionátu získal náskok 10 bodů. McLaren měl v poháru konstruktérů před Ferrari náskok 35 bodů.\n\nDalší závod se jel ve Francii, na okruhu v Magny-Cours. Alonsův vůz postihla ve třetí části kvalifikace porucha transmise a musel tak do závodu odstartovat z 10. místa. V závodě si dojel pro 7. místo, kdežto jeho týmový kolega získal třetí místo, za oběma Ferrari. Hamilton měl tak po tomto závodě v čele šampionátu pohodlný náskok před druhým Alonsem.\nDalším závodem na řadě byla grand prix na Silverstone. Hamilton na domácí treti čelil velkému tlaku médií i fanoušků. Startoval z pole position, ale v závodě skončil na třetím místě. Toto byl také poslední závod v řadě, při kterém Hamilton vystoupil na stupně vítězů. Alonso skončil druhý, po skvělé strategii zastávek v boxu zvítězil Kimi Räikkönen s Ferrari.\n\nEvropská grand prix byla díky dešti zatím bez pochyby, ze strany diváka, nejzajímavějším závodem letošní sezony. První přeháňka přišla hned po prvním kole a byla extrémně prudká. Hamilton vylétl z trati v první zatáčce, ale vůz nebyl poškozen a motor pořád běžel, a tak se za pomoci traťových komisařů vrátil zpět na trať. Po této chybě udělal ještě další, když si vybral naprosto špatnou směs pneumatik a se špatně ovladatelným vozem skončil na 9. místě. Naopak Alonso odjel závod bez jediné chyby a svůj vůz na mokré trati ovládal bez nejmenších chyb. Pět kol před koncem předjel Felipe Massu, získal vítězství a snížil náskok Hamiltona v čele šampionátu na dva body.\n\nAféra při Grand Prix Maďarska\nMaďarská grand prix naplno ukázala jaké vztahy panují mezi oběma jezdci McLarenu i v samotném týmu. Podle dohody měl do první části kvalifikace vyjet z boxu McLarenu jako první Alonso, aby mohl spotřebovat více paliva. Jenže Hamilton vyjel před ním a to vyvolalo napětí v boxech. Hamilton byl pětkrát požádán, aby si s Alonsem pořadí vyměnili, ale neuposlechl. Tím se celý plán McLarenu pro kvalifikaci prakticky zhroutil. Když pak byl Alonso při předposlední zastávce v boxech pozdržen a situaci navíc zkomplikovala zamotaná tkanice ohřívací deky Alonsovy pravé pneumatiky, dostal se tým pod časový tlak. Při příjezdu do boxu k poslední zastávce dostal Alonso vysílačkou od svého inženýra pokyn, aby po odbavení počkal 20 sekund kvůli provozu na trati (což potvrdil záznam z kamer). Alonso vyjel až asi deset sekund poté, co k tomu dostal pokyn. Do svého posledního kola vjížděl pouhé dvě sekundy před vypršením časového limitu. Hamiltonova zastávka trvala šest sekund, další sekundy ztratil rozjetím a znovu zastavením. Takže tedy není vůbec jisté, zda by i bez Alonsova manévru své poslední měřené kolo stihnul (během nájezdu do něj musel tak či tak zpomalit, aby před sebe pustil Räikkönena jedoucího měřené kolo). Přesto se případem začali zabývat sportovní komisaři. Alonso byl potrestán posunem o pět míst na startu, což v pravidlech vůbec není napsáno (za blokování jiného jezdce při kvalifikaci se uděluje posun o deset míst nebo anulování dosažených časů). Ještě nepochopitelnější je trest pro McLaren – nezapočtení bodů do Poháru konstruktérů a neúčast na stupních vítězů viní z nesportovního chování i tým. Hamilton závod vyhrál, Alonso skončil po startu ze šestého místa čtvrtý. Po závodě se navíc začaly nést fámy o údajném odchodu Alonsa z týmu.\n\nPřed grand prix Turecka se vedení týmu sešlo s Alonsem a Hamiltonem – nejprve nezávisle na sobě, a poté se sešli oba jezdci přímo – aby události, které se staly na Hungaroringu, společně tzv. „hodili za hlavu“ a uklidnili napětí v týmu. Pole position získal Massa s Ferrari, Hamilton byl druhý, ale hned po startu se propadl na třetí místo, když jej ještě před první zatáčkou předjel Räikkönen. Těsně před druhou zastávkou se z Hamiltonova vozu oddělil běhoun pravé přední pneumatiky. Hamilton kvůli tomu ztratil mnoho času a možnost skončit v závodě na stupních vítězů. Alonso se nakonec dostal na třetí místo za obě Ferrari, díky dobře naplánovaných zastávkách v boxu.\n\nPřed italskou grand prix byly oba jezdci McLarenu a samozřejmě i celý tým pod velkým psychickým tlakem. V příštím týdnu se totiž mělo rozhodnout o potrestání týmu za špionáž. Ovšem jako by tato událost neměla na jezdce žádný vliv. Alonso vyhrál kvalifikaci, Hamilton v ní skončil druhý a v závodě skončili ve stejném pořadí a získali tak pro McLaren double na domácí půdě Ferrari.\n\nVe čtvrtek 13. září, před Grand Prix Belgie, se v Paříži uskutečnilo zasedání Světové rady motoristického sportu, která rozhodla o tom, že je McLaren vyloučen z letošního šampionátu konstruktérů a navíc dostane pokutu 100 milionů amerických dolarů.\n\nO tři dny později se jel závod na nově zmodernizovaném okruhu ve Spa-Francorchamps. Kvalifikace i samotný závod dopadl z pohledu týmů přesně naopak, než o týden dříve v Itálii. Z prvního místa odstartoval do závodu Räikkönen, následován svým stájovým kolegou Massou. Do cíle dojeli ve stejném pořadí, Alonso skončil třetí a Hamilton čtvrtý.\n\nNa nově zrekonstruovaném okruhu Fudži v Japonsku vyhrál Hamilton závod, který se odehrál v téměř nepřípustných podmínkách. Závod musel být kvůli neustávajícímu a silnému dešti odstartován za safety carem. Navíc Hamiltonův jeho největší soupeř o titul mistra světa a zároveň týmový kolega Fernando Alonso vypadl ze závodu v 41. kole. Jeho vůz dostal v důsledku aquaplaningu smyk a narazil do bariéry z pneumatik, od které se už nepojízdný vůz odrazil zpátky na trať. Na trať musel znovu vyjet safety car, aby mohly být odklizeny trosky Alonsova vozu.\n\nV dalším závodě v Číně, opět na mokré trati, získal Hamilton pole position. Do 28. kola vedl, ale před další zastávkou v boxu se mu začal drolit pravá zadní pneumatika. Ještě dvě kola odkroužil na druhém místě a potom byl povolán do boxu, ale v nájezdu na pitlane nezlvádl svůj vůz a dostal se do únikové zóny, ze které se mu už nepovedlo vyjet. Závod vyhrál Räikkönen, před druhým Alonsem. Alonso snížil Hamiltonův náskok v čele šampionátu na 4 a Räikkönen na 7 bodů. O mistru světa se tak rozhodlo až v posledním závodě sezony v Brazílii.\n\nPole Position v Brazílii vybojoval Massa, před Hamiltonem, Räikkönenem a Alonsem. Hned po startu se do čela dostali oba vozy Ferrari a Alonso předjel Hamiltona. Hamilton se mu snažil předjetí vrátit, ale neuspěl a navíc ztratil několik pozic. Pak navíc stiskl nesprávné tlačítko na volantu svého vozu a než se podařilo restartovat řídící systém, tak se Hamilton propadl až na 18. místo. Hamilton nakonec dokončil na sedmém místě, ale k titulu mu to nestačilo. Stejně tak ani Alonso titul nezískal, když dojel do cíle na třetím místě. Vítězem se stal Kimi Räikkönen, který se tak poprvé stal mistrem světa, o bod před dvojicí jezdců McLarenu.\n\n2. listopadu vedení týmu oznámilo rozvázání smlouvy s Fernandem Alonsem, která měla platit až do roku 2009. Alonso navíc nemusí týmu platit žádné odstupné.\n\nŠpionážní aféra, kvůli které byl McLaren vyloučen z letošního Poháru konstruktérů vypukla před závodem v Británii. Tehdy tým Ferrari oficiálně zveřejnil své podezření ze zneužití informací konkurenčním týmem formule 1. Ferrari oznámilo, že jeho inženýr Nigel Stepney předal důvěrné informace o vývoji a závodní strategii Ferrari svému příteli Miku Coughlanovi z McLarenu. Na tom by ještě nebylo nic trestného, kdyby vedení McLarenu neoznámilo, že má takové dokumenty k dispozici. Jak se později potvrdilo, někteří inženýři se uvedenými fakty zabývali, konzultovali je s jezdci a prověřovali je při vlastních testech. Tím porušili pravidla mezinárodních sportovních řádů.\n\nZačátkem července Ferrari propustilo Stepneye a vzápětí Mclaren suspendoval Coughlana. Na popud Ferrari se sešel nejvyšší řídící orgán formule 1: Světová rada motorsportu. Na zasedání 26. července konstatovala, že vedoucí konstruktér McLarenu Coughlan neoprávněně vlastnil 780stránkovou sbírku důvěrných informací o Ferrari, ale tým se ničím neprovinil. Vzhledem k nedostatečným důkazům, že by tým měl obsah materiálů k dispozici a vytěžil z něj ve svůj prospěch, rada neuvalila žádné sankce.\n\nTak to mohlo i zůstat, nebýt dusné atmosféry uvnitř týmu McLaren. Vyhrocením vzájemných vztahů byla kvalifikace na Grand Prix Maďarska. Poté v neděli dopoledne, před závodem, přišel Alonso za šéfem týmu Ronem Dennisem. Během bouřlivé debaty se Alonso zmínil, že má ve svém počítači důkazy, že se o informacích od Ferrari diskutovalo. Dennis poté zatelefonoval prezidentu FIA Maxi Mosleymu a celý rozhovor mu vylíčil. Před samotným závodem za Dennisem přišel Alonsův manažer a řekl mu, že se Alonso přestal ovládat a všechno, co řekl, odvolal. Na to Dennis opět zatelefonoval Mosleymu, který tuto situaci naprosto chápal a řekl, že než podnikne nějaké kroky, tak se s Dennisem opět spojí.\n\nMosley skutečně kroky podnikl. Vyzval všechny tři jezdce McLarenu, Alonsa, Hamiltona a de la Rosu, aby pod slibem beztrestnosti předložili veškerou korespondenci ze svých počítačů. Zprávy z elektronické pošty přiznané Pedrem de la Rosou a Fernandem Alonsem ukazují, že informace, které Coughlan dostával od Stepneyho, McLaren sdílel.\n\n13. září se v Paříži opět schází Světová rada motorsportu, aby znovu projednávala tuto aféru ve světle nových skutečností. Do Paříže jsou předvoláni vedoucí pracovníci McLarenu. Po téměř šestihodinovém jednání Světová rada motorsportu rozhodla takto:\n\nPo odchodu Fernanda Alonsa nastala situace podobná té loňské, když tým delší dobu vybíral jeho náhradníka. Mezi největší favority patřili němci Nico Rosberg s Adrianem Sutilem a fin Heikki Kovalainen. Právě finský závodník je nakonec ten, kdo usedne do monopostu MP4-23 s číslem 23. Že se jedná o volbu správnou dokazoval tento závodník již během zimních testů, kdy povětšinou patřil mezi absolutní špičku a několikrát se mu povedlo zajet výborný čas, který nebyl doposud překonán. Přestože za Hamiltonem nijak výrazně nezaostával, stal se poněkud podceňovaným a většina expertů jej odsunula až na druhou kolej. Přesto se však již na začátku sezóny ukázalo, že se rozhodně nejedná o jezce, se kterým by se do boje o titul nemělo počítat. Poučil se z loňských chyb a začal jezdit převážně hlavou.\n\nMcLaren disponuje druhou nejméně zkušenou závodní dvojicí (po Toro Rosso), ale za chybu to rozhodně nepovažuje. Oba piloti se totiž ukázali jako nesmírně vyrovnaní a již ve své debutové sezóně prokázali talent, když dokázali porazit své mnohem zkušenější týmové kolegy. Tou pravou zatěžkávací zkouškou nejen pro ně, ale též pro tým a monopost se však ukázal až první závod, ve kterém nechtěli těžit jen z výborné startovní rychlosti, ale jejich cílem bylo umístit se na špičce startovního roštu.\n\nJiž první volné tréninky v Austrálii mohly být ukazatelem formy týmu, jenže jak by řekl leckterý fanoušek, nesuď, dokud o nic nejde. Jediné co se z nich tak dalo vyvodit byl zajímavý postup BMW Sauberu oproti prvním testovacím dnům. První velkou zkouškou se tedy stala až kvalifikace, v níž získal své sedmé pole position Lewis Hamilton, když na poslední chvíli překonal skvěle rozjetého ovšem chybujícího Poláka Kubicu. Kovalainen si po famózním nástupu v první části, kde zajel jasně nejlepší čas,připsal konečně třetí místo a oba nejbližší soupeři zůstali uvězněni až za ním, když favorit a obhájce loňského prvenství Räikkönen doplatil na technickou závadu a byl neúprosně lapen sítem první části, odkud jej nenechali postoupit traťový maršálové. Pro závod tedy vše bylo připraveno dle plánu, teď totiž přijde Velká cena, závod který prověří spolehlivost komponent a soustředěnost pilotů. Jen ten se totiž opravdu počítá do konečného součtu…\n\nŽe se první Grand Prix nové sezóny ukázala jako pořádná zkouška dokazuje již počet vozů, které dokončily celou závodní distanci, bylo jich totiž pouze šest, přičemž 90% limit pro klasifikaci splnilo devět monopostů (po DQ Rubense Barrichella klasifikováno osm jezdců). Po úspěšném startu se oběma pilotům stříbrných šípů podařilo udržet své kvalifikační pozice a již nedlouho po samotném startu, kdy jednotlivé vozy opadávaly jako podzimní listí, se zdálo, že má tým nakročeno k úspěšnému dvojitému vítězství. Převaze však zabránilo několik výjezdů safety caru, který stmelil celé pole do jednoho celku. Právě zpomalovací vůz se nakonec stal tou největší smůlou, která tým z Wokingu potkala, když vyjel jen chvíli před tím, než měl ke své plánované zastávce zajet Heikki Kovalainen, obnovující McLarenskou tradici finských jezdců. Malé rozdíly mezi jednotlivými závodními stroji jej odsoudily k výjezdu až na jeho samotném konci, přestože tento mladík ještě statečně zabojoval a na malý okamžik překonal i Fernanda Alonsa stačilo mu to až na konečnou pátou příčku. To Lewis Hamilton měl o poznání povedenější víkend. Po povedeném startu neměl problém udržet si dostatečný odstup od ostatních a jak sám potvrdil rychlost vozu ani naplno nevyužil, snažil se hlavně držet tempo a nedělat zbytečné chyby a šetřit monopost pro další závod. Přesto mu však k výhře pomohlo i štěstí, neboť závod se ukázal spíše jako nebezpečná loterie. Dobře naplánovaná strategie mu umožnila vjezd do pit lane v moment, kdy bylo pole dostatečně roztažené a tak na rozdíl od svého kolegy na problém se safety carem nenarazil. Po prvním závodě se McLaren dostal do vedení poháru konstruktérů, když se svými čtrnácti body získal šestibodový náskok na BMW Sauber. Předpokládaný největší konkurent Ferrari získal po diskvalifikaci Rubense Barrichella jeden bod. Ve vedení závodu se ukázaly pouze monoposty McLarenu.\n\nPo smolném víkendu rudých vozů z Maranella přišel i nepříliš vydařený závod pro tým McLaren. Už páteční tréninky ukázaly, že Ferrari přivezlo do Malajsie velmi konkurenceschopné vozy a když oba červené monoposty stanuly hravě v první řadě, bylo jasné, že Italové pojedou svou vlastní ligu. Na McLaren tak zbyla řada druhá, ovšem po penalizaci obou vozů za blokování Nicka Heidfelda byly stříbrné šípy nuceny startovat z osmé (Kovalainen), respektive deváté (Hamilton) pozice. Start se obou vozům povedlo, Hamilton dokonce poskočil o několik míst vzhůru, ale byl nucen dojezdit první fázi za Markem Webberem. Po zajetí Red Bullu k plánované zastávce v boxech vydržel Brit na trati ještě několik kol a vybudoval si náskok bohatě stačící k vylepšení své pozice. Drobný problém s montáží a demontáží disku na přední pneumatice jej však stál drahých deset sekund, z čehož vyplynula ztráta a propad zpět za Webbera. Z této situace těžil jak nejvíce mohl Heikki Kovalainen, který si po svém prvním rychlém kole v australské Grand Prix dojel pro debutové podium s McLarenem. Zaostal však o jednu pozici oproti svému loňskému maximu, ale i tak získal svůj první bronz. Hamilton si díky druhé zastávce polepšil o jedno místo a závod dokončil na pátém místě.\n\nAni další Grand Prix se britskému týmu příliš nepovedla a nejlepší z dua McLarenu, Heikki Kovalainen, se musel sklonit nejen před oběma jezdci Ferrari, ale též před vozy stáje BMW Sauber, který v Bahrajnu potvrdil svou vzestupnou tendenci a dostal se do průběžného vedení v poháru konstruktérů. Na pouštní závodní víkend bude chtít zapomenout zejména Lewis Hamilton, který nejprve zaspal start a z třetího místa se propadl až na desátou pozici, kterou musel přepustit kvůli neplánované zastávce v boxech po zaviněné kolizi s Fernandem Alonsem. Celkově dokončil závod na slabém třináctém místě a nepřipsal si tak ani jeden bod. Kovalainen měl naopak start velmi podařený a rychle vybojoval třetí příčku, jenže byl téměř okamžitě předjet Räikkönenem a kvůli probrzdění pneumatiky a jím způsobeným vibracím se rozhodl raději příliš netlačit na pilu. Chování auta se srovnalo po první zastávce v boxech, ale to již bylo pozdě. Fin si tak připsal pátou příčku a nejrychlejší kolo. Po dlouhých devatenácti závodech se tak musely poprvé stupně vítězů obejít bez zástupce Stříbrných šípů. Tým se svými 28 body – oba jezdci přispěli rovným dílem – propadl na průběžné třetí místo v poháru konstruktérů.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "141468", "url": "https://cs.wikipedia.org/wiki?curid=141468", "title": "Alan Sillitoe", "text": "Alan Sillitoe\n\nAlan Sillitoe (4. března 1928 Nottingham – 25. dubna 2010 Londýn) byl britský prozaik a přední představitel tzv. dělnického románu, tj. prozaického díla, jehož děj se odehrává v dělnickém prostředí a reflektuje problémy s tímto prostředím spojené. V 50. letech 20. století patřil do generace tzv. rozhněvaných mladých mužů.\n\n"}
{"id": "141470", "url": "https://cs.wikipedia.org/wiki?curid=141470", "title": "Pedro de la Rosa", "text": "Pedro de la Rosa\n\nPedro Martínez de la Rosa (* 24. února 1971, Barcelona) je španělský pilot Formule 1. Za svou závodní kariéru absolvoval 87 závodů, debutoval 7. března 1999 a hned v prvním závodě bodoval. Celkem za svou kariéru nasbíral 35 bodů a jednou dojel na pódium. V roce 2012 závodil za tým HRT F1.V roce 2013 testuje pro tým Scuderia Ferrari.\n\nSvou kariéru zahájil netradičně v šampionátu Evropských rádiově řízených off-roadových vozů. Mezi lety 1983 a 1987 tento šampionát vyhrál 2x. Svůj debut na motokárách si odbyl až v roce 1988, kdy mu bylo 17 let. Poté se připojil do Španělské Formule Fiat Uno a v roce 1989 se stal šampiónem.\n\nRoku 1990 závodil v šampionátu španělské Formule Ford 1600 a hned se stal mistrem. Poté přestoupil do Britské Formule Renault 1600 a za 6 závodů nasbíral 2 pódia. V roce 1991 skončil celkově na 4. místě ve Španělském šampionátu Formule Renault. O rok později vyhrál jak Evropskou, tak Britskou sérii Formule Renault. Poté se s úspěchy na 2 roky odmlčel, až v roce 1995 se stal šampiónem Japonské Formule 3 a skončil na 3. místě v Grand Prix Macau. V roce 1996 obsadil 8. místa ve Formuli Nippon F3000 a Japonském šampionátu GT. O rok později celkově vyhrál obě zmiňované série.\n\nV roce 1998 zamířil do Formule 1, když se stal testovacím jezdcem stáje Jordan. O rok později už závodil s týmem Arrows. Hned při svém debutu si připsal bod, ale bylo to jediné umístění na bodech za celou sezónu. V následující sezóně bodoval na obou německých okruzích. Na další 2 roky se pak upsal týmu Jaguar, kde však trpěl neshodami se stájovým kolegou, Eddiem Irvinem. V roce 2001 si připsal 3 body, o rok později nedokázal bodovat ani jednou. A tak stejně jako Irvine, který ukončil kariéru, opustil Jaguár. Další závodní angažmá hledal marně a tak se stal testovacím pilotem stáje McLaren. Příležitost závodit dostal až v roce 2005, když se zranil Juan Pablo Montoya. V závodě dojel na 5. místě a zaznamenal nejrychlejší kolo.\n11. července 2006 přebral místo závodního jezdce po Montoyovi, který odešel závodit do série NASCAR. Dlouho nebylo jasné, jestli Pedro dojede celou sezónu, ale nakonec se tak opravdu stalo. Při Grand Prix Maďarska 2006 dokončil dokonce závod na 2. místě, což bylo jeho nejlepší umístění v kariéře. A tak na konci sezóny, ze které odjel jen slabou polovinu, se mohl radovat ze své nejlepší sezóny v kariéře, když získal 19 bodů a byl celkově na 11. místě.\n\nPoté se dlouze spekulovalo, kdo usedne v příští sezóně do kokpitu vedle Fernanda Alonsa. Místo avizovaného De la Rosy však místo zaujal nováček Lewis Hamilton. De la Rosa se přesunul zpět do role testmana. Zároveň začal komentovat pro španělskou televizi Telecinco.\nV roce 2007 znovu vyvstaly spekulace, že by se mohl do F1 vrátit, a to v nově vznikajícím týmu Prodrive, který měl debutovat v roce 2008. Prodrive měl úzce spolupracovat s McLarenem a proto měli do kokpitu usednout jeho testovací jezdci Gary Paffett a právě De la Rosa. Avšak z projektu týmu Prodrive sešlo.\n\nByl též zapleten do špionážní aféry, který vyústila vyloučením McLarenu z poháru konstruktérů pro rok 2007.\nPřed Grand Prix Austrálie 2008 byl Pedro de la Rosa jmenován předsedou Asociace závodních jezdců. Ve funkci nahradil Ralfa Schumachera, který z F1 odešel.\nJako testman působil i v roce 2009.\n\nV roce 2010 závodil v týmu Sauber po boku Japonce Kamuje Kobajašiho. Neodjel celou sezonu, protože byl na posledních 5 závodů nahrazen Nickem Heidfeldem.\n\nDo Grand Prix Austrálie se nekvalifikoval a FIA týmu HRT odmítla udělit výjimku. Po 23. místě v kvalifikaci obsadil v malajsijské velké ceně 21. příčku. Třiadvacátý skončil i v kvalifikaci na Velkou cenu Číny a v závodě obsadil 21. místo. Dvacátý druhý skončil v kvalifikaci na Velkou cenu Bahrajnu a v závodě obsadil dvacáté místo. Z 22. místa v kvalifikaci Grand Prix Španělska dojel poslední (14.). GP Monaka po startu z 21. příčky nedokončil kvůli následkům postartovní kolize.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "141476", "url": "https://cs.wikipedia.org/wiki?curid=141476", "title": "Zuzana Smatanová", "text": "Zuzana Smatanová\n\nZuzana Smatanová (* 14. června 1984, Súľov-Hradná) je slovenská pop-rocková zpěvačka. Zpívá ve slovenštině a angličtině. Své písně si skládá sama, stylově přirovnává svoji hudbu k Avril Lavigne a Alanis Morissette.\n\nV roce 1998 ji přijali na Pedagogickou a sociální akademii do Turčianskych Teplíc, ale víc než povolání učitelky ji tam lákala hudba. Učila se hrát na klavír, flétnu a hraje i na kytaru a harmoniku.\n\n\n\n\n\n\n\n\nDále zpívá v písničkách skupin Desmod (\"Pár dní\", album \"Skupinová terapia\", a „Čiernobiela“, album \"Kyvadlo\") a IMT Smile (\"Suzanna\", \"Úsmev a čaj\" (IMT Smile), album \"Exotica\"). Na album duetů, který vydal Peter Nagy nazpívala píseň \"Len pomaly\". Se zpěvákem Petrem Cmorikem nazpívala duet \"Čo má prísť, príde\" a s Adamom Ďuricom duet \"Miesta\". Se skupinou Chinaski nazpívala píseň \"Takmer Svätý\" na albu \"Není na co čekat\".\n\n"}
{"id": "141478", "url": "https://cs.wikipedia.org/wiki?curid=141478", "title": "David Storey", "text": "David Storey\n\nDavid Malcolm Storey (13. července 1933, Wakefield - 27. března 2017, Wakefield) byl britský prozaik, dramatik, scenárista a přední představitel tzv. dělnického románu, tj. prozaického díla, jehož děj se odehrává v dělnickém prostředí a reflektuje problémy s tímto prostředím spojené. Děj Storeyho románů se většinou odehrává v hornických komunitách a hrdinou je obvykle jedinec, který se snaží, většinou neúspěšně, změnit svůj život.\n\n"}
{"id": "141480", "url": "https://cs.wikipedia.org/wiki?curid=141480", "title": "Eva Figes", "text": "Eva Figes\n\nEva Figes (15. dubna 1932, Berlín − 28. srpna 2012 Velký Londýn) byla britská prozaička německého původu, pro jejíž romány je typické soustředění se na lyrickou složku díla a potlačení epického děje. V některých ze svých děl navazuje na tvorbu Virginie Woolfové.\n\n"}
{"id": "141481", "url": "https://cs.wikipedia.org/wiki?curid=141481", "title": "David Lodge", "text": "David Lodge\n\nDavid Lodge (* 28. ledna 1935, Londýn) je britský prozaik, dramatik, satirik a literární kritik. Jeho beletristické dílo většinou vychází z tzv. univerzitního románu. Ve svých prózách často paroduje klasiky moderní prózy.\n\nPo studiích a službě v armádě přednášel v letech 1960 – 1987 anglickou literaturu na univerzitě v Birminghamu, kde žije dodnes jako svobodný spisovatel. Jeho dílo zahrnuje jak humoristické romány (Návštěvníci kina, Zrzku, ty jsi blázen, Den zkázy v Britském muzeu, Prázdniny v Heidelbergu, Hostující profesoři, Kam až se může?, Svět je malý, Pěkná práce, Terapie, Profesorské hrátky, Nejtišší trest), tak i literárněvědné práce a kritické eseje (Jazyk krásné prózy, Romanopisec na rozcestí, monografie Grahama Greena a Evelyna Waugha). Podobně jako jeden z hrdinů \"Hostujících profesorů\" přednášel Lodge v roce 1969 na Berkeleyské univerzitě v Kalifornii a je specialistou na Jane Austenovou a editorem kritických vydání jejích děl.\n\n\n\n\nAuthor, Author, 2004 (česky dosud nevyšlo)\n\n"}
{"id": "141482", "url": "https://cs.wikipedia.org/wiki?curid=141482", "title": "Jacinto Benavente", "text": "Jacinto Benavente\n\nJacinto Benavente y Martínez (12. srpna 1866, Madrid – 14. července 1954, Madrid) byl španělský dramatik a básník, nositel Nobelovy ceny za literaturu za rok 1922.\n\nBenavente se narodil roku 1866 jako syn známého dětského lékaře. Studoval nejdříve práva, ale studia nedokončil. Po otcově smrti roku 1885 se vydal na cesty po Francii, Anglii a Rusku, které ovlivnily jeho zaměření na literaturu a divadlo a obohatily jeho tvůrčí rozlet. Po svém návratu do vlasti roku 1899 působil jako redaktor v několika novinách a časopisech. Svou literární dráhu začal roku 1892 sbírkou her pod názvem \"Teatro fantástico\" (Fantastické divadlo), poté vydal básnickou sbírkou \"Versos\" (1893, Verše) a povídkové knihy \"Vilanos\" (1893 , Chmýří) a \"Cartas de mujeres\" (1893, Dopisy žen), jejichž druhý svazek vydal roku 1902 a kterými získal pověst brilantního stylistika. Roku 1894 byla na jevišti uvedena jeho první divadelní hra \"El nido ajeno\" (Cizí hnízdo). Od té doby psal Benavente dvě až tři hry do roka, takže jich za svůj život napsal 172.\n\nBenavente patřil společně s Píjo Barojou a Antoniem Machadem k nejvýznamnějším představitelům skupiny španělských myslitelů, básníků a spisovatelů označovaných jako \"„Generace 1898“\", kteří si byli vědomi úpadkového stavu Španělska zejména po porážce v americko-španělské válce v roce 1898. Snažil se proto modernizovat španělskou divadelní scénu, povznést ji na evropskou úroveň, ale zároveň nepřetrhat pouta s tradicí. Svým nadáním, mimořádnou plodností, invencí a příměsí ironických a filozofických prvků získal doma i v cizině takovou proslulost, že byl společně s Luigi Pirandellem a G. B. Shawem považován za jednoho z nejpřednějších evropských dramatických autorů. Roku 1922 mu byla udělena Nobelova cena za literaturu \"„… za talent, jímž pokračuje ve slavných tradicích španělského dramatu“\" (citace z odůvodnění Švédské akademie).\n\nBenavente dokonale ovládal divadelní umění, ale problematika jeho prací bývá mnohdy povrchní. Satirické zaměření jeho her totiž působí spíše jako usměvavé škádlení než jako nemilosrdná kritika. Jádrem jeho tvory jsou mravoličné komedie, zaměřené na problematiku měšťanské společnosti, mnohdy se sklonem k sentimentálnímu konzervatismu, které se nejčastěji odehrávají v Madridu nebo v Moraledě, imaginárním kastilském provinčním městě. Benavente se ale věnoval i námětům vážným, a to nejen realistickým, ale i fantastickým a pohádkovým. Byl rovněž vynikajícím překladatelem Shakespeara, Molièra a Alexandra Dumase staršího.\n\nZa španělské občanské války opustil s republikány Madrid, ale po Francově vítězství neemigroval. Byl ve Valencii zajat frankistickými oddíly, dopraven zpět do Madridu a tam držen v domácím vězení. Později se s režimem smířil a přijímal od něj i různá ocenění.\n\nJacinto Benavente zemřel roku 1954. Jeho sebrané dílo čítá jednenáct svazků. Dodnes jej někteří kritikové považují za španělského národního génia a jiní ho naproti tomu úplně odmítají.\n\n\n"}
{"id": "141484", "url": "https://cs.wikipedia.org/wiki?curid=141484", "title": "Iris Murdochová", "text": "Iris Murdochová\n\nDame Jean Iris Murdochová (15. července 1919, Dublin – 8. února 1999) byla britská prozaička a filozofka irského původu. Její romány jsou většinou fantaskní povahy s filozofickým podtextem. Typické jsou časté odkazy na díla Tolstého a Dostojevského a další ruské realisty. Několikrát se dostala do užší nominace na literární cenu Man Booker Prize. Odešla do Oxfordu na Somervilleovu kolej (Somerville College).\n\n"}
{"id": "141488", "url": "https://cs.wikipedia.org/wiki?curid=141488", "title": "Šípky", "text": "Šípky\n\nŠípek je označení pro plod růže. Nejedná se v pravém smyslu o plod, ale o složené souplodí nažek, na jehož vzniku se podílejí i další části květu. Šípky růží z okruhu růže šípkové jsou využívány jako potravina a léčivo.\n\nŠípek (lat. \"pometum\") je z hlediska morfologie složené souplodí, na jehož stavbě se podílejí nejen jednotlivé plody (nažky), ale i češule květu a květní lůžko. Šípky mají kulovitý až protáhlý tvar, nejčastěji jsou červenooranžové, červené nebo až černofialové, na povrchu mohou být hladké či ostnité (např. růže Roxburghova, \"Rosa roxburghii\"). Na vrcholu šípku je prstencovitý límeček, tzv. disk, tvořený zbytky tyčinek, kalicha a čnělek. V jeho středu je otvor nazývaný ústí. Obal šípku je většinou dužnatý.\n\nNažky uvnitř šípku, vzniklé z jednotlivých volných (apokarpních) pestíčků, jsou obklopené jemnými chloupky.\n\nLatinský název pro šípky růže šípkové je \"Fructus cynosbati\". Mají vysokou hodnotu vitamínu C a A, obsahují i vitamíny K, B1, B2 a B3.\n\nJejich příznivé působení popisuje už anglosaský herbář z 11. století, šípky bývaly nedílnou součástí lidového léčitelství.\n\nZ dužniny souplodí této rostliny lze uvařit šípkový čaj, který je v zimním období cenným zdrojem vitamínu C. Z  plodů lze vyrobit víno, šípkovou marmeládu a nebo sirup. Sirup se dříve vyráběl i z korunních plátků růží, pomáhal prý při horečkách a ledvinových chorobách. Díky kombinaci vápníku, rutinu a vitaminu C jsou šípky nejlepším přírodním lékem proti paradentóze a onemocnění dásní.\n\nNejlepší období pro sběr šípků je po prvním mrazíku, kdy jsou plody nejsladší. Sbírat se mají vyzrálé a dobře vybarvené šípky bez stopek. Po vyluhování čaje může jemné chmýří ze semen vyvolat svědění sliznic v ústech a v krku, proto by se ke scezení mělo použít co nejjemnější sítko, příp. pláténko.\n\nZ šípků se připravuje také šípková omáčka, podávaná např. ke kančímu masu.\n\n"}
{"id": "141490", "url": "https://cs.wikipedia.org/wiki?curid=141490", "title": "Babenberkové", "text": "Babenberkové\n\nBabenberkové () byli první rakouskou panovnickou dynastií v letech 976 až 1246 pocházející z východních Frank.\n\nRoku 976 udělil Ota II. hraběti Leopoldovi I. (976–994) v léno východní bavorskou marku a v roce 996 je poprvé doložen název \"Ostarrîchi \"(čili Východní říše, Východní marka, přeneseně Rakousko ve smyslu územním zemském).\nPočátkem druhé poloviny 11. století začala babenberská markrabata vyvíjet vlastní politiku, která měla za cíl oslabit moc německých císařů na území, které spravovali Babenberkové. To vedlo k tomu, že Leopold II. Babenberský v boji o investituru podporoval papeže, což bylo v rozporu se zájmy tehdejšího německého císaře Jindřicha IV., který problematickou Východní marku daroval svému spojenci, českému knížeti Vratislavu II. Vratislav II. se snažil toto území vojensky ovládnout ale i přes počáteční úspěchy (vítězství v bitvě u Mailberku 1082) se mu to nepodařilo.\n\nPro vznik Rakouska byla klíčová vláda Leopolda III. (markrabě rakouský od 1096 do 1136), který si sňatkem s dcerou Jindřicha IV., která byla zároveň vdovou po Fridrichovi Štaufském, zajistil příbuzenství s oběma německými císařskými rody. Svojí další politikou se Leopold pokoušel upevnit pozici svého markrabství. Roku 1125 se na základě příbuzenských vztahů neúspěšně pokusil kandidovat na římskoněmeckého císaře. Leopold III. byl roku 1163 vyhlášen za zemského patrona Rakouska a roku 1485 kanonizován.\n\nJindřich II. Jasomirgott roku 1143 obdržel do svého léna Bavorsko, toho se však byl nucen vzdát již roku 1156. Vzdání se Bavorska ve prospěch rodu Welfů (Jindřich Lev) přineslo Babenberkům tzv. privilegium minus, kterým obdrželi od císaře Fridricha I. Barbarossy dost rozsáhlá práva mj. i nástupnictví v ženské linii a povýšení markrabství rakouského na rakouské vévodství.\n\nRoku 1192 ovládl Leopold V. Babenberský Štýrsko a poslední Babenberk Fridrich II. Bojovný chtěl povýšit Rakousko na království, ale padl roku 1246 v bitvě na Litavě, čímž vymřeli Babenberkové po meči.\n\nPo smrti posledního mužského člena rodu Fridricha II. začaly vleklé spory vládců okolních zemí o Rakousko. Na čtvrt století (1251–1276) se v zemi prosadil pozdější český král Přemysl Otakar II.\n\n\n\n"}
{"id": "141491", "url": "https://cs.wikipedia.org/wiki?curid=141491", "title": "Volen Siderov", "text": "Volen Siderov\n\nVolen Nikolov Siderov (Bulharský: Волен Николов Сидеров ) (*19. dubna 1956 Jambol) je bulharský nacionalistický politik, předseda politické strany Útok (Bulharský: Атака).\n\nVolen Siderov vystudoval v Sofii obor aplikovaná fotografie a až do pádu komunistického režimu v Bulharsku pracoval v Národním literárním muzeu jako fotograf.\n\nNa podzim 2006 kandidoval na post bulharského prezidenta, postoupil z druhého místa do druhého kola, ale v něm byl poražen socialistou Georgiem Parvanovem.\n"}
{"id": "141499", "url": "https://cs.wikipedia.org/wiki?curid=141499", "title": "Jiří Čunek", "text": "Jiří Čunek\n\nJiří Čunek (* 22. února 1959 Gottwaldov) je český politik, od ledna do listopadu 2007 a pak opět od dubna 2008 do ledna 2009 první místopředseda druhé vlády Mirka Topolánka a ministr pro místní rozvoj ČR, v letech 2006 až 2009 předseda KDU-ČSL, od října 2006 senátor za obvod č. 77 – Vsetín, od roku 2016 hejtman Zlínského kraje, v letech 2000 až 2008 a opět od roku 2012 zastupitel Zlínského kraje, v letech 1998 až 2007 a opět v letech 2014 až 2017 starosta města Vsetína.\n\nJiří Čunek se v letech 1974–1977 vyučil na středním odborném učilišti v Napajedlech. Při zaměstnání jako automechanik ve zlínských (tehdy gottwaldovských) Pozemních stavbách roku 1982 odmaturoval na SPŠ strojní v Gottwaldově. Nato nastoupil do Zbrojovky Vsetín, nejprve jako bezpečnostní technik, od roku 1993 vedoucí bezpečnosti práce. Do KDU-ČSL vstoupil roku 1990, na podzim 1994 byl zvolen do vsetínského zastupitelstva a tři měsíce působil jako místostarosta, poté byl členem bytové komise a předsedou okresní organizace KDU-ČSL. Po volbách na podzim 1998 se stal starostou Vsetína; od roku 2000 také zastupitelem Zlínského kraje. Tím, že Čunek nemá vysokoškolské vzdělání, údajně argumentovali někteří odpůrci jeho předsednictví.\n\nJiří Čunek je laureát Ceny Přístav, kterou mu v roce 2006 udělila Česká rada dětí a mládeže za podporu mimoškolní práce s dětmi a mládeží.\n\nJeho manželka Pavla (* 28. dubna 1958, sňatek 1982) vystudovala Palackého universitu v Olomouci a má ve Vsetíně praxi zubní lékařky; manželé spolu mají 4 dcery, jejichž věk byl v roce 2006 uváděn jako 22, 20, 14 a 12 let. Je prostředním ze tří bratří, starší Josef a mladší Václav. Jeho starší bratr Josef je katolický kněz, jezuita a rektor brněnského kostela Nanebevzetí Panny Marie. Čunkův bratranec (matky jsou sestry) je herec Josef Polášek. Čunkův otec zemřel po autohavárii v roce 2006.\n\nNa podzim roku 2006 se Jiří Čunek po výrazném volebním vítězství stal senátorem za obvod č. 77 – Vsetínsko. V prosinci 2006 nahradil odstoupivšího Miroslava Kalouska na postu předsedy lidové strany. Do předsednictva strany se pak dostali především jeho favorité. Ještě předtím se Jiří Čunek několikrát sešel s Jiřím Paroubkem, za což byl ve straně kritizován. V té době se Jiří Čunek pohyboval na vrcholu žebříčku nejpopulárnějších politiků v zemi.\n\nPo svém zvolení do čela strany se Jiří Čunek zapojil do sestavování vlády. Původně se stavěl proti tomu, aby koalice ODS, KDU-ČSL a Strany zelených stavěla na důvěře několika přeběhlíků z levicových stran, a prosazoval dohodu s celou sociální demokracií, ale později od tohoto požadavku odstoupil. Nakonec lidovci uzavřeli dohodu s občanskými demokraty a zelenými a Jiří Čunek byl 9. ledna 2007 jmenován ministrem pro místní rozvoj a prvním místopředsedou druhé vlády Mirka Topolánka. Jakožto první místopředseda vlády stál v létě v čele státní návštěvy v Etiopii namísto Mirka Topolánka, jemuž se v té době narodil syn.\n\nJiří Čunek se záhy po svém vstupu do politiky radikálně vymezil proti korupci, zneužívání sociálních dávek nebo positivní diskriminaci Romů. Svým přístupem si vysloužil mnoho stoupenců, ale také kritiků. V průběhu roku 2007 se okolo něj objevila řada kauz a skandálů, jež jeho stoupenci označují za uměle vyvolané pokusy zlikvidovat neokoukaného a rozhodného politika. Přestože mu nebylo prokázáno porušení zákona, spousta především romských a liberálních organizací (včetně koaliční Strany zelených) jej opakovaně vyzývala k odstoupení z vládních funkcí.\n\nJiří Čunek všechny tyto problémy ustál, až do zjištění, že v devadesátých letech pobíral sociální dávky, přestože ve stejné době prokazatelně měl na účtu milióny korun, což bylo ale irelevantní, jelikož dle zjištění Aktuálně.cz o několik dní později \"\"v roce 1997 bral Čunek dávky oprávněně, měl na ně nárok. Stejně tak na rodičovské přídavky na děti v roce 1998 a 1999.\"\". Jiří Čunek se nakonec pod nátlakem rozhodl 7. listopadu 2007 dočasně (a v podstatě jen formálně) odstoupit z funkce prvního místopředsedy vlády a ministra pro místní rozvoj, důvodem bylo to, že nejvyšší státní zástupkyně Renata Vesecká rozhodla pokračovat ve vyšetřování Čunkovy údajné úplatkářské aféry, které bylo v srpnu zastaveno. I nadále však ovlivňoval chod ministerstva. Jeho nástupce nebyl jmenován a řízením ministerstva byl oficiálně pověřen jeho náměstek Jiří Vačkář.\n\nTo vyvolalo dohady o jeho brzkém návratu do funkce; spekulovalo se, že KDU-ČSL, která trvala na návratu svého předsedy do vlády, na oplátku podpoří v nadcházejících prezidentských volbách kandidáta ODS Václava Klause, což Čunek rozhodně popřel, v samotné prezidentské volbě poté hlasoval pro Jana Švejnara. Proti Čunkově návratu protestovala koaliční Strana zelených, jejíž ministr Karel Schwarzenberg dokonce hrozil vlastní demisí, vrátí-li se Jiří Čunek do vlády, aniž by byly dostatečně osvětleny jeho majetkové poměry, především odkud vzal Čunek miliony korun v době, kdy pobíral sociální podporu.\n\nSoučasně zůstával předsedou KDU-ČSL, která vytrvale usilovala o jeho oficiální návrat do vlády. K němu došlo 2. dubna 2008, kdy byl Jiří Čunek znovu jmenován ministrem pro místní rozvoj. Ministr zahraničí Karel Schwarzenberg demisi nepodal, protože se rozhodl přešetřit Čunkovy rodinné finance auditem, který sám zaplatil.\n\nAtmosféru kolem Čunka však nadále kazily nevyřešené aféry, které podrývaly jeho důvěryhodnost i u vlastních spolustraníků. A tak, když se premiér Topolánek odhodlal k rekonstrukci vlády, ke které se chystal od – pro vládní koalici katastrofálních – krajských voleb, byl Jiří Čunek jedním z těch, které chtěl premiér nahradit. Ve zvláštním tiskovém vystoupení před novináři 12. ledna 2009 pak Čunek rezignoval na posty 1. místopředsedy vlády a ministra pro místní rozvoj poté, co se neúspěšně pokoušel dosáhnout toho, aby v rámci rekonstrukce vlády místo něj odešel stranický kolega Miroslav Kalousek.\n\n30. května 2009 neuspěl v obhajobě postu předsedy KDU-ČSL, když od 301 přítomných delegátů získal v prvním kole volby pouhých 61 hlasů. Předběhli jej Jan Březina (112 hlasů) a Cyril Svoboda (91 hlasů). Ve druhém kole volby pak těsně vyhrál Cyril Svoboda.\n\nNa komunální úrovni se mu podařilo získat ve volbách do zastupitelstva v roce 2010 ve Vsetíně nejvíce preferenčních hlasů z místních politiků, kandidoval na šestém místě za lidovce a strana celkově skončila druhá o 54 hlasů za vítěznou ODS.\n\nV komunálních volbách v roce 2014 obhájil post zastupitele města Vsetína, když vedl kandidátku KDU-ČSL. Strana ve městě volby vyhrála (29,36 % hlasů, tj. 6 mandátů) a Jiří Čunek získal nejvíce preferenčních hlasů ze všech kandidátů všech stran (4 661 hlasů). Z tohoto titulu také usiloval o post starosty města, ale na ustavujícím zasedání zastupitelstva dne 6. listopadu 2014 zvolen nebyl. Stejně tak neuspěl o dva týdny později dne 24. listopadu 2014. Nakonec byl zvolen starostou města Vsetína až dne 8. prosince 2014 v pořadí na třetím zasedání zastupitelstva, když pro něj hlasovalo 16 z 21 členů zastupitelstva a 5 se zdrželo hlasování.\n\nV krajských volbách v roce 2016 jako lídr kandidátky KDU-ČSL přivedl stranu ve Zlínském kraji k vítězství, když KDU-ČSL získala 22,97 % odevzdaných hlasů a 12 mandátů ve 45členném krajském zastupitelstvu, přičemž Jiří Čunek sám získal 14 468 preferenčních hlasů (34,61 %). Vítězná KDU-ČSL následně uzavřela koalici s druhým hnutím ANO 2011, čtvrtým hnutím STAN a sedmou ODS a dne 2. listopadu 2016 byl zvolen hejtmanem Zlínského kraje (obdržel 31 hlasů od 45 přítomných zastupitelů).\n\nV únoru 2017 deník \"MF DNES\" uvedl, že v té době Čunek díky souběhu tří funkcí – senátora, hejtmana a starosty – pobíral v součtu plat ve výši téměř 290 tisíc korun měsíčně a byl tak podle listu nejlépe placeným politikem. Před krajskými volbami přitom Čunek sliboval, že v případě zvolení by funkci vsetínského starosty opustil, a to zprvu do prosince 2016, poté do konce ledna 2017. V senátu podle deníku absentoval téměř u třetiny hlasování. Nakonec v úterý 11. dubna 2017 rezignoval na funkci starosty i post zastupitele města Vsetín. Jiří Čunek nadále zůstává hejtmanem Zlínského kraje a senátorem. Ve funkci jej nahradil Jiří Růžička, ředitel obecně prospěšné společnosti Elim Vsetín.\n\nDne 27. května 2017 na sjezdu KDU-ČSL kandidoval na předsedu strany proti úřadujícímu předsedovi Pavlu Bělobrádkovi. Se ziskem 16 % hlasů nebyl do funkce zvolen. V rámci lidové strany pod vedením Pavla Bělobrádka působí spíše kontroverzním dojmem. Bělobrádek ho nařkl, že může za rozpad koalice se Starosty v červenci 2017, což ale blíže neprokázal a odvolával se pouze na některé jeho výroky na celorepublikovém výboru a v tisku, které pobouřili mj. i Petra Gazdíka ze STANu.\n\nV pořadu Máte slovo s M. Jílkovou ze dne 29. března 2018 se Jiří Čunek tvrdě postavil proti legalizaci manželství gayů a leseb. Dle jeho slov legalizace gayů a leseb je projev úpadku společnosti, s tím, že se jedná o módní vlnu. Brojí proti změně zákona, jež by umožňovala manželství párů stejného pohlaví, vč. adopcí dětí. S jeho pohledem na rodinu se netají a snaží se o tom přesvědčovat i veřejnost. Změna zákona by podle něj vedla k úpadku společnosti. Homosexuální páry podle Jiřího Čunka nemají nárok na to, aby je stát chránil nebo jakkoli podporoval. To odůvodňuje tím, že tyto homosexuální vztahy jsou soukromou záležitostí. Ještě tvrdší slova pak vyjádřil k otázce adopcí dětí párů stejného pohlaví, když řekl, že tyto komunity nejsou přirozené nebo dokonce jeho přesvědčení, že porodnost klesá z důvodu pohodlnosti. Oponenti pak poukazují na země, kde je adopce možná a nijak to dítě v adopci párů stejného pohlaví nepoznamenalo. Naopak díky tomu výrazně klesl počet dětí umístěných v kojeneckých ústavech nebo dětských domovech, kde není prostor na rodinné zázemí a lásku, kterou dítěti mohou dopřát jak heterosexuální páry, tak i páry stejného pohlaví, uvádí zastánci legalizace manželství gayů a leseb.\n\nV září 2018 podepsal spolu s více než třiceti senátory Prohlášení skupiny senátorů k podpoře přijetí 50 syrských sirotků do ČR.\n\nVe volbách do Senátu PČR v říjnu 2018 obhájil za KDU-ČSL svůj senátorský mandát v obvodu č. 77 – Vsetín již v 1. kole voleb, získal 51,59 % hlasů. Zároveň kandidoval v komunálních volbách do vsetínského zastupitelstva na posledním místě kandidátky KDU-ČSL, ale zvolen nebyl.\n\nPro korupční kauzy týkající se tohoto politika se ujal hojně medializovaný neologizmus \"čunkiáda\".\n\n19. září 2006 zveřejnil Čunek v regionálním týdeníku \"Jalovec\" dopis své bývalé sekretářky Marcely Urbanové zaslaný jemu a dalším osobám, v němž ho obvinila z pracovní diskriminace a sexuálního obtěžování. Čunek to označil za mstu za propuštění, respektive pokus ovlivnit projednávání v radě města její žádosti o snížení nájmu za restauraci, a podal na ni trestní oznámení pro pomluvu a vydírání.\nKrátce před komunálními a senátními volbami v říjnu 2006 nechal Čunek přestěhovat 36 romských rodin tzv. „nepřizpůsobivých občanů“ (celkem asi 230 lidí) z chátrajícího pavlačového domu u vsetínské polikliniky, který byl vzápětí zbořen, do dvou domů smontovaných z obytných buněk s použitím financí ze Státního fondu rozvoje bydlení (polovina z celkových nákladů 40 milionů Kč) v místní části Poschlá. Kritikové to označují za tvorbu romského ghetta, zastánci projektu naopak poukazují na značně zvýšenou životní úroveň oproti původnímu domu, existenci samosprávy a působení nevládních organizací, především střediska Diakonie Českobratrské církve evangelické v místě.\n\nSedmi rodinám o asi 100 lidech, jimž podle rozhodnutí soudu nemuselo zajistit náhradní ubytování (zčásti i proto, že měli nájemní smlouvy na dobu určitou), město nabídlo starší rodinné domy mimo Zlínský kraj, konkrétně na Jesenicku, na jejichž zakoupení jim poskytlo bezúročné půjčky na dobu až 20 let se splátkami kolem 2 000 Kč měsíčně. Přestože se jednalo o nepřizpůsobivé a nájem neplatící rodiny, jež mohla radnice podle zákony bez náhrady vystěhovat na ulici, řada z Romů si stěžovala: uvádí, že \"„plnou moc zástupcům, kteří uzavřeli kupní smlouvu za ně, podepsali pod hrozbou vystěhování na ulici a odebrání dětí, v časové tísni a aniž domy viděli; platby zahrnují provize realitkám, jejichž služby si neobjednali, protože veškerá jednání o tom, kde a jaký dům zakoupit, vedla radnice“\", do Vsetína, kde dlouhodobě žili a nyní do něj musejí obtížně dojíždět na úřady atp., se chtějí vrátit (někteří tak již učinili). Jejich přestěhování mimo Vsetín kritizovali členové romských organizací a další jako porušování lidských práv a místní samosprávy cílových obcí, jež nebyly o akci informovány, a krajští politici jako přesouvání problému na cizí úkor. Na Čunka bylo podáno přes 10 trestních oznámení.\n\nČunek obhajuje svůj postup tím, že zákon by umožňoval i vystěhování na ulici bez náhrady, ovšem uznává, že „jejich vina je menší než vina státu, [který] vlastně si tyto lidi vychoval“ a vzniklé sociální problémy by byly neúnosné („Navíc si uvědomme, jak by vypadalo město, kde by bloudilo 300 bezprizorních Romů.“). Na domy dvou rodin vystěhovaných na Jesenicko podala vsetínská radnice počátkem prosince návrh na exekuci kvůli dřívějším dluhům za nájemné a penále.\n\nJedna rodina vystěhovaná na Prostějovsko údajně za nájem nedlužila a nejméně dvě vystěhované na Jesenicko platily nájem přes takzvaný institut zvláštního příjemce přímo ze sociálních dávek. Čunek takový postup principiálně odmítá („způsob, který oba dva popisujete, je právě to je naprosto demotivační, abychom my jim brali ty sociální dávky neboli dávky na bydlení a proměňovali je za nájem. Ne, je potřeba udělat to, co jsme udělali my, teď jsme jim řekli, kdo nezaplatí nájem, protože na to od státu peníze dostává, bude vystěhován.“ „Moji oponenti – třeba Kateřina Jacques či pan Horváth – namítají: vždyť můžeme těm lidem brát dávky a platit z nich dávky. To je naprostý omyl. Tím je špatně vychováváme: oni se přece musí naučit, že se platí nájem. Je potřeba vést je ke zodpovědnosti.“).\n\nVelkou kritiku a srovnávání s nacismem vyvolalo, když Čunek v pořadu TV Nova \"Na vlastní oči\" 1. listopadu řekl „já čistím jenom od vředů. To dělají lékaři taky.“ Čunek se hájil, že pouze reagoval na dotaz redaktorky „A nebojíte se toho, že to je ta špatná vstupenka do toho Senátu, tady čistič, Čunek čistič se bude říkat?“, respektive „Já bych i divákům chtěl říct, že jsem tento výrok nevymyslel já, ten vymyslel jeden z politických konkurentů, který ho napsal do novin“ a že vředem mínil sociální problém, který dům představoval, nikoli Romy jako takové. 2. listopadu ve zpravodajství České televize řekl: „Já především nevím za co teda, takže určitě, když nevím za co, tak se nikomu omlouvat nebudu,“ týž den v novinách vyšlých 3. listopadu „Co se týká čištění vředu, tak to si myslím stále. Neřekl jsem to vůči nějaké skupině lidí, ale obecně. Česká republika má řadu vředů, které je potřeba řešit a vyčistit je. Já si připadám jako lékař, který tyto vředy čistí. (…) Pan Kasal, pokud to řekl [že Čunkův postup je v rozporu se zásadami KDU-ČSL], tak se přidal k těm, kteří blábolí o problému, o němž nic nevědí“ a „Já tím vředem myslím problémy města. Ale to nejsou ti lidé ani ta komunita. Kdybych si to myslel, tak bychom jim nepostavili nové byty a nedali jim půjčky“. Na celostátní konferenci KDU-ČSL 3. listopadu ukončil Čunek svůj proslov „Řekl jsem, že ten dům je vředem na tváři Vsetína. Teď už není.“ a sklidil dlouhý aplaus; konference poté schválila usnesení, že „odmítá mediální dezinformace směřující k diskreditaci senátora KDU-ČSL Jiřího Čunka v souvislosti s řešením romské problematiky ve Vsetíně“. Později Čunek rétoriku zmírnil:\n\nČlenové senátního Výboru pro vzdělávání, vědu, kulturu, lidská práva a petice po výjezdním zasedání ve Vsetíně 7. prosince nejprve prohlásili, že přestěhování Romů do Poschlé bylo v pořádku, ale po návštěvě domů vystěhovaných rodin na Jesenicku následující den ostře zkritizovali jejich stav, průběh stěhování provedeného spěšně v pozdních denních hodinách a uvedli, že tím vsetínská radnice zřejmě porušila lidská práva: „Romové předem nevěděli, do čeho jdou. Nemohli si své domy prohlédnout a smlouvy podepisovali pod nátlakem. Byla zneužita jejich právní nevědomost, měli být mnohem více poučeni právníkem,“ řekl senátor Josef Pavlata.\n\n13. června 2007 byla zveřejněná zpráva Veřejného ochránce práv Otakara Motejla, která mimo jiné konstatuje, že vystěhováním občanů Vsetína na Jesenicko, Prostějovsko a Uherskohradišťsko byla porušena jejich základní práva na respektování rodinného a soukromého života.\n\nVyvrcholení celé romské kauzy nastalo 30. března 2007, kdy Jiří Čunek na otázku čtenáře deníku Blesk, zda bude stát dotovat všechny své občany podobným způsobem jako Romy, v nadsázce odpověděl: \"„To se budete muset jet někam opálit, začít dělat s rodinou binec, na náměstí dělat ohně a potom se vás teprve někteří politici zastanou a řeknou – on je chudák.“\" Tento výrok vyvolal vlnu nevole – Jiří Čunek byl obviňován z rasismu a xenofobie, šestnáct romských organizací výrok označilo za „nástup klerofašismu v České republice“ a vyzvalo premiéra Mirka Topolánka, aby se od Čunkových výroků distancoval. K protestu se připojil i bývalý zmocněnec pro lidská práva, chartista Petr Uhl, kritizovala jej i ministryně Džamila Stehlíková.\n\n16. ledna 2007 požádala ostravská policie Senát, aby zbavil Čunka imunity před trestním stíháním; po počátečním tajení detailů bylo zveřejněno, že je obviněn z přijetí půlmilionového úplatku od společnosti H&B REAL, jejímž prostřednictvím Vsetín prodával nájemníkům podnikové byty zkrachovalé Zbrojovky, v únoru 2002. Čunek, na nějž bylo podle jeho slov podáno celkem 16 trestních oznámení, oznámil, že bude s vydáním souhlasit, na jednání Senátu 7. února o to však výslovně nepožádal a byl vydán těsným poměrem 38 hlasů proti 26 s 8 zdrženími.\n\nBěhem ledna a začátkem února vydal Čunek několik prohlášení o původu peněz, které si uložil na účet týž den, co si realitní firma podobnou částku v hotovosti vybrala z banky. Za vágnost, nejednoznačnost a opožděnost těchto vysvětlení byl kritizován médii, opozicí i koaliční Stranou zelených; jeho popularita u veřejnosti prudce klesla. 10. února policie obvinila i ředitele H&B REAL Petra Hurtu.\n\nV květnu 2007 olomoucká policie obvinila několik svědků z křivé výpovědi ve prospěch Čunka, kteří podle vyšetřovatelů falešně svědčili o tom, že Čunek ve Vsetíně nemohl převzít půlmilionový úplatek, protože byl v té době na jiném místě. V červnu 2007 Nejvyšší státní zastupitelství případ odňalo přerovskému státnímu zástupci Radimu Obstovi a přikázalo jej jihlavskému okresnímu státnímu zástupci Arifu Salichovi s odůvodněním, že Obst se dopustil závažných procesních pochybení. Jedním z nich bylo, že místně nepříslušné přerovské státní zastupitelství dozorovalo trestní řízení ve fázi trestního stíhání, zatímco mu bylo krajským státním zastupitelstvím přikázano dozorovat věc jen po dobu prověřování. Ze zákona bylo příslušné k dozoru trestního stíhání Okresní státní zastupitelství ve Vsetíně. Salichov oznámil, že plánuje odvolat z případu stávajícího vyšetřovatele Milana Šošovičku, který se podle něj též dopustil řady pochybení – jako nejzávažnější uvedl nadstandardní vztahy mezi vyšetřovatelem a korunní svědkyní.\nDalší pochybnost se objevila v souvislosti s Čunkovým uložením jednoho milionu ve zkrachovalé Universal bance v Opavě. Čunek měl totiž v té době ztracený občanský průkaz, a tak nemohl uložit vklad. Čunek tvrdil, že jako známá osoba jej při vkladu nepotřeboval.\n\nDne 7. srpna 2007 státní zástupce Arif Salichov trestní stíhání zastavil, protože „je nepochybné, že se nestaly skutky, kvůli nimž se stíhání [vedlo]“.\n\nDne 25. října 2007 nejvyšší státní zástupkyně rozhodla o zrušení usnesení okresního státního zástupce v Jihlavě o zastavení trestního stíhání obviněných Jiřího Čunka a Ing. Petra Hurty s tím, že předmětné rozhodnutí bylo učiněno předčasně a byť řízení Okresního státního zastupitelství Jihlava v této trestní věci bylo vedeno správným směrem se zaměřením na všechny rozhodné skutečnosti, je nezbytné ho doplnit provedením dalších úkonů spočívajících zejména ve znaleckém dokazování a výslechu dalších svědků.\n\nDne 13. května 2008 zveřejnil Jiří Čunek usnesení Arifa Salichova ze dne 16. listopadu 2007 zdůvodňující zastavení trestního stíhání. Salichovo usnesení poukazuje na nedůvěryhodnost korunní svědkyně Marcely Urbanové a zpochybňuje i motiv uplácení. Město Vsetín při převodu podílu ve společnosti Vsetínské byty, s.r.o. na společnost H&B Real, k.s. získalo 3,6 mil. Kč, avšak dle uzavřené smlouvy mělo město povinnost svůj podíl odprodat i za 50 tis. Kč, uvádí Salichov. Uskutečněný prodej byl podle Salichova jednoznačně výhodný pro město Vsetín, a tudíž korupci vylučuje (str. 23–25 usnesení). Kompletní text Salichova rozhodnutí zveřejnily servery Novinky.cz a iDNES.cz. V roce 2011 vyšlo najevo, že posudek znalce, podle kterého mělo město dostat za prodej až 6,7 mil. Kč, byl velmi zkreslený, znalec za něj navíc dostal nestandardně vysokou odměnu.\n\nDne 1. 10. 2009 Nejvyšší soud uvedl, že v trestním stíhání J. Čunka byl porušen zákon v neprospěch J. Čunka. Nejvyšší soud konstatoval, že Okresní státní zastupitelství v Přerově bylo nepříslušné pro dozor nad trestním stíháním a tato chyba byla napravena přikázáním věci Okresnímu státnímu zastupitelství v Jihlavě.\n\nV červenci 2007 podal novinář Tomáš Němeček na Jiřího Čunka žalobu podle zákona o střetu zájmů. Krajský soud v Ostravě dne 17. ledna 2008 rozhodnul, že Jiří Čunek porušil povinnost veřejného funkcionáře tím, že v oznámení o činnostech, majetku, příjmech, darech a závazcích, které učinil dne 26. března 2007 v souvislosti s ukončením funkce starosty města Vsetín, neuvedl, že má nesplacený hypoteční úvěr u Komerční banky, a uložil mu pokutu ve výši 20 000 Kč. Rozsudkem Nejvyššího správního soudu ze dne 19. prosince 2008 byl v důsledku změny právní úpravy střetu zájmů rozsudek krajského soudu s účinností ke dni 20. červnu 2008 zrušen a řízení bylo zastaveno. Tomáš Němeček má možnost vznést svá obvinění proti Jiřímu Čunkovi znovu v přestupkovém řízení.\n\nV pondělí 29. října 2007 zveřejnila Česká televize v pořadu Reportéři ČT informaci, podle níž Jiří Čunek v období před deseti lety pobíral sociální dávky, přičemž ve stejné době uložil do několika bank tři a půl milionu korun (při tomto ukládání údajně používal občanský průkaz, jehož ztrátu ohlásil několik měsíců předtím). V souvislosti s touto reportáží bylo následující den podáno trestní oznámení. Předseda vlády Mirek Topolánek vyslovil požadavek, aby Jiří Čunek buď toto obvinění vysvětlil, anebo opustil vládu.\n\nJiří Čunek odmítl, že by dávky pobíral neoprávněně, v následujících dnech bylo prokázáno, že na ně měl skutečně nárok. Přesto oznámil 1. listopadu, že 7. 11. rezignuje na vládní funkce, a to z toho důvodu, že nejvyšší státní zástupkyně znovu otevřela vyšetřování jeho údajné úplatkářské aféry.\n\n6. listopadu vysvětlil před vedením KDU-ČSL, že 2,5 milionu korun na jeho účtech pocházelo od příbuzných a zbylý milion ušetřili. Obhájil tak své setrvání v čele strany. Státní zástupitelství pak 30. ledna 2008 kauzu odložilo s tím, že se nejedná o podezření ze spáchání trestného činu.\n\nRežisér Robert Sedláček se kolem roku 2010 chystal o Jiřím Čunkovi natočit film, Státní fond České republiky pro podporu a rozvoj české kinematografie však projekt nepodpořil a film nevznikl.\n\n\n"}
{"id": "141501", "url": "https://cs.wikipedia.org/wiki?curid=141501", "title": "John C. Mather", "text": "John C. Mather\n\nJohn Cromwell Mather (* 7. srpna 1946 ve městě Roanoke, Virginia) je americký astrofyzik a kosmolog. V roce 2006 obdržel společně s Georgem F. Smootem Nobelovu cenu za fyziku za objev toho, že reliktní záření pocházející z vesmíru má podobu záření absolutně černého tělesa.\n\nStřední školu dokončil v roce 1964 ve městě Newton ve státě New Jersey. Bakalářský titul získal v roce 1968 na Swarthmore College v Pensylvánii. Na magisterské a doktorské studium přešel na Kalifornskou univerzitu v Berkeley. Doktorský titul získal roku 1974. \n\nMather se podílel na konstrukci sondy COBE a analýze výsledků z této přelomové sondy. Díky tomuto projektu bylo poprvé důkladně prostudováno reliktní záření. Bylo zjištěno, že spektrum reliktního záření velmi přesně odpovídá spektru záření absolutně černého tělesa. Dále byly objeveny fluktuace reliktního záření, které byly podrobněji prozkoumány dalšíi sondami jako WMAP a Planck. V neposlední řadě bylo díky datům ze sondy COBE i přesněji určit parametry vesmíru jako věk vesmíru, dobu vzniku prvních hvězd, hodnotu Hubbleovy konstanty a další. \n\nZa tento výzkum byl John Mather spolu s George Smootem oceněn v roce 2006 Nobelovou cenou za fyziku. Roku 2007 ho magazín Time jmenoval mezi 100 nejvlivnějšími lidmi světa a roku 2012 byl dokonce ve speciálním vydání uveden mezi 25 nejvlivnějšími lidmi ve vesmíru. \n\nVe druhé dekádě 21. století se Mather zaměřil na fyzikální výzkum spojený s novým americkým vesmírným dalekohledem Jamese Webba, který by měl být vypuštěn v roce 2020 do libračního centra L2 a který by měl pozorovat v infračerveném spektru.\n"}
{"id": "141502", "url": "https://cs.wikipedia.org/wiki?curid=141502", "title": "Satira", "text": "Satira\n\nSatira (z lat. \"(lanx) satura\" – všehochuť) je označení pro umělecký, zejména literární žánr využívající komičnosti, výsměchu, karikatury a ironie ke kritice nedostatků a záporných jevů. Spisovatelé se jejím užitím vyslovují ke společenským problémům. Využívá se zejména v aforismech, epigramech, parodiích, pamfletech, komediích a fraškách. Vznikla v Římě.\n\n\n\n\n"}
{"id": "141506", "url": "https://cs.wikipedia.org/wiki?curid=141506", "title": "Magdalena", "text": "Magdalena\n\nMagdalena může znamenat:\n\n\n\n\n"}
{"id": "141511", "url": "https://cs.wikipedia.org/wiki?curid=141511", "title": "Širín Ebadiová", "text": "Širín Ebadiová\n\nŠirín Ebadiová, vlastním jménem v perštině شیرین عبادی (Širín Ebadi) (* 21. června 1947), je íránská advokátka a aktivistka za lidská práva, která založila \"Asociaci pro podporu dětských práv\" v Íránu. V roce 2003 obdržela jako první Íránka a muslimka Nobelovu cenu za mír. Tato cena jí však v roce 2009 byla zabavená státními orgány.\n\nV roce 2007 se zúčastnila v Praze konference Fórum 2000.\n\n"}
{"id": "141517", "url": "https://cs.wikipedia.org/wiki?curid=141517", "title": "Cholesterol", "text": "Cholesterol\n\nCholesterol je steroidní látka přítomná v lidském těle i v těle mnoha dalších živočichů (jako je hmyz, korýši či někteří měkkýši), výjiměčně i u dalších organismů (např. u některých jednoduchých hub nebo u mykobakterií, v menším zastoupení i u rostlin).\n\nCholesterol pomáhá tělu zpracovávat tuky, je také důležitý při tvorbě buněčných membrán. Je potřeba pro tvorbu hormonů a vitamínu D. Příliš vysoká koncentrace v krvi však nese pro organismus zdravotní rizika, především onemocnění srdce.\n\nCholesterol je látka steroidní povahy, která je součástí každé naší buňky. Je důležitou stavební jednotkou nervů a některých hormonů. Většinu si ho organismus vyrábí sám, část pak přijímáme ve stravě. Jeho příjem ve stravě zvyšuje hladinu LDL v krvi, což vede k ateroskleróze.\n\nPodle vzniku se rozlišuje cholesterol:\n\nDoporučený maximální příjem cholesterolu u nesportující populace by neměl překračovat 300 mg denně (například 1,5 vejce). Sportovci však kvůli většímu energetickému příjmu souvisejícímu s větším množstvím zkonzumované potravy nutně musí přijímat větší množství cholesterolu a snadno tak – pokud nejsou vegetariáni – překročí uvedený limit. Endogenní tvorba cholesterolu, stejně jako jeho denní potřeba je do značné míry individuální.\nU zdravých a aktivních jedinců působí i zpětná vazba, která při dostatečném příjmu cholesterolu potravou snižuje jeho produkci v játrech.\n\nSyntézu začíná acetyl-CoA, který je převeden na acetoacetyl-CoA. Následně díky enzymům thioláze a HMG-CoA syntáze vzniká meziprodukt hydroxymethylglutaryl-CoA. Následná syntéza proběhne přes mevalonát, který je fosforylován na 5-difosfomevalonát. Dále pak dochází k dekarboxylaci a vznikají 2 produkty v rovnováze - isopentenyldifosfát a dimethylallylfosfát, které kondenzují a vzniká geranylfosfát. Dále syntéza prochází přes farnesyldifosfát, skvalen, 2,3-epoxyskvalen, lanosterol (který je považován za hlavní prekurzor cholesterolu) a následnými 19 kroky se ztrátou 3 methylových skupin vzniká cholesterol.\n\nCholesterol je součástí lipoproteinů, které transportují lipidy krví.\n\nExistují tři hlavní třídy lipoproteinů podle hustoty:\n\nV této souvislosti pojem cholesterol označuje lipoproteiny. Doporučená hladina celkového cholesterolu (cholesterolemie) v krvi je do 5,00 mmol/l (milimolů na litr). Hladina od 5,01 do 6,5 mmol/l je označována za zvýšenou. Lidé s touto hladinou cholesterolu by si měli více všímat svého jídelníčku a upravit svůj životní styl. Nad 6,5 mmol/l je hladina označována jako riziková. Lidem s takto vysokým cholesterolem hrozí větší riziko vzniku srdečně-cévních onemocnění, proto by měli být v péči lékaře.\n\nV případě zvýšené hodnoty je důležité znát nejen svůj celkový cholesterol, ale také hladinu „hodného“ HDL a „zlého“ LDL cholesterolu v krvi. Zvýšená hladina LDL cholesterolu (nad 3 mmol/l) totiž způsobuje usazování nadbytečného cholesterolu v cévních stěnách, kde tvoří sklerotické pláty. Tím cévy ztrácejí pružnost a zužuje se prostor pro průtok krve. HDL cholesterol má naopak ochrannou funkci, neboť krev zbavuje nadbytečného cholesterolu (odvádí ho zpět do jater, kde je metabolizován). Ale zvyšování jeho hladiny pomocí léků zdraví spíše neprospívá. Je také více typů HDL.\n\nPři zvýšené hladině cholesterolu je třeba upravit životosprávu a dodržováním zásad zdravého životního stylu se snažit o její snížení. Častým mýtem je přesvědčení, že je třeba hlídat pouze příjem cholesterolu. Denně bychom proto měli ve stravě přijmout max. 300 mg cholesterolu, v případě, že máme zvýšenou hladinu cholesterolu pak maximálně 200 mg denně. Ještě důležitější je ale zaměřit se na složení tuků, protože nevhodné tuky ovlivňují hladinu LDL cholesterolu v krvi.\n\nZvýšený cholesterol je jedním z významných rizikových faktorů srdečně-cévních onemocnění (tato onemocnění způsobují více než 50 % všech úmrtí v ČR). Problém zvýšené hladiny cholesterolu se přitom týká téměř 70 % dospělé české populace (Studie Post-Monica, IKEM, 2000-2001). Onemocnění charakteristické zvýšenou hladinou cholesterolu v krvi se nazývá hyperlipidemie neboli hyperlipoprotenie (HLP). Jednou z dalších život ohrožujících onemocnění je familiární hypercholesterolemie, která je charakteristická částečnou nebo úplnou absencí receptorů pro LDL částice.\n\nMůže být:\n\nKonzumace 600 mg cholesterolu denně (3 vejce) zvyšuje riziko smrti o 18 %.\n\nNa základě meta-analýzy studií, které se zabývaly problematikou příjmu cholesterolu z vajec nebyla prokázána spojitost mezi příjmem cholesterolu z vajec a zvýšeným rizikem onemocnění srdce a srdečního oběhu.\n\nDokonce byla zjištěna klesající tendence výskytu onemocnění srdce a srdečního oběhu při příjmu 1 vejce denně. \n"}
{"id": "141518", "url": "https://cs.wikipedia.org/wiki?curid=141518", "title": "Kročehlavy", "text": "Kročehlavy\n\nKročehlavy jsou počtem obyvatel největší částí města Kladna ve Středočeském kraji, která zahrnuje několik bývalých osad. Podle sčítání lidu z roku 2011 zde žilo 36 123 obyvatel. Staré Kročehlavy tvoří převážně rodinné domy ve svahu pod Pražskou a Vodárenskou ulicí, za kterou jsou směrem na jih sídliště, vznikající zde od 70. a 80. let, jako jsou \"Okrsek 4\", \"Okrsek 0\" a \"Sídliště 9. května\".\n\nPrvní písemná zmínka o vesnici pochází z roku 1316, kdy jsou zmínky o jejích vladycích. Ti se o dva roky později psali \"ze Dříně\", přesto již ve 14. století se o Dříňských nemluví, ale jen o vladycích místních, tzn. z Kročehlav. Ti však brzo vymřeli, už na konci 14. století se naposledy prameny zmiňují o šlechtici s tímto přídomkem. V tomto století však část vsi vlastnili i jiní vlastníci, celkem byla obec rozdělena na tři díly. V 15. století prameny o Kročehlavech téměř mlčí, ačkoli se tehdy o jedné části vsi mluvilo jako o majetku Kladenských z Kladna. Někdy v předchozí době tak muselo dojít k připojení části Kročehlav ke kladenskému panství. Z roku 1549 pochází zápis, který upřesňuje, že dědici Zdeňka Kladenského z Kladna, rytíři Žďárští ze Žďáru, mají v této obci čtyři usedlosti.\n\nNa začátku 17. století už Žďárští ze Žďáru vlastnili celou vesnici, která se tehdy skládala ze sedmi statků a chalup. Od té doby už vždy celé Kročehlavy patřily ke kladenskému panství, s krátkou výjimkou během třicetileté války, kterou obec přežila patrně celkem bez úhony. Na začátku této války vrchnost ze dvou statků vytvořila panský dvůr, který však po jejím skončení obýval pouze panský ovčák. Ze zbylých pěti usedlostí po válce zůstaly pusté jen dvě, ty byly osazeny až na začátku šedesátých let 17. století. Tehdy se Kročehlavy skládaly z pěti statků a chalup a žilo zde asi 40 lidí. V roce 1680 zasáhla do života obce morová epidemie, která zde zahubila třetinu obyvatel. V první polovině devadesátých let zde byl obnoven panský dvůr, protože ale původně vznikl ze statků poddaných, tak z nich farář nadále vymáhal desátky. Vrchnost je přenesla na poddané, což se ale neobešlo bez odporu, který byl tak silný, že nová vrchnost (od roku 1705), benediktýni z Břevnova, místní obyvatele vystěhovala a obec osídlila novými poddanými. Těmi asi byli Němci z dnešního Broumovska, kteří se však do konce 18. století počeštili.\n\nV době napoleonských válek se zdejší obyvatelé podíleli na odporu proti odvodu do domobrany. Během 18. století se vesnice dále rozvíjela, aby v polovině 19. století dosáhla 22 domů se 130 obyvateli. Krátce poté byly v sousedství otevřeny doly na černé uhlí a posléze i hutě. To zapříčinilo nejen velký nárůst obyvatel samotného Kladna, ale i Kročehlav samotných (v roce 1930 měly již 10 tisíc obyvatel). V Kročehlavech se už od roku 1908 přemýšlelo o možnosti povýšení obce na město, došlo k tomu ovšem až v roce 1931 současně s vysvěcením nově postaveného kostela dne 25. října. Město Kročehlavy ale nikdy nedostalo znak, navíc nezůstalo dlouho samostatné, protože krátce nato bylo připojeno ke Kladnu. Nejdříve za protektorátu, což bylo po osvobození na chvíli zrušeno, a podruhé a už na trvalo v roce 1948. Po roce 1989 došlo ke zboření jediné původní významnější stavby, panského dvora.\n\nV roce 1783 břevnovský opat František Štěpán Rautenstrauch rozparceloval pozemky mezi Kladnem a Kročehlavy, čímž vznikla osada Štěpánov, též Štěpánka (pojmenovaná podle opata Štěpána). Roku 1915 byla sloučena s kročehlavskými čísly popisnými a úplné sloučení pak proběhlo v roce 1930. Bývalá náves se nacházela v dnešní Partyzánské ulici (nedaleko Baumaxu, poblíž je také Štěpánská ulice a zde hospoda i prodejna autodílů \"Na Štěpánce\"). Před založením samotné vsi zde už v průběhu 18. století byla postavena usedlost Christopha Umlaufa. Při založení vsi byl vykácen lesík Skalka či Dubice a přímo na jeho místě vzniklo jádro vsi. Na rozdíl od často opakovaného tvrzení, že nová ves byla osídlena kolonisty z Broumovska, je u alespoň části pravděpodobnější příchod ze samotného kladenského panství.\n\nV lese pod Pražskou ulicí se nachází fotbalový stadion SK Kročehlavy (dříve také známý jako TJ Kablo Kladno) a tenisové kurty. V bývalém (hudebním) \"Klubu 19\" poblíž křižovatky s Unhošťskou ulicí sídlí \"SKS Arena\" pro bojové sporty. V ulici Vodárenská sídlí 7. a 8. ZŠ s rozšířenou výukou tělocviku, za školami je hřiště na softbal. Dvě hokejbalová hřiště se nachází za SOŠ v ulici Dr. Foustky. U bývalé 13. ZŠ v Pařížské ulici je vedle tělocvičny fotbalové a basketbalové hřiště. U základní školy v Norské ulici je krytý plavecký bazén (v nedalekém lese \"v Bažantnici\" je také venkovní koupaliště) a hřiště na fotbal, basketbal a tenis. Mezi panelovými domy u Americké ulice býval minigolf. Další fotbalový klub FC Slavoj Kladno (dříve Lokomotiva Kladno) sídlí ve Wolkerově ulici za vlakovým nádražím. Po jižní hranici katastru Kročehlav vedou cyklostezky č. 0017 (okruh klem Kladna) a č. 0018 (Okoř, Lidice, Velké Přítočno, Kladno-Rozdělov a Družec). Od vlakového nádraží vede modrá turistická značka směrem na Kožovou Horu (rozhledna postavená KČT v roce 1930), Braškov, Malé Kyšice a Nižbor. Přibližně do roku 2000, kdy jí KČT zrušil, vedla od tržnice v Unhošťské ulici ještě červená turistická značka přes les \"V Bažantnici\" do Hřebče a k památníku do Lidic, kde navazovala na zelenou (další pozůstatky částí již dříve zrušených turistických tras ve městě je možné najít u kašny na Náměstí starosty Pavla či v Podprůhonu.\n\nČást svého dětství zde prožila komunistická spisovatelka Marie Majerová, která má pamětní desku od akademického sochaře a malíře Ladislava Nováka na domě č.p. 207 v ulici M. Majerové. Z části Štěpánov pocházeli cestovatel Bedřich Machulka a manželka prezidenta Antonína Zápotockého Marie. V místním pivovaru často pobýval Mikoláš Aleš. Kročehlavy jsou rodištěm malířů Jana Karase a Karla Součka. Nelze opomenout ani Ludviku Smrčkovou, sklářskou výtvarnici, která se narodila u dnešního nádraží Kladno (do konce 19. století Vejhybka). Také zde žije písničkář Josef Fousek. Základní školu v Kročehlavech navštěvoval kladenský rodák spisovatel a překladatel Václav Jamek. Z kročehlavských rodáků a odchovanců fotbalového klubu SK Kročehlavy vzešlo také několik československých reprezentantů a ligových hráčů SK Kladno.\n\nJedinou památkou na seznamu vedeném Ministerstvem kultury je dům č.p. 33. Jedná se o bývalý panský pivovar ve Starých Kročehlavech. Obzvláště cenná je budova u vstupu, kde je na omítce obrazec navržený Mikolášem Alšem. Pivovar byl roku 2004 vrácen zpět do rukou benediktinského řádu, který je obratem prodal soukromému podnikateli. Od té doby je pivovar postupně rekonstruován a využíván pro různé účely.\n\nVíce budov na seznamu památek není. Na severu Kročehlav, těsně při jejich původním katastru, ale už na území Kladna se nachází další památka zapsaná Ministerstvem kultury. Jedná se o vápenné pece, o kterých několikrát psal Tomáš Voldráb. Ve Školské ulici je novodobý kostel Nejsvětějšího Srdce Ježíšova, postavený podle plánů ing. J. Novotného roku 1931.\n\nSvépomoc je obytný soubor (v okolí ulice Milady Horákové) složený z rodinných domků, které byl vybudován v letech 1920 až 1922 družstvem Svépomoc. Svépomoc bylo sice svým charakterem družstvo, ale zapsáno bylo podle tehdejších regulí jako „společnost s ručením obmezeným“. Prezentovalo se také jako „družstvo pro stavbu dělnických a rodinných domků v Kročehlavech“. Družstvo (resp. jeho jednotliví členové-stavebníci) dostalo úvěr od Městské spořitelny v Unhošti. Díky zákonu č. 209/1920 Sb., „o přechodných daňových výhodách pro stavebníky rodinných domů a bytů“, byly nově započaté stavby mimo jiné osvobozeny od domovní daně na dobu 20 let. Takovéto družstvo bylo v té době dost obvyklým způsobem, jak zajistit lidem podporu při výstavbě rodinných domků, protože bylo po skončení první světové války a obce neměly dost prostředků k vlastní obecní výstavbě, ani k budování infrastruktury, takže byla vítána každá vhodná forma financování. Počáteční jistina byla velmi malá, proto byla dosažitelná i pro zájemce z dělnických profesí, a splátkový kalendář byl rozpočítaný až do 60. let 20. století.\n\nPozemky, na nichž se začalo stavět, patřily dříve k majetku břevnovského kláštera. Pozemky byly rozparcelovány na jednotlivé díly. Byly zde stavěny typizované rodinné domky tří typů. Jedním z typů byly dvojdomky, které sice byly finančně zvýhodněny, ale to se nakonec při realizaci údajně nepotvrdilo, takže vyšly dráž než zbývající dva typy izolovaných domků. Výstavbou došlo k realizaci celkem 66 nových bytů. Jednalo se buď o byty o dvou pokojích a kuchyni, v případě dvojdomku o jednom pokoji a kuchyni. Domky jsou většinou podsklepeny a mají i podkrovní místnosti.\n\n“Svépomoc“ se stala osobitou zástavbou, která vyhovovala tehdy odpovídajícím zásadám bydlení. Bylo dbáno i na zeleň v ulicích, před každým domem uvnitř lokality byla zasazena lípa a upraven trávník mezi chodníkem a vozovkou. I na dvorcích jednotlivých domů se dbalo o zeleň, kterou si už majitelé ale upravili podle svého. Na první dostavěný dům č.p. 645 byla osazena (dnes již omšelá a těžko čitelná) pamětní deska. Postupem času si každý majitel prováděl různé přístavby a úpravy, měnily se fasády, takže původní jednotný dojem celé čtvrti se postupně vytrácel, nicméně celá lokalita je i z dnešního pohledu architektonicky i urbanisticky docela zajímavá, byť už spíše z historického pohledu.\n\n\n"}
{"id": "141527", "url": "https://cs.wikipedia.org/wiki?curid=141527", "title": "James Brown", "text": "James Brown\n\nJames Joseph Brown Junior (3. května 1933 Barnwell, Jižní Karolína – 25. prosince 2006 Atlanta, Georgie), byl americký zpěvák, hudební skladatel a vydavatel. Měl zásadní vliv na vývoj soulové a funkové hudby, jeho skladby také výrazně ovlivnily zvuk hip hopu a později i sampl. Byl také přezdívaný Mr. Please Please Please, Mr. Dynamite, nejčastěji však \"The Godfather of Soul\".\n\nHudební kariéru započal na počátku 50. let v gospelové skupině The Gospel Starlighters. Později se připojil ke skupině The Avons, kterou vedl Bobby Byrd, a která se po jeho příchodu začala víc a víc přiklánět k rhythm and blues. Kapela se následně přejmenovává na The Famous Flames.\n\nNásledovalo turné po klubech na jihu USA, hráli například v \"Cotton Clubu\" nebo ve \"Victory grillu\", což jsou místa známá pro Afroameričany z dob, kdy ještě nemohli hrát v „normálních“ klubech. Začínaly tu i známé osobnosti jako je Duke Ellington, Ray Charles nebo Gladys Knight.\n\nV roce 1956 vydal James Brown s The Famous Flames svůj první singl \"Please, Please, Please\", který sice propadl v americké Pop100, ale na druhou stranu se ho stejně prodalo přes milion kusů. Teprve až v roce 1958 Brown uspěl se singlem Try Me, který se dostal na vrchol R&B žebříčku a dokonce se umístil i v Pop100. Pomalu ale jistě se James dostával do popředí skupiny, napsal nebo byl minimálně spoluautorem každé jejich další písně. A tak se nakonec The Famous Flames stali pouze jeho doprovodným bandem.\n\nV následující době se Brown nechával hodně inspirovat gospelem a takovými hudebníky jako jsou Ray Charles a Little Richard. Jeho hudba začala být ještě víc rytmická, dávala důraz na kvalitní vokály, začínal se utvářet funk. I když se Jamesovy singly držely v hitparádách, pořád se ještě nestal celostátně uznávaným umělcem. To se mělo změnit s vydáním \"Live at the Apollo\" (1963). Po spolupráci s Allem Tousaintem v New Orleans, se Brown ještě víc zaměřil na dechovou sekci a s následujícími singly Papa´s Got A Brand New Bag a hlavně I Got You (I Feel Good), se dostal na opravdový vrchol. Dodnes jsou tyto hity považovány za „poznávací znamení“ jeho tvorby.\n\nKe konci šedesátých let se v Brownově kapele objevují noví hráči. Jazzmani Lewis Hamlin, Alfred „Pee Wee“ Ellis a zejména vynikající saxofonista Maceo Parker a neméně skvělý pozounista Fred Wesley. Brownův styl zpěvu měl také veliký vliv na techniku rapu, který jde dohromady s hip hopovou kulturou. Brown je patrně nejčastěji samplovaným umělcem všech dob. Ovlivnil spoustu umělců té doby, jako např. Sly and The Family Stone, soulového Edwina Starra a také Michaela Jacksona, který Jamesův styl zpěvu a tanec přinesl do popového mainstreamu. (Michael byl tehdy lídrem The Jackson 5, kteří vydávali na Motownu). Nelze také opomenout, že se Brown díky svým textům (např. Say It Loud – I´m Black, I´m Proud) a politickým postojům stal symbolem pro černošskou komunitu v USA.\n\nV sedmdesátých letech chtěli James Brown a Bobby Byrd skupinu posunout trochu jiným směrem (future funk) a zformovali nový band, ve kterém byl Fred Wesley (nikdo by dechařům lepší aranže neudělal), Phelbs Catfish Collins a jeho bratr Bootsy Collins. Tato Brownovu skupinu je známa pod jménem The JB´s. S nimi nahrál další svůj hit Sex Machine. I když skupina prošla v průběhu let mnoha personálními změnami, JB´s patří dodnes k Brownovým nejznámějším bandům. V roce 1971 začíná Brown vydávat svoji práci pod Polydor Records, úspěch přišel hned při vydání jeho prvního singlu pod tímto labelem, Hot Pants, který se okamžitě vyhoupl na první místo R&B žebříčku. K Brownovi se přihlásil Miles Davis a označil ho za svůj vzor a největší zdroj inspirace. Brown se také začal podílet na tvorbě filmů jako je The Black Caesar (1973).\n\nPolovina sedmdesátých let nebyla pro Browna nejšťastnějším obdobím. Řada jeho muzikantů (např. Bootsy Collins, Maceo Parker) se rozhodla postavit na vlastní nohy a zakládali si vlastní kapely. Brown se nechával více ovlivňovat disco music (LP The Original Disco Man). Z tohoto období pochází další veliký hit It´s Too Funky in Here.\n\nV 80. letech se Brown objevil i jako herec v několika filmech: např. Rocky IV, Doktor Detroit a dokonce si zahrál v kultovním seriálu Miami Vice. Co se hudby týká, začal spolupracovat s hip-hopovou legendou Afrika Bambaataa (singl Unity).\n\nÚdajně měl mlátit svoji již čtvrtou ženu, porušovat dopravní předpisy, dokonce byl i několikrát odsouzen do vězení. Jeho osoba byla konfrontována také s drogami, za které byl také několikrát odsouzen.\n\nV roce 1993 Brown vydal CD \"The Universal James\", na kterém najdeme hity Can´t Get Any Harder, How Long a Georgia-Line. Brown se také účastnil koncertu Live8 (2005), kde si zazpíval duet s Willem Youngem, natočil další duet a to s britskou popovou hvězdou Joss Stone.\n\nV září 2004 také vystoupil v České republice.\n\nMá hvězdu na Hollywoodském chodníku slávy.\n\n\n"}
{"id": "141534", "url": "https://cs.wikipedia.org/wiki?curid=141534", "title": "Eva Kováčová (básnířka)", "text": "Eva Kováčová (básnířka)\n\nEva Kováčová (14. července 1951, Rimavská Sobota – 12. února 2010, Bratislava) byla slovenská básnířka.\n\nPochází z dělnické rodiny a vzdělání získala v Hnúšti, Rimavské Sobote a později i dálkově v Banské Bystrici, kde studovala v letech 1973–1978 obor výtvarná výchova–slovenština. V letech 1971–1979 učila v lidové škole umění hru na klavír, v letech 1979–1980 pracovala ve vydavatelství Slovenský spisovateľ a v letech 1981–1983 byla redaktorkou deníku Pravda.\n\nDebutovala v roku 1973 sbírkou básní \"Striedavo oblačno\". Ve své tvorbě se snaží spojovat minulost s budoucností, věnuje se i občanské lyrice, popisuje vlastní zážitky, pocity své generace, touhu po lásce a umění.\n\n"}
{"id": "141535", "url": "https://cs.wikipedia.org/wiki?curid=141535", "title": "Suffer Well", "text": "Suffer Well\n\nSuffer Well je třetí singl Depeche Mode z alba \"Playing the Angel\" a jejich celkově 34. singl. Ve Velké Británii byl vydán 27. března 2006. Podobně jako \"A Pain That I'm Used To\" byl v USA vydán na internetu (např. iTunes). \n\nJe to první singl Depeche Mode, který napsal David Gahan. Nicméně to není jeho první singl vůbec, protože nějaké singly napsal při své sólové práci. Je to také první singl Depeche Mode, který nenapsal Martin Gore a to od \"Just Can't Get Enough\" v roce 1981, který napsal Vince Clarke. Doplňková skladba k tomuto singlu je \"Better Days\", která se vyznačuje industrial-punkovým stylem.\n\n"}
{"id": "141538", "url": "https://cs.wikipedia.org/wiki?curid=141538", "title": "Nieuport 11", "text": "Nieuport 11\n\nNieuport 11 byl francouzský stíhací dvojplošník z doby první světové války. Byl zkonstruován v reakci na drtivou převahu německých stíhaček v roce 1915. Fokkerovy jednoplošníky zajistily centrálním mocnostem leteckou nadvládu a provádění leteckého průzkumu spojenci Trojdohody se tak stalo velice obtížným.\n\nGustave Delage zmenšil svůj dřívější typ Nieuport 10 a vytvořil tak malý a lehký jedenapůlplošník (piloty nazývaný Bébé), který byl mnohem rychlejší než německé Fokkery.\n\nJedenapůlplošník je letoun, jehož horní křídlo má běžnou velikost se dvěma nosníky a menší dolní křídlo s jedním nosníkem tvořící písmeno V. Tato koncepce propůjčovala vysokou obratnost, skvělou viditelnost směrem dolu než běžná, dvouplošníkovákoncepce, ale na druhou stranu trpěla problémy se strukturální pevnosti, kdy letoun pokud překročil ve střemhlavém letu určitou rychlost, docházelo ke krouceni až odtržení spodního křídla, což znamenalo jasnou smrt. \"Nieuport 11\" již byl vybaven křidélky na rozdíl od zastaralého ohýbání křídel u konkurenčních Fokkerů.\n\nHlavní výhodou Fokkerových jednoplošníků byla výzbroj v podobě synchronizovaných kulometů, které mohly střílet skrz točící se vrtuli. V té době spojenci nedisponovali podobnou technologií, a tak byl na \"Nieuport 11\" montován kulomet Lewis nebo Hotchkiss nad horní křídlo, odkud mohl střílet mimo okruh vrtule. Nevýhodou takového řešení bylo komplikované dobíjení zbraně. Za ideálních podmínek musel pilot chytit řídící páku mezi nohy, dosáhnout na zbraň, sklonit ji do dolní pozice, vyměnit zásobník za nabitý, natáhnout, vrátit zbraň zpět a opět převzít řízení. Pokud se zbraň zasekla (což byla vcelku častá záležitost) a zvláště během boje, jednalo se o velmi nepříjemný problém a náročný postup byl ještě náročnější a vyžadoval maximální soustředění a ocelové nervy. Během války se stalo takřka běžnou praxí mezi stíhacími esy si sami nabíjet a kontrolovat zásobníky a nábojové pásy, protože byli dodávané nabité už z továrny či je doplňoval pozemní personál a mohly se mezi nimi nacházet \"zmetky\" (zkřivené náboje), které poté způsobovali časté záseky, což mohlo v nevhodný moment stát pilota vítězství či hůř, jeho život.\n\nMezistupněm vývoje mezi Nieuportem 11 a 17 byl Nieuport 16. \n\nNieuport 16 byl Nieuport 11 s několika modifikacemi, první byl zpevněný rám a silnější motor Le Rhone 9J o výkonu 110 koní, který navzdory očekáváním měl spíše negativa, maximální rychlost zůstala stejná, ale stroj byl \"těžký na čumák\" a zároveň o 50 kg těžší. Další modifikací byl záhlavník, který měl pilotovi poskytnou větší pohodlí a upravený kryt motoru přezdívaný podle tvaru \"podkova\", pro lepší chlazení nového motoru. Výzbroj zůstala stejná v podobě kulometu Lewis/Hotchkiss nad horním křídlem, na tomto typu se též testovali protibalónové rakety Le Prieur. Navzdory tomu, že esa jako Jean Navarre a Charles Nungesser na něm získali několik na nich dosáhl statutu esa, byl typ oproti předchůdci hodnocen negativně. Stejně jako s Nieuportem 11 se i s tímto typem experimentovalo v RFC se synchronizátorem Alkan-Hamy. Testy dopadli stejně, vzhledem ke své konstrukci závěru se nedokáže Lewis synchronizovat s vrtulí a výsledkem je nepředvídatelná rychlost střelby.\n\nBébé byl dodáván na západní frontu od ledna 1916 a během jednoho měsíce jich bylo ve službě už 90. \"Nieuporty 11\" byly dodávány francouzské Aviation Militaire, britské Royal Naval Air Service a nizozemské, belgické, ruské a italské armádě (více než 450 jich bylo vyrobeno v licenci italskými firmami, hlavně firmou Macchi vyráběné pod názvem Nieuport-Macchi).\n\nNěkteré \"Nieuporty 11\" byly upraveny pro odpalování neřízených raket \"Le Prieur\" z křídelních vzpěr.\n\n\n\n\n\n"}
{"id": "141541", "url": "https://cs.wikipedia.org/wiki?curid=141541", "title": "Bratři Günterové", "text": "Bratři Günterové\n\nSiegfried Günter (8. prosince 1899 – 20. června 1969) a Walter Günter (8. prosince 1899 – 21. září 1937) byla dvojčata a letečtí konstruktéři. Oba sloužili za první světové války, kde se stali britskými zajatci. Po válce studovali techniku na univerzitě v Hannoveru. Jejich talent poprvé rozpoznal Paul Bäumer, kterého zaujaly výkony hydroplánu, který Günterové postavili se svými kamarády Walterem Mertensem a Wernerem Meyer-Casselem a zalétávali ho na Wasserkuppe. Bäumer všem čtyřem nabídl práci v jeho továrně Bäumer Aero v Berlíně. Zde začali navrhovat motorové kluzáky a později rychlá sportovní letadla; na jednom z nich se Bäumer roku 1928 zabil.\n\nV roce 1931 Ernst Heinkel Güntery najal pro práci v jeho společnosti Heinkel v Rostocku. Zde navrhli několik důležitých a nejznámějších letounů firmy jako Heinkel He 51, He 70 a He 111. 21. září 1937 se Walter zabil během autonehody.\n\nPo válce Siegfried pracoval v Berlíně v obchodu s automobily svého tchána. Nabídl své znalosti spojencům; to mu bylo ale odmítnuto, stejně jako i azyl, což ho donutilo vrátit se do sovětského sektoru. Roku 1948 byl sovětskými agenty odvlečen do SSSR, kde pracoval na konstrukci ruských letounů.Zde se měl stát otcem sovětských letounů MiG-15 a MiG-19. V červenci roku 1954 se vrátil do NDR a roku 1957 odešel do Západního Německa, kde znovu pracoval pro Heinkela a mj. se podílel na VTOL letounech EWR VJ 101 a VC 400. Oba návrhy však zůstaly jako prototypy a do sériové výroby se nedostaly. Dne 20. června 1969 Siegfried v Berlíně zemřel.\n"}
{"id": "141544", "url": "https://cs.wikipedia.org/wiki?curid=141544", "title": "Horizont události", "text": "Horizont události\n\nHorizont události ( ) je britsko-americký film natočený v roce 1997, jehož režisérem je Paul W. S. Anderson. Jedná se o dílo spadající mezi sci-fi, horor a thriller.\n\nFilm líčí osudy posádky záchranné lodi, která se vydává prozkoumat záhadně zmizelou a po sedmi letech se objevivší moderní kosmickou loď Horizont události. Na lodi (Horizont události) dochází ke zvláštním úkazům, členové týmu mají podivné halucinace, v nichž figurují jim blízké osoby.\n\nVesmírná loď Horizont události, nejmodernější kosmická loď své doby, se v roce 2040 vydává na experimentální misi. Za Neptunem však záhadně zmizela. V roce 2047 však na Zemi zachytili její signál, ze kterého bylo možné rozluštit jen latinská slova „\"liberate me\"“ (česky „\"zachraňte mě\"“). Na záchrannou misi je pod velením kapitána Millera poslána loď Lewis and Clark, na jejíž palubě se mimo kapitána nachází ještě poručík Starcková, pilot Smith, mechanik Justin, lékařka Petersová, záchranář Cooper, doktor D. J. a dr. William Weir, konstruktér Horizontu události.\n\nWeir obeznámí posádku, že Horizont události dokázal překonat rychlost světla vytvořením časoprostorové brány a její první mise měla vést k nejbližší hvězdě Proximě Centauri. Jejich úkolem bude zjistit, co se s lodí dělo během sedmi let, kdy byla nezvěstná.\n\nLewis and Clark dorazí na orbitu Neptunu a objeví zde svůj cíl. První překvapení přinese skenování lodi, která se zdá být biologicky aktivní, ačkoliv na palubě nikdo nepřežil. Po vstupu do lodi posádka objeví stopy masakru. Další podivné události na sebe nenechají dlouho čekat. Během prohlídky se spustí brána a pohltí Justina. Podaří se jej sice zachránit, jeho biologické funkce jsou zachovány, ale upadl do katatonického stavu a nereaguje na podněty. Ostatní členové posádky zažívají podezřelé halucinace, střetávají se s blízkými osobami, které jsou nějakým způsobem postižené. Petersová vidí svého syna Dennyho s nohama pokrytýma krvavými lézemi, vdovec Weir vidí svou ženu Claire bez očí, která jej vábí k sobě a kapitán Miller vidí svého podřízeného Edwarda Corricka, jenž uhořel při jedné misi.\n\nD. J. rozluští vzkaz originální vzkaz nahraný v palubním deníku, ten zní „\"liberate tutemet ex inferis\"“ (česky „\"zachraňte se před peklem\"“). Miller a D. J. vydedukují, že loď celých sedm let pobývala mimo známý vesmír v oblasti, ve které vládne chaos a zlo. Zlo je nyní na lodi, respektive je jím samotný kosmický koráb.\n\nVětšina posádky je povražděna a posedlý dr. Weir se snaží s lodí vrátit zpět do dimenze zla. Hodlá přinutit ostatní k letu do pekla a sabotuje veškeré záchranné akce. Za cenu vlastního života tomu zabrání kapitán Miller, který při otevření brány odpálí nálože, čímž se oddělí záchranný modul Horizontu události. V něm přežijí tři lidé, zraněný Justin, Starcková a Cooper.\n\nO 72 dní později je modul zachycen záchrannou lodí, která objeví přeživší členy ve stázi. Starcková má po probuzení noční můru, že jedním ze záchranářů je dr. Weir, kterému se nějakým způsobem podařilo proniknout na loď. Cooper ji uklidňuje a jeden ze zasahujících mužů žádá o sedativa. Dveře stázové komory se nečekaně zavírají.\n\n"}
{"id": "141546", "url": "https://cs.wikipedia.org/wiki?curid=141546", "title": "GTA", "text": "GTA\n\nGTA je trojpísmenná zkratka, která může znamenat:\n\n"}
{"id": "141547", "url": "https://cs.wikipedia.org/wiki?curid=141547", "title": "Handley Page Halifax", "text": "Handley Page Halifax\n\nHandley Page Halifax byl čtyřmotorový těžký bombardér používaný za druhé světové války britským RAF (Královským letectvem). V rámci RAF tyto letouny používaly i perutě složené z personálu pocházejícího z britských dominií – perutě 6. skupiny RAF (složené z Kanaďanů) a australské perutě číslo 460, 462 a 466 (ty operovaly v rámci 4. skupiny RAF). Pod velením 4. skupiny RAF také operovaly francouzské perutě číslo 346 a 347. V oblasti Středomoří s nimi létala (opět v rámci RAF) 301. polská peruť, ta byla mezi listopadem 1944 a březnem 1945 vyzbrojena Halifaxy Mk.II a Mk.V (jednotka v té době operovala z italského Brindisi). Podobně jako jeho současník, bombardér Avro Lancaster byl používán ještě v padesátých letech 20. století. Do roku 1961 tento typ létal v letectvu Pákistánu.\n\nVznik typu byl poměrně komplikovaný. V roce 1936 byla vydána dvojice zadání na vývoj nových typů bombardérů, která měla mimořádný vliv na výzbroj Bomber Command RAF v nadcházející válce. První, B.12/36, požadovaly vývoj těžkého čtyřmotorového bombardéru, který měl dosahovat cestovní rychlosti 230 mph (370 km/h) ve výšce 15 000 ft (4572 m) a operační dostup měl být 28 000 ft (8534 m). Při přetížení měl mít dolet 3000 mil (4828 km) s pumovým nákladem 8000 lb (3628 kg), při sníženém množství neseného paliva, s požadovaným doletem 2000 mil (3218 km), měl být schopen nést až 14 000 lb pum (6350 kg). Druhé, P.13/36, požadovaly spíše vývoj víceúčelového stroje – v kategorii označované písmenem P doposud vznikaly spíše lehké stroje jednomotorové, kupř. podle specifikací P.27/32 vznikl typ Fairey Battle a podle P.4/34 byl postaven typ Hawker Henley (vznikal jako budoucí náhrada typu Fairey Battle, ovšem v původně proponované roli již nasazen nebyl). Typ vyhovující specifikacím P.13/36 měl být pouze dvoumotorový, měl plnit roli rychlého středního bombardéru, průzkumného letounu a také měl být schopen torpédových útoků – měl být schopen nést v pumovnici dvojici torpéd.\n\nDalší, ovšem mimořádně náročný byl požadavek na schopnost střemhlavého bombardování, přičemž stroj měl být schopen letu až pod úhlem 70 stupňů (vzhledem k mimořádnému namáhání konstrukce draku, zejména při vybírání letu střemhlav, to ovšem muselo znamenat podstatné zvýšení hmotnosti konstrukce draku letounu). Požadované výkony byly mimořádné: cestovní rychlost měla být 275 mph (442 km/h) ve výšce 15 000 ft (4572 m), operační dostup 28 000 ft (8534 m). S pumovým nákladem 4000 liber (1814 kg) měl mít dolet 3000 mil (4828 km), s maximálním pumovým nákladem 8000 liber (3628 kg) pak 2000 mil (3218 km). Stroj měl být schopen operovat ve dne i v noci, rovněž byla požadována schopnost operovat v různých klimatických podmínkách (což v praxi mj. znamenalo i možnost montáže protiprachových filtrů na sání motorů či instalaci chladičů schopných zajistit provoz motorů i za vysokých teplot panujících v tropickém klimatickém pásmu).\n\nPosledním požadavkem, společným pro specifikace B.12/36 i P.13/36, bylo že při maximální vzletové hmotnosti budou letouny startovat pomocí katapultů, instalovaných na letištích (u nových typů letounů se předpokládalo, že budou při maximální hmotnosti vyžadovat značně delší vzletovou dráhu než dosavadní typy; v reálu k uskutečnění této myšlenky nakonec nedošlo, přestože došlo i k praktickým zkouškám katapultů – nakonec se ukázalo že vyhovující plochy nebudou zase o tolik delší, navíc v rámci uvolnění finančních prostředků na přezbrojení RAF se našlo dost peněz i na výstavbu nových letišť a zvětšení těch stávajících).\nFirma Handley Page v té době pracovala na vývoji projektu dvoumotorového bombardéru s továrním označením HP-55, který vznikal na základě specifikací B.1/35 (na jejich základě vznikl pouze jediný typ, Vickers Warwick). Na základě kontraktu 441975/35 byla objednána stavba prototypu. Dne 24. srpna 1936 byly zveřejněny již zmíněné specifikace P.13/36, podstatně náročnější a fakticky, v případě úspěšné realizace, předem odsuzující k neúspěchu konstrukce vzniklé podle specifikací B.1/35, vydaných o pouhý rok dříve. Výsledkem jednání mezi Air Ministry a firmou Handley Page bylo přerušení vývoje HP-55 a jeho nahrazení dvoumotorovým HP-56. Projekt časem procházel mnoha změnami, na základě postupného upřesňování požadavků Air Ministry a řadě diskusí mezi ministerstvem a firmou Handley Page. Projekt vznikal v celé řadě verzí, ve finále krystalizoval ve dvou variantách, buď s motory Bristol Hercules, nebo teprve připravovanými kapalinou chlazenými čtyřiadvacetiválci Rolls-Royce Vulture – ty měly podle předběžných dat od firmy Rolls-Royce zprvu dávat výkon 1700 hp (ovšem prototyp tohoto motoru, jehož vývoj byl započat v září 1935, se poprvé rozběhl na brzdě teprve 1. září 1937). Stroj koncepčně vycházel z HP-55, ovšem měl být poněkud menší – HP-55 měl mít křídlo s rozpětím 95 ft (28,956 m) zatímco HP-56 měl mít křídlo s menší nosnou plochou a rozpětím 90 ft (27,432 m). Na základě předložených projektů byly 30. dubna 1937 podepsány objednávky na stavbu prototypů – firma Handley Page měla postavit dva HP–-56 (byla jim přidělena sériová čísla L7244 a L7245, kontrakt číslo 624972/37) a Avro dva stroje Type 679 (sériová čísla L7246 a L7247, kontrakt 624973/37), konstrukce obou firem měly pohánět motory Vulture.\n\nBohužel, motory Vulture přitom stále nebyly k dispozici, navíc byly obavy z toho, bude-li firma Rolls-Royce schopna zajistit dodávky požadovaného množství motorů – RAF tehdy objednávala, v souladu s rozsáhlými programy rozvoje, značně rozsáhlé výrobní série nových letounů, přičemž Rolls-Royce mezitím byl doslova zahlcen objednávkami motorů Merlin; ty již mj. poháněly stíhačky Hawker Hurricane a Supermarine Spitfire, či bombardéry Fairey Battle. Navíc panovala oprávněná obava z možnosti vyřazení rozsáhlých výrobních kapacit leteckými útoky, proto se hledali další možní producenti, a to i mimo dosavadní zavedené výrobce draků a motorů. Výsledkem byl návrh použít jiné motory, popřípadě typ změnit na čtyřmotorový – tím vznikla záloha pro případ zpoždění vývoje motorů Vulture, které měly zůstat pouze u typu Avro 679. Nevýhodou přitom bylo, že instalace čtyř motorů zkomplikuje motorovou i palivovou instalaci, což nutně povede k nárůstu hmotnosti stroje, dalším záporem byl dodatečný aerodynamický odpor dalších dvou motorových gondol. Přesto bylo během července a srpna 1937 na základě debat mezi konstruktéry firmy a příslušných oddělení Air Ministry rozhodnuto, že projekt HP-56 bude nahrazen čtyřmotorovým HP–-57, který bude poháněn motory Rolls-Royce Merlin X (první verze Merlinu s dvourychlostním jednostupňovým kompresorem), které dávaly vzletový výkon 1075 hp (801 kW). Objednávka dvou prototypů (L7244 a L7245) přitom byla převedena na projekt HP-57. V průběhu jednání také byly zcela opuštěny některé z původních požadavků specifikací. Nejprve to byl požadavek na schopnost nést dvojici torpéd, dále start letounu pomocí katapultu – předběžné výpočty ukazovaly, že čtyřmotorový stroj bude schopen vzlétnout na dráze 649 metrů (přes 15m překážku), a nakonec byla zcela opuštěna i myšlenka na střemhlavé bombardování. Přesto ovšem čtyřmotorový stroj vycházel podstatně rozměrnější a těžší, než podle původního projektu, přičemž stroj postupně přerůstal do kategorie, kterou původně specifikovaly požadavky B.12/36 (k stejnému vývoji ale docházelo i u konkurenčního typu Avro 679).\n\nFirma i své předchozí modely označovala jmény měst, jméno Halifax letoun dostal podle města v hrabství Yorkshire (dnes West Yorkshire). RAF objednala prvních 100 kusů ještě předtím, než prototyp vzlétl. První let Halifaxu se uskutečnil 25. října 1939, jen několik týdnů po začátku druhé světové války. Za řízením stroje seděl major James Lucas Brome Hope Cordes, šéfpilot firmy Handley Page.\n\nNa výrobu verze Mk.I, která přímo vycházela z konstrukce druhého prototypu (L7245 zalétaný 17. srpna 1940), úzce navazovala verze Mk.II. Nejpodstatnější změnou prvního provedení „dvojky“ byla montáž výkonnějších motorů Merlin XX, či později Merlin 22. Další důležitou změnou bylo odstranění příďové střelecké věže, přičemž přední část trupu dostala aerodynamicky výhodnější tvarování ve tvaru vřetene (příď letounu přitom byla prodloužena o 0,4572 metru). V bohatě prosklené přídi zůstalo stanoviště bombometčíka, který také ovládal kulomet uložený v kloubovém závěsu. Tato modifikace (Mod. 452) se poprvé objevila na strojích Halifax Mk.II Srs.1A a Mk.V Srs.1A a stala se standardem u všech následujících verzí Halifaxu. Verze Mk.II bylo vyrobeno 1976 a Mk.V 904 kusů.\n\nNejrozšířenější byla verze B Mk.III (její výroba byla zahájena v roce 1943 2 091 kusů), tato i jinak upravená řada používala mnohem silnější motory Bristol Hercules VI nebo XVI se vzletovým výkonem (1615 hp). Nejvýkonnější verzí se stal Halifax B Mk.VI poháněný motory Bristol Hercules 100 o výkonu 1800 hp. Podle označení poslední bombardovací byla verze Mk.VII (výroba ovšem byla zahájena před Mk.VI – dodávky motorů Hecules 100 se pozdržely, a tak prozatím byla zahájena výroba „sedmičky“, která kombinovala drak Mk.VI se starší verzí motorů), tu poháněly slabší Herculesy XVI. Obou verzí bylo však postaveno již jen menší množství – Mk.VII vzniklo 413 a Mk.VI 467 kusů.\n\nPosledními verzemi byly neozbrojené transportní C Mk.VIII (pro přepravu 11 osob) a výsadkové A Mk.IX (pro dopravu 16 parašutistů).\n\nHalifaxy vstoupily do služby u 35. bombardovací perutě RAF na základně Linton-on-Ouse (Linton upon Ouse, hrabství Yorkshire) v listopadu 1940 a první operační let na Le Havre se uskutečnil v noci z 11. na 12. března 1941.\n\nVe službách RAF Bomber Command Halifaxy nalétaly 82 773 operačních letů, při kterých svrhly 224 207 tun bomb, při vlastních ztrátách 1 833 strojů. (podle \"Wings Encyclopedia of Aviation, Orbis, 1979\"). Mimo bombardování sloužily také jako vlečné letouny pro kluzáky, letadla elektronického boje, či pro vysazování agentů a dopravu zbraní do okupovaných území Evropy. Například skupina Anthropoid byla v prosinci 1941 vysazena z Halifaxu Mk.II 138. peruti RAF. Používány byly také RAF Coastal Command v boji proti ponorkám a pro meteorologický průzkum. Poslední stroj byl vyroben v listopadu 1946. V dobách největší výroby sjížděl z výrobní linky jeden kompletní stroj každou hodinu.\n\nCelkem bylo RAF převzato 6176 strojů (vyrobeno jich ale bylo 6177, ovšem jeden kus byl zničen při havárii ještě před předáním). Bylo převzato 84 kusů verze Mk.I, 1976 Mk.II, 2091 Mk.III, 904 Mk.V, 467 Mk.VI, 413 Mk.VII, 96 Mk.8 a 145 Mk.9.\nPo skončení války Halifaxy zůstaly ve službě RAF Coastal Command a RAF Transport Command a francouzského letectva až do roku 1952. Letectvo Pákistánu převzalo zbylé letouny a provozovalo některé až do roku 1961.\n\nTypy H.P. 70 nazvané Handley Page Halton se po válce vyráběly jako letadla pro přepravu cestujících i nákladu.\n\nDnes na světě existují pouze dva restaurované Halifaxy. Jeden je v \"Yorkshire Air Museum\" na bývalém letišti RAF z druhé světové války v Elvingtonu (vznikl rekonstrukcí stroje sériového čísla HR792). Druhý stroj kanadského letectva (verze A Mk.VII označení NA337, sestřelený v roce 1945) byl vyzdvižen z norského jezera Mjøsa v roce 1995.\nStroj byl převezen do Kanady a kompletně rekonstruován až do roku 2005. Je vystaven v \"RCAF Memorial Museum\" na základně v Trentonu v Ontariu. Třetí Halifax (sériového čísla W1048, sestřelený při útoku na Tirpitz v dubnu 1942) byl nalezen a vyzdvižen týmem potápěčů RAF v norském jezeře Hoklingen (stroj byl vyzdvižen 30. června 1973). Stroj byl zakonzervován, ale nerestaurován a je vystaven v muzeu RAF v Hendonu v Londýně.\n\n\nHalifaxy mimo firmu Handley Page (1589 strojů) vyráběly také \"English Electric\" (2145 strojů), \"London Aircraft Production Group\" (710), \"Rootes Securities\" (1070) a \"Fairey\" (662).\n\n\nHandley Page Halifax B Mk.III\n\n\n\n\n"}
{"id": "141556", "url": "https://cs.wikipedia.org/wiki?curid=141556", "title": "Nagant", "text": "Nagant\n\nFabrique d'armes Émile et Léon Nagant byla belgická zbrojařská společnost založená v roce 1859 v Liége.\nZaložili ji bratři Émile (* 1830) a Léon (* 1833) Nagantové a nejvýznamněji se zapsali příspěvkem k navržení ruské pušky Mosin-Nagant.\n\nFirma byla později přejmenovaná na \"L. Nagant & Cie, Liége\". Po smrti Léona Naganta převzali vedení firmy jeho synové Charles (* 1863) a Maurice (* 1866).\n\nPo roce 1900 se společnost zabývala i výrobou automobilů v licenci francouzské automobilky Rochet-Schneider. Vozy Nagant vznikaly až do roku 1928. V roce 1931 firmu převzala společnost Imperia.\nTovárna vyráběla rovněž oblíbené a spolehlivé revolvery; známé modely pocházely z let 1887, 1895 a 1910. Model Nagant M1895 byl vyráběn licenčně v Rusku a široce používán v carské ruské armádě a později v Rudé armádě až do druhé světové války.\n\n"}
{"id": "141560", "url": "https://cs.wikipedia.org/wiki?curid=141560", "title": "Tudorovci", "text": "Tudorovci\n\nTudorovci, původně waleský rod Tewdur, připomínaný již ve 13. století, byli anglickou královskou dynastií od roku 1485 až do roku 1603. Tři hlavní panovníci dynastie – Jindřich VII., Jindřich VIII. a Alžběta I. – se zasloužili o to, že se z boji rozvrácené Anglie stala renesanční mocnost, která si v příštích staletích vybudovala výsadní postavení po celé planetě. Během vlády dynastie došlo k náboženské reformaci a byla vytvořena anglikánská církev (the Church of England).\n\nRod se odvíjel od Owena Tudora, velšského hraběte na dvoře anglického krále Jindřicha V. Owen Tudor se oženil s vdovou po králi Jindřichu V., Kateřinou z Valois, a měl s ní pět dětí. Jejich nejstarší syn, Edmund Tudor, si vzal Margaretu Beaufort z rodu Beaufortů. Margareta (Markéta) byla potomkem Jana z Gentu (John of Gaunt), zakladatele rodu Lancasterů. Margareta porodila ve věku 13 let syna, a to několik měsíců po manželově smrti. Toto dítě se po válce dvou růží stalo anglickým panovníkem jako Jindřich VII. Tudor.\nJako tudorovské období v anglických dějinách se obvykle označuje doba od nástupu Jindřicha VII. na trůn v roce 1485 po konec vlády Marie I. v roce 1558. Vláda Alžběty I. 1558–1603 se zpravidla od tudorovského období odděluje a nazývá se podle panovnice jako alžbětinská doba.\n\nTudorovci patřili k významným anglickým královským dynastiím. Jako první z Walesu přišel Owen Tudor – asi okolo roku 1425. Původ Tudorovců sahá přibližně do 12. stol. Erbovním znamením Owena Tudora – v kymerštině \"Owain ap Maredud ap Tudor jarl Henevettet\" – byl červený štít se stříbrnou krokví posetou hermelínem a třemi stříbrnými přilbami (2, 1). Pozdější varianty znaku byly poměrně rozmanité, ale k tomu se ještě dostaneme. Owen roku 1423 uzavřel manželství s vdovou po anglickém králi Jindřichovi V. († 1422) Kateřinou z Valois. Tímto skutkem se stal příbuzným Lancasterů a zařadil se mezi přední anglickou šlechtu.\n15. století bylo pro Anglii bohaté na řadu významných událostí – předně to byla porážka ve stoleté válce s Francií, vyhrotily se mocenské spory mezi posledními větvemi Plantagenetů, a to starší odnoží vévody z Lancasteru (odznak červená růže) a mladší větví vévody z Yorku (odznak bílá růže). Vyvrcholením uvedených okolností pak byly války růží z let 1455–1485. Navíc se po zemi potulovaly zbytky zubožené anglické armády, které se vrátily z Francie, vázl obchod apod. K nejednotě v Anglii také přispěly rozbroje mezi nejmocnějšími aristokratickými rody – de la Pole vévody ze Suffolku, Mortimery hrabaty z Marchu, Beaufoty vévody ze Somersetu, rodem de Neville, kteří zdědili titul hrabat z Warwicku, Courtenayů hrabat z Devonu nebo Percyů vévodů z Northhumberlandu. Výrazně stoupla moc a bohatství původně drobné venkovské šlechty Woodvillů – Alžběta Woodvillová se stala manželkou krále Eduarda IV. a její otec Richard byl roku 1450 dekorován Podvazkovým řádem a jmenován lordem Riversem.\n\nOwen Tudor se logicky ve válce růží přiklonil na stranu Lancasterů; roku 1461 však padl do zajetí Yorků a byl popraven. Velmi významnou roli sehráli až jeho synové. Edmund hrabě z Richmondu (jemu je již připisován anglický štít – pole 1 a 4 modré poseté zlatými liliemi, 2 a 3 červené s třemi zlatými nad sebou kráčejícími lvy a modrým lemem, kde se střídají stříbrné lilie a merlety) se oženil s Markétou Beaufortovou a stal se otcem prvního Tudora na anglickém trůně, a to Jindřicha VII. (1485–1509). Jeho bratr Jasper hrabě z Pembroku (erb – štít modro-červeně polcený s třemi stříbrnými lvy – 2,1) byl velkým ochráncem a podporovatelem synovce Jindřicha. Anglie se stále zmítala ve válce, kterou bylo nutno ukončit. Mezníkem byla Bitva na Bosworthském poli v roce 1485, kde byl Tudorovci poražen král Richard III. z rodu Yorků. Navíc si Jindřich situaci pojistil ženitbou s Alžbětou z Yorku a jak již bylo řečeno, stal se prvním tudorovským anglickým králem. Výsledkem mocenských bitev a sporů bylo, že došlo k doslovnému vyvraždění staré šlechty a skončilo panování Plantagenetů. Novou pozici získaly rody Howardů, Stanleyů, Arundelů a nižší venkovská šlechta – gentry.\n\nDruhým Tudorovcem na anglickém trůně se stal známý Jindřich VIII. (1509–1547), který byl šestkrát ženat. První manželkou byla Španělka Kateřina Aragonská; s ní se nechal rozvést a založil anglikánskou církev, v důsledku čehož na něj papež uvalil i klatbu. S Kateřinou měl dceru Marii. Podruhé se oženil s anglickou šlechtičnou Annou Boleynovou, která mu porodila dceru Alžbětu a syna – ten se však narodil mrtvý. Jindřich prohlásil Annu za intrikánku a roku 1536 ji nechal popravit. Třetí ženou se stala Jana Seymourová – ta mu zanechala následníka Eduarda, ale sama těžký porod nepřežila. Čtvrtou ženou byla německá protestantská šlechtična Anna Klevská, ale i toto manželství skončilo rozvodem. Pátou manželkou se stala Kateřina Howardová, ale i ta skončila pro údajné cizoložství na popravišti. Poslední manželkou pak byla Kateřina Parrová, která svého hrubého chotě jako jediná přežila.\nJindřich VIII. projevil svoji anglosaskou krutost při popravách odpůrců anglikánské církve, jedna z nejznámějších obětí těchto poprav byl sir Thomas More, lord kancléř.\n\nNásledujícím Tudorovcem byl mladičký a churavý Eduard VI. (1537–1553). Eduard VI. ustanovil svojí nástupkyní praneteř Jindřicha VIII. sedmnáctiletou Janu Greyovou – devítidenní královna – pozdější královnou Marií byla označena za zrádkyni a bez milosti popravena. Po ní panovaly nevlastní sestry Eduarda VI. – citovaná Marie (1553–1558), zvaná též Krvavá, dcera Kateřiny Aragonské, vnutila zemi opět katolictví a nechala např. během jediného dne upálit 300 stoupenců anglikánské církve. Právě proto ten přídomek Krvavá.\n\nPosledním Tudorovcem pak byla Alžběta (1558–1603). Za její vlády došlo k uklidnění poměrů a rozvoji renesanční společnosti – došlo k opětovnému nastolení anglikánského náboženství, rozvoji umění (např. divadla – William Shakespeare), rozvoji mořeplavby a kolonizaci Ameriky – díky admirálovi siru Francisi Drakeovi oslabila vliv Španělska v Novém Světě. Ovšem vůči svým rivalům dovedla být nemilosrdná jako jiní Tudorovci. Nesmlouvavá byla vůči své skotské sokyni Marii Stuartovně – předně to byla katolička a dlouho žila ve Francii na dvoře vévodů de Guise, následně se stala skotskou královnou, měla dědice a s Tudorovci byla v příbuzenském poměru. Zato Alžběta se nikdy neprovdala – není divu, že se jí snažila zbavit. Dle anglické tradice byla Marie Stuartovna obviněna ze spojenectví s Francií a cizoložství, její poprava se uskutečnila roku 1587. Po smrti Alžběty na anglický trůn nakonec nastoupil syn Marie Stuartovny Jakub I. Stuart.\n\nVláda Tudorovců byla velmi krátká a v řadě případů i drsná. Ukončili války růží, roku 1534 potlačili povstání posledních stoupenců Plantagenetů, které vedli lordi Lovell a Lincoln, zasloužili se o rozvoj kulturního dění, obchodu, vzdělanosti a mořeplavby. Určitým pozitivním prvkem byl jejich anglosaský původ; Plantageneti totiž byli cizinci – pocházeli z Francie. Původ Tudorovců byl asi velmi starý, již ve 12. stol. je připomínán waleský kníže Owain. V obecném pohledu lze panování Tudorovců porovnat s absolutismem francouzského krále Ludvíka XIV. Možná, že není na škodu ještě uvést jméno Wallis, později Wallis-Cromwellové: od nich odvozoval původ lord protektor Oliver Cromwell. Ti rovněž pocházeli z Walesu a v Anglii se poprvé připomínali v souvislosti s Jindřichem VII. Tudorem.\n\nZ rodu Tudorovců pocházelo šest anglických králů a královen:\n\n\n"}
{"id": "141563", "url": "https://cs.wikipedia.org/wiki?curid=141563", "title": "Kassari", "text": "Kassari\n\nKassari je jeden z estonských ostrovů v Baltském moři. Nachází se na severozápadním okraji Průlivového moře, těsně u pobřeží ostrova Hiiumaa. Zeměpisné souřadnice středu ostrova jsou 58° 47' 22\" severní šířky a 22° 49' 52\" východní délky.\n\n"}
{"id": "141572", "url": "https://cs.wikipedia.org/wiki?curid=141572", "title": "Seznam inckých panovníků", "text": "Seznam inckých panovníků\n\n\n\n"}
{"id": "141573", "url": "https://cs.wikipedia.org/wiki?curid=141573", "title": "Albatros D.II", "text": "Albatros D.II\n\nAlbatros D.II byl německý jednomístný dvouplošný stíhací letoun používaný během první světové války, vyráběný firmou Albatros Flugzeugwerke.\n\nZnamenal kvalitativní posun vůči svému předchůdci D.I. Díky zmenšení vzdálenosti mezi horním a dolním křídlem (horní se nacházelo blíže k trupu) se zlepšil výhled pilota směrem vpřed vzhůru. Proti předchozím typům D.I totiž nepřítel často útočil právě z tohoto směru, protože rozměrné horní křídlo Albatrosu překáželo pilotovi ve výhledu. Letoun byl po zákazu instalace bočních chladičů Widhoff na nově vyráběných německých stíhačkách vybaven novým plochým chladičem Teves und Braun, který se montoval do centroplánu horního křídla.\nPo zalétání prototypů přišla v srpnu 1916 první objednávka dvou sérií po 50 kusech na nový typ Albatrosu. Úspěch na frontě pak v září vedl k další objednávce na 100 kusů. Standardní D.II poháněl šestiválcový motor Mercedes D.III o výkonu 160 k (119 kW), výzbroj tvořily dva synchronizované kulomety Maxim MG 08/15 připevněné na kapotě motoru před pilotem.\n\nÚspěšná stíhačka upoutala pozornost i v Rakousko-Uhersku takže byla dohodnuta licenční výroba u firem LVG v Köslinu na 75 letounů, původně značených LVG D.I, později Albatros D.II (LVG) a Oeffag, kde se postavilo jen 16 strojů (53.01 až 53.16). Později byla objednávka zrušena ve prospěch modernějšího typu D.III. Rakousko-uherské letouny používaly řadové šestiválcové motory Austro-Daimler AD 6 s výkonem 185 k.\n\nAlbatros D.II byl také od roku 1916 používán německou letkou \"Jagdstaffel 2\" (Jasta 2) - první specializovanou letkou stíhacích letounů vůbec. Nejznámějšími piloty této letky byli například její velitel Oswald Boelcke či Manfred von Richthofen, který na Albatrosu D.II zaznamenal 17. září 1916 své první vzdušné vítězství. 28. října 1916 ve svém Albatrosu D.II Böelcke zahynul, když stíhal dva stroje Airco D.H.2 od 24. squadrony RFC. Böelckeho podřízený Erwin Böhme narazil podvozkem na horní křídlo jeho D.II, které se utrhlo. Zanedlouho se velitelem Jasta 2 stal Manfred von Richthofen, který 23. listopadu sestřelil na Albatrosu D.II jako své 11. vítězství tehdy nejlepšího britského stíhače Lanoe G. Hawkera, letícího na D.H.2.\n\nV listopadu 1916 už bylo na západní frontě utvořeno celkem 20 Jagdstaffeln, kdy každá z nich měla několik Albatrosů D.II. Vedle Jasta 2 je v průběhu I. světové války užívaly i letky č. 4, 5, 6, 9, 14, 15, 16b, 17 a 19. V lednu u frontových útvarů působilo 214 Albatrosů D.II, v květnu 107 a v listopadu pouze 11.\n\nPrvní Albatros D.II (Oef.) (53.05) do Československa přelétl 28. listopadu 1920 z Korutan-Celovce. Ze stroje byla po válce vymontována výzbroj a byl zařazen do rakouského civilního rejstříku pod číslem A 62. Letoun zakoupil František Žužman a ve zmíněné datum zorganizoval jeho přelet, který však díky mlze skončil předčasným přistáním u dvora Světlíky nedaleko Českých Budějovic. Stroj byl následně přepraven vlakem do Prahy, kam dorazil 4. prosince 1920. 53.05 pak létal u společnosti Falco s pilotem JUDr. Zdeňkem Lhotou, který nakonec stroj nabídl k odprodeji Ministerstvu národní obrany. Stroj byl vojenskou správou převzat 22. června 1922 a odeslán k dalšímu využití leteckému učilišti do Chebu. Po bližší prohlídce byl Albatros D.II odeslán do generální opravy k HLD Olomouc, kde mu bylo přiděleno označení Albatros D.II-1 (také D2-1). 31. května 1923 stroj po generální opravě zalétal pilot Jambor, 31. července jej rtm. Petrásek přelétl zpět do leteckého učiliště v Chebu. V červenci 1924 byl již určen pouze pro cvičné okruhy kolem letiště a k 15. září byl zrušen.\n\nDruhý Albatros D.II v ČSR používal k leteckým produkcím pilot Julius Arigi ve své společnosti Ikarus. Letoun pojmenoval „Mopsi“ a sloužil k předvádění leteckých soubojů a letecké akrobacie. Letecký den v Mostě 23. května 1921 byl však posledním vystoupením tohoto stroje a katastrofu nepřežil ani jeho bývalý stíhací pilot Rakousko-Uherska B. Russ, který na Albatrosu D.II (53.16) 27. září 1917 u Flik 7 sestřelil ruský SPAD.\n\n\n\n\n\n\n"}
{"id": "141574", "url": "https://cs.wikipedia.org/wiki?curid=141574", "title": "Třeboňská pánev", "text": "Třeboňská pánev\n\nTřeboňská pánev je geomorfologický celek v jižních Čechách, který je součástí Jihočeských pánví. Nachází se převážně v povodí Lužnice. Má rozlohu 1360 km², střední výšku 457 m a jejím nejvyšším bodem je Baba 583 m, která se však nachází v Lišovském prahu tvořícím předěl mezi Třeboňskou a Českobudějovickou pánví. Její geologické podloží tvoří senonské a neogénní sedimenty, moldanubické horniny a permské sedimenty. Člení se na geomorfologické podcelky Lišovský práh, Lomnická pánev a Kardašořečická pahorkatina. Centrální část Třeboňské pánve je zahrnuta do CHKO Třeboňsko. Ohraničení Třeboňské pánve vede mezi městy České Velenice, Nové Hrady, Trhové Sviny, Borovany, České Budějovice, Hluboká nad Vltavou, Soběslav, Kardašova Řečice, Stráž nad Nežárkou. Uprostřed pánve se nachází město Třeboň. \n\nTřeboňská pánev vznikla společně s pánví Českobudějovickou při procesech saxonské zlomové tektoniky během křídy (přibližně před 88 miliony let) jako reakce na horotvorné procesy alpinského vrásnění. Pánve byly vyplněny jezery, které byly odvodňovány k jihovýchodu do oblasti nazvané Paratethys (pásmo pánví od západního předpolí Alp až do kaspické oblasti). Toto odvodňování bylo přerušeno až v pliocénu (přibližně před 4 miliony let), kdy došlo k oživení výzdvihů v oblasti Šumavy a Novohradských hor. Celá oblast pánví začala být odvodňována severním směrem a říční síť tak postupně nabývala dnešního rázu.\n"}
{"id": "141578", "url": "https://cs.wikipedia.org/wiki?curid=141578", "title": "Promítací stroj", "text": "Promítací stroj\n\nPromítací stroj, filmový projektor, nebo též promítačka, je zařízení které umožní sledovat natočené filmy. Využívá vlastností doznívání zrakového vjemu lidského zraku a psychologické zkušenosti o průběhu pohybů ve skutečnosti, jedná se o fyziologický jev označovaný jako setrvačnost lidského oka.\n\nVjem plynulého jasu vzniká dozníváním na sítnici oka. Je tím dokonalejší, čím vyšší je kmitočet změn světlo-tma. Normálně se promítá 24 – 25 obrazových polí za sekundu. Kmitočet promítání je zdvojován dalším přerušením světelného toku v době, kdy se film v okeničce promítačky nepohybuje. Tím se dosahuje dvojnásobného počtu obrazových změn, tedy 48 až 50 za sekundu. Každý obrázek na filmu je tak promítnut dvakrát po sobě.\n\nPopis se týká stabilních p.s. s uzavřenou konstrukcí (současné promítačky v kinech)\n\n\nPromítací mechanismus je tvořen navíjecí a odvíjecí cívkou (ta je vybavena třecí brzdou, bránící nekontrolovanému rozvinutí pásu), transportními a vyrovnávacími válečky, filmovou dráhou s okeničkou, vodítky a odpruženými přítlačnými prvky, drapákem a drapákovým mechanismem u přenosných přístrojů, strhovacím mechanismem u profesionálních přístrojů (obvykle maltézský kříž , přímo mechanicky spojený s prvním ozubeným tažným válečkem na výstupu filmu z okeničky), závěrkou a dalšími pomocnými mechanismy.\n\nMechanicky nejnáročnější součástí je konstrukce filmové dráhy spolu se strhovacím mechanismem. Jejím úkolem je 24 × za sekundu přesunout film o rozteč jednoho políčka a ustálit jej do úplného klidu. K tomuto účelu se používá systému vedení filmového pásu s volnými smyčkami či soustavou tlumících (vyrovnávacích) válečků, vytvářejících volné úseky pásu, umožňující strhovacímu mechanismu posouvat pás s minimálním mechanickým namáháním.\n\nOptická soustava má dvojí účel – soustředí světlo světelného zdroje do okeničky a prosvětluje tak film a zajišťuje promítnutí obrazu na plátno bez tvarového a barevného zkreslení. Tvořena je kondenzorem (v podobě soustavy čoček a dutých zrcadel) a objektivem, který může být vybaven anamorfotickou předsádkou. Stacionární projektory mívají objektivy výměnné, umístěné do stahovací objímky či osazené na karuselu, zajišťujícím jejich rychlou výměnu.\n\nObjektiv projektoru se pohybuje ve dvou konstrukčních osách. Svislý pohyb (paralelně s filmovou dráhou) umožňuje nastavení obrazu tak, aby byl zobrazen obraz filmového okénka, nikoliv dělení okének, pohybem v kolmé ose (předozadní) se provádí zaostření. Mechanika objektivu bývá opatřena aretačním prvkem, zabraňujícím ztrátě nastavení v důsledku mechanických rázů a vibrací.\n\nOptická soustava světelného zdroje je v současné době tvořena převážně vysoce odrazivými zrcadly s interferenční odraznou vrstvou, umožňujícími využívat velkou část světelného toku zdroje.\n\nS nástupem zvukového filmu (počátek 30. let 20. století) museli konstruktéři řešit problém. V rovině objektivu se filmový pás pohybuje trhaně, přes snímač zvuku musí procházet co možná nejplynuleji. Odchylky od rovnoměrného posuvu výrazně zhoršují kvalitu zvuku. Řešením byl těžký setrvačník se soustavou kladek:\nProjektory na kinofilm 35 mm mají zdroj světla s optikou soustřeďující světelný tok na zvukovou stopu filmu, zde je však důležité jen to, aby v celé šířce stopy bylo prosvícení rovnoměrné. Těleso mikrooptického snímače obsahuje vlastní objektiv, který obraz zvukové stopy promítá zhruba dvacetkrát a víckrát zvětšený na clonku s tenkou štěrbinou, za kterou teprve je světlocitlivý prvek. Takový snímač má na boku okénko umožňující vizuální kontrolu, zda se skutečně snímá jen zvuková stopa, aby nebyla rušená ani obrazovými políčky, ani perforací. Mikrometrický šroub umožňuje operátorovi provést stranovou korekci snímání zvukové stopy. Seřízení kolmosti štěrbiny ke směru pohybu filmu je mimořádně důležité a provádí se za pomoci etalonového filmu.\n\n"}
{"id": "141579", "url": "https://cs.wikipedia.org/wiki?curid=141579", "title": "Louis-Auguste-Victor de Ghaisnes de Bourmont", "text": "Louis-Auguste-Victor de Ghaisnes de Bourmont\n\nLouis-Auguste-Victor de Ghaisnes, comte de Bourmont (2. září 1773 na zámku Bourmont v kraji Anjou – 27. října 1846 tamtéž) byl francouzský státník, maršál a pair.\n\nBourmont byl při výbuchu revoluce důstojník královské gardy a emigroval se svým otcem. Sloužil jako pobočník prince de Condé, ale roku 1794 se vrátil do Francie, aby ve Vendée bojoval proti revoluci. Jako velitel chouanů dobyl roku 1795 Le Mans. Roku 1796 uprchl do Londýna, ale roku 1799 se vrátil zpět do Vendée a opět bojoval proti revoluci. Po 18. brumairu se přidal k Napoleonovi, ale po atentátu v ulici sv. Nikase 24. prosince 1800 byl jedním z podezřelých. Roku 1803 byl zatčen a uvržen do citadely v Besanconu, odkud ale roku 1805 uprchl do Portugalska. Prostřednictvím Junota se smířil s Napoleonem a roku 1808 odešel s Muratem do Neapole, kde vstoupil do tamní armády jako plukovník a brzy nato povýšil na brigádního generála. V taženích v letech 1813 a 1814 se vyznamenal při několika příležitostech, zejména u Drážďan a hlavně při obraně Nogantu roku 1814, za což byl povýšen na divizního generála.\n\nDne 31. března 1814 přešel k Bourbonům a obdržel velení 6. divize v Besanconu. Po Napoleonově návratu z Elby převzal od něho velení 2. divize Moselské armády ve Flandrech. V předvečer bitvy u Ligny, poté co se účastnil závěrečné válečné porady a byl seznámen s Napoleonovými bojovými plány a pokyny přešel 15. června 1815 ke spojencům, což Napoleona výrazně oslabilo. Po návratu Bourbonů se Bourmont neblaze angažoval při odsouzení maršála Neye. Jako velitel intervenční armády ve Španělsku roku 1823 porazil konstitucionalisty u San Lucar la Major, obsadil Sevillu a po pádu Cadizu převzal vrchní velení v Andalusii. 6. října 1823 byl jmenován pairem. Pro nepřiměřenou ostrost byl roku 1824 povolán ze Španělska zpět do Francie a roku 1829 byl jmenován v Polignacově vládě ministrem války. Roku 1830 se stal vrchním velitelem expedice alžírské. Obratně vedenou operací přinutil město 5. července kapitulovat a již 22. července obdržel maršálskou hůl. Po červencové revoluci se vzdal veškerých funkcí a odjel do Anglie k vypuzené královské rodině. Odmítl přísahu Ludvíku Filipovi a byl roku 1832 vyškrtnut z armády a horní sněmovny. Krátce velel roku 1833 oddílům Doma a Miguela v Portugalsku a radou podporoval karlisty ve Španělsku. Dále žil zcela v soukromí na svém zámku Bourmont, kde také 27. října 1846 zemřel.\n\n"}
{"id": "141580", "url": "https://cs.wikipedia.org/wiki?curid=141580", "title": "Albatros D.III", "text": "Albatros D.III\n\nAlbatros D.III byl velmi úspěšný německý jednomístný dvouplošný stíhací letoun používaný během první světové války německými jednotkami Luftstreitkräfte, ale také rakousko-uherskými Luftfahrtruppen. Vyráběla jej firma Albatros Flugzeugwerke v berlínské čtvrti Johannistal, pro velký zájem a potřebu rychlých dodávek i ve své filiálce Ostdeutsche Albatros Werke (OAW). Licenční výroba probíhala pro rakousko-uherské letectvo Luftfahrtruppe v továrně Oesterreichische Flugzeugwerke A. G. (Oeffag) ve Vídeňském Novém městě. Letoun byl představen v prosinci 1916. Ačkoli výroba Albatrosů postupně v polovině roku 1917 přešla na typ D.V, D.III se na frontě používal až do konce války. Stal se osobním letounem mnoha německých stíhacích es jako byli Manfred von Richthofen, Ernst Udet, Erich Loewenhardt, Kurt Wolff a Karl Emil Schaeffer. Jedná se pravděpodobně o nejúspěšnější německý stíhací letoun během Krvavého dubna 1917.\n\nAlbatros D.III, podobně jako předchozí typy, byl dílem konstruktérů Roberta Thelena a R. Shuberta. Letoun původně poháněl šestiválcový motor Mercedes D.III o výkonu 160 k (119 kW), se kterým dosahoval rychlosti 160 km/h. Pozdější stroje měly výkonnější Mercedes D.IIIa s výkonem 170 k (127 kW). Výzbroj tvořily dva 7,92 mm synchronizované kulomety LMG 08/15 (Spandau).\n\nPodobně jako úspěšné Albatrosy D.I a D.II, měl poloskořepinovou konstrukci trupu s použitím potahu z tenké překližky. Dle požadavku Idfliegu byla konstrukce křídla okopírována od tehdejších francouzských \"jedenapůlplošníků\" firmy Nieuport. Horní křídlo bylo prodloužené zatímco dolní mělo menší hloubku profilu a jediný hlavní nosník. Vzpěry mezi křídly, na rozdíl od předchozích typů s paralelními rovnoběžnými vzpěrami, byly uspořádány do „V“ konfigurace. Díky této typické konstrukční vlastnosti byl D.III britskými piloty přezdíván jako \"V-strutter\". Letouny z továrny OAW měly pak charakteristickou větší zakulacenou směrovku.\n\nKonfigurace \"jedenapůlplošníku\" nabízela lepší stoupání, manévrovatelnost a výhled směrem dolů. Letoun byl považován za příjemně ovladatelný, ale nebyl bezpečný při střemhlavém letu. Nová konfigurace přinesla několik problémů s vibracemi a pevnostní problémy s dolním křídlem - stejný problém jako u Nieuportů. Spodní křídlo, jak ukázaly statické testy, bylo sice dimenzováno na větší zatížení, ale problémy způsobovala příliš dozadu posunutá poloha hlavního nosníku, což mělo za důsledek překroucení křídla za letu. D.III kvůli tomu nesměl podnikat příliš strmé nebo dlouhé střemhlavé lety, což byla při vzdušných soubojích stíhačů samozřejmě nevýhoda. Navzdory snahám o vyřešení tohoto nedostatku problémy přetrvávaly a pouze částečně se je podařilo odstranit teprve s příchodem nového typu Albatros D.Va.\n\nV lednu 1917 si problémy se zhroucením spodního křídla také užil Manfred von Richthofen. I když se mu podařilo bezpečně přistát, přestal raději D.III používat a začal létat s letounem Halberstadt D.II.\n\nV únoru roku 1917 začala licenční sériová stavba u Oeffagu série 53.2 s motorem Daimler o výkonu 136 kW (53.20 až 53.64). Výroba brzy přešla na Albatros D.III(Oef) série 153 s 147 kW Daimlerem, od jehož 112. vyrobeného kusu typ dostal zaoblenou příď bez vrtulového kužele. (série 153.01 až 153.61, 153.62 až 153.111, 153.112 až 153. 211 a 153.212 až 153.281). 18. května 1918 Oeffag obdržel objednávku na dalších 230 kusů D.III(Oef) série 253 s ještě silnějším řadovým, vodou chlazeným šestiválcem Daimler o výkonu 165 kW (253.01 až 253.230 a nakonec 253.231 až 253.330). Výzbroj sestávala ze dvou synchronizovaných kulometů Schwarzlose M.7/12 ráže 8 mm na trupu před pilotem.\nV polovině června 1918 dostaly nový typ série 253 stíhací letecké roty Flik 61J a 63J. V červenci již operoval u sedmi stíhacích rot. K 1. srpnu 1918 bylo na frontách celkem 66 strojů u Fliků 3J, 41J, 42J, 51J, 55J, 56J, 61J a 63J. Výroba série 253 pokračovala u Oeffagu do prosince 1918.\n\nMateřská továrna Albatros celkem vyrobila přibližně 500 strojů D.III a filiálka OAW asi 840. Poté se výroba přeorientovala na nový typ D.V. Své hvězdné časy zažil D.III během listopadu 1917, kdy bylo těchto strojů na západní frontě nasazeno celkem 446. Letoun se s ukončením výroby nevytratil ze vzdušných bojů první světové války, používal se až do uzavření příměří - na konci srpna 1918 bylo ve službě na západní fontě evidováno ještě 54 letounů.\n\n38 kusů D.III(Oef) používalo nově utvořené polské letectvo.\n\nJeden Albatros D.III(Oef) 253.114 byl od roku 1921 používán švýcarským letectvem. 21. listopadu 1918 s tímto strojem desertoval polní pilot šikovatel Bela Mayer z jednotky Flik 3J a přistál ve Švýcarsku u Schlieren. Stroj původně určený pro Letecký sbor v ČSR byl švýcarské straně přenechán jako náhrada za jeho uložení.\n\nPo ukončení války dezertoval polní pilot Zugsführer Adolf Bláha od jednotky Flik 3J s osobním strojem velitele Oblt. Friedricha Navrátila Albatros D.III(Oef) 253.116. Po navigační chybě přistál ve Švýcarsku na letišti Dübendorf u Curychu. Po diplomatických jednáních Švýcarů a MNO, a zaplacení poplatků za uložení letounu, odstartoval pilot Bláha 29. října 1919 z Curychu a po čtyřech hodinách přistál v Plzni. Již 3. listopadu 1919 byl stroj Leteckého sboru Adolfem Bláhou zničen při nouzovém přistání po vysazení motoru v Praze-Kbelích.\n\nMalý počet D.III se pak na území ČSR dostal k civilním soukromým uživatelům.\nJeden D.III(Oef) 153.50 vlastnil František Žužman, následně pak František Klement v Opavě. Tento letoun byl původně přidělen jednotce Flik 42J a 6. června 1918 na něm sestřelil fwb. Franz Oberst Sopwith Camel (B-7353) od 66. squadrony RAF. Pilot jihoafričan ltn. Bartlett byl zajat. V červenci 1918 stroj havaroval a prošel opravou v Aspern.\n\nDalší stroj byl 26. června 1920 přelétnut z Rakouska pilotem Aloisem Vreclem. Tento Albatros D.III byl majetkem pana Knappeho a byl určen k létání na leteckých dnech. Už 2. října jej však pilot Jaroslav Samek zničil při zkušebním letu u dvora Marjánovice nedaleko Benešova.\n\nDalší Albatros D.III zakoupil od rakouské firmy Aminsberger v Salzburgu pilot Rudolf Polanecký pro své aviatické sdružení Bohemia. 14. dubna 1921 odstartoval k přeletu do ČSR, avšak pro nedostatek paliva přistál u Domažlic a letoun rozbil.\n\n\n\n"}
{"id": "141582", "url": "https://cs.wikipedia.org/wiki?curid=141582", "title": "François-Joseph Talma", "text": "François-Joseph Talma\n\nFrançois-Joseph Talma (15. ledna 1763, Paříž – 19. října 1826, Paříž) byl francouzský herec, největší divadelní interpret kontinentální Evropy konce 18. a začátku 19. století.\n\nJeho divadelní kariéra začíná v dubnu 1787 v Theatre Francais rolí Seida ve Votairově Mahometovi a o 2 roky později se stal spolumajitelem divadla. Později zakládá Theatre de la Republique, ve kterém slaví své největší úspěchy. Hostuje však též na venkovských scénách a též v Londýně a Belgii, což přispělo jeho proslulosti.\nPravdivost jeho vystoupení, přirozenost gest a pohybů a věrnost používaných historických kostýmů založily novou epochu dramatického umění Francie. Jeho nejdůležitěšjší role jsou mimo Seida Orest, Vendome, Hamlet, Karel IX. a Sulla. Patřil k oblíbencům Napoleona I. a často se zdržoval v jeho okolí. Napoleon využíval jeho umění i při reprezentativních příležitostech (1808 Erfurt, 1812 Drážďany). Roku 1812 byla prozrazena jeho milostná aféra s Napoleonovou sestrou Paulinou Borghese. Talmovou druhou ženou se stala roku 1802 nejznámější herečka tehdejší Francie Caroline Vanhove, která pak vystupovala pod jménem Caroline Talma. V roce 1825 vydává Talma Reflexions sur Lekain et sur l'art theatral. Dílo je dokladem jeho velkého rozhledu a hlubokých znalostí pronikajících až k samé podstatě hereckého umění. Jeho Memoires byly vydány Moreauem ( Paříž 1826) a poté Alexandrem Dumasem roku 1843-1850 ve 4 svazcích.\n\nJeho socha je jednou ze 146 soch umístěných na fasádě budovy Hôtel de ville de Paris.\n"}
{"id": "141585", "url": "https://cs.wikipedia.org/wiki?curid=141585", "title": "Caroline Vanhove", "text": "Caroline Vanhove\n\nCécile Caroline Charlotte Vanhove, provdaná \"Talma\" (10. září 1771, Haag - 11. dubna 1860, Paříž), byla jedna z nejznámějších hereček své doby.\n\nOd roku 1785 byla členkou Comédie-Française. Její první manžel byl houslista. Vystupovala nejprve jako \"Madmoiselle Vanhove\", pak od roku 1794 \"Madame Petit-Vanhove\" a od roku 1802 jako \"Madame Talma\". Jejím druhým mužem se totiž stal nejznámější herec té doby Francois Talma. Od roku 1811 se zcela zřekla veřejných vystoupení.\n"}
{"id": "141590", "url": "https://cs.wikipedia.org/wiki?curid=141590", "title": "GY", "text": "GY\n\nSpojení písmen G a Y může mít různé významy:\n\n"}
{"id": "141591", "url": "https://cs.wikipedia.org/wiki?curid=141591", "title": "Rozšíření hry", "text": "Rozšíření hry\n\nRozšíření hry je doplněk k již vydané hře. Rozšíření hry obsahuje nová herní prostředí, mapy, funkce, zbraně, objekty, pokračování v herním příběhu apod. K používání rozšíření je zpravidla nutná původní hra, někdy lze však rozšíření hrát samostatně. U stolních her může být příkladem Carcassonne a na jedné straně rozšíření \"Hostince a katedrály, Kupci a stavitelé, Princezna a drak, Věž\", která jsou vázána na původní hru, a na druhé straně svébytná rozšíření \"Lovci a sběrači, Hrad, Město, Objevitelé\", která lze hrát bez původní hry, přičemž jsou založená na obdobných herních principech původní hry. A speciální situace vzniká u hry Dominion, kde vlastně existují dvě základní hry (originální Dominion a Dominion: Intriky), které je možné kombinovat, a všechna rozšíření je možné použít k jakékoli z nich.\n\nV prostředí počítačových her se rozšíření hry běžně označuje jako datadisk. Příkladem mohou být datadisky \"Tribunal\" a \"Bloodmoon\" ke RPG či datadisky \"Warcraft II: Beyond the Dark Portal\" a \"Warcraft III: The Frozen Throne\" k jednotlivým dílům herní série Warcraft. V případě hry World of Warcraft je potřeba pro (druhé) Rozšíření hry to první kvůli upravení hodnot, které byli uvedeny v prvním rozšíření. Po určité době od vydání datadisků někteří vydavatelé uvolňují společnou kolekci základní hry a datadisku či více datadisků. Tato vydání bývají označována jako zlaté či platinové edice, nebo také jako hra roku (GOTY – Game Of The Year).\n"}
{"id": "141592", "url": "https://cs.wikipedia.org/wiki?curid=141592", "title": "SV", "text": "SV\n\nSpojení písmen S a V může mít různé významy:\n\n\n\n\n\n\n"}
{"id": "141595", "url": "https://cs.wikipedia.org/wiki?curid=141595", "title": "Kyselina malonová", "text": "Kyselina malonová\n\nKyselina malonová, systematicky: kyselina propandiová, latinsky: acidum malonicum je nasycená dikarboxylová kyselina (druhá nejjednodušší dikarboxylová kyselina po kyselině šťavelové). Její složení vystihuje vzorec CH(COOH). Za normálních podmínek to je bílá pevná krystalická látka. Její soli a estery se označují jako \"malonany\", respektive \"propandionany\", aniont se nazývá malonát.\n\nObvyklá příprava kyseliny malonové začíná u kyseliny chloroctové:\n\n<br>Reakcí kyseliny chloroctové s uhličitanem sodným vzniká sodná sůl, která reaguje s kyanidem sodným za vzniku sodné soli kyseliny kyanooctové nukleofilní substitucí. Nitrilová skupina je hydrolyzována roztokem hydroxidu sodného, čímž vzniká malonát sodný, z něhož je kyselina malonová vytěsněna silnější kyselinou.\nPrůmyslově se kyselina malonová vyrábí hydrolýzou jejich esterů.\n\nTuto kyselinu poprvé připravil roku 1858 francouzský chemik Victor Dessaignes oxidací kyseliny jablečné.\n\nV poslední době se také vyrábí kvašením glukózy. Tento účinnější způsob má výhody díky omezení množství kyanidu a kyseliny chloroctové.\n\nDříve se myslelo, že je kyselina malonová obsažena ve velkých koncentracích v červené řepě, avšak studie složení příslušných destilátů neprokázala její přítomnost. Derivát kyseliny malonové a koenzymu A, malonyl-CoA, je společně s acetyl-CoA důležitým prekurzorem v syntéze mastných kyselin. Malonyl-CoA se tvoří z acetyl-CoA reakcí katalyzovanou enzymem acetyl-CoA karboxylázou a malonát je přepraven na transportní protein, aby byl připojen na řetězec mastné kyseliny.\n\nKyselina malonová je kompetitivní inhibitor sukcinátdehydrogenázy v oxidativní fosforylaci.\n\nDobře známa je reakce, kdy kyselina malonová kondenzuje s močovinou za vzniku kyseliny barbiturové.\n\nTepelná kapacita pevné látky za stálého tlaku\nKyselina malonová je prekurzorem některých polyesterů. Také může být složkou alkydových pryskyřic, které se používají v nátěrech na ochranu proti ultrafialovému záření a korozi.\n\nV potravinách a léčivech může být kyselina malonová použita jako regulátor kyselosti.\n\nPotužívá se také jako surovina na výrobu mnoha látek, například gama-nonalaktonu, složky vůní a aromat, kyseliny skořicové a kyseliny valproové.\n"}
{"id": "141598", "url": "https://cs.wikipedia.org/wiki?curid=141598", "title": "John Carmack", "text": "John Carmack\n\nJohn D. Carmack II (* 20. srpna 1970) je americký programátor, který je znám pro svou práci na 3D hrách jako Wolfenstein 3D, Quake či Doom. V roce 1991 spoluzakládal firmu Id Software, která vytváří 3D hry a licencuje 3D enginy. Od roku 2013 pracuje pro Oculus VR. Nedostudoval vysokou školu. Je ženatý a má syna.\n\nPo roce 2000 založil firmu Armadillo Aerospace zaměřenou na vývoj finančně dostupných raketových motorů i celých raket použitelných pro soukromé kosmické lety nebo suborbitální kosmickou turistiku. V říjnu 2013 přijal pozici technického ředitele ve firmě, Oculus VR, zabývající se virtuální realitou.\n\n"}
{"id": "141599", "url": "https://cs.wikipedia.org/wiki?curid=141599", "title": "Vlasta Chramostová", "text": "Vlasta Chramostová\n\nVlasta Chramostová (17. listopadu 1926 Brno – 6. října 2019 Praha) byla česká divadelní a filmová herečka. Účinkovala ve filmech jako \"Spalovač mrtvol\", \"Bílá paní\" nebo \"Je třeba zabít Sekala\". Byla dvakrát nominována na Českého lva.\n\nVlasta Chramostová se narodila jako nejstarší z pěti dětí elektroinženýra Vladimíra Chramosty. Vyrůstala v obci Skryje u Rouchovan (obec zanikla v roce 1976 při stavbě jaderné elektrárny Dukovany). Její teta Bláža Chramostová byla dlouholetou ředitelkou školy v Rouchovanech, tuto obec svého dětství často navštěvovala při různých příležitostech po celý svůj život. Naposledy oslovila občany v roce 2013 na zaplněném náměstí při telefonickém rozhovoru u příležitosti 770 let od první písemné zmínky o obci.\n\nByla dvakrát vdaná, prvním manželem byl od roku 1950 Bohumil Pavlinec, ředitel Československého rozhlasu v Brně, se kterým se později rozvedla. Jejím partnerem byl poté brněnský sochař Konrád Babraj (1921–1991), s nímž měla syna Konráda (1959–1963), který zemřel při autonehodě. Roku 1971 se jejím manželem stal kameraman Stanislav Milota, s nímž žila až do jeho smrti v únoru 2019. Roku 2007 si zahrála se svým manželem hlavní roli ve videoklipu k singlu „Plán“ kapely Kryštof, což bylo ze strany kapely vyjádření obdivu k této dvojici (samotná píseň popisuje vztah mezi mužem a ženou a frontman kapely jej napsal pro svoji přítelkyni).\n\nV letech 1941–1945 studovala u profesorů Rudolfa Waltra a Zdeňky Gräfové na brněnské Státní konzervatoři. Následovaly čtyři sezony v Národním (Státním) divadle v Brně (1946–1950). Na dalších dvacet let (1950–1970) spojila svůj umělecký život s pražským Divadlem na Vinohradech. Dostala zde řadu velkých rolí, např. byla titulní Marii Stuartovnou, Annou Kareninou, Roxanou atd. V letech 1970–1972 byla v angažmá Krejčova Divadla za branou.\n\nZasloužilou umělkyní byla jmenována v roce 1965. Během komunistického režimu hrála ve filmu, v televizi, spolupracovala s rozhlasem i dabingem. \n\nByla tehdy spolupracovnicí StB, krycí jméno KLÁRA, viz. Necenzurované Noviny č. 04/2000, dle vlastních slov „lepší je být blbý v mládí a zestárnout k moudrosti než naopak“. Ovšem po podepsání Charty 77 jí byly veškeré umělecké aktivity zakázány, a tak hrála v letech 1976–1980 jen doma ve svém bytě pro přátele. Do roku 1970 byla i členkou komunistické strany Československa. \n\nAž od roku 1991 byla členkou souboru činohry Národního divadla (své působení v ND ukončila k 31. 12. 2010).. \n\nPrezident Václav Havel jí v roce 1998 udělil Řád T. G. Masaryka III. třídy za vynikající zásluhy o demokracii a lidská práva. V těchto letech obdržela, jako čestná a zakládající členka Masarykova demokratického hnutí, rovněž Čestnou medaili T. G. Masaryka, za věrnost jeho odkazu. \n\nZemřela v Praze dne 6. října 2019 ve věku 92 let (osm měsíců po svém manželovi Stanislavu Milotovi).\n\n\n\n\n\n"}
{"id": "141600", "url": "https://cs.wikipedia.org/wiki?curid=141600", "title": "Východná Vysoká", "text": "Východná Vysoká\n\nVýchodná Vysoká (2429 m) je turisticky přístupný vrchol v hlavním hřebeni Vysokých Tater s nádherným kruhovým rozhledem na nejvyšší tatranské vrcholy.\n\nVýchodná Vysoká leží v hlavním hřebeni Vysokých Tater. Z vrcholu vybíhají tři hřebeny:\n\nNejkrásnější výstup můžete podniknout po modré z Lysé Poľany na hranicích s Polskem Bielovodskou dolinou, která je nejdelší dolinou na severní straně pohoří a je jedinou dolinou alpského typu v Tatrách.\n\nZprvu se jedná o příjemnou lesní cestu, v závěru doliny trasa pokračuje strmými výstupy až do sedla Poľský hrebeň a odtud již vede cesta na vrchol. Výstup trvá v průměru 6 - 7 hodin. Ze sedla je možné pokračovat Velickou dolinou k horskému hotelu Sliezsky dom, nebo můžete přes sedlo Prielom dojít ke Zbojnické chatě a dále po modré až na Hrebienok.\n\nVýchodná Vysoká poskytuje jeden z nejkrásnějších a nejúplnějších rozhledů ve Vysokých Tatrách. Na následující fotografii jsou zleva patrné: Vysoká a Rysy (úplně vlevo v pozadí), Svišťový štít (s kotlem v popředí), Belianské Tatry (čtyři vrcholky zcela v pozadí) a skupina Ľadový štít, Pyšný štít a Lomnický štít. Před nimi je hřeben Javorového vrchu končící výraznou špicí Prostredného hrotu. Vpravo od Velké Studené doliny ční ostrý hřeben Bradavice se Slavkovským štítem v pozadí a dále vpravo za Velickou dolinou výrazný masiv Gerlachovského štítu (zcela na okraji vpravo je opět Vysoká).\n"}
{"id": "141603", "url": "https://cs.wikipedia.org/wiki?curid=141603", "title": "John Romero", "text": "John Romero\n\nJohn Romero (* 28. října 1967 v Colorado Springs, Colorado) je známý jako herní designer a programátor. Spoluzaložil společnost Id Software, která je tvůrcem her jako Wolfenstein 3D, Doom či Quake. Ve hře Doom 2 je ve 30. misi jeho hlava na kůlu. Jeho unikátní herní design a vývojářské nástroje udělaly revoluci v programátorské technice masově populárních stříleček v první osobě (FPS) v 90. letech 20. století. Ve firmě působil od jejího vzniku do roku 1996, kdy ji opustil a spoluzaložil společnost Ion Storm, která je známá především svou hrou Deus Ex. Romero však v tomto studiu pracoval na hře Daikatana, která neuspěla u kritiků ani hráčů a díky velkému rozpočtu a dlouhé době vývoje šlo o fatální neúspěch studia a Romera osobně. Přisuzuje se mu vytvoření slova \"deathmatch\".\n\nV současné době působí ve společnosti Slipgate Ironworks. Je ženatý a z prvního manželství má dva syny.\n"}
{"id": "141605", "url": "https://cs.wikipedia.org/wiki?curid=141605", "title": "Československé perutě v RAF", "text": "Československé perutě v RAF\n\nČinnost příslušníků československého letectva v jednotkách britské Royal Air Force během druhé světové války hrála důležitou roli v boji proti německému nacismu; o to smutnější je osud a pronásledování těchto vojáků v komunistickém Československu, kterým se doma dostalo uznání až po roce 1989. Celkem československými perutěmi RAF prošlo 2500 mužů.\n\nOdchod do zahraničního odboje nebyl jednoduchý. Mnozí letci byli iritováni počátečním sklonem části velení, pozitivně reagovat na nabídku maršála Hermanna Göringa k převzetí asi 1 500 pilotů a jiných specialistů do německého letectva po zřízení protektorátu (podle některých pramenů mělo dokonce dojít k prvním převodům strojů a posádek do Německa). Druhým důvodem bylo provedení útěku. Mnoho letců odešlo nejprve do Polska, ovšem polské úřady nejevily ochotu případ řešit (většina vojáků byla pak převedena do Francie, kde vstoupili do cizinecké legie, aby mohli být přijati do francouzské armády). Počátkem srpna 1939 si i polská vláda uvědomovala nebezpečí, které jí hrozilo od nacistického Německa, proto byla část pilotů, která dosud neodešla do Francie, přijata do polského letectva. Avšak jejich bojové vystoupení bylo velmi krátké, rychlá porážka Polska znamenala brzké ukončení jejich činnosti. Někteří piloti ustoupili se svými polskými kolegy do Rumunska, odtud se dostali na Střední východ a dále do Francie, jiní se dostali do Sovětského svazu, kde byli nejdříve internováni, ovšem po intervenci československých orgánů v zahraničí byli přesunováni k jednotkám ve Francii, později ve Velké Británii. Po obsazení Polska zůstala jedinou cestou pro české emigranty na západ trasa z Protektorátu přes Slovensko a Maďarsko, kde však při jejich dopadení hrozilo vydání Němcům. Do bezpečí se čeští letci i vojáci dostali až při překročení hranic tehdejší Jugoslávie, kde působil československý konzul, který zajišťoval jejich převoz do Bejrútu a Libanonu, odkud pokračovali směrem do Francie a posléze do Velké Británie.\n\nVznik leteckých jednotek ve Francii byl doprovázen řadou byrokratických průtahů, a to i po vstupu Francie do 2. světové války. Teprve až v prosinci 1939 bylo několik čs. letců včleněno do francouzských jednotek. V únoru 1940 byl přijat projekt, v němž se počítalo s výstavbou samostatných československých stíhacích a bombardovacích jednotek. Vpádem Wehrmachtu do zemí Beneluxu dne 10. května 1940 skončilo období tzv. podivné války. Německé jednotky vtrhly do Francie a situace začínala být vážná. Jednou z nejlepších leteckých jednotek ve Francii byla 5. stíhací eskadra, ve které sloužilo 18 čs. letců, mj. kapitán Alois Vašátko či poručík František Peřina. Naši letci byli velmi úspěšní a patřili k elitním stíhačům. 1. června 1940 byla podepsána čs.-francouzská letecká dohoda o zřízení samostatného československého letectva ve Francii, ovšem rychlá kapitulace Francie její realizaci znemožnila. Povedlo se zřídit pouze 1. čs. stíhací letku u GC I/6, pod vedením kapitána Kulhánka. Celkem se do bojů zapojilo více než 130 čs. stíhačů. Čs. letci byli přesunuti k dalším bojům do Velké Británie.\n\nVe Velké Británii začaly rychle vznikat útvary československých letců, a to ještě před podepsáním příslušné smlouvy s vládou Spojeného království. Jednalo se přitom o útvary v rámci RAF, přičemž v jistých případech v těchto útvarech sloužili i britští příslušníci, a naopak, někteří českoslovenští letci a příslušníci posádky sloužili v čistě britských útvarech. 25. října 1940 byla podepsána československo-britská dohoda o československé branné moci, která kromě postavení a organizace československých vojenských jednotek ve Velké Británii upravovala také způsob jejich financování. Následně byla uzavřena Finanční smlouva mezi vládou Velké Británie a Československou prozatímní vládou o poskytnutí válečného úvěru, který následně sloužil k financování všech československých příslušníků branné moci ve Velké Británii.\n\nBěhem krátké doby zde československá vláda (se svolením vlády Spojeného království) sestavila tyto útvary:\nPozději (3. května 1942) bylo ze stávajících stíhacích perutí (310, 312 a 313) v Exeteru vytvořeno vlastní stíhací křídlo (\"Czechoslovak Fighter Wing\").\n\nMimo těchto československých perutí sloužili českoslovenští vojáci mimo jiné i v následujících britských a jedné polské peruti:\n\n\nNěkteří další letci sloužili v jednotkách Maintenance unit a Ferry Pool, jejich úkolem bylo přelétávat s opravenými letadly z dílen k jednotkám. Sloužil tam např. Karel Šeda a Jaroslav Doktor. Ve velitelství Ferry Command, jehož úkolem bylo přelétávat s letadly z Kanady a USA sloužilo jako létající personál 10 československých pilotů, navigátorů a telegrafistů.\n\nJak stíhací perutě tak i bombardovací peruť zasáhly krátce po svém založení do bojů, zejména pak do bitvy o Británii, a vyznamenaly se v těchto bojích. Posádky byly přitom vystaveny navíc dalšímu nebezpečí v případě sestřelení nad německými územími a zajmutí. Na rozdíl od jiných letců nebyli podkládáni za válečné zajatce, ale jako příslušníci Německem ovládaného Protektorátu za velezrádce – to se týkalo pak v zesílené míře posádek 311. bombardovací perutě, která podnikala dálkové nálety na německé vnitrozemí (částečně až do Itálie).\n\nPo porážce Francie byla dalším cílem agrese nacistického Německa Velká Británie. Britská vláda hledala každého, kdo by byl ochoten za ni bojovat, proto byli českoslovenští piloti vítanou posilou britského Královského letectva (RAF). Dne 25. října 1940 byla uzavřena čs.-britská dohoda, která se zabývala vojenským působením čs. pozemních jednotek i letectva. Letci vytvořili samostatné jednotky, stali se součástí tzv. Dobrovolnické zálohy RAF. V srpnu 1940 bylo ve Velké Británii téměř tisíc čs. letců, kteří byli ihned postupně zapojováni do výcviku na britských letounech. Mezitím se již rozhořela bitva o Anglii, do níž zasáhla čs. 310. stíhací peruť. Dne 2. října zahájila operační činnost i čs. 312. stíhací peruť. Někteří čs. piloti byli zařazeni i v britských a polských perutích. Nejlepším z nich a jedním z nejúspěšnějších spojeneckých stíhačů v bitvě o Británii byl četař Josef František, který bojoval v polské 303. peruti, a během září 1940 sestřelil 17 nepřátelských letadel. Do 31. října 1940 sestřelili čs. piloti 56 letadel, 14. letadel sestřelili pravděpodobně a 6 poškodili.\nV květnu 1942 vznikla první československá vyšší stíhací letecká formace, zvaná „wing“ (křídlo). Její první významnou bojovou akcí byla účast na Dieppské výsadkové operaci v srpnu 1942. 8. listopadu 1943 byla Čs. stíhací skupina zařazena do nově zřízeného britského taktického letectva a dostala označení „134. čs. letiště.“ Od té doby se čs. perutě zúčastňovaly nepřetržitých akcí spojeneckého letectva, které byly předehrou k invazi do Francie. Dne 6. června 1944 v „den D“ čs. stíhači podporovali vylodění 1. kanadské armády. Do 28. června se účastnili bojů v Normandii, ovšem z důvodu absence záloh byli z fronty odvoláni a 3. července byli přiděleni k velitelství Protivzdušné obrany Velké Británie. Odtud vykonávali přepady německých lodí, vlaků a bojové techniky ve Francii a Nizozemí, doprovázeli bombardovací svazy, zjišťovali a ničili létající střely V-1. Ve dnech 17. – 26. září 1944 se letadla 310. a 312. stíhací perutě účastnily ochrany výsadkové operace v prostoru Arnhemu a Eindhovenu v Nizozemí. Poslední velkou akcí čs. stíhacích perutí byla účast na výsadkové operace v prostoru Weselu dne 24. března 1945. Dne 13. srpna 1945 přistálo na pražském letišti 54 spitfirů Čs. stíhací skupiny, příslušníci 311. čs. bombardovací perutě byli přivítáni v Praze o týden později.\n\nV září 1940 zahájila činnost čs. 311. bombardovací peruť. Prováděla noční nálety na střediska německého průmyslu, 23. září 1940 zaútočila poprvé na Berlín. Svoji činnost prováděla až do dubna 1942, kdy pro ztráty a nedostatek záloh byla z bombardování stažena a pověřena hlídkovou činností nad Atlantikem, při níž napadala a ničila německé lodě a ponorky, vykonávala doprovod dopravních plavidel. Největšího úspěchu dosáhla v závěru prosince 1943, kdy se osádce jednoho letadla B-24 Liberator podařilo potopit německou loď Alsterufer s důležitým nákladem surovin z Dálného východu.\n\nHistoriografie válek je někdy poplatná spektakulárním akcím – proto vešly ve známost zejména jména letců, kteří se vyznamenali sestřelením velkého počtu nepřátelských letounů. Je však dlužno dodat, že velká zásluha zde patří i letcům a dalším příslušníkům posádek bombardovací 311. perutě, která utrpěla tak těžké ztráty na příslušnících létajícího personálu, že je nebylo možno nahradit.\n\nMezi úspěchy československých bojovníků v rámci RAF patří mimo jiné 365 sestřelených (či silně poškozených) nepřátelských letadel, dále pak 6 sestřelených řízených střel V1. K tomu je ovšem nutno přičíst velké množství průmyslových, zbrojních a podobných objektů, které byly (často úspěšným) cílem bombardování 311. bombardovací perutě.\n\nNa druhé straně zde figuruje 531 příslušníků československého letectva, kteří během války ztratili život.\n\n\nPo návratu do osvobozeného Československa tyto perutě ještě krátkou dobu existovaly, nejpozději roku 1946 však byly jako perutě RAF zrušeny a zcela zařazeny do nové Československé armády. Příslušníci vedení zde převzali mnoho vedoucích úloh v oblasti vojenského letectví (až na několik málo letců, kteří až koncem války přešli do SSSR, byli jedinými odborníky v armádě): velitelé letišť, náčelníci výcvikových zařízení ap.\n\nPo únorovém převratu 1948 a zejména po vzniku politických strojených procesů se pozornost stranických a soudních činitelů soustředila i na účastníky odboje na západní frontě, zde pak ve velké míře na bývalé příslušníky RAF. Propuštění z armády, postih rodiny (včetně vyhození z bytu a propuštění manželky ze zaměstnání) a pozdější perzekuce dětí (např. při přijímání ke studiu ap.) patřily ještě k těm nejmenším postihům. Mnoho příslušníků západního odboje bylo uvězněno, vyslýcháno (nejčastější obvinění bylo špionáž pro západní mocnosti), a odsouzeno k žaláři; ve vězení došlo často k mučení.\n\nAž po roce 1989 se zásluhy západního odboje pro osvobození Československa dostaly opět do popředí, a po mnoha liknavých reakcích došlo k rehabilitaci postižených.\n\nPrvní číslo je počet sestřelených strojů, druhé počet pravděpodobně sestřelených a třetí počet poškozených strojů. Úspěchy za jménem odpovídají francouzskému systému započítávání sestřelů, v závorce jsou úspěchy vyjádřené britskou normou.\n\n\n"}
{"id": "141610", "url": "https://cs.wikipedia.org/wiki?curid=141610", "title": "Jakubina", "text": "Jakubina\n\nJakubina (polsky Raczkowa Czuba nebo Jakubina; 2194 m n. m.) je zčásti travnatý vrchol s množstvím skal a sutin a je druhý nejvyšší vrchol Západních Tater. Leží v rozsoše Hrubého vrchu (2137 m) a odděluje od sebe Račkovu a Jamnickou dolinu. Severní a východní srázy jsou značně strmé, v oblasti Jakubiné můžete potkat pasoucí se kamzíky.\n\nNa Jakubinou vede značená turistická stezka z kempu v Račkově dolině, nejprve projdete po modré Úzkou dolinkou kolem retenční nádrže, dále pokračujte přímo nahoru po žluté turistické značce četnými serpentinami nejprve lesem a kosodřevinou až nakonec dojdete do pásma horských luk a dále nahoru přes několik nižších kopečků až na vrchol Jakubiné. Odtud jsou krásné výhledy na Baranec (2184 m) na západě, na opačnou stranu je vidět nejvyšší hora Západných Tater Bystrá (2248 m) a při dobré viditelnosti uvidíte Vysoké Tatry s dominantním vrcholem Kriváně.\n\nZelená stezka dále vede až na pohraniční Hrubý vrch (2137 m), odkud můžete sejít buď do Jamnické doliny, nebo do Račkové doliny a dále zpět do kempu v Račkové.\n\n"}
{"id": "141615", "url": "https://cs.wikipedia.org/wiki?curid=141615", "title": "Tramvajová doprava v Jihlavě", "text": "Tramvajová doprava v Jihlavě\n\nTramvajová doprava v Jihlavě byla v provozu mezi lety 1909 a 1948 na jediné trati spojující centrum města se vzdáleným nádražím.\n\nPrvní úvahy o zřízení nějakého veřejného dopravního prostředku mezi nádražím a centrem města se v Jihlavě objevily již v roce 1904. V této době zde byla městská doprava nedostačující, provozovány byly fiakry a později i omnibusy s kapacitou šest až patnáct osob. Ty však zajišťovali hoteliéři a jednalo se jen o dopravu k jejich hotelům.\n\nNakonec bylo rozhodnuto v září 1906 o výstavbě tramvajové trati o rozchodu 1000 mm. Její stavba souvisela jednak se snahou města o stavbu elektrárny (vozovna „elektriky“, místní tramvaje, stála hned v jejím sousedství, nedaleko budovy městských jatek) a s osobou Vinzenze Inderky, člověka neoblíbeného u Čechů, ale velmi populárního u Němců. Inderka byl v letech 1904–1918 posledním německým starostou města a stavba elektrárny a malodráhy, která by nahradila nevyhovující spojení nádraží a města, se pro něj stala věcí osobního zájmu i vizitkou jeho úřadu. Zpočátku byla trať tramvaje zamýšlena jako spojka obou nádražních budov v Jihlavě, část své cesty měla dokonce urazit po vlakových kolejích transverzálky přes viadukt. K tomu ale nakonec nedošlo a vznikla pouze jediná trať, postavená v roce 1909 a vedená ze Severozápadního nádraží (dnešní Hlavní nádraží) na Hlavní náměstí (dnes Masarykovo).\n\nK zahájení stavebních prací došlo roku 1908, slavnostní otevření se pak konalo 26. srpna roku 1909, a to i přestože potřebná koncese byla vydána až 15. září. Jednokolejná trať se třemi výhybnami, vycházející z dnešního Masarykova náměstí a pokračující po Komenského ulici, přes náměstí Svobody a dále po Havlíčkově ulici až k nádraží, byla dlouhá přibližně 2,7 km, šlo tak po Českém Těšíně a Mariánských Lázních o třetí nejmenší tramvajový provoz na území Česka. Nejvyšší výškový rozdíl trať překonávala v táhlém kopci k Josefsplatzu (dnešnímu náměstí Svobody), kde sklon činil 77,66 ‰. Délka jízdy mezi dvěma konečnými stanicemi činila 14 minut. Po celou dobu existence zůstala jihlavská trať beze změn, avšak v období jejího postupného konce ve čtyřicátých letech se objevilo několik návrhů na její rozšíření do Bedřichova a k městskému nádraží transverzální dráhy včetně využití železniční tratě do Kostelce.\n\nJízdní řád tramvaje se řídil příjezdy a odjezdy vlaků na Severozápadním nádraží, nejednalo se tudíž o klasickou linku městské dopravy, která by jezdila v pravidelném intervalu. K tramvaji bývaly někdy připojovány i nákladní vozy. Ty původně sloužily k přepravě kusového zboží, protože se ale přeprava nevyplácela, od roku 1911 přepravovaly tyto vozy k nádraží pouze poštovní zásilky.\n\nTramvajová linka fungovala s drobnými úpravami (měnil se například počet zastávek a výhyben) až do roku 1949, zejména ale po první světové válce její využití klesalo. Po druhé světové válce bylo rozhodnuto o zrušení zastaralé a nevyhovující tramvajové dopravy a jejím nahrazení dopravou trolejbusovou. Nejprve byla jihlavská tramvajová trať zkrácena, zrušen byl úsek od jatek k nádraží. To bylo provedeno v roce 1947. Kvůli výstavbě trolejbusové dráhy byl na zbytku tramvajové trati provoz zastaven někdy v létě 1948, přesné datum není známo (uvádí se také, že poslední jihlavská tramvaj odjela z náměstí 12. listopadu 1948). Dne 19. prosince 1948 vyjely do města poprvé trolejbusy.\nV roce 2012 byla provedena rekonstrukce mostu U Jánů, po kterém vedla tramvajová trať. Jako pomník na tramvajovou dopravu v Jihlavě byla při opravě na most nainstalována kolej z použitých brněnských žlábkových kolejnic.\n\nV roce 1909 byly do Jihlavy celkem dodány tři motorové (č. 1–3) a tři vlečné vozy, osobní č. 1a a 1b a nákladní č. 1c (původně č. 1b). Vyrobila je vagónka ve Štýrském Hradci, elektrickou výzbroj pro motorové vozy dodala společnost AEG. V roce 1912 byl zakoupen motorový vůz č. 4 od stejného výrobce, avšak s elektrickou výzbrojí Siemens-Schuckert. Roku 1934 byl vozový park rozšířen modernějším motorovým vozem č. 5, který byl vyroben Moravskoslezskou vagónkou ve Studénce a který disponoval elektrickou výzbrojí Škoda.\n\nKompletní vozový park byl ve druhé polovině 40. let 20. století předán do Opavy. Jako první byly v roce 1947 do Slezska odeslány motorové vozy č. 1 a 4 a vlečné vozy č. 1a a 1b, v prosinci je následovaly motorové vozy č. 2, 3 a 5. Nákladní vlečný vůz č. 1c rovněž skončil v Opavě, kde byl využíván jako pojízdná dílna.\n\nNa konci října 2012 zakoupilo město Jihlava za 30 000 korun dochovanou vozovou skříň motorového vozu č. 1, který po ukončení provozu v Jihlavě jezdil mezi lety 1949 a 1951 v Opavě s č. 13 a poté sloužil jako seník v zahradě ve Slavkově. Zastupitelé Jihlavy rovněž schválili částku 1,5 milionů korun na renovaci tramvaje, podle úvah by po opravě mohla stát na koleji na Jánském mostě.\n\n"}
{"id": "141626", "url": "https://cs.wikipedia.org/wiki?curid=141626", "title": "10 let na cestě", "text": "10 let na cestě\n\n10 let na cestě (2005) je páté album Trabandu. Jde o záznam koncertu z Paláce Akropolis v Praze z 23. června 2005. Album vyšlo v rozšířené verzi také na DVD, jde o první vydaný záznam koncertu a první DVD kapely. Zaznamenaný koncert byl oslavou deseti let od vzniku Trabandu, na pódiu se vystřídalo značné množství hostů, např. Václav Koubek, Vladimír Javorský, Přemysl Haas, skupina Naholou 25 a bývalí členové Trabandu Michal Kliner a Petr Vizina. CD obsahuje 19 skladeb včetně Koubkovy \"Hospody\" a klip k písni \"Lano, co k nebi nás poutá\", DVD obsahuje 31 skladeb a bonusy (dva videoklipy k písním \"Černej psažér\" a \"Lano, co k nebi nás poutá\", dokumenty České televize a fotogalerii). Značná část alba je věnována novým úpravám písní z počátků skupiny (úprava do tzv. dechno stylu, která je ve většině případů – s výjimkou písní \"Markéto!\" a \"Nezdárný syn\" – velmi mladá), tj. písním z dnes již nesehnatelného alba \"O čem mluví muži\". Z tohoto období je také nikdy nevydaná píseň \"V čekárně u doktora\". Ještě starší jsou ale písně z repertoáru Otcových dětí \"Stáda\", \"Nezdárný syn\" a \"Jak to všechno pěkně roste\" (poslední dvě jsou i na desce \"O čem mluví muži\"). Zároveň s albem vyšla i kniha \"Kontraband\", v níž 8 výtvarníků ztvárnilo písničky skupiny v komiksové podobě. Skupina tak uzavřela jednu etapu své historie a na konci roku 2005 vyhlásila roční pauzu, po které se vrátila v menší sestavě s novým zvukem a stylem (album \"Přítel člověka\").\n\nV aranžmá písně \"Jak to všechno pěkně roste\" Traband cituje píseň \"Kde domov můj\", text písně \"V čekárně u doktora\" je ovlivněn „proletpunkovou poemou ze života učňovské mládeže“ \"Školníkův byt\" skupiny Clysma 20 litrů (autor: Jan Hýsek).\n\n\n"}
{"id": "141627", "url": "https://cs.wikipedia.org/wiki?curid=141627", "title": "Charles Sanders Peirce", "text": "Charles Sanders Peirce\n\nCharles Sanders Peirce (čti // dle angl. //, nikoliv //), (10. září 1839 Cambridge, Massachusetts – 19. dubna 1914 Milford, Pensylvánie) byl americký vědec, matematik a logik, jeden z nejvýznamnějších amerických filosofů, zakladatel pragmatismu a moderní sémiotiky.\n\nPeirce se narodil v rodině profesora matematiky na Harvardově univerzitě, kde také studoval filosofii, matematiku a přírodní vědy a roku 1863 obhájil doktorát z chemie. Krátce pracoval na Harvardu a v letech 1879–1883 přednášel logiku na Johns Hopkins University v Baltimoru, potom však musel akademickou kariéru opustit a pracoval jako geodet. Roku 1891 odešel na odpočinek, postavil si velký dům a odstěhoval se na venkov, kde žil v soukromí v krajní nouzi a věnoval se pouze přemýšlení a psaní. Trpěl nervovou chorobou a měl vlivné nepřátele, soustavně ho podporoval přítel William James.\n\nZ Peircova nesmírně rozsáhlého díla vyšlo za jeho života jen několik článků, dva z nich (\"Fixování mínění\" a \"Jak dosáhnout jasnosti myšlení\"), se považují za počátky pragmatismu. Část jeho pozůstalosti – nedatovaných náčrtů a poznámek – vyšla jako \"Collected Papers\" v 8 svazcích, souborné vydání má mít asi 30 svazků. Peirce se celý život zabýval základními filosofickými otázkami poznání, mínění, pravdy, znaku a významu i otázkami lidského jednání a společnosti. Přitom ovšem měnil jak své názory, tak i pojmy, takže orientace v jeho nesnadném a originálním díle je velmi obtížná.\n\nPeirce byl silně ovlivněn Kantovým náhledem, že poznání je významně ovlivněno poznávajícím a jeho nástroji. Spolehlivé poznání však nevzniká bezprostřední intuicí jako u Descarta, ani spekulací, nýbrž pouze praktickým i teoretickým jednáním a experimenty; požadavek naprosté jistoty však pokládal za směšný. Tento názor nazval falibilismus, což později použil Karl Popper. Peircova pragmatická maxima říká, že pojem předmětu se určuje ze souhrnu účinků, jež tento předmět (předměty) působí. Peircův pragmatismus je daleko teoretičtější než např. pragmatismus Williama Jamese nebo Johna Deweyho a týká se především logiky a tvorby pojmů.\n\nPoznání vždy navazuje na předchozí a protože vyžaduje obecně (intersubjektivně) srozumitelné znaky (např. slova), má vždy i svoji společenskou stránku a předpokládá komunikaci. Tvorba pojmů musí být svobodná, musí však brát ohled na srozumitelnost pro jiné. Poznání se získává:\nFenomény (či podle Peirce \"fanera\"), tj. souhrny toho, co se člověku ve zkušenosti jakkoli dává, řadí do tří kategorií:\n\nTak ve vztahu znaku a jeho předmětu nutně vystupuje i interpretace, jež je do tohoto vztahu uvádí. Znak a jeho interpretace vydělují předmět ze souvislosti světa a umožňují tak jeho poznání. V této souvislosti zavádí Peirce známé rozlišení podle toho, zda znak a předmět spolu souvisí:\n\nPři svých pracích z logiky objevil Peirce i řadu formálních postupů, například logické grafy, pravdivostní tabulky nebo množinové diagramy (dnes nazývané Vennovy), zavedl velmi rozšířenou logickou notaci (Peirce – Schröder) a užívání kvantifikátorů. Jako první vytvořil úplný systém Booleovských funkcí a přišel na to, že by se daly realizovat elektrickými spínači, na což po 50 letech navázal Claude Shannon. Peirce dále navrhl první axiomatickou teorii množin, objevil dodnes užívanou axiomatizaci aritmetiky přirozených čísel (před Dedekindem a Peanem) a vytvořil algebru relací. Jako první také navrhl, aby se metr definoval pomocí vlnové délky světla.\n\nPeirce podstatně ovlivnil zejména americkou filosofii, pro niž patří mezi zakladatele. Z jeho myšlenek vycházeli další pragmatisté (William James, John Dewey), k Peircovým obdivovatelům patřil např. Bertrand Russell, Alfred North Whitehead, Alfred Tarski nebo Karl Popper. Peircova analýza zkušenosti, poznání a tvorby pojmů je v něčem velmi blízká analýze Husserlově a při výkladu svého pojmu faneroskopie uvažoval Peirce i o názvu fenomenologie. Zdaleka největší je však Peircův význam v oblasti znaku, významu a komunikace čili v sémiotice. Ta se v průběhu 20. století rozvinula do značné šíře a teprve po druhé světové válce objevovala Peircovy originální myšlenky. Roku 1946 byla založena Peirceova společnost a brzy následovaly další v řadě zemí celého světa.\n\n\n\n\n"}
{"id": "141632", "url": "https://cs.wikipedia.org/wiki?curid=141632", "title": "B7 (organizace)", "text": "B7 (organizace)\n\nB7 je mezinárodní organizace pro spolupráci sedmi velkých ostrovů Baltského moře. Jejím podtitulem je \"Baltic Islands Network\", v překladu \"Síť baltických ostrovů\". Cílem organizace je podpora různých společných zájmů členských ostrovů na národní a mezinárodní úrovni, jakož i poskytovat platformu pro výměnu nápadů a zkušeností.\n\nOrganizace je financována z členských příspěvků, úměrných populaci jednotlivých členů. Těmi jsou německá Rujána, dánský Bornholm, švédský Öland a Gotland, estonská Saaremaa a Hiiumaa a finská Ahvenanmaa (Åland).\n\nSíť má dva řídicí orgány: představenstvo (\"board\") a řídící výbor (\"steering committee\"), který má politickou zodpovědnost.\n\n"}
{"id": "141633", "url": "https://cs.wikipedia.org/wiki?curid=141633", "title": "Fnord", "text": "Fnord\n\nFnord je údajné podprahové sdělení šířené hromadnými sdělovacími prostředky, kterým dle konspirační teorie tajné bratrstvo Iluminátů ovládá zdánlivě demokratické zřízení.\n\nSlovo \"fnord\" pochází původně z \"Principia Discordia\", svaté knihy diskordianismu. V angličtině bylo popularizováno sci-fi románem \"The Illuminatus! Trilogy\" (1969–1971).\n\nFnord je součástí konspirační teorie, dle které existuje tajné bratrstvo Iluminátů, jehož členové jsou představitelé politických a mediálních elit. To k udržení moci ve zdánlivě demokratické společnosti využívá druh mediální manipulace - fnord.\n\nMechanismus fnordu má mít dvě fáze. V první fázi má být nápis „fnord“ podprahově přítomný v hromadných sdělovacích prostředcích, typicky v televizním vysílání. Současně jsou do vysílání zařazeny vraždy, násilí a dalších znechucující podněty. Tím je u diváka vytvořen podmíněný reflex, kdy fnord samotný vyvolává pocit znechucení.\n\nV druhé fázi má být fnord přidáván do politického zpravodajství. U diváka je tak vyvolán pocit znechucení politikou, beznaděj a politická apatie. Neklade pak odpor machinacím Iluminátů.\n"}
{"id": "141634", "url": "https://cs.wikipedia.org/wiki?curid=141634", "title": "Křížov", "text": "Křížov\n\nNázev Křížov má více sídel:\n"}
{"id": "141636", "url": "https://cs.wikipedia.org/wiki?curid=141636", "title": "Indies Records", "text": "Indies Records\n\nIndies Records bylo brněnské hudební vydavatelství. Založili ho v roce 1990 Milan Páleš a Miloš Gruber původně jako půjčovnu CD a poté jako obchod s hudbou. Od té doby vydali přes 200 titulů, první bylo v roce 1991 album \"Steak!\" skupiny Meat-House Chicago I.R.A.. Motto vydavatelství zní: \"Vydáváme jen hudbu, která se nám líbí.\" Od původních alternativních hudebních stylů se vydavatelé postupem času přiklonili spíše k folku a podobným žánrům. V minulých letech měl svoji Indies scénu i největší český folkový festival Zahrada.\nMezi nejslavnější hudebníky, kteří zde vydávali svá alba patří Iva Bittová, Hradišťan, Zuzana Navarová, Radůza, Jablkoň, Traband, Jiří Dědeček, Jan Burian, Sestry Steinovy a další. Vydavatelství také vydávalo velké množství debutantů, zpravidla vítěze nějakých přehlídek či festivalů (Koňaboj, Žofie Kabelková, Martina Trchová, Žamboši, Hromosvod, Disneyband) či připravilo rozsáhlé kompilace ze starých gramofonových desek (Dagmar Andrtová-Voňková, Čp. 8). Vydavatelství vydalo i knihu \"Československý rock na gramofonových deskách - Rocková diskografie 1960-1997\" autorů Miroslava Baláka a Josefa Kytnara.\n\nV roce 2007 se vydavatelství rozdělilo na tři samostatné subjekty. \n\nKe 30. výročí vzniku Indies Records uspořádal časopis \"Uni\" anketu mezi hudebními publicisty o nejlepší album tohoto vydavatelství. Anketu vyhrálo album \"Bílé inferno\" Ivy Bittové a Vladimíra Václavka, na druhém místě je album Zuzany Navarové a skupiny Koa \"Barvy všecky\" a třetí místo obsadil Jiří Pavlica s Hradišťanem s albem \"O slunovratu\".\n\n"}
{"id": "141639", "url": "https://cs.wikipedia.org/wiki?curid=141639", "title": "Šejdračkovité", "text": "Šejdračkovité\n\nŠejdračkovité (\"Zanichelliaceae\" Lindl.) je bývalá čeleď jednoděložných rostlin podle starších taxonomických systémů. Nový Systém APG II ji včleňuje do čeledi rdestovitých (\"Potamogetonaceae\").\n\nJedná se o vytrvalé vodní byliny, převážně s oddenky. Rostou v sladkých až brakických vodách, koření ve dně, listy i květy jsou ponořené. Jsou to obvykle jednodomé rostliny s jednopohlavnými květy, vzácněji dvoudomé rostliny. Listy jsou jednoduché, přisedlé, střídavé až skoro vstřícné nebo v přeslenech, často dvouřadě uspořádané, s listovými pochvami či bez nich. Okraje listových pochev jsou volné. Čepele listů jsou celistvé, čárkovité 1 nebo 3-žilné, se souběžnou žilnatinou. Květy jsou dosti redukované, jednotlivé nebo uspořádané do květenství, vrcholíků. Okvětí je velmi zakrnělé nebo zcela chybí, pokud je vyvinuto, jedná se o 3 srostlé okvětní lístky v 1 přeslenu, tvořící bazální kápovitou strukturu. V samčích květech je zdánlivě 1 tyčinka, někdy se jedná ale o 2-3 srostlé tyčinky. Opylování se provádí pomocí vody. Gyneceum je složeno z 1-9 plodolistů, je monomerické nebo apokarpní, semeník je svrchní. Plod je suchý, pukavý nebo nepukavý, většinou nažka, vzácněji měchýřek, plod jednotlivý nebo v souplodí.\n\nJsou známy asi 4 rody a asi 6-12 druhů, které jsou rozšířeny skoro po celém světě, od chladného pásu po tropy.\n\n\"Althenia\", \"Lepilaena\", \"Pseudalthenia\", \"Vleisia\", \"Zannichellia\"\n\nV ČR roste v volné přírodě pouze 1 druh: šejdračka bahenní (\"Zannichellia palustris\"). Je to druh značně variabilní, je rozlišováno více poddruhů. Šejdračka bahenní je vodní rostlina, která roste od nížin do podhůří.\n\nKvětena ČR: 8 nebo 9 díl\n\n"}
{"id": "141641", "url": "https://cs.wikipedia.org/wiki?curid=141641", "title": "Sisyfos Records", "text": "Sisyfos Records\n\nSisyfos records je malé hudební vydavatelství, které vlastní Oldřich Neumann, známý jako G'olda. Vydavatelství vydává téměř výhradně alba kapely Znouzectnost od roku 1996 a sólové projekty jejich členů (druhé a třetí album Démophobie, alba Caina). Výjimku tvoří CD \"Noc a den\" Otcových dětí, CD kapely Bikini a nové album punkových veteránů N.V.Ú.s názvem \"Nikdy nebo navždy\" z roku 2009.\n"}
{"id": "141644", "url": "https://cs.wikipedia.org/wiki?curid=141644", "title": "Otto Lilienthal", "text": "Otto Lilienthal\n\nKarl Wilhelm Otto Lilienthal (23. května 1848, Anklam, Pomořansko – 10. srpna 1896, Berlín) byl německý průkopník letectví a konstruktér. Za svůj život postavil 18 typů (15 jednoplošníků a 3 dvouplošníky) kluzáků, které byly na rozdíl od modelů jeho předchůdců plně ovladatelné. Prvním řiditelným kluzákem byl v roce 1891 \"Derwitzer\", pojmenovaný podle města Derwitz, v jehož blízkosti byl testován. Od tohoto roku až do své smrti uskutečnil okolo 2000 letů.\n\nLilienthal získal finanční nezávislost díky konstrukci bezpečnějšího trubkového parního stroje, díky čemuž se mohl plně zaměřit na další pokusy s různými modely letadel a kluzáky. Zpočátku se věnoval studiu a popisu letu ptáků, zejména čápů a aerodynamice jejich křídel. K tomu jej patrně také inspirovaly albuminové fotografie čápů německého fotografa a vynálezce Ottomara Anschütze z roku 1884. U města Lichterfelde nedaleko Berlína vybudoval umělý pahorek, v jehož vrcholu byl hangár, z nějž prováděl své experimentální lety.\n\nPři nich přežil několik nehod, také díky tomu, že jeho kluzáky létaly relativně pomalu a v malých výškách. Při letu 9. srpna 1896 však prudký poryv větru zlomil křídlo stroje a Lilienthal si po pádu z výšky 17 metrů těžce poranil páteř. Tomuto zranění příští den podlehl. Výsledky jeho práce a pokusů byly dobře známy bratrům Wrightovým, kteří Lilienthala zmiňovali jako hlavního inspirátora jejich prvního letu s letadlem \"těžším než vzduch\".\n\nOtto Lilienthal se narodil v roce 1848 v Anklamu jako první z osmi dětí v rodině obchodníka Gustava Lilienthala. Otec však ve věku 36 let zemřel a rodina zůstala bez prostředků. Matka, operní pěvkyně, se shodou náhod dostala do drážďanské a později i berlínské opery. Poté, co byla rodina finančně zabezpečena se vrátila do Anklamu, kde si matka otevřela módní salón.\n\nOtto společně s bratrem Gustavem žili v době plné technických novinek, a oba se rozhodli pro studium na technických školách. Otto po skončení průmyslové školy v Postupimi nastoupil v roce 1867 na průmyslovou akademii. Během prvních prázdnin společně s Gustavem postavili druhý model stroje těžšího než vzduch (první vznikl už před nástupem na akademii).\n\nKrátce poté, co bratři získali stipendium a tedy prostředky na stavbu nových modelů, začala v roce 1870 válka s Francií. Otto ještě stihl získat inženýrský diplom a vstoupil do armády. V jednom dopise z období války píše, že nesplnil rozkaz důstojníka sestřelit francouzský pozorovací balón, ale namísto toho unešeně pozoroval jeho let.\n\nPo skončení války Otto pracoval ve firmě \"Maschienenfabrik von Schwarzkopff\" v Berlíně. Firma se zabývala výrobou parních strojů, zařízení pro plynárny, vodárny a další zařízení dle požadavků zákazníků. Otto postavil přístroj k měření mávací síly, modely vrtulníku a speciální parní stroj k pohonu ornitoptéry.\n\nKotel parního stroje musel maximálně odlehčit a tak vznikla konstrukce trubkového kotle z mosazných trubiček o průměru 6 mm. Parní stroj i se zásobou lihu měl hmotnost 2,5 kg a dával výkon 0,19 kW. Ornitoptéra se při prvním pokusu rozpadla, avšak kotel Lilienthalovi zabezpečil existenci. V roce 1881 založil továrnu na trubkové parní kotle v Berlíně.\n\nBěhem studia zahraničních zdrojů došli Otto s Gustavem k závěru, že existuje profil, který při pohybu vpřed nadnáší více než rovná deska. V roce 1889 Otto vydal známou knihu \"„Der Vogelflug als Grunlage der Fliegerkunst“\" (Ptačí let jako základ umění letu). V této době už byl Otto díky vlastní firmě zabezpečen a společně s bratrem začal novou sérii vážných pokusů o postavení létajícího stroje. Otto Lilienthal přednášel v různých společnostech pro vzduchoplavbu a neustále kritizoval odpůrce strojů těžších než vzduch.\n\nSe stavbou prvního kluzáku začali bratři červnu roku 1890. Kluzák \"Möve Nr.1\" měl rozpětí křídel 11 metrů a hloubku křídla 1,40 m. Výška profilu odpovídala už předtím zjištěným hodnotám ptačích křídel – 1/12 až 1/15 hloubky. Stroj byl těžce ovladatelný a při jednom z letů ho Gustav zničil. Otto odhadl, že kluzák je potřeba stabilizovat směrovým kormidlem a rychle postavil zkušební letadlo Nr.2, které už mělo obě ocasní plochy v dnešní podobě – svislou i vodorovnou. Protože zahrada za Ottovým domem přestala experimentům stačit, bratři se rozhodli změnit své působiště. Později se přesunuli na lichterfeldské cvičiště, brzy nato našli ještě vhodnější místo u města Derwitz, zvané \"Spitzberg\".\n\nKluzáky uskladnili v nedalekém skladě, který patřil místnímu mlynáři. Když se Otto vydal létat, společně s mlynářem vytáhli kluzák na kopec a jeden technik pomohl letci do postroje. Otto se postavil na okraj srázu a skočil proti větru. První lety byly dlouhé přibližně 7 metrů a kluzák si následně vyzkoušeli technik Eulitz a po něm mlynář Schwach. Po úspěchu se při pokusech na Spitzbergu začalo objevovat obecenstvo včetně nadšeného fotografa prof. Carla Kassnera, který vyhotovil i první fotografie Lilienthala ve vzduchu.\nNe všechny pokusy byly plně úspěšné, kluzák nebyl stále úplně stabilní a Otto byl nucen zvětšit stabilizační plochu a vzěpětí. Také stavěl nové modely kluzáků. V jednu neděli se Otto vydal uskutečnit další sérii letů. Foukal silný vítr, ale přes protesty mlynáře Swacha nesli kluzák Nr.3 na kopec. Vítr jim cestou aparát vytrhl a vrhl jej do pole. Poškození nebylo velké a Otto kluzák opravil na místě odřezáním výztužného prutu. Na kopci, zrovna ve chvíli kdy byl Otto připraven k letu, se do kluzáku opřel nárazový vítr a vynesl stroj do výšky 6 metrů. Otto kluzák zvládl, ale let byl zřejmě dost divoký, neboť při přistání si letec vymkl kotník. Přes mlynářův odpor společně vynesli kluzák na kopec. Při druhém letu si Otto vymkl rameno a tak se ten den už létat nedalo.\nV tomto období Ottovi už bratr Gustav pro velkou zaměstnanost architekturou pomáhal minimálně.\n\nV létě 1892 dokončil Otto Lilienthal nové letadlo Nr.4, které mělo mimo jiných vylepšení ovladatelnou výškovku. Kluzák měl rozpětí 9,5 m, nosnou plochu 15 m a hmotnost 24 kg. Brzy následoval o něco větší kluzák Nr.5. Protože se výkony na doposud používaném kopci už zvyšovat nedaly, začal Otto hledat nové místo. Vyzkoušel pahorek u Sandgrubenu, který krátce nato zaměnil za kopec zvaný \"Steglitzer Mainhöhe\". I s novými kluzáky zažíval dramatické situace před stále početnějším publikem.\n\nV létě 1893 opět změnil působiště, když objevil místo Rhinower Berge, které leželo v řetězu prakticky kuželovitých pahorků. Místo vyhovovalo pro všechny směry větru. Zde dosahoval velmi dobré výsledky, přičemž se zdokonaloval i v ovládaní kluzáku, protože na kopci převládal nárazový vítr. Letec řídil kluzák změnou těžiště – přesouval, či vykopával nohy podle chování kluzáku. Pokusy uskutečňoval často při rychlosti větru 7 až 8 m/s, při kterých kluzák téměř úplně visel ve vzduchu. V letech 1893 a 1894 stihl postavit letadla Nr.6, Nr.7, Nr.8, Nr.9, Nr.10, Nr.11 a Nr.12. Kluzák Nr.6 měl mávací křídla a ještě v roce 1893 byl patentován. Kluzák Nr.12 měl měnitelný úhel zakřivení profilu pomocí nastavitelné náběžné hrany křídla. Během roku 1894 začal Lilienthal při zkouškách používat uměle navršený pahorek zvaný \"Fliegeberg\".\nKluzák Nr. 11 se stal nejznámějším. Dobře létal a vznikl v několika kusech. Dokumentaci v létě 1894 koupil M. Herring, který v létě 1894 postavil a zkoušel dva exempláře v USA. Jeden je zachován v National Air and Science Museum ve Washingtonu. Jeden exemplář zakoupil po účasti na zkouškách Nikolaj Jegorovič Žukovskij v roce 1895. Stroj nakonec skončil v Žukovského muzeu v Moskvě. Třetí originální exemplář se nachází ve sbírkách Science museum v Londýně. Jeden kluzák typu Nr.11 zakoupil od Lilienthala i letecký spolek v Karlových Varech. Avšak už při prvních neúspěšných pokusech na jaře v roce 1895 členové spolku kluzák poškodili, po smrti Lilienthala se už slíbené opravy nedočkali. Spolek v průběhu roku 1897 zanikl.\n\nV roce 1895 vyrobil Lilienthal dvojplošníky Nr.13 (rozpětí 5,5 m) a Nr.14 (rozpětí 7 metrů, nosná plocha 25m) a Nr. 15 (rozpětí 6,5m, nosná plocha 20,5m). Originál Nr. 15 se zachoval a nachází se v Deutsches Museum v Mnichově. Číslo 16 nesla ornitoptéra, kterou Lilienthal neúspěšně zkoušel už v létě 1893. Byla poháněna motorem na kyselinu uhličitou. Další letadlo s mávavými křídly vzniklo v roce 1896 a mělo označení Nr.17. Posledním strojem, které Lilienthal postavil, byl kluzák Nr.18, který měl oboustranný potah křídel. Do vzduchu se však už nedostal.\n\nPo sérii úspěšných letů na jaře a v létě 1896 se Lilienthal vydal 9. srpna, doprovázen pomocníkem Beylichem, na vrch \"Stöln\" uskutečnit poslední lety jednoplošníkem Nr.11, protože měl už téměř dokončený nový letoun. Toho dne foukal chladný vítr ale pro létání bylo celkem dobré počasí. První tři úspěšné lety vykonal Lilienthal za účasti diváků, včetně novináře Khulbara, který chystal reportáž. Při čtvrtém letu ve výšce 30 metrů kluzák náhle zvedl nos a téměř zastavil ve vzduchu. Lilienthal řešil takovéto situace už při svých předchozích letech a zareagoval švihnutím noh dopředu, aby získal potřebnou rychlost. Těžiště však zřejmě přesunul příliš dopředu, což se mu stalo osudným. Kluzák se řítil strmě dolů, pilotovi se nepodařilo let vyrovnat a narazil do země.\n\nPomocník vytáhl Lilienthala zpod kluzáku, žádné viditelné zranění však nenašel. Přivolaná drožka odvezla letce do hotelu Hermes. Během cesty se letec probral se slovy \"„mohlo to být horší, tomu se dá v budoucnu zabránit. Trochu se proberu a půjdeme létat dále.“\". Po vyšetření v hotelu vyšlo najevo, že má ochrnutou celou dolní část těla. Lilienthala převezli na Bergmannovu kliniku v Berlíně, kde lékaři nález potvrdili. Více však udělat nemohli a 10. srpna 1896 v půl šesté večer Otto Lilienthal skonal. Poslední slova bratru Gustavovi zněla \"„Něco se musí obětovat“\".\n\n\n\n\n"}
{"id": "141648", "url": "https://cs.wikipedia.org/wiki?curid=141648", "title": "Lilienthal", "text": "Lilienthal\n\nLilienthal může být:\n\n\n"}
{"id": "141649", "url": "https://cs.wikipedia.org/wiki?curid=141649", "title": "VV Cephei", "text": "VV Cephei\n\nVV Cephei, také HIP 108317, je zákrytová dvojhvězda v souhvězdí Cefea. Je vzdálená přibližně 3 000 světelných let od Země.\n\nČervený veleobr, jedna z největších známých hvězd. Je spektrálního typu M<nowiki>2</nowiki> a její průměr je 1 900krát větší než průměr Slunce. Kdyby byla umístěna na místě Slunce ve sluneční soustavě, sahala by až k dráze planety Saturn. Má 315 000krát vyšší svítivost než Slunce. Její hmotnost není přesně známa, prameny udávají od 40 do 100 hmotností Slunce. Podle pohybu obou složek kolem společného těžiště vychází hmotnost 100 Sluncí, podle svítivosti vychází hmotnost kolem 40 Sluncí.\n\nModrá hvězda hlavní posloupnosti vzdálená od větší hvězdy 16-20 AU. Její spektrální typ je B8, je asi 10krát hmotnější než Slunce a 100 tisíckrát svítivější. Oběžná doba systému je 7 430 dní (20,3 roků). Zákryt trvá přibližně 1 300 dní, střed posledního zatmění byl v lednu 1998.\n\nSeznam největších hvězd\n"}
{"id": "141653", "url": "https://cs.wikipedia.org/wiki?curid=141653", "title": "Bodhrán", "text": "Bodhrán\n\nBodhrán (vyslov \"bórán\") je tradiční irský rámový buben. Má v průměru 30–60 cm, je vysoký kolem 8-20 cm, potažený z jedné strany kozlí kůží. Bodhrán se drží v levé ruce, která zároveň může napínat kůži a ovlivňovat tak zvuk. Hraje se na něj paličkou, která může být oboustranná. Při hře na bodhrán se levou rukou tvoří melodie napínáním kůže a může tedy zahrát i celé skladby.\n"}
{"id": "141654", "url": "https://cs.wikipedia.org/wiki?curid=141654", "title": "Leonard Bloomfield", "text": "Leonard Bloomfield\n\nLeonard Bloomfield (1. dubna 1887, Chicago – 18. dubna 1949, New Haven) byl americký jazykovědec, který patřil k zakladatelům americké strukturalistické lingvistiky.\n\nProslavil se zejména svou knihou \"Language\" (1933). Byl hlavním zakladatelem Linguistic Society of America. Vyučoval na University of Chicago.\n\n"}
{"id": "141656", "url": "https://cs.wikipedia.org/wiki?curid=141656", "title": "Victor Grignard", "text": "Victor Grignard\n\nFrançois Auguste Victor Grignard (6. května 1871 Cherbourg – 13. prosince 1935 Lyon) byl francouzský chemik, nositel Nobelovy ceny za chemii.\n\nGrignard byl synem francouzského plachtaře. Chemii se začal věnovat po ukončení studia matematiky v Lyonu. Během 1. světové války pracoval ve výrobě fosgenu a vyvíjel metody detekce yperitu.\n\nJeho nejvýznamnějším objevem je nová metoda vytváření vazby uhlík-uhlík v organické syntéze - Grignardova reakce. Syntéza sestává ze dvou kroků:\n\n1. Příprava Grignardova činidla: organohořečnatá činidla se připravují reakcí halogenderivátů uhlovodíků s hořčíkem v diethyletheru. Produktem je organohořečnatá sloučenina obecného vzorce \"R-Mg-X\".\n\n2. Reakce s karbonylem: do reakční směsi obsahující Grignardovo činidlo přidáme keton nebo aldehyd. Vazba C-Mg se přeruší a dojde k nukleofilnímu ataku uhlíku karbonylové skupiny.\n\nGrignardovy reakce jsou velmi důležité v organické syntéze. V závislosti na struktuře výchozí látky můžeme získat širokou paletu sloučenin. Za tuto práci získal Grignard v roce 1912 Nobelovu cenu za chemii společně s Paulem Sabatierem.\n"}
{"id": "141665", "url": "https://cs.wikipedia.org/wiki?curid=141665", "title": "MikroTik RouterOS", "text": "MikroTik RouterOS\n\nMikroTik RouterOS je routerový operační systém založený na Linuxu, vhodný zejména pro bezdrátové spoje a jako bezpečný HW firewall popřípadě router se snadnou GUI konfigurací. Komunikace s tímto OS se v současnosti provádí zejména přes GUI Winbox, SSH, Telnet, sériovou konzoli, Mac-Telnet (specifický protokol komunikující po 2. síťové vrstvě na správu OS bez zavedení IP adres). Dnes je tento OS zejména uplatňován u kvalitních bezdrátových spojů 802.11a, 802.11b/g a 802.11n.\n\nJedná se o propracované GUI, jehož prostřednictvím lze spravovat většinu prvků v systému MikroTik RouterOS.\n\nTento routerový operační systém je koncipován pro platformy: i386, mips, powerpc a je distribuován v podobě instalačních balíčků NPK pro embedded řešení, v podobě předinstalovaného systému na RouterBOARDu či v podobě klasického ISO souboru jako obrazu CD k vypálení.\n\nVývoj MikroTik RouterOS sahá do roku 1995 kdy společnost MikroTik začala svou činnost vývojem a prodejem bezdrátových systémů zejména pro ISP. Původně byl tento OS vyvíjen v Lotyšsku pro dřívější Sovětský svaz. Následné zkušenosti s PC přivedly vývojáře k vybudování routovacího software MikroTik v2 PC, který přinesl výraznou stabilitu, ovladatelnost a flexibilitu pro všechny typy komunikačních periférií a kompatibilitu routovacích systémů založených na standardu PC.\n\n\nNásledující příklad demonstruje základní nastavení routeru - překlad adres NAT z vnitřní sítě 192.168.1.0/24 na fiktivní veřejnou adresu 1.2.3.5.\n\n\nPro práci s tímto systémem vám vždy nemusí stačit obecné znalosti o síti a jejích prvcích, proto je vhodné čerpat informace z webu výrobce, kde je k dispozici kvalitní a rozsáhlá dokumentace.\n\n"}
{"id": "141671", "url": "https://cs.wikipedia.org/wiki?curid=141671", "title": "Klášter Cluny", "text": "Klášter Cluny\n\nKlášter Cluny [] je bývalé územní opatství, nacházející se v městečku Cluny v departementu Saône-et-Loire, region Burgundsko ve střední Francii, asi 80 km severně od Lyonu. Brzy po svém založení roku 910 se stal jedním z předních náboženských a kulturních center Evropy. V současnosti spadá opatství do území diecéze Autun.\n\nListinou z 11. září 910 založil vévoda Vilém I. Akvitánský v málo osídlené a ne příliš úrodné části Burgundska benediktinský klášter a daroval mu rozsáhlé území, které zcela vyňal ze své a jakékoli světské pravomoci. Ustanovil prvního opata Berna, ale dal mnichům právo svobodné volby dalších opatů. Cluny se tak stalo autonomním a bylo podřízeno pouze papeži. To byla významná novinka, která se rychle rozšířila a počátkem 12. století patřilo ke clunyjskému hnutí přes 1200 klášterů s 20 tisíci mnichy po celé západní Evropě.\n\nClunyjská reforma spočívala na:\n\nS touto autonomií církve souviselo i hnutí „Božího míru“ (lat. \"Pax Dei\"), sebeobranných smluv církevních institucí a obcí proti soukromým válkám a násilí místní šlechty. V období slabé centrální moci bylo důležité, že církev zbavovala poddané povinnosti účastnit se loupeživých výprav jejich pánů a těm naopak hrozila vyobcováním (exkomunikací). S posílením panovnické moci ve Francii ve 12. století postupně ztratilo význam a zaniklo.\n\nZejména v době oslabení papežství kolem roku 1000 měli opati z Cluny velkou autoritu, byli rádci panovníků a jejich vliv zasahoval do celé tehdejší křesťanské Evropy. Někteří z nich dokonce odmítali nabídky, aby se stali papeži. Naopak o příklad clunyjského hnutí se opírala radikální reforma západní církve, jak ji zahájil papež Řehoř VII. ve druhé polovině 11. století. Spočívala ve snaze vymanit církev z moci a vlivu světských velmožů a učinit ji samostatným celkem. Tato snaha vyústila v tzv. boj o investituru.\n\nV polovině 12. století začal význam Cluny upadat jednak proto, že se uvolnila klášterní kázeň, jednak mu začalo konkurovat cisterciácké hnutí Bernarda z Clairvaux, založené na myšlence návratu k prvotním ideálům mnišského života v chudobě a odříkání. V 15. století se sice Cluny ještě jednou pozvedlo díky přízni francouzských králů a papežů, potom však ztratilo význam. V polovině 18. století byl klášter přestavěn v barokním slohu, za Francouzské revoluce byl však zrušen a roku 1798 byl kostel jako zbytečný prodán soukromníkům, kteří jej použili jako kamenolom pro stavbu vojenského hřebčína. V klášteře vznikla škola. Teprve po roce 1830 začíná zájem o zbytky stavby a její historii.\n\nDne 15. prosince 1962 bylo opatství včleněno do území diecéze Autun.\n\nZ prvního patrně dřevěného kostela z 10. století se nezachovaly žádné stopy. Kostel Cluny II. (opat Maiolus, 981), románská basilika s plochým dřevěným stropem, byl vzorem např. pro klášterní kostel v Hirsau v Německu. Roku 1089 začal opat Hugo stavbu nového kostela Cluny III. podle plánů architekta Hézelona z Liege; chór byl vysvěcen roku 1095, celý kostel roku 1130 za opata Petra Ctihodného.\n\nPětilodní bazilika s dvojitou příční lodí a se šesti věžemi, s délkou 187 m a s výškou klenby přes 30 m (kopule v křížení 40 m) byla až do přestavby Petrského dómu v Římě největším křesťanským kostelem. Stala se také často napodobovaným vzorem, ve zmenšeném měřítku např. v blízkém Paray-le-Monial, ale i půdorys pařížského chrámu Notre Dame je z ní odvozen. Kromě rozměrů stavba přinesla i další novinky. Byl to patrně první středověký kostel, který se stavěl podle předem navrženého plánu. Klenby jsou lomené a kostel měl zvenčí opěrné pilíře, jež se pak staly pravidlem v gotice.\n\nZ kostela se zachovala jen jižní část příční lodi s věží, gotická kaple Jana Bourbonského z 15. století se zbytky plastik a torza dvou vstupních věží. Západní část půdorysu byla odkryta v poslední době. Zbytky plastik jsou shromážděny v lapidáriu v klášterní sýpce.\n\nZe středověkého kláštera, postaveného v letech 1120 až 1122, nezbylo nic, barokní klášter má čtvercový dvůr a dvě křídla, vybíhající do parku. V parku se zachovala velká dvoupatrová sýpka (\"Farinier\") z roku 1275 se zachovaným původním stropem, vlastně dřevěnou klenbou, a mlýnská věž (\"Tour du moulin\"). Dnešní park obepíná středověká hradba s několika věžemi, která pokračuje městskou hradbou. V podzemí se zachoval vodní kanál, který sloužil k dopravě obilí a k pohonu mlýna.\n\n\n\n"}
{"id": "141673", "url": "https://cs.wikipedia.org/wiki?curid=141673", "title": "Strkov (Planá nad Lužnicí)", "text": "Strkov (Planá nad Lužnicí)\n\nStrkov () je část města Planá nad Lužnicí nacházející se na jihu města v mírném kopci. Z většiny je Strkov zastavěn rodinnými domky. Všechny místní části města se nachází v jediném katastrálním území \"Planá nad Lužnicí.\" V roce 2011 zde trvale žilo 805 obyvatel.\n\nPrvní písemná zmínka o vesnici pochází z roku 1375.\n\n\n"}
{"id": "141675", "url": "https://cs.wikipedia.org/wiki?curid=141675", "title": "Max Theiler", "text": "Max Theiler\n\nMax Theiler (30. ledna 1899, Pretoria JAR – 11. srpna 1972, New Haven, Connecticut, USA) byl jihoafrický lékař a virolog. \n\nV roce 1951 byl oceněn Nobelovou cenu za fyziologii a lékařství za vyvinutí vakcíny proti žluté zimnici.\n"}
{"id": "141682", "url": "https://cs.wikipedia.org/wiki?curid=141682", "title": "Cluny", "text": "Cluny\n\nCluny [\"klyny\"] je historické městečko ve střední/východní Francii, v departementu Saône-et-Loire, jižní Burgundsko, asi 80 km severně od Lyonu. Má asi 4500 obyvatel, ve městě je řada škol, z nichž zdaleka nejvýznamnější je ENSAM (\"École Nationale Supérieure des Arts et Métiers\"), elitní technická vysoká škola s asi 500 studenty, která sídlí v objektu bývalého opatství. Ve městě je dále známý hřebčín a dostihová dráha.\n\nKolem Cluny vede cyklostezka „Voie verte“ z Mâconu do Châlons-sur-Saône, zřízená z bývalé železniční trati. Asi 10 km severně od Cluny prochází obcí Taizé s mezinárodní ekumenickou komunitou.\n\nMěsto vyrostlo kolem kdysi slavného benediktinského opatství, založeného roku 910 vévodou Vilémem Akvitánským, které bylo ve středověku jedním z nejslavnějších křesťanských center a poutním místem. Vrchol jeho slávy spadá do 10. až 12. století. Město si zachovalo historický půdorys, větší část hradeb s věžemi a branami, gotický kostel Panny Marie ze 13. století a mnoho historicky cenných domů, některé z nich ze 12. století. Na obrázku vpravo je zachovaná klášterní sýpka a mlýnská věž ze 13. století.\n\n"}
{"id": "141687", "url": "https://cs.wikipedia.org/wiki?curid=141687", "title": "Otto Jespersen", "text": "Otto Jespersen\n\nJens Otto Harry Jespersen (16. července 1860 Randers, Severní Jutsko – 30. dubna 1943) byl dánský jazykovědec, který se specializoval především na obecnou lingvistiku a angličtinu.\n\nVystudoval angličtinu, francouzštinu a latinu na Kodaňské univerzitě. Studoval také lingvistiku na Oxfordské univerzitě.\n\nV letech 1893–1925 byl profesorem angličtiny na Kodaňské univerzitě. Spolu s Paulem Passy založil International Phonetic Association. Zajímal se také o mezinárodní umělé jazyky jako esperanto. Podílel se na vytvoření jazyka ido a sám vytvořil jazyk novial.\n"}
{"id": "141692", "url": "https://cs.wikipedia.org/wiki?curid=141692", "title": "Victor Horta", "text": "Victor Horta\n\nVictor Horta (6. ledna 1861, Gent – 9. září 1947, Brusel) byl belgický secesní architekt.\n\nVictor Horta se narodil v Gentu v roce 1861. V Gentu také studoval na Akademii krásných umění (Academie des Beaux) kresbu, práci s textilem a architekturu. Krátce po studiu odešel do Paříže, kde se živil jako bytový architekt a návrhář interiérů. Inspiroval se tehdy moderními směry ve výtvarném umění jako byl impresionismus a pointilismus a rozšiřoval si vzdělání v oboru práce s ocelí a sklem.\n\nPo smrti svého otce v roce 1880 se vrátil do Belgie aby pokračoval ve studiu na Akademii. Stal se asistentem profesora Alphonse Balata, který byl mimo jiné dvorním architektem belgického krále Leopolda II.. Spolu s ním pracoval na projektu královských skleníků v Laekenu, které se staly první Hortovou prací založenou na širokém použití oceli a skla.\n\nV roce 1885 se Horta osamostatnil, aby realizoval své vlastní moderní architektonické myšlení. Od této chvíle se stal vrcholným evropským představitelem Art Nouveau.\nČtyři významné stavby v Bruselu pocházející z této doby (Hotel Tassel, Hotel Solvay, Hotel van Eetvelde a vlastní ateliér) byly v r. 2000 zapsány na seznam světového dědictví UNESCO.\n\nJeho politické názory jej vedly k tomu, že nadále odmítal práci pro bohatou soukromou klientelu, ale věnoval se převážně veřejným zakázkám. Z těchto prací byl nejznámější Lidový dům (Maison du peuple) v Bruselu postavený na zakázku belgické dělnické politické strany Parti Ouvrier Belge. Palác vyhořel a roku 1965 byly trosky odstraněny.\n\nArt Noveau (secese) byl umělecký styl, který podléhal módnímu obdivu i módnímu zatracování. Důsledkem tohoto obojakého postoje je i to, že řada secesních staveb byla v době odlivu zájmu zbourána.\n\nVictor Horta zemřel v Bruselu 9. září 1947 a je pochován na hřbitově v Ixelles.\n\n\n"}
{"id": "141693", "url": "https://cs.wikipedia.org/wiki?curid=141693", "title": "Západní fronta (první světová válka)", "text": "Západní fronta (první světová válka)\n\nZápadní fronta byla fronta, která probíhala během první světové války v západní Evropě a na které se střetla vojska Německé říše a vojska Francie, Belgie, Velké Británie a USA. Boje na frontě probíhaly v zákopech. Na západní frontě byly poprvé použity chemické zbraně a tanky. Na této frontě došlo k nejkrvavějším bitvám první světové války jako byla bitva na Sommě či bitva u Verdunu. Kromě této západní fronty existovaly v Evropě ještě východní, balkánská (zahrnující srbskou a soluňskou) a italská fronta.\n\nNa západní frontě mělo dojít podle německého velitelství k rozhodujícímu boji. Dle Schlieffenova plánu měla německá armáda obejít francouzská obranná postavení ve východní Francii skrze neutrální Belgii. Armády měly původně postupovat na západ a poté se stočit na jih, obsadit Paříž a obklíčit hlavní francouzské síly ve Vogézách. Francie se pak měla vzdát, což by umožnilo Německu přesunout své síly na východní bojiště s Ruskem.\n\nPoté, co se na přelomu let 1917 a 1918 v důsledku Říjnové revoluce zhroutila Východní fronta a byl podepsán Brestlitevský mír, nemuseli Němci udržovat na východě příliš velké vojsko a začali přesouvat vojsko na západ. Tyto síly se zapojily do Ludendorffovy ofenzívy, která začala 21. března 1918 a málem zvrátila průběh války ve prospěch Německa. Postup Němců zastavilo až nasazení amerických jednotek.\n\n\n"}
{"id": "141695", "url": "https://cs.wikipedia.org/wiki?curid=141695", "title": "Kriminologie", "text": "Kriminologie\n\nKriminologie je multidisciplinární nauka, která se zabývá kriminalitou. Předmětem jejího zkoumání je kriminalita, pachatel, oběť a kontrola kriminality.\n\nTermínu kriminologie poprvé použil v roce 1879 francouzský antropolog Paul Topinard, pak v roce 1885 italský profesor práva Raffaele Garofalo.Jedná se o latinsko-řecké slovo znamenající \"věda o kriminalitě\".\n\nKriminologie je věda empirická (spoléhá se více na pozorování skutečnosti než na teorii – i když teorie je její nedílnou součástí), a věda multidisciplinární, víceoborová, mezioborová.\n\nHlavním nástrojem kontroly kriminality je \"kriminální politika státu\". Jsou to úvahy a opatření společností a států s cílem snížit páchání trestných činů.\nKriminální politiku dělíme na:\na) vědeckou – soustřeďuje se na uspořádání společenských strategií, které dohlížejí na optimální kontrolu kriminality\nb) praktickou – aplikace norem, právních předpisů ve sféře týkající se kriminality, jde hlavně o normy trestního práva\n\nKriminologie zkoumá následující jevy:\n\nPojem \"kriminalita\" je velmi špatně definovatelný. Existují dva hlavní způsoby, jak ho definovat:\n\nKriminologické směry lze obecně rozdělit podle důvodu vzniku kriminálního jednání na převážně:\n\nVysvětlují vznik kriminálního chování hlavně z vlastností pachatele – zanedbávají vliv prostředí. Zaměřují se zejména na jeho biologické vlastnosti. Většinou nepřináší návod na resocializaci pachatele.\n\nV 19. století v období pozitivismu začíná éra zkoumání příčin trestné činnosti a rozdělování kriminality do jednotlivých skupin.\nPrvním známým představitelem biologicky založené kriminologie byl Lombroso – lékař (zaměření na psychiatrii a antropologii), který na základě tělesného měření zjišťoval tělesné zvláštnosti u 25 000 odsouzených vězňů v Itálii. Vytvořil obraz typu rozeného zločince (měl malou lebku s ustupujícím čelem, silná čelist, chladný pohled, orlí nos, větší délku paží, vyskytovala se u něj silná citlivost na meteorologické změny). Zločince považoval za jakési moderní divochy. Měli mít vývojové znaky, které jsou už dnes překonané. Zločinci se odlišovali od zbytku populaci fyzickými a psychickými anomáliemi. Zločinnost měla být dědičná. Jeho teorie byla ovlivněna např. i učením Darwina který zastával názor, že ve společnosti existují i jedinci, který se přibližují svým primitivním předkům. Původně se domníval, že jeho typ rozeného zločince tvoří 40 % všech zločinců. Toto číslo později snížil na 33%. Také zavedl ještě další typy zločinců a to zločinec z vášně, příležitostný zločinec, kriminální epileptik a morálně patologický delikvent.\n\nTato teorie vyvolala ve vědeckých kruzích velký zájem, našla mnoho příznivců, ale i odpůrců. Největší problém byl v tom, že pro výzkum používal nereprezentativní vzorky a neprováděl srovnání s částí populace nepáchající trestné činy. Hlavním oponentem této teorie byl Charles Gering, také lékař, který zkoumal americké vězně, porovnával je s vojáky a studenty a došel k závěru, že žádný somatický typ neexistuje.\n\nV roce 1912 zkoumal v USA Goddard 6 generací rodu Kallikaka (jméno smyšlené, ale skutečně existoval). Ten zplodil s chudou a mentálně retardovanou dívkou syna a druhou linii rodu založil s manželkou s bohatou a vzdělanou ženou. Potomci obou linií byly spolu srovnáni. Větší míra antisociálního jednání byla zaznamenána u nemanželské linie. Bohužel ale nebral v úvahu vliv prostředí (většina z nich byla z velmi chudých poměrů).\n\nVychází se z teoretického předpokladu, že kdyby neexistovala vrozená vloha ke kriminalitě, tak by výsledky u obou typů byly stejné. Jednovaječná dvojčata se sice sobě ve svém chování podobala více, ale byl zde rozdíl v prostředí, ve kterém žili oproti dvouvaječným.\n\nByly srovnávány různé kombinace, kdy se měnilo jak u adoptivního, tak biologického otce jestli je delikventní nebo ne.\n\nVytvořena německým psychologem Kretschnerem.\nTato teorie vychází z úzké vazby mezí tělesným typem (somatotypem) a určitými osobními charakteristikami.\nByly definovány 3 tělesné typy:\n\nZdůvodňuje páchání kriminality poruchou žláz s vnitřní sekrecí – to negativně ovlivňuje charakter a temperament.\nToto nebylo dalšími výzkumy potvrzeno (výjimkou je vliv kastrace na recidivitu u sexuálních deliktů)\n\n\nHlavní článek\nTento termín zavedl Émile Durkheim. Znamená určitý stav ve společnosti kdy přestávají platit normy chování jejích členů. Takový stav se objevuje např. po prohrané válce, v případě závažné hospodářské krize nebo v případě Československa by se sem dal zařadit rok 1989.\n\nPřišel s ní Merton. Vychází s Durkheimovy teorie anomie.\nJejím obsahem zjednodušeně řečeno je, že ve společnosti jsou jasně dané cíle, kterých by měl člověk dosáhnout (např. bohatství). jenže ne každému jsou přístupné legální prostředky k jejich dosažení. Proto někteří používají i prostředky legálně nepřístupné.\n\nVznikla v USA. Po 1. sv. válce se zabývala vlivem překotné urbanizace, industrializace, masové imigrace z Evropy, dopady prohibice a velké nezaměstnanosti kvůli velké hospodářské krizi.\nTato studie prokázala vliv špatných sociálních podmínek na geografické rozložení kriminality (nejvíce jí bylo v místech s největší koncentrací chudého obyvatelstva s velkým množstvím přistěhovalců).\n\nPodle Sutherlenda se člověk učí zločinu podobně jako každému jinému poctivému řemeslu.\n\nPodle ní ve společnosti existuje soustav hodnot podle nichž je žádoucí dosahovat takové cíle, které jsou spojené s úspěchem. Ale možnosti dosahovat těchto cílů jsou diferencované podle společenských vrstev. vyšší a střední vrstvy mají k dispozici legitimní cesty jako je obchod, politika, medicína, věda atd. Pro příslušníky nižších vrstev zbývá pouze možnost dosáhnout těchto cílů zločinem.\n\nZa důvody vzniku kriminálního chování byly považovány následující faktory:\n\nV 70. letech 19. století nastupuje \"tzv. kritická kriminologie\", která podrobila kritice všechny dosavadní vědecké postupy, které hledaly příčiny kriminality v osobnosti pachatele. Tyto tendence byly shrnuty pod pojmem \"etiologická kriminologie\" a ta se soustředí na to, za jakých okolností je udělována etika pachatele, jak tzv. stigmatizace ovlivňuje jeho osobnost a postavení ve společnosti. Kritická kriminologie se soustředí na příčiny, které podmiňují kriminalitu.\n\nPodle ní kriminalita sama o sobě vůbec neexistuje.Jedná se pouze o společenskou konstrukci. Stát tvoří kriminalitu tvorbou trestněprávních norem a tím, že tyto normy soudy aplikují.\n\nVe společnosti dochází ke konfliktu zájmů mezi jejími různými vrstvami a skupinami. Většina je dost silná na to, aby si své zájmy prosadila v podobě zákonů a menšině pak nezbývá nic jiného než se uchýlit k nelegálním činnostem.\n\nJednotnou teorii kriminality sice nevytvořil, ale vyplývá z něj, že spatřuje vztah mezi ní a kapitalismem. Dochází k válce mezi buržoazií a proletariátem, která je důsledkem svobodné konkurence. V beztřídní společnosti by podle nich kriminalita vůbec neměla existovat.\n\nZastávají názor, že za vznikem kriminálního chování stojí více příčin zároveň.\n\nByla prováděna v USA od 30. let 20. století. Rozsáhlý tým právníků, psychologů, psychiatrů, sociologů a dalších prováděl výzkum 500 recidivujících pachatelů mladších 18 let. Spolu s nimi bylo zkoumáno 500 nedelikventů, kteří ale také pocházeli z \"neprivilegovaných čtvrtí\".\nU delikventů byly zjištěny výrazně poruchovější vztahy s rodiči a sourozenci. Nedocházelo u nich tak často k identifikaci se svými otci (kteří ale byli většinou také delikventi a používali často fyzické tresty). Bylo pro ně typické nekontrolované trávení volného času (účast na kriminálních aktivitách gangů).\nTento soubor lidí byl zkoumán postupem času ještě několikrát. Zjistilo se, že jejich vztahy k vlastním rodinám také nebyl nejlepší. Ve věku přibližně 25-30 let se změnila skladba jejich kriminálních činů ze závažnějších na méně závažné, což je nejspíše způsobeno pozdějším vyzráním osobnosti.\n\n\n"}
{"id": "141696", "url": "https://cs.wikipedia.org/wiki?curid=141696", "title": "Západní fronta", "text": "Západní fronta\n\nZápadní fronta označuje:\n\n\n"}
{"id": "141705", "url": "https://cs.wikipedia.org/wiki?curid=141705", "title": "Id Software", "text": "Id Software\n\nid Software je americká společnost vyvíjející počítačové hry. Sídlí v Richardsonu v Texasu. Společnost založili v roce 1991 programátoři John Carmack a John Romero, herní designér Tom Hall a výtvarník Adrian Carmack. Společnost vynikla v oblasti 3D akčních her a 3D enginů, které licencuje.\n\nHra byla vydána v roce 1992. Wolfenstein 3D měl plynulou pseudo 3D grafiku. Některé herní nadšence uchvátila svou násilností. V témže roce vyšlo pokračování Spear of Destiny. Společnost id Software se také podílela na spoluvytvoření dílu Wolfenstein od roku 2001 (Return to Castle Wolfenstein) do roku 2015 ().\n\nPrvní díl byla vydán roku 1993 a stal se jednou z nejslavnějších her všech dob. Dodnes kolem něj existuje silná komunita fanoušků, která ho neustále vylepšuje. Dnes už existují verze podporující plně 3D zobrazení, bump mapping apod.\n\nHra se dočkala dalších pokračování: Doom II, Doom 3, Final Doom a Doom (2016).\n\nSérie Quake se stala dalším mezníkem v historii id Software.\n\nPrvní díl byl vydán roku 1996 se špičkovou 3D grafikou pro vytvoření vysoce uznávané grafiky pro svou dobu (Quake engine). Celou série vytvořila společnost id Software, až na díly Quake 4 a .\n\nQuake II, Quake III Arena (), Quake 4, a Quake Champions funguji na enginu id Tech 2, 3, 4 a 5.\n\n\n\n\n"}
{"id": "141708", "url": "https://cs.wikipedia.org/wiki?curid=141708", "title": "Tranzitivní třída", "text": "Tranzitivní třída\n\nTranzitivní třída je matematický pojem z oblasti teorie množin. Hraje důležitou úlohu v definici ordinálních čísel.\n\nTřída \"T\" je tranzitivní, je-li formula_1.\n\n\n"}
{"id": "141716", "url": "https://cs.wikipedia.org/wiki?curid=141716", "title": "Ion Storm", "text": "Ion Storm\n\nIon Storm byla americká společnost tvořící počítačové hry. Společnost založili 15. listopadu 1996 John Romero, Tom Hall, Jerry O'Flaherty a Todd Porter. Proslula svým sloganem \"Design is Law\" (Design je zákon). Již od svého založení v roce 1996 se firma díky silnému složení vývojářského týmu stala populární značkou slibující projekty vysoké kvality. Navzdory nesporným kvalitám vývojářského týmu se společnost dopustila během svého působení několika výrazných marketingových chyb, pozdních vydání i manažerských selhání. Vzestup i pád této známé herní společnosti je skvěle zaznamenán mimo jiné v knize Masters of Doom od Davida Kushnera.\n\nPrvní dva jmenovaní předtím působili ve společnosti id Software. Společnost vytvořila počítačové hry Daikatana, Anachronox a \"Doppelganger\", která byla později zrušena a nahrazena .\n\n\"Daikatana\" a \"Anachronox\" byly původně vyvíjeny na Quake enginu, ale později byly předělány na Quake II engine. Po několika odkladech byla \"Daikatana\" vydána v roce 2000 a \"Anachronox\" vyšel v roce 2001. Poté společnost opustili John Romero a Tom Hall. Ta byla vlastníkem, Eidos Interactive, zrušena o čtyři a půl roku později.\n"}
{"id": "141723", "url": "https://cs.wikipedia.org/wiki?curid=141723", "title": "Stella", "text": "Stella\n\nStella (v překladu Hvězda) může označovat:\n\n\n"}
{"id": "141728", "url": "https://cs.wikipedia.org/wiki?curid=141728", "title": "Williams FW21", "text": "Williams FW21\n\nWilliams FW21 (neboli Frank Williams 21) byl monopost Formule 1 stáje Williams pro sezónu 1999.\n\nV tomto voze Williams poprvé použil motory firmy Renault (ve verzi Supertec), po této sezóně uzavřel smlouvu o dodávce motorů s automobilkou BMW. Hlavními konstruktéry vozu byly Patrick Head, Gavin Fisher. Piloty byli Ralf Schumacher a Alex Zanardi. Zatímco Schumacher měl úspěšnou sezónu, Zanardi nezískal ani bod a koncem sezóny ho nahradil Jenson Button.\n\nPremiéra vozu byla na Velké Ceně Austrálie a dopadla z pohledu Williamsu dobře, neboť Ralf Schumacher dojel třetí, což dokázal v následujícím závodě potvrdit bodovaným místem. Poté následovalo několik slabších závodů, největším úspěchem na tomto voze bylo druhé místo Ralfa Schumachera při Velké ceně Itálie.\n\n\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "141733", "url": "https://cs.wikipedia.org/wiki?curid=141733", "title": "Viktorie Švihlíková", "text": "Viktorie Švihlíková\n\nViktorie Švihlíková (3. července 1915, Umaň, nyní Ukrajina – 11. srpna 2010, Vídeň) byla významná česká klavíristka, cembalistka a hudební pedagožka.\n\nJejím prvním učitelem byl její otec, učitel klavíru v Charkově. Studovala v Praze u profesora Viléma Kurze, Paříži u Isidora Philippa a v Berlíně u profesora Carla Adolfa Martienssena. V komorní hře byl jejím učitelem Václav Talich. \n\nOd 40. let 20. století patřila k nejvýraznějším českým interpretům nastupující generace. Na koncertních pódiích v Československu i v zahraničí vystupovala především jako sólistka, proslula virtuózní technikou a širokým repertoárem, obsahujícím nejzávažnější díla klavírní literatury. Své kompozice jí dedikovala řada soudobých autorů, např. Ilja Hurník a Ivan Jirko, jejichž díla jako první zařazovala do svých recitálů a propagovala v zahraničí.\n\nPřitahovala ji ale i oblast komorní hudby. Na počátku padesátých let založila společně se svým manželem, flétnistou Milanem Munclingerem komorní soubor Ars rediviva, který sehrál významnou roli při znovuobjevování barokní hudby. Z podnětu Milana Munclingera se poté věnovala zejména cembalové hře a otázkám stylově poučené interpretace. Jako sólistka souboru Ars rediviva se podílela na československých premiérách řady závažných skladeb předklasické hudby a také na prvních československých nahrávkách těchto děl (J. S. Bach, J. P. Rameau, F. Couperin, G. P. Telemann, A. Vivaldi, J. D. Zelenka, J. A. Benda, František Benda, F. X. Richter a další).\n\nProslula novou metodou klavírní hry, kterou vyučovala na vysoké hudební škole v Malmö, kde prožila po odchodu z Československa značnou část svého života. Po odchodu do důchodu v roce 1980 se usadila ve Vídni, kde později zemřela. Stala se spoluzakladatelkou hudební soutěže \"Prague Junior Note\".\n\nKoncertovala v mnoha zemích Evropy (např. Německo, Rakousko, Švýcarsko, Dánsko, Švédsko, Francie, Itálie) a je laureátkou prestižních mezinárodních soutěží. Spolupracovala se světově proslulými interprety, např. Bronislawem Hubermanem, Jean-Pierre Rampalem a mnoha dalšími.\n\nZa svou pedagogickou a interpretační činnost byla mnohokrát vyznamenána (\"Grand Prix du Disque\"). V roce 2001 jí byla udělena cena Jana Masaryka \"Gratias agit\".\n\n\n"}
{"id": "141735", "url": "https://cs.wikipedia.org/wiki?curid=141735", "title": "Radíkov (Olomouc)", "text": "Radíkov (Olomouc)\n\nRadíkov () je městská čtvrť a katastrální území města Olomouce. Až do roku 1974 byl samostatnou obcí, poté byl připojen k Olomouci. V jeho blízkosti se nachází Radíkovská pevnůstka.\n\nRadíkov je vzdálen asi 10 km severovýchodně od centra Olomouce, leží v nadmořské výšce 360 až 444 m n. m. a je ze všech stran obklopen lesy. Katastrální výměra (k. ú. \"Radíkov u Olomouce\") činí 73,89 ha, z toho je 65 ha zemědělské půdy, 2,1 ha vodní plochy a 2,8 ha lesa. V katastru obce je více než 100 chatových objektů, oblast je bez průmyslové výroby, zemědělská výroba je soukromá (většinou ZD Unčovice).\n\nVe znaku obce je sv. Jiří na koni probodávající draka, na zemi po okrajích jsou siluety smrků, v pozadí radíkovská rozhledna. V pečeti obce je již jen tento jezdec a drak.\n\nExistence osady je nepřímo doložena k roku 1260, ale až v latinské listině z roku 1365 je zmíněna osada pod názvem \"Radyekow\". Původně ji vlastnili premonstráti z kláštera Hradisko, roku 1601 se jejím majitelem stala jezuitská kolej v Olomouci, která za to klášteru přenechala dvůr v Droždíně, ovšem po zrušení jezuitského řádu roku 1773 připadla prostřednictvím Studijního fondu státu. V roce 1782 ji premonstráti z Hradiska odkoupili od státu zpět, ale už o dva roky později byl zrušen i klášter a Radíkov se stal opět majetkem státu. Roku 1788 vznikl základ vlastní obce parcelací původního klášterního dvora mezi nově příchozí familianty.\n\nSamostatnou obcí se Radíkov stal v roce 1850. Farností, školou, četnickou stanicí, poštou apod. nicméně spadala pod Svatý Kopeček. Počet obyvatel postupně rostl, ještě k roku 1834 je doloženo 194 obyvatel a 26 domů, na počátku 20. století zde 304 obyvatel a v období první republiky se uvádí 338 obyvatel. Vždy zde žili převážně Češi. V letech 1870 až 1873 byla zřízena pevná vojenská cesta ze Svatého Kopečku k Radíkovu, v témže období byla také budována Radíkovská pevnůstka (dokončena 1865, po roce 1922 zde byl pyrotechnický závod Karla Schottaka). Roku 1892 byl založen Sbor dobrovolných hasičů Olomouc-Radíkov.\n\nPo vzniku Československa byl u obce otevřen kamenolom a roku 1927 podnik na těžbu hlíny. K roku 1935 byla dokončena elektrifikace obce a až v roce 1949 zřízeno telefonní spojení. O pět let později bylo zavedeno pravidelné autobusové spojení z Olomouce a následující rok se v západní části obce vystavěla chatová kolonie. Mezi roky 1967 až 1974 obec řídil společný Místní národní výbor Kopeček-Radíkov, poté byly obě vesnice k 1. červenci 1974 připojeny k Olomouci. Mezi roky 1972 a 1979 došlo ke stavbě radíkovské vysílací věže, v roce 1997 byla vybudována naučná stezka Svatý Kopeček a k roku 2000 dokončena plynofikace.\n\nFort č. II. (Radíkovská pevnůstka) je pevnůstka na kótě 443,5 m n. m. Byl postaven v letech 1870–1876 jako permanentní fort festu (skupiny fortů) Svatý Kopeček, součásti pevnostního systému Olomouce. Z této plánované skupiny čtyř fortů byl ale nakonec postaven jako jediný. V současnosti je v jeho blízkosti retranslační stanice (telekomunikační věž o výšce 75 m zvaná Radíkovská rozhledna), výletní restaurace s názvem \"Pod věží\" a chatový tábor. Všechny tyto objekty včetně fortu se však již fakticky nacházejí na katastru místní části Lošov.\n\n\n"}
{"id": "141736", "url": "https://cs.wikipedia.org/wiki?curid=141736", "title": "Zuzana", "text": "Zuzana\n\nZuzana je ženské křestní jméno pocházející z hebrejského jména , \"Šošana\", což znamená lilie (původem možná z egyptského \"sšn\"), ale i \"růže\".\n\nPodle českého občanského kalendáře má toto jméno svátek 11. srpna.\n\nVarianty jsou Suzana, Susana, Zusana, Zuzanna, Susanna, Suzanna a Shoshana.\n\nDomáckými variantami jsou Zuzka, Zuzča, Zuzi, Zůza, Zuzík, Zuzanka.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +2,2%. V lednu 2006 se podle údajů ČSÚ jednalo o 17. nejčastější ženské jméno mezi novorozenci.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "141737", "url": "https://cs.wikipedia.org/wiki?curid=141737", "title": "Safety car", "text": "Safety car\n\nSafety car (v USA pace car, zkratka SC) je vozidlo, které je využíváno při automobilových závodech. Jeho účelem je omezit rychlost za ním jedoucích závodních vozů ve chvíli, kdy je to nutné například z důvodů nehody či nečistot na trati, které by ohrozily bezpečnost závodníků, technického personálu či diváků.\n\nV seriálu závodů formule 1, ale např. i v MotoGP, dochází k událostem a incidentům, kdy je část trati zablokovaná nebo vznikly nepříznivé klimatické podmínky. V takové chvíli, kdy závod nemůže probíhat normálně, aniž by byla splněna podmínka bezpečnosti, vyvěsí traťoví komisaři žluté vlajky a na trať vyjede safety car. Vůz je označen žlutými a zelenými světly.\nZhasnutí jeho světel indikuje, že v následujícím kole zajede do boxů a závod bude znovu odstartován letmým startem.\n\nPoprvé byl safety car ve formuli 1 nasazen v roce 1973 během Velké ceny Kanady, ale pak nebyl užíván až do Velké ceny Brazílie 1993. Od roku 1996 dodává safety car do Formule 1 společnost Mercedez-Benz, šlo o typy: C 36 AMG (1996), CLK 55 AMG (1997-1999), CL 55 AMG (2000), SL 55 AMG (2001-2002), novou verzi CLK 55 AMG (2003). Od sezóny 2004 slouží jako safety car (upravené) vozidlo značky Mercedes-Benz SLK55 AMG, od sezóny 2006 pak verze CLK 63 AMG. Od sezóny 2008 do sezóny 2009 Mercedes-Benz SL 63 AMG. Od sezóny 2010 do sezóny 2014 Mercedes-Benz SLS AMG. V současnosti je SC Mercedes-Benz AMG GT.\n"}
{"id": "141748", "url": "https://cs.wikipedia.org/wiki?curid=141748", "title": "Micubiši B5M", "text": "Micubiši B5M\n\nMicubiši B5M1 byl pozemní bombardér japonského císařského námořního letectva během druhé světové války. Jeho spojenecké kódové označení bylo Mabel (ale byl také znám jako Kate 61).\n\nPůvodně byl konstruován jako záložní typ jednomotorového torpédového bombardéru pro případ neúspěchu konkurenčního Nakadžima B5N Kate. Na rozdíl od Kate měl ještě pevný podvozek. I když byl konstruován jako palubní letoun, byl nakonec přeřazen k pozemním jednotkám torpédových bombardérů. Celkem bylo postaveno 125 strojů B5M. \n\nV japonském námořnictvu byl typ označován jako 九七式二号艦上攻撃機 (\"Kjúnanašiki nigó kandžó kógekiki\") neboli \"Palubní útočný bombardér typu 97 číslo 2\". Dodatek „číslo 2“ odlišoval B5M od typu Nakadžima B5N, který byl označován jako „Typ 97 číslo 1“.\n\n\n\n"}
{"id": "141759", "url": "https://cs.wikipedia.org/wiki?curid=141759", "title": "Zámek (stavba)", "text": "Zámek (stavba)\n\nZámek je rozsáhlá, umělecky bohatě zdobená, velkolepá budova, která sloužila šlechtickým rodům a později též členům velkoburžoazie jako reprezentativní a pohodlné sídlo. Množství zámků vychází ze základů hradní a někdy také klášterní koncepce, liší se však tím, že většinou postrádá opevnění. Tento článek pojednává pouze o zámcích coby obytných budovách ve smyslu architektonickém a historicko-uměleckém na území Evropy.\n\nRozlišuje se několik různých druhů zámeckých staveb: stavby obehnané příkopem nebo postavené na řekách či jezerech bývají označovány jako vodní zámek. Lovecký zámek (častěji „zámeček“) sloužil jako přijímací místo dvorní společnosti při pořádání honů na zvěř. Jako letohrádek bývá označována stavba, jež svými rozměry může sloužit jako rezidence, která však převážně sloužila jen k potěšení a odpočinku, méně často pro státní záležitosti, např. Letohrádek královny Anny na Pražském hradě. Jako letní sídlo označujeme budovu, jež je osídlena jen sezónně, jako např. Trojský zámek v Praze-Troji. Mnoho z těchto označení je však víceméně orientační a často se mohou mísit a mnoho zámků může být také v průběhu staletí rozšiřováno a přestavováno. Palácem všeobecně nazýváme obzvláště reprezentativně vyvedené obytné a vládní sídlo. Tento pojem, s nímž se také často setkáme ve spojení s orientálními nebo antickými zámeckými stavbami, je přejat z italského \"Palazzo\" a můžeme jej v různých obměnách najít v mnoha jazycích: v Anglii se reprezentativní stavby označují jako \"Palace\", ve Francii slovo \"Palais\" označuje reprezentativní městskou stavbu (v protikladu k \"Château\", což je zámek v krajině). V zásadě však neexistuje žádná přesná definice obou pojmů (zámek a palác), a proto někdy bývají v českém jazyce používány záměnně.\n\nHistorie zámeckých staveb se v Evropě se začíná rozvíjet s koncem středověku a počátkem novověku. Zásluhou vynálezu střelných zbraní ztrácely stále více původní opevněné, nepohodlné hrady stísněné v silných zdech ze své funkce ochrany a obrany. Společně s rozvojem a zdokonalováním střelných zbraní se měnila i vojenská taktika a z mnoha hraničních sporů, rodových válek (ale též skrze šikovnou sňatkovou politiku) z maličkých království, knížectví a vévodství či hrabství pomalu vyrůstaly větší celistvé státy. Jelikož hrady v důsledku zranitelnosti proti stále účinnějším dělům poskytovaly sotva ještě nějakou ochranu, mělo to na druhou stranu ten dopad, že byl na stále větším území a na delší dobu nastolován mír, a již nic nestálo v cestě k uskutečnění přání i nutnosti pohodlnějších a reprezentativnějších obytných budov. Tak jak zámky vznikaly, můžeme shrnout jejich uměleckohistorický vývoj do několika větších vývojových epoch:\n\nZa časů středověku byly čistě zámecké stavby řídké. Nejsilnější důraz byl kladen na bezpečnost a pro dosud ranou šlechty se stavěly hrady coby sídla. Ty chránily před nepřátelskými sousedy a leckde vytvářely střed budoucích zámků a měst.\n\nZámožní hradní páni si zpočátku své pevnosti nechali budovat na základě přejatého románského a později gotického slohu církevních staveb. Působivými svědky těchto hrado-zámků jsou například věhlasné francouzské zámky na řece Loiře, jež sice v průběhu stovek let měnily svou podobu, ovšem jejich původní vzhled byl přenesen, viz manuskript Très Riches Heures vévody z Berry. V zemích dnešního Německa, tzv. Svaté říše římské, vznikají palácové hrady zámeckého střihu, které sloužily zpočátku cestujícím příslušníkům dvora a císaři jako sídlo. Působivým příkladem přechodu od opevněného hradu k zámkovému komplexu je Albrechtsburg v Míšni. V Itálii, především pak v Benátkách a Florencii se začaly objevovat první městské paláce, jako třeba Ca' d'Oro. Ty ještě sice nebyly skutečnými „zámky“ v pravém slova smyslu a často patřily nikoli šlechtickým rodům ale „jenom“ bohatým kupcům, i když rozmach umění, kterého zde bylo dosaženo a spojení pohodlí bydlení a reprezentativnosti brzo začaly sloužit jako vzor světských staveb ostatních epoch.\nV renesanční Itálii vyrůstaly od 16. století vedle městských palazzi první samostatně stojící villy již od dob antiky, jako například La Rotonda poblíž Vicenzy. Tyto domy, postavené pro bohaté městské aristokraty, jsou prvními stavbami evropského novověku, při jejichž stavbě bylo již v popředí stálo přání po pohodlí nebo reprezentativnost a stavební plány zahrnovaly začlenění okolního prostředí, přírody nebo vzhledu města.\n\nRenesanční styl se orientoval na architekturu antického Řecka a starověkého Říma a brzo našel velkou odezvu v celé Evropě. Imitovaly se proporce a stavební detaily starých chrámů a svatyní nebo samotného kolosea a nové stavby byly zdobeny klasickým sloupořadím v řecko-římském stylu a velkolepými štíty, městské paláce dostaly souměrné Fasády s velkorysými řadami oken a vyzdobenými vchodovými portály. Zpočátku byly v severní Evropě prostě přestavovány pozůstalé hradní koncepce nebo rozšiřovány na základě nového slohu (který byl zhusta interpretován velmi volně, neboť se tehdy sotva našel nějaký architekt, jenž by podobné stavby viděl na vlastní oči). Jako příklad nám může posloužit německý Heidelberský zámek nebo francouzský zámek Amboise. Zámky této doby byly nejprve ještě velice nepravidelně odstupňované a zřídkakdy se postupovalo podle nějakého jednotného stavebního plánu, neustále se přistavovaly nebo přestavovaly jednotlivé budovy či jejich části. Nicméně hlavní účel byl splněn: vymanit se z tísnivých prostor starých hradních opevnění a vystavět nové samostatné stavby, nové zámky, jako třeba zámek Chambord ve Francii nebo rozsáhlý komplex El Escorial ve Španělsku (který je zároveň klášterem s královskou hrobkou).\n\nPříchod baroka se začal projevovat v 17. století a vstoupil na půdu kvetoucího absolutismu. Knížata stále více shromažďovala moc ve svých rukou, což také chtěli dát patřičně najevo prostřednictvím honosných sídel. Symetrie patří kněžstvu a souměrné zámky vyhasínající renesanci. Jako celá města nyní vypadaly zámky vystavěné v barokním slohu, které se nespokojily pouze s úlohou středobodu celého širokého okolí, nýbrž také kultury, politiky a hospodářství. Nejznámějším příkladem je zámek ve Versailles, kterým se nechala inspirovat celá Evropa a jako předloha pro mnohé působivé příklady je možné spatřit v italském paláci Caserta, v německém zámku Rastatt nebo ruském Petrodvorci v Petrohradě.\n\nStavby se zdobily mimořádným množstvím sloupů, pilířů a soch. Zatímco baroko v Anglii a Francii bylo sice praktikováno dosti přísně a rozvinula se věcná, klasicistní dynamika, byla zámecká architektura v ostatní Evropě dosti bouřlivá a z mnohé fasády často prýští nápady a bohatým detailem. Uvnitř budovy byly umístěny pokračování reprezentačních místností a slavnostních sálů, rytmicky se stupňujících vedlejších budov a postranních křídel k velkému Corps de logis uprostřed, jemuž zpravidla předcházelo veliké čestný dvůr (fr. cour d’honneur). Samotný půdorys stavby byl ornamentem a gigantické zámecké parky prodlužovaly architekturu ven do krajiny. Epocha skončila rokokem, které bylo posledním, velice hravým vyvrcholením barokního umění.\n\nV důsledku osvícenství se pozměnil názor na umění druhé poloviny 18. století a temperamentní, živý barokní styl byl nadále vnímán jako příliš nabubřelý a přehnaný. Podobně jako již před dvěma stoletími se architekti začali znovu orientovat na antiku a objevením Pompejí se antické vlivy opět objevily v umění.\n\nKlasicismus dal vzniknout novým stavbám, které měly klidnější a jasnější linie, jak např. zámek Neuhardenberg nebo Kurfiřtský zámek v Koblenci. Staré barokní zámky byly přezdobeny, vnitřní rokajové dekorace již platily za staromódní a překonané a okázalá výzdoba byla odstraněna. Příklady nalezneme na hlavní budově rezidenčního zámku Ludwigsburg nebo zámku Sondershausen v Německu. Fasády zámků byly vyzdobeny mohutnými, téměř chrámovými lomenicemi a od systému stupňovitých staveb a pavilonů se již často upouštělo. Společně s bujností baroka a rokoka zanikaly také symetrické, esteticky propracované zahrady stále častěji ustupovaly přirozeně působícím parkům v anglickém stylu, jako příklad můžeme jmenovat zámek Wilhelmshöhe. U mnoha staveb se však také mísily zahradnické styly, jako např. u schwetzingerského zámku.\n\nOd 19. století vznikal sloh historismus, jenž ve všech svých podobách a projevech vycházel z někdejších slohů a tím vznikala díla od novorománského, novogotického a novorenesančního až po stavby v novobarokním slohu. Byly-li dřívější slohy vždy utvářeny místními vlivy, tak odteď se rozvíjelo interevropské umělecké chápaní a bylo volně užíváno vzorů cizích zemí a dávných epoch. Občas se objevují dokonce exotické stavební prvky, viz Royal Pavilion v Brightonu nebo Palácio da Pena v Sintře v Portugalsku.\n\nStaré evropské stavební slohy byly nově vykládány a imitovány, často dokonce rozmanitými způsoby společně slučovány. Na mnoha místech se stavělo v romantickém charakteru starých hradních zřícenin a ty byly přetvářeny, jako u zámku Stolzenfels, ovšem existují i díla, v nichž se stavitelé navracejí k barokní renesanční formě (např. Zvěřínský zámek) a vytvářejí historicky vyhlížející novostavby. Nejznámější stavby této epochy jsou z doby krále Ludvíka II. Bavorského, jenž vybudováním hradu Neuschwanstein znovu proměnil v rytířský hrad, zámek Herrenchiemsee v absolutistický palác a zámek Linderhof v letohrádek francouzského střihu. Jelikož doba převelikých zámků byla ve většině zemí již za svým zenitem, z důvodu sílící měšťanské vrstvy pozbývala šlechta pomalu svou moc a vliv a velkolepé stavební projekty byly čím dál řidší.\n\nBěhem první světové války a následným pádem hlavních evropských monarchií byl definitivně ukončeno období zámeckých staveb.\n\nJen málo zámků patří ještě dnes svým původním majitelům a málokdy jsou obydleny. Pro mnohé budovy muselo být nalezeno nové využití, jako tomu bylo v münsterském zámku nebo v Leineschlossu v německém Hannoveru. Pokud měly to štěstí, že přečkaly revoluce, požáry nebo druhou světovou válku, slouží dnes zámky hlavně jako muzea, často i jako kulturní střediska, v hojné míře pod ochranou památkových úřadů, což je však velmi nákladná záležitost. Současně jsou však také hodnotnými svědky zašlých epoch, též jsou středem zájmu mnoha návštěvníků a proto někdy i důležitým ekonomickým subjektem. Jako umělecko-historické památníky jsou naprosto nepostradatelné.\n\nTam, kde zámek po zničení chybí, jako např. městský zámek v Berlíně nebo Postupimi, není někdy jasné, zda má nebo nemá smysl objekt znovu vystavět. Na jednu stranu byly mnohé zámky středem obcí, které později připadly městům, a proto patřily z historického hlediska neoddělitelně k tamní oblasti. Navíc se zde často dříve dělala též politická rozhodnutí, jež ovlivňovala danou část země. Na druhou stranu je též stoupencům nové výstavby známo, že tím vzniknou vysoké náklady, navíc na něco, co již pozbylo svou historickou hodnotu, nové výstavby jsou jen rekonstrukcemi. Často zde také panují oprávněné obavy, že pro takovou stavbu by se sotva našlo nějaké vlastní smysluplné využití.\n\n\n\n\n"}
{"id": "141764", "url": "https://cs.wikipedia.org/wiki?curid=141764", "title": "Leo Meisl", "text": "Leo Meisl\n\nLeo Meisl (10. září 1901 Plzeň – 18. listopadu 1944 Terezín) byl český architekt meziválečného období hlásící se k německé a židovské národnosti.\n\nPo absolvování německé státní reálky, studoval v letech 1919–1925 architekturu na Deutsche Technische Hochschule v Praze u prof. A. Riebera a R. Kühna. Poté působil v Plzni a západních Čechách jako samostatný architekt. V letech 1931–1936 byl členem Sdružení západočeských výtvarných umělců. 24. dubna 1939 se oženil s Františkou Bradovou (* 1909). 21. ledna 1943 odešel z Plzně a skrýval se v Praze. Byl však zatčen a transportován do Terezína, kde i zahynul.\n\n\n"}
{"id": "141767", "url": "https://cs.wikipedia.org/wiki?curid=141767", "title": "Svatý rok", "text": "Svatý rok\n\nSvatý rok (\"Jubileum\", \"Jubilejní rok\"; někdy také \"Milostivé léto\") je v katolické křesťanské tradici rokem odpuštění dluhů a trestů za spáchané hříchy. Původ jubilea je těsně spjat se Starým zákonem a jeho idejí Milostivého léta, které se má konat každých 50 let. Od roku 1450 se Svatý rok koná pravidelně každých 25 let.\n\nV křesťanství byla tato tradice založena na konci 13. století. Prakticky bez popudu ze strany církevní hierarchie se začaly šířit pověsti o tom, že kdo v roce 1300 navštíví baziliku sv. Petra v Římě, dosáhne úplného odpuštění hříchů. Proto se v tento rok do Říma vydaly davy poutníků.\n\nPapež Bonifác VIII. během jednoho z tehdejších velkých shromáždění věřících také všem přítomným plné odpuštění hříchů skutečně udělil. Obrovský zájem poutníků pak přiměl papeže k tomu, že ještě v témže roce vydal bulu , která stanovila odpuštění hříchů na celý rok 1300. Dále bula ustanovila, že budoucí Svaté roky budou vždy na počátku každého století.\n\nZkušenosti prvního Svatého roku ukázaly, že Svatý rok přináší církvi i Římu nezanedbatelné mimořádné příjmy a že v tomto roce významně vzrostla celková zbožnost křesťanského obyvatelstva. Proto velmi brzy za vlády následujících papežů došlo ke změnám. Již od roku 1350 se jubileum zkrátilo na 50 let, o něco později na 33 let (jako připomenutí Kristova věku), až konečně se v roce 1470 přešlo na současnou periodu 25 let. Všechna výše uvedená jubilea se považují za tzv. jubilea řádná. Řádných svatých let, která byla do dnešní doby slavena, bylo zatím dvacet šest. Poslední Svatý rok v roce 2000 bylo tzv. Velké jubileum, neboť poprvé v dějinách se Svatý rok konal současně s posledním rokem tisíciletí.\n\nSvatý rok se v řádném termínu nekonal pouze dvakrát. Bylo to v roce 1800 v souvislosti s napoleonskými válkami a v roce 1850, kdy byla vyhlášena tzv. Římská republika a tehdejší papež Pius IX. žil v exilu mimo Řím.\n\nKromě řádných existují i tzv. jubilea mimořádná, která jsou vyhlašována s ohledem na nějakou významnou událost. Poprvé byl vyhlášen mimořádný Svatý rok v 16. století. Ve 20. století byly slaveny mimořádné Svaté roky několikrát. Za velmi významné svaté roky je považován jubilejní rok 1933, který vyhlásil papež Pius XI. u příležitosti devatenáctistého výročí předpokládaného data vykoupení (Kristova ukřižování a vzkříšení). Stejný důvod vedl i papeže Jana Pavla II. k vyhlášení Svatého roku na rok 1983. Mimořádný Svatý rok nemusí trvat po celý kalendářní rok (365 dní), ale Svaté roky jsou vyhlašovány na dobu i jen několika dnů.\n\nSvatý rok je zpravidla zahajován v noci mezi 24. a 25. prosincem otevřením zazděné Svaté brány ve čtyřech hlavních římských bazilikách:\nPapež otevírá bránu v katedrále sv. Petra a v dalších třech bazilikách pak tři kardinálové vybraní mimořádným shromážděním kardinálů (konsistoří). Ve stejný den následující rok je pak Svatý rok uzavřen tak, že papež touto branou vyjde ven z baziliky a hodí tři plné lžíce malty na práh a do ní vloží tři kameny. Pak je Svatá brána opět z vnitřní strany chrámu zazděna zvláštními cihlami, aby mohla být znovu otevřena až následující Svatý rok.\n\nBez ohledu na oficiální svatý rok vyhlásili někteří papežové při různých příležitostech také mimořádný svatý rok s příslibem úplného odpuštění trestů za hříchy.\n\n\n"}
{"id": "141773", "url": "https://cs.wikipedia.org/wiki?curid=141773", "title": "Dubrovka", "text": "Dubrovka\n\nDubrovka má více významů:\n\n\n"}
{"id": "141783", "url": "https://cs.wikipedia.org/wiki?curid=141783", "title": "Losos", "text": "Losos\n\nLosos je český rodový název pro několik druhů lososovitých ryb z rodů \"Salmo\" a \"Oncorhynchus\".\n\nRod \"Salmo\" a \"Oncorhynchus\" neodpovídá plně českému pojmenování \"losos\", protože zahrnuje i druhy, které nesou české názvy\" pstruh\", např. \"Oncorhynchus mykiss\" – pstruh duhový nebo \"Salmo trutta\" – pstruh obecný.\n\n\n"}
{"id": "141784", "url": "https://cs.wikipedia.org/wiki?curid=141784", "title": "Metro v Doněcku", "text": "Metro v Doněcku\n\nMetro v Doněcku (Doněcké metro - , ) byl projekt na vybudování systém metra v čtvrtém největším městě na Ukrajině v Doněcku. Stavba první etapy začala v roce 1992, zastavena byla v roce 2011.\n\nPo svém dokončení by se jednalo o čtvrtý systém svého typu v zemi, po Kyjevu, Charkovu a Dnipru. Podle současného plánu mělo být vybudováno 22 stanic na 3 linkách (Proletarsko-Kijevskaja, Gorjacko-Makejevskaja a Petrovsko-Krasnogvardějskaja) které měly vytvořit v centru města přestupní trojúhelník, typický pro podzemní dráhy sovětského typu. Vybudování podzemní dráhy by ulevilo tramvajím a trolejbusům.\n\nV 80. letech překročil Doněck hranici 1 milionu obyvatel. Dopravní problémy se začaly zhoršovat, a podle vzoru ostatních měst tehdejšího SSSR se tedy rozhodlo o vybudování metra. První projekty spatřila veřejnost v roce 1984, avšak s realizací stavby se začalo později. Po vyhlášení nezávislosti Ukrajiny vydala vláda 30. prosince 1991 dekret o vystavění podzemní dráhy ve městě. První stavební práce na 9,67 km dlouhém úseku (6,12 km ražených a 3,55 km hloubených) nakonec tedy začaly roku 1992, metro mělo začít jezdit od roku 2002.\n\nPodle původního projektu se však postupovalo pouhé tři roky. Finanční problémy, do kterých upadla celá doněcká oblast i s městem, nakonec donutily datum otevření metra oddálit na rok 2005. I přestože tento termín slíbil ukrajinský premiér Valerij Pustovojtenko, nakonec došlo opět ke skluzům a zastavení stavebních prací na prvním šest stanic dlouhém úseku. Pokračovat se začalo až v roce 2000, a to i přesto, že se finanční situace města nijak nezlepšila. Dělníci, pracující na stavbě metra například nedostávali pravidelně výplaty, roku 2003 stávkovali. \n\nV roce 2004 ukrajinská vláda oznámila, že není možné dokončit výstavbu metra před rokem 2010. Po oznámení, že Doněck bude jedním z měst hostících Mistrovství Evropy ve fotbale 2012 vzrostly naděje, že by do té doby měla být první etapa dokončena. V roce 2009 se vyskytly další problémy s financováním i stávky. V roce 2011 starosta města oznámil zastavení celého projektu z důvodu nedostatku financí a nemožnosti dokončení první etapy do mistrovství.\n\nStanice budovaného úseku Proletarsko-Kijevské linky (jedná se o jeho jižní část). Názvy stanic jsou uvedené v ruské transkripci.\n\n"}
{"id": "141789", "url": "https://cs.wikipedia.org/wiki?curid=141789", "title": "Savoia-Marchetti SM.73", "text": "Savoia-Marchetti SM.73\n\nSavoia-Marchetti SM.73 byl italský třímotorový dopravní letoun z 30. a počátku 40. let 20. století, vyvinutý společností S.I.A.I. (Societa Idrovolanti Alta Italia). První prototyp vzlétl v roce 1934. Stroje SM.73 létaly ve službách aerolinií Sabena, Ala Littoria, ČSA a Avio Linee Italiane. Po vypuknutí druhé světové války začaly některé stroje sloužit jako vojenské transportní letouny v Regia Aeronautica a britském vojenském letectvu.\n\n\"SM.73\" vznikl vývojem z úspěšného dopravního hornoplošníku SM.71. Prototyp s motory Gnome-Rhône 9Kfr (o výkonu 441 kW/600 k) byl zalétán 4. června 1934. Od svého předchůdce se lišil dolnoplošným uspořádáním a větší kabinou pro cestující. Do nevhodně tvarovaného a proskleného trupu ale pronikal hluk z motorů, a tak firma Savoia-Marchetti přistoupila (i na nátlak zákazníků) k celkovému přepracování trupu. Nový prototyp, který byl zpočátku označován SM.73bis ale později jen SM.73, se mohl pyšnit elegantním aerodynamickým trupem s velkou směrovkou, kapkovitě kapotovaným pevným podvozkem a 18 sedadly pro cestující.\n\nPrvním zákazníkem se v roce 1935 staly belgické aerolinky SABENA, které dostaly 5 strojů z Itálie a později v letech 1936 až 1937 dalších 7 vyrobených v licenci přímo v Belgii u společnosti SABCA. Největším zákazníkem ale byla italská společnost Ala Littoria s celkem 31 letouny SM.73. Další italská letecká společnost Avio Linee Italiane dostala postupně 6 strojů. Od května 1937 se postupně 6 letounů SM.73 objevilo ve službách Československých státních aerolinií.\n\nSM.73 byly u všech svých provozovatelů nasazovány na evropské linky, v italských službách navíc létaly i přes Středozemní moře do severní Afriky a Habeše. Sedm strojů z licenční belgické výroby bylo upraveno pro 8 cestujících a poštu a od října 1936 sloužily na trati spojující Brusel s Elisabethvillem v Belgickém Kongu.\nPo vypuknutí druhé světové války bylo 13 italských SM.73 nasazeno v dopravní službě vojenského letectva na vojenských linkách do severní Afriky. A v roce 1940 přešlo 7 strojů belgické SABENY do služeb britské RAF.\n\nLetouny SM.73 měly velký význam jak pro ČSA tak pro své belgické a italské provozovatele. I přes svou smíšenou konstrukci se vyznačovaly vysokou životností, značnou odolností a spolehlivostí.\n\nŠest strojů ČSA bylo imatrikulováno OK-BAB až OK-BAG. Jeden z československých letounů (OK-BAG) havaroval v srpnu 1938 v Českém lese a byl zcela zničen. Celkem SM.73 u ČSA nalétaly 5371,07 hod a 1 233 302 km.\n\nSeznam jednotlivých strojů létajících v barvách ČSA (podle \"L+K 5/95\"):\n\nSM.73 byl třímotorový dolnoplošník smíšené konstrukce s pevným podvozkem. Křídlo bylo celodřevěné, vodotěsné, vybavené vztlakovými klapkami. Křídlo bylo složeno ze 3 podélníků, z nichž prostřední část byla připevněna ke trupu. Trup byl svařen z ocelových trubek a potažen plátnem. V kabině bylo místo pro 18 cestujících, z toho pro 4 v salónku 1. třídy nad nosníky křídla. Prostor pro zavazadla byl pod podlahami obou těchto kabin. Kola hlavních podvozkových noh, opatřených tlumiči a nízkotlakými pneumatikami, byla kryta kapkovitými kapotami.\n\nMotory měly velké prstencové kryty. Centrální motor byl umístěn vpředu na trupu, oba stranové motory byly vestavěny do křídla. V křídle byl z kabiny mechanika průlez k oběma motorům, což dovolovalo případný zásah na motoru během letu. Spouštění motorů obstarával kompresor \"Garelli\" ovládaný z kabiny mechanika.\n\nLetouny dodávané jednotlivým leteckým společnostem se lišily použitými motory podle požadavků zákazníků.\n\n\n\n\n\n"}
{"id": "141796", "url": "https://cs.wikipedia.org/wiki?curid=141796", "title": "Proč se lidé zabíjejí", "text": "Proč se lidé zabíjejí\n\nProč se lidé zabíjejí je populárně vědecká kniha Jana Zrzavého. Vyšla v roce 2004 v nakladatelství \"Triton\" s podtitulem \"Homicida a genocida. Evoluční okno do lidské duše.\"\nAutor na 130 stranách využívá různé statistiky vražd i příklady z živočišné říše a na vraždy (v první části knihy) a genocidy – např. holokaust – (v druhé části knihy) se dívá z pohledu evoluční biologie. Kniha je okořeněna humorem, někdy dosti černým.\n\nČást knihy byla před vydáním publikována v časopise Vesmír v článcích:\n\n\n"}
{"id": "141799", "url": "https://cs.wikipedia.org/wiki?curid=141799", "title": "Evolucionistická antropologie", "text": "Evolucionistická antropologie\n\nEvolucionistická antropologie (aplikovaná na kulturu) vychází z biologického základu a především z Darwinovy evoluční teorie (to, co se nazývá darwinismem, ovšem s Darwinovým učením nemá mnoho společného). Východiskem pro evolucionistickou antropologii byl pozitivismus (jediné skutečné poznání je na základě našich smyslů, případně empirických věd). Pro evolucionistickou antropologii je typické vše řadit do předem připravených časových schémat (např. divošství-barbarství-civilizace). Metodologicky je pro evolucionistické antropology (etnology) důležitá srovnávací metoda (co je při studiu dvou odlišných kultur odlišné, to je zajímavé).\nMezi představitele evolucionistické antropologie (evolucionisty) je možné řadit E. B. Tylora, L. H. Morgana, J. Frazera.\n"}
{"id": "141809", "url": "https://cs.wikipedia.org/wiki?curid=141809", "title": "Kyselina suberová", "text": "Kyselina suberová\n\nKyselina suberová, systematicky \"kyselina oktandiová\", latinsky \"acidum subericum\" je nasycená dikarboxylová kyselina. Její vzorec je (CH)(COOH). Za normálních podmínek to je bílý krystalický prášek. Její soli a estery se nazývají \"suberany\", resp. \"oktandiany\".\n"}
{"id": "141811", "url": "https://cs.wikipedia.org/wiki?curid=141811", "title": "Hlavní posloupnost", "text": "Hlavní posloupnost\n\nHlavní posloupnost Hertzsprung-Russellova diagramu je křivka, kolem které se nachází většina hvězd. Hvězdy umístěné v tomto pásu se nazývají hvězdy hlavní posloupnosti, nebo trpasličí hvězdy.\n\nTato linie je tak výrazná, protože jak spektrální typ, tak svítivost závisí na hmotnosti hvězdy dokud spaluje vodík, což se děje po většinu „aktivního“ života hvězdy.\n\nPři bližším pohledu je vidět, že hlavní posloupnost není přesná linie, ale je trošku rozptýlená. Existuje několik důvodů pro tuto neostrost. Hlavním důvodem je nepřesnost pozorování způsobená vzdáleností hvězd.\n\nI při dokonale přesném pozorování by byla hlavní posloupnost rozptýlená, protože hmotnost hvězdy není jediný významný parametr. Chemické složení a stupeň vývoje hvězdy také hvězdu posouvají po hlavní posloupnosti. Dále působí blízké hvězdy, rotace, magnetické pole a další vlivy. Ve skutečnosti existují hvězdy s velmi nízkým obsahem kovů (podtrpaslíci), které leží hned pod hlavní posloupností i přesto, že spalují vodík, čímž označují spodní okraj neostrosti hlavní posloupnosti díky chemickému složení.\n\nAstronomové někdy mluví o hlavní posloupnosti nulté éry (ZAMS). Je to počítačově vymodelovaná čára, na které se nacházejí hvězdy, které začínají vlastní vodíkovou fúzi. Jejich jas a povrchová teplota s věkem rostou. Hvězda obvykle při svém vzniku vstoupí na hlavní posloupnost a opustí ji, když začne zanikat.\n\nNaše Slunce je v hlavní posloupnost už 4,5 miliardy let a další 4,5 miliardy let v ní bude. Jakmile v jádru dojdou zásoby vodíku, zvětší se a stane se z něj červený obr.\n\nCelkovou životnost hvězdy v hlavní posloupnosti lze odhadnout z její relativní hmotnosti (násobek hmotnosti Slunce):\nkde \"M\" je hmotnost hvězdy a formula_2 je odhadovaná životnost v hlavní posloupnosti (v letech). U nejmenších hvězd to může být přes bilión let. Nicméně pro největší hvězdy rovnice neodpovídá, neboť ty mají životnost několik miliónů let.\n\nTato tabulka ukazuje typické hodnoty pro hvězdy hlavní posloupnosti. Svítivost, poloměr a hmotnost jsou vztažené ke Slunci. Skutečné hodnoty jednotlivých hvězd se mohou lišit o 20-30%. Barvy v tabulce udávají přibližnou fotografickou barvu hvězdy.\n"}
{"id": "141812", "url": "https://cs.wikipedia.org/wiki?curid=141812", "title": "Kostel Panny Marie (Pražský hrad)", "text": "Kostel Panny Marie (Pražský hrad)\n\nKostel Panny Marie byl nejstarší pražský kostel, postavený na konci 9. století Bořivojem I. v místech budoucího Pražského hradu. Zachovalé části kostelíka přestavěného v 11. století jsou vidět za prosklenými otvory v průchodu z druhého na čtvrté nádvoří.\n\nVznik kostela je historiky na základě rozboru václavských legend kladen do let 882–884, po přesídlení Bořivoje do Prahy z Levého Hradce, kde již dříve nechal postavit kostel svatého Klimenta. Bořivoj pro sebe nechal vybudovat v podlaze hrobku (tumbu), ta však zůstala prázdná (dle E. Vlčka byl později pohřben v rotundě sv. Víta).\n\nZa Spytihněva I. došlo k opevnění hradiště valem a kostelík se tak ocitl v západním předhradí. Kostel si však podržel význam jediného pražského kostela, roku 915 v něm byl Spytihněv pohřben, roku 918 i jeho manželka a někdy v té době se zde zřejmě konaly postřižiny sv. Václava. Poté se již sakrální centrum přesouvá na akropoli hradiště, kde je budována nejdříve bazilika sv. Jiří a pak i zmíněná rotunda sv. Víta.\n\nKostel byl v pokročilém 11. století celkově přestavěn, resp. nově postaven a později upravován (nový oltář, předlážďování). Poslední nepřímá zmínka o něm pochází z roku 1255, zanikl nejpozději roku 1278.\n\nPozůstatky kostela byly objeveny při archeologickém průzkumu v letech 1950-1952. Nález byl upraven pro prezentování in situ (na místě) průhledem z Obrazárny Pražského hradu, za Václava Havla pak při úpravách B. Šípkem otevřeny průhledy z průjezdu.\n\nPůvodní kostel byla podélná stavba o max. rozměrech 7,5 × 6 m, tvar jeho presbytáře není znám. Do její podlahy byla vyzděna tumba o rozměrech 2,5 × min. 1,5 m, určená původně zřejmě pro hrob Bořivoje. Do podlahy této nevyužité hrobky byla vykopána a vyzděna menší hrobka pro Spytihněva a jeho manželku.\n\nV 11. století byl vybudován nový kostelík o rozměru 7,4 × 5,9 m s vyvýšenou apsidou, zbudovanou na polygonálních základech. V apsidě, uprostřed u zdi byl postaven oltář, později přestavěný. Vchod byl od jihu, zřejmě v západní části kostela.\n\nDo dnešní doby se zachovala většina severní části zdiva mladší fáze kostela do výše až 1,5 m. Dále pozůstatky dvou podob oltáře, obou hrobek, několika předláždění a základy vítězného oblouku.\n"}
{"id": "141814", "url": "https://cs.wikipedia.org/wiki?curid=141814", "title": "Okres Lienz", "text": "Okres Lienz\n\nLienz je okres rakouské spolkové země Tyrolsko. Jeho území je označováno též jako Východní Tyrolsko.\n\nOkres zahrnuje 33 obcí:\n\n\n\n"}
{"id": "141815", "url": "https://cs.wikipedia.org/wiki?curid=141815", "title": "Trup letadla", "text": "Trup letadla\n\nTrup je hlavní část letadla, která spojuje nosné plochy a prostředky řiditelnosti a stability (VOP, SOP, balanční křidélka apod.). Může (i nemusí) zde být umístěn prostor pro posádku a náklad. Trup musí mít tvar s co nejmenším odporem, konstrukce musí mít vysokou pevnost a trvanlivost a musí být maximálně využity jeho všechny vnitřní prostory.\n\nTrup dopravních letounů se dělí na široko a úzkotrupý.\n\n\n\n\n\n\n"}
{"id": "141817", "url": "https://cs.wikipedia.org/wiki?curid=141817", "title": "Dopravní vzdělávací institut", "text": "Dopravní vzdělávací institut\n\nDopravní vzdělávací institut, a.s. (zkratkou DVI) je dceřinou společností Českých drah a vzdělávacím zařízením. Předmětem podnikání akciové společnosti DVI je vzdělávání zaměstnanců drážních organizací v dopravě, přepravě, metodách managementu a dále jazykové vzdělávání. Kromě klasických kurzů nabízí i elektronické vzdělávání (e-learning).\n\nSpolečnost vznikla transformací z \"Ústavu podnikového vzdělávání Praha\" (\"ÚPV\"), který jako účelová jednotka ČD spravoval jednotlivá \"Regionální střediska vzdělávání ČD\". DVI zahájil svou samostatnou činnost 1. října 2005, zapsán do Obchodního rejstříku byl 21. září téhož roku.\n\nGenerálním ředitelem je Mgr. Blanka Havelková.\n\nSídlem společnosti je Praha, působnost společnosti je celostátní. Pro vzdělávání slouží Regionální centra vzdělávání Praha, Plzeň, Ústí nad Labem, Hradec Králové, Brno a Ostrava a také specializované \"Centrum technického vzdělávání\" s Dopravním vzdělávacím střediskem v České Třebové, uvedené do provozu na podzim r. 2007.\n\nOficiální webové stránky\n"}
{"id": "141819", "url": "https://cs.wikipedia.org/wiki?curid=141819", "title": "Baranec", "text": "Baranec\n\nBaranec (polsky Baraniec) (2184 m n. m.) je jeden z nejimpozantnějších vrcholů Západních Tater, po Bystré a Jakubiné je v tomto pohoří třetím nejvyšším vrcholem a tvoří přirozenou dominantu Liptova.\n\nPřestože rozsocha Barance vybíhá z hřebene Roháčů, patří Baranec do geomorfologického okrsku Liptovské kopy, stejně jako zmíněná Bystrá a Jakubina.\n\nSvahy jsou pokryté lavinovými žlaby, na jižním svahu jsou rozsáhlé porosty kosodřeviny, které místy dost znepříjemňují výstup na vrchol. Celá oblast je poměrně hojně navštěvována kamzíky a můžete se zde při troše štěstí setkat i se svišti, kteří zde mají nory. Z Barance se naskýtá kruhový výhled na celé Západní Tatry, zejména na Roháčskou skupinu a Jakubinou (2192 m). Neméně impozantní výhledy jsou také do Podtatranské kotliny.\n\nNa Baranec je možné vystoupit za čtyři hodiny po zelené turistické značce z kempu v Račkově dolině nebo po žluté z osady Žiar. Z Barance pak žlutá stezka pokračuje přes Smrek (2071 m) do Žiarského sedla (1917 m), odkud se dá sestoupit do Žiarské doliny, kde se nachází nově zrekonstruovaná Žiarska chata (s možností ubytování) nebo do Jamnické doliny.\n\nJiná varianta je pokračovat po hřebeni až na legendární Plačlivé (2126 m), ze kterého lze sestoupit po červené značce na Smutné sedlo (1962 m) a po modré značce kolem Roháčských ples do Roháčské doliny a dále až na Zverovku.\n\nVe všech případech se jedná o náročný podnik, při výstupu se překonává převýšení minimálně 1200 m, v případě bouřky jsou turisté na hřebeni Barance zcela nechráněni. Každá z túr trvá 8-10 hodin.\n\n"}
{"id": "141821", "url": "https://cs.wikipedia.org/wiki?curid=141821", "title": "Programovatelný logický automat", "text": "Programovatelný logický automat\n\nProgramovatelný logický automat neboli PLC (z anglického \"programmable logic controller\") je relativně malý průmyslový computer používaný pro automatizaci procesů v reálném čase – řízení strojů nebo výrobních linek v továrně. Pro PLC je charakteristické, že program se vykonává v tzv. cyklech. V moderním pojetí je výraz PLC nahrazován výrazem PAC (z anglického \"Programmable Automation Controller\"), i když označení PLC je celosvětově hojně rozšířené a udrží se i nadále.\n\nPLC automaty jsou odlišné od běžných počítačů nejen tím, že zpracovávají program cyklicky, ale i tím, že jejich periferie jsou přímo uzpůsobeny pro napojení na technologické procesy. Převážnou část periferií v tomto případě tvoří digitální vstupy (DI) a digitální výstupy (DO). Pro další zpracování signálů a napojení na technologii jsou určeny analogové vstupy (AI) a analogové výstupy (AO) pro zpracování spojitých signálů. S rozvojem automatizace v průmyslu jsou používány i další moduly periferních jednotek připojitelných k PLC, které jsou nazývány funkčními moduly (FM) např. pro polohování, komunikačními procesory (CP) pro sběr a přenos dat a další specifické moduly podle výrobce konkrétního systému.\n\nZ hlediska konstrukce PLC se tyto dělí do skupiny „kompaktních“ a „modulárních“ systémů.\n\nPrvní používané PLC nebyly převážně schopny zpracovávat binární logiku řízení, jejich prvotním cílem byla náhrada reléových automatů. Postupně se s rozvojem polovodičových součástek rozšiřovalo spektrum použitelnosti těchto systémů na zpracování analogových signálů, matematických funkcí (zprvu v pevné řádové čárce, postupně v plovoucí řádové čárce) až po možnost realizace složitých systémů řízení obsahujících zpracování binárních signálů, analogových hodnot, komunikaci s jinými systémy, přenos dat, archivaci naměřených hodnot, vlastní diagnostiku, tiskové výstupy atd.\n\nPůvodně malé počítače pro automatizaci již dorostly do výkonných řídicích systémů, kdy jádro řídicího systému (modul CPU) obsahuje i několik procesorů, z nichž má každý svoji specifickou funkci.\nMalé a levné jednotky CPU samozřejmě neobsahují veškeré vymoženosti a komfort jako výkonově velké CPU. U velkých CPU je architektura (více procesorů) použita z důvodu zajištění potřebné odezvy a rychlosti zpracování dat v reálném čase. Každé CPU obsahuje jeden „hlavní“ procesor, který zpracovává programový algoritmus řízení (vytvořený programátorem jako uživatelská aplikace), a další procesory, které jsou tomuto podřízeny. Tyto podřízené procesory zajišťují komunikaci po interní sběrnici s jednotkami vstupu/výstupu, komunikaci s dalšími procesory (např. na síti), sběr dat z centrálních periferií a další funkce. V dnešní době není výjimkou ani případ, kdy CPU obsahuje WWW server (HTML generátor), tzn. že toto CPU může být připojeno do sítě (zpravidla neveřejné) a být sledováno a řízeno použitím běžného prohlížeče WWW. Řídící jednotky některých modulárních systémů jsou ve skutečnosti klony osobních počítačů v provedení se zvýšenou odolností vůči vnějším vlivům a s upraveným standardním desktopovým operačním systémem.\n\nOrientačně se cena malých kompaktních systémů pohybuje od 1 500 do 10 000 Kč, cena velkých a výkonově vyšších systémů v rozsáhlé konfiguraci může dosahovat částek 500 000 Kč i vyšších. Vzhledem k efektivnosti těchto systémů v průmyslu nejsou tyto položky nijak závratné. Tato cena je ale hlavně závislá na systému, který má řídit, protože velkou část pořizovacích nákladů tvoří ne samotné PLC, ale právě snímače a napsání funkčního programu. V případě modulárních systémů samozřejmě i počet samotných modulů.\n\n\n"}
{"id": "141823", "url": "https://cs.wikipedia.org/wiki?curid=141823", "title": "PLC", "text": "PLC\n\nPLC může znamenat:\n"}
{"id": "141825", "url": "https://cs.wikipedia.org/wiki?curid=141825", "title": "Sivý vrch", "text": "Sivý vrch\n\nSivý vrch (1805 m n. m.) je vápencová hora, která se nachází v nejzápadnější části Západních Tater a celého tatranského masivu. Je to jedna z mála částí Tater, kde se dodnes zachoval druhohorní vápencový pokryv krystalického jádra pohoří. Díky specifickým geologickým podmínkám je Sivý vrch domovem mnoha chráněných druhů vápnomilné květeny a živočichů, zejména hmyzu. V západní části Sivého vrchu se nachází na území Tater ojedinělé skalní miniměsto, Radové skaly a puklinová propast, hluboká 86 metrů.\n\nSivý vrch, spolu s okolními vápencovými vrcholy a hřbety, tvoří stejnojmenný geomorfologický okrsek Západních Tater, na který na západě navazuje další okrsek Roháče.\n\nNa jižním úbočí Sivého vrchu stojí obhospodařovaná turistická chata Pod Náružím. Nouzové přespání poskytují salaše Na Červenci a Pod Babkami poblíž stejnojmenných vrcholů. Na přístupových cestách jsou k dispozici chata Ďumbier v Bobrovecké Vápenici a penzion Biela skala v Hutianském sedle.\n\nNejrychlejší přístup na Sivý vrch je z rozcestí Biela skala u silnice ze Zuberce do Liptovského Mikuláše. Odtud jsou to nahoru tři hodiny po červené značce, která vyznačuje celou západotatranskou hřebenovku a končí až v Pyšném sedle na východním okraji pohoří.\n\nPřímo z vrcholu vede cesta na jih po zelené značce rozlehlými horskými pastvinami přes Ostrou (1763 m) a Babky (1566 m) do osady Jalovec. Jiná možnost je pokračovat červenou hřebenovkou přes sedlo Pálenica (1573 m) a zde dále na Brestovou (1934 m), Salatín (2048 m) a Skriniarky do Baníkovského sedla (2045 m) nebo ze sedla sestoupit po žluté do Zuberce a Habovky, což je delší.\n\nSe sestupem ze Sivého vrchu do Zuberce nebo do Jalovce trvá túra přibližně 8 hodin.\n\nSivý vrch je národní přírodní rezervace v oblasti TANAP. Nachází se v katastrálním území obcí Zuberec v okrese Tvrdošín v Žilinském kraji. Území bylo vyhlášeno či novelizováno v roce 1974 na rozloze 112,67 ha. Ochranné pásmo nebylo stanoveno.\n\n"}
{"id": "141831", "url": "https://cs.wikipedia.org/wiki?curid=141831", "title": "Heinrich Schliemann", "text": "Heinrich Schliemann\n\nHeinrich Schliemann, celým jménem Johann Ludwig Heinrich Julius Schliemann (6. ledna 1822, Neubukow – 26. prosince 1890, Neapol) byl německý podnikatel, obchodník a archeolog. Pátral na severozápadě Malé Asie a podle popisů krajiny v Homérově eposu Ilias (Iliada) nalezl legendární město Trója a později i Mykény.\n\nJeho otec, chudý evangelický pastor, v něm vymyšlenými příběhy probudil víru v reálný základ vyprávění a popisů v Homérových eposech a také touhu jednou nalézt bájnou Tróju. Po smrti Heinrichovy matky (když mu bylo devět let) ho již vychovával jen on, ale začal pít, a tak celá rodina žila v chudobě. Od roku 1833 do roku 1836 chodil Schliemann do základní školy v Neusterlitzu a od roku 1836 do roku 1841 pak do knihkupeckého učení, kde poprvé slyšel Homéra v řečtině.\n\nKvůli nemoci odešel z knihkupeckého učení a nechal se najmout na loď, která plula z Hamburku do Venezuely, ale ztroskotala. Pak se stal účetním a úředníkem v Amsterdamské společnosti. Věnoval se učení různých jazyků a vytvořil si na to vlastní metodu. Když byl roku 1846 firmou přeložen do ruského Petrohradu, založil si zde vlastní firmu. Obchodoval ale po celém světě, roku 1850 na čas podnikal i v Kalifornii, po jejím připojením ke Spojeným státům americkým se stal automaticky jejich občanem. Tam obchodně profitoval z kalifornské zlaté horečky, brzy se však vrátil do Petrohradu a našel další obchodní příležitosti v průběhu Krymské války. Schliemann se vypracoval ve váženého petrohradského obchodníka, soudce tamního Obchodního soudu a ředitele zdejší Carské státní banky.\n\nKdyž usoudil, že vydělal dostatek majetku (1858), rozhodl se studovat historii starého Řecka, aby mohl odjet pátrat po bájné a jím tolik obdivované Tróji. Rozhodnutí úspěšného obchodníka nikdo nechápal, ale on na něm trval. Navštívil při studiu archeologie řadu míst v Evropě i mimo Evropu (Paříž, Japonsko, Čína, Skandinávie, Sýrie…). Vydal také knihu, ve které popisoval, kde by se Trója podle něj měla nacházet. Nakonec podle Homérova vyprávění nalezl polohu, kde kdysi mělo město stát a na kopci Hisarlik v říjnu 1871 zahájil výkopy, což umožnily jeho známosti s diplomaty, neboť sultánovi (kterému půda patřila) se jeho archeologické záměry vůbec nelíbily. Tróju skutečně objevil a po hledání v Mykénách se k ní ještě vrátil.\n\nPři vykopávkách v Mykénách se řídil díly dramatiků Aischyla a Euripida. Nalezl například několik hrobů, v nichž byli mrtví obloženi zlatem. Původně považoval nálezy mykénské kultury za nálezy kultury milétské. \n\nZemřel, když ho v nemocnici, pro jeho chudý vzhled a ze strachu, že za léčbu nezaplatí, odmítli ošetřit. Když se pak přišlo na to, kdo to byl, byl pochován v Athénách.\n\n\n\n"}
{"id": "141838", "url": "https://cs.wikipedia.org/wiki?curid=141838", "title": "Čistírna odpadních vod", "text": "Čistírna odpadních vod\n\nČistírna odpadních vod (zkratkou ČOV, z toho též „čovka“, často označována jako „čistička“) je zařízení, ve kterém dochází k čištění odpadních vod. Bývají budovány jednak v blízkosti různých provozů, kde slouží k čištění průmyslových vod, odpadních vod ze zemědělské výroby, a dále u měst a obcí, kde čistí vody komunální a smíšené, tedy komunální s průmyslovými.\n\nČistírny mohou být mnoha typů. Rozdělují se hlavně podle velikosti a typu čistírenského procesu. Nejčastějším typem používaných ČOV v ČR je mechanicko-biologická čistírna. Zvláštním případem může být např. čistírna radioaktivního odpadu. Velké čistírny kombinují většinou všechny dostupné čisticí procesy. Patří sem mechanické, biochemické a chemické procesy.\n\nČistírna odpadních vod funguje jako předčištění a dočištění probíhá v tzv. recipientu, tj. v přirozeném vodním toku. V rámci čistírny jsou zřizovány další objekty na likvidaci vzniklých kalů a látek, jako jsou kalová a plynová hospodářství.\n\nVypouštění odpadních vod do recipientů se v Česku řídí zákony České republiky, konkrétně zákonem o vodách a zákonem o vodovodech a kanalizacích pro veřejnou potřebu. Povolení k vypouštění vydává Vodoprávní úřad, což je speciální stavební úřad při odborech životního prostředí místně příslušných Městských úřadů s rozšířenou působností.\n\nOdpadní voda je na ČOV přiváděna hlavní stokou ze stokové sítě. Na jejím konci je umístěn lapák štěrku. Ten zachycuje nejhrubší nerozpuštěné látky (například štěrk, dlažební kostky, kusy cihel,…), uplatňuje se především při zvýšeném průtoku odpadních vod.\n\nDalším stupněm jsou česle. Ty odstraní hrubé plovoucí nečistoty. Česle bývají s ručním nebo strojovým shrabováním naplavenin tzv. shrabky, alternativou česlí jsou buď síta, a nebo mělnicí česle a dezintegrátory, které se někdy používají na malých ČOV.\n\nNásleduje lapák písku, často v kombinaci s lapákem tuků. Jeho cílem je oddělení minerálních suspenzí (písek) od organických nerozpuštěných látek, organické je výhodné v odpadní vodě nechat. Separace se děje na základě rozdílných hustot obou materiálů, využívá se buď gravitační nebo odstředivá síla. Odstraněním písku se jednak zabrání jeho usazování na nežádoucích místech a jednak se sníží abraze případných následujících zařízení. Lapáky písku se někdy provzdušňují.\n\nLapák štěrku, česle a lapák písku a tuků se někdy souhrnně nazývají ochranná část ČOV.\n\nPosledním zařízením pro mechanické čištění je usazovací nádrž. Zde probíhá usazování jemných nerozpuštěných látek a stírání plovoucích nečistot z povrchu nádrže. Vzniká primární kal, který je zpracováván v kalovém hospodářství. Tato část je obzvlášť důležitá pro systémy s nitrifikací a pro zkrápěné biofilmové reaktory.\n\nBiologické čištění probíhá v biologickém reaktoru. Zde je znečištění z odpadní vody odstraňováno pomocí mikroorganismů nazývaných aktivovaný kal. Aktivovaný kal je v biologickém reaktoru kultivován buď jako suspenze (tzv. aktivační systémy), nebo na pevném nosiči (tzv. biofilmové reaktory). Těchto reaktorů je celá řada typů. Aktivovaný kal dokáže z odpadní vody odstranit značné množství organického znečištění i sloučenin dusíku a fosforu.\n\nSměs vody a aktivovaného kalu pak teče do dosazovací nádrže, kde dochází k oddělení vyčištěné vody od aktivovaného kalu v důsledku jeho sedimentace. Část aktivovaného kalu je vracena zpět do biologického reaktoru a část je oddělena jako přebytečný kal a odváděna ke zpracování do kalového hospodářství.\n\nTerciární čištění slouží k dočištění odpadních vod, především k odstranění fosforu, nerozpuštěných látek a k hygienizaci vody (odstranění patogenů).\n\nOdpadní voda je do čistírny přiváděna kanalizační sítí. Pokud je ČOV posazena výš než potrubí na přítoku předsazuje se přečerpávací stanice odpadních vod.\n\nNa přítoku do čistírny prochází voda mechanickým stupněm. Nejprve jsou využity česle, kde dochází k odstranění hrubých nečistot. Tento hrubší odpad bývá skladován, nebo spalován při vyšších teplotách. Následuje lapák písku, kde je z vody odstraněn písek jdoucí na skládku. Další částí mechanického stupně je I. sedimentace. Odpadní voda je zde rozdělena na 3 frakce. Na dno sedimentuje tzv. surový kal, který je odčerpáván a odváděn do anaerobního stupně. Uprostřed se nachází mechanicky vyčištěná voda obsahující pouze 10 % nečistot. Tato voda postupuje do biologického (aerobního) stupně. Zcela na povrchu se nachází lehké usazeniny, které jsou shrnovány a skladovány či páleny.\n\nDo tohoto stupně vstupuje voda po mechanickém vyčištění. Principem je využití aerobních bakterií, které ve svém metabolismu odbourají 99 % organického znečištění vody. Mezi hlavní procesy tohoto stupně patří mineralizace, kde se v procesu aerobní respirace odbourávají uhlíkaté organické látky za vzniku CO a vody. Další částí mineralizace je amonifikace, kdy dojde k odbourání dusíkatých organických látek na amonný iont. Dalšími procesy jsou nitrifikace (přeměna amonného iontu na dusičnany), imobilizace, a detoxikace. Takto zpracovaná voda vstupuje do II. sedimentace. Zde vzniká čistá voda, která opouští čistírnu, a aktivovaný kal. Aktivovaný kal je následně využit v anaerobním stupni (přebytečný aktivovaný kal), nebo k zaočkování biologického stupně (vratný aktivovaný kal).\n\nTento stupeň se vyskytuje hlavně u větších čistíren. Je zde využíváno přebytečného aktivovaného kalu, jako zdroje živin, pro anaerobní bakterie, které produkují různé plyny. Tyto plyny jsou čištěny a označují se jako bioplyn. Tento plyn využije čistírna k ohřevu vlastních vyhnívacích nádrží nebo na produkci energie. Zbylý kal, tzv. vyhnilý, neboli anaerobně stabilizovaný kal se zpracovává a využívá jako hnojivo, je skládkován nebo spalován.\n\nHlavními měřítky jsou hodnoty BSK a CHSK + další hodnoty, dle typu čistírny odpadních vod uváděné na přítoku v odpadní vodě a na odtoku ve vodě vyčištěné. Limity pro odtok jsou dané právními úpravami a závisí na velikosti ČOV, jejich překročení je pokutováno.\n\n\nTento princip čištění odpadních vod byl poprvé proveden v Manchesteru v roce 1913.\nVe stejné době začaly vznikat první čistírny odpadních vod i v našich zemích, mnohá města se bez nich obešla až do 2. poloviny 20. století.\n\n\n"}
{"id": "141843", "url": "https://cs.wikipedia.org/wiki?curid=141843", "title": "Lineage", "text": "Lineage\n\nLineage je počítačová fantasy hromadná online hra na hrdiny (MMORPG) vytvořená korejskou společností NCsoft v roce 1998. Hra se stala nejpopulárnější v Koreji, ale je k dostání i v čínské, japonské a anglické jazykové verzi. Na úspěchy hry navázalo její pokračování Lineage II: The Chaotic Chronicles.\n\nProstředí hry je generováno plně ve 3D (oproti předchozím verzím, které byly zobrazovány v izometrickém 2D pohledu, například jako Diablo). Hráč si může vybrat svoji postavu v jedné z šesti ras: elf, temný elf, člověk, ork, kamael a trpaslík. U všech ras kromě trpaslíků a kamaelů si může vybrat, zda chce být čaroděj nebo bojovník. Hra obsahuje klasické prvky RPG her – zabíjení monster, plnění úkolů pro získání kořisti a zkušenostních bodů, zvyšování úrovně postavy, charakteristické vlastnosti postavy (charisma, síla, moudrost atd.). Jednotliví hráči se mohou spojovat do klanů a bojovat mezi sebou či společně dobývat hrady.\n\nPo odchodu Elfů, založilo několik Kouzelníků magickou školu, místo vhodné pro vzdělávání talentovaných mystiků. Od doby kdy byl na ostrově otevřen Cedrikův sál, začalo mnoho začínajících rytířů navštěvovat ostrov kvůli tréninku.\n\nZvláštní schopnosti Lidí:\nAčkoli lidé nevlastní žádné zvláštní schopnosti, jejich silná stránkou je schopnost proniknout do mnoha povolání.\n\nZákladní vlastnosti Lidí:\nLidé jsou vyvážení ve všech povoláních.\n\nLidská vesnice – Mluvící Ostrov (Talking Island Village)\nMluvící ostrov je vzdálen od jižního pobřeží Gludio Territory a je navštěvován začínajícími rytíři a mystiky. Když v dřívějších dobách ovládala kontinent Elfská rasa, byla na ostrově založena škola kouzel sloužící lidem.\n\nRasa Elfů uctívá bohyni vody a přírody. Elfové mají štíhlá a pružná těla, dlouhé uši a krásné jemné rysy. Během doby obrů měli mezi rasami nejvyšší místo. Když byli obři zničeni, síla a vliv Elfů byl oslaben. V současné době obývají pouze část lesa na hlavním kontinentu.\n\nZvláštní schopnosti Elfů:\nJejich schopnosti se slušně vyrovnají schopnostem ostatních ras. Mohou zadržet dech na delší dobu a také mohou skákat z větší výšky než ostatní.\n\nZákladní vlastnosti Elfů:\nElfové jsou moudří a bystří. Jsou rychlí v útoku, rychle běhají, a také rychle kouzlí. Mají také výborné vlastnosti pro své lukostřelce a velmi dobře se vyhýbají nepřátelským ranám.\n\nElfská vesnice\nOd starodávných časů byla vesnice – nacházející se nad jezerem – obydlena Elfy, kteří žili v harmonii s blízkým lesem a vzkvétali pod ochranou Worldtree Glade. Po tom, co byli zrazeni Lidmi, vykouzlilo 12 Starších Elfů mocné kouzelné pole okolo lesa, aby zabránili ostatním rasám ve vstupu. Nicméně během války s DE bylo sedm Starších zabito a síla magického pole okolo Elfského lesa byla oslabena. Mladí elfové navrhovali, že by měli přestat žít v izolaci od okolního světa a jejich požadavku bylo vyhověno. Jako výsledek bylo magické pole úplně odstraněno a dlouho ukrytá elfská pevnost byla konečně odhalena okolnímu světu.\n\nDark Elfové kdysi byli součástí kmenů elfů, ale byli vykázáni poté co se naučili černou magii za účelem získat sílu na boj proti lidem. Boj prohráli, ale pokračovali v učení temných umění. Dark Elves mají podobný vzhled jako jejich elfští příbuzní, ale jsou vyšší, mají modro-šedou kůži a stříbrné vlasy. Následují Shilien, bohyni smrti.\n\nSpeciální schopnosti rasy:\nVe srovnání s ostatními rasami, Elfové můžou déle udržet dech a lépe snášejí skoky z vysokých míst.\n\nZákladní charakteristika:\nProtože mají vyšší STR a INT, jejich útočná schopnost je vysoká.\n\nZákladní vesnice temných elfů\nVesnice Dark Elfů, kde je atmosféra děsivá a ponurá, se nachází v obrovské jeskyni v zamlženém horském pásmu na severu. Horní část vesnice se honosí vysokým stropem který je vyztužen železnými podporami. Dole je temné jezero uprostřed kterého se tyčí socha Shilen. Ačkoliv je vesnice temná, nemají její obyvatelé problém najít cestu. Kvůli prokletí které na ně seslali stromoví Elfové, jsou těla temných elfů citlivá na sluneční světlo, ale naopak mají velmi vyvinutý orientační smysl v temnotě.\n\nOrkové jsou rasou ohně. Mezi ostatními rasami vynikají svou silou. Po zničení obrů byli schopni vyhnat Elfy a stát se nejsilnější rasou na Adenu. Později však byli poraženi spojenou armádou Elfů a Lidí. Dnes žijí v arktické oblasti Elmore.\n\nSpeciální schopnosti rasy:\nMají silné rezistence na negativní vlivy jako je například jed nebo nemoc.\n\nZákladní charakteristika:\nOrkové mají velikou sílu a maximální HP a MP úroveň. Rychle se zotavují. Nicméně jsou pomalí jak v útoku a pohybu, tak i v kouzlení. Jsou špatní lučistníci.\n\nZákladní vesnice orků\nOrc village se nachází na Immortal Plateau. Vesnice je obklopena vysokými a statnými hradbami, díky kterým vypadá toto místo spíš jako vojenská pevnost, než domácká usedlost. V centru vesnice je strážný oheň, kteří hoří věčným a svatým ohněm Paagria. Na tomto místě Orkové pokračují ve cvičení sama sebe, v přípravě na budoucnost, kdy se opět pokusí získat vládu nad celým kontinentem.\n\nTrpaslíci jsou rasou země, obdařenou velkou fyzickou sílou a zálibou ve vyrábění předmětů. Potom co byla nejsilnější rasa v zemi, obrové, poražena, snažili se trpaslíci vetřít do přízně vždy nejsilnějšího vladaře v zemi. Výsledkem bylo, že se stali izolovanou rasou-neoblíbeni pro jejich hamižnou náturu. Hierarchické uspořádání jejich společnosti je přirovnáváno k uspořádání velkých obchodních společností. Trpaslíci jsou také stále velice uznáváni pro jejich obchodní a organizační schopnosti Základní dělení trpaslíků je na Scavengers, kteří hledají a získávají základní materiál; a na Artisans, kteří pak z tohoto materiálu vyrábějí výrobky.\n\nZvláštní schopnosti Trpaslíků:\nTrpaslíci toho v batohu unesou mnohem více než ostatní národy.\n\nZákladní vlastnosti Trpaslíků:\nTrpaslíci kromě své ohromné síly v ničem jiném nevynikají.\n\nTrpasličí vesnice\nTrpasličí pevnost je vesnice schovaná v horách, izolovaná od okolního světa. Trpaslíci uctívají boha země jménem Maphr. Svatyně Maphra vypadá velmi jednoduše a prostě. Socha Luciena, zabijáka červů, která stojí uprostřed vesnice na náměstí, slouží k uctění Luciena, statečného válečníka, který zničil strach nahánějící příšery. Trpaslíci se narodí ve vesnici, podnikají cesty do okolního světa a sbírají materiál potřebný pro jejich řemeslo. Často se vracejí do vesnice aby zde pilně pracovali na tvorbě působivých předmětů.\n\n\n"}
{"id": "141854", "url": "https://cs.wikipedia.org/wiki?curid=141854", "title": "Kurt Alder", "text": "Kurt Alder\n\nKurt Alder (10. července 1902 Königshütte, Horní Slezsko – 20. června 1958 Kolín nad Rýnem, Německo) byl německý chemik. Za objev a rozvoj syntézy dienů mu byla udělena roku 1950 Nobelova cena.\n\nK chemii se dostal nejdříve při studiu na univerzitě v Berlíně a později studoval také na univerzitě v Kielu u Otto Dielse. V roce 1926 zde také obhájil svoji doktorskou práci a započal spolupráci se svým učitelem Dielsem. V roce 1936 odešel do vědecké laboratoře firmy I. G. Farben na pozici vedoucího oddělení. Na univerzitě v Kolíně nad Rýnem vyučoval a prováděl pokusy od roku 1940, kdy se z něj stal profesor experimentální chemie a chemické technologie.\n\nProfesor Otto Diels mu pomohl najít v roce 1928 syntézu dienů. Touto metodou se zabývali, poté jí společně rozpracovali a uskutečnili syntézu různých dienů. Pro tyto sloučeniny se rozhodli dát název polymery. Zajímal se a zkoumal také stereochemické procesy dienové syntézy. U firmy I. G. Farben ho zajímala polymerizace butadienu a kopolymerizace butadienu a styrenu, což ho dovedlo k objevu syntetického kaučuku - tzv. buny. Jeho práce se hodily jak v průmyslové výrobě plastických hmot, tak v průmyslovém zpracování surovin, které se získávají krakováním ropy.\n\nV roce 1979 byl jeho jménem pojmenován kráter na Měsíci Alder.\n\n"}
{"id": "141857", "url": "https://cs.wikipedia.org/wiki?curid=141857", "title": "Bulharská armáda", "text": "Bulharská armáda\n\nBulharská armáda () je jméno ozbrojených sil Bulharska, které zahrnují armádu, námořnictvo a letectvo. Vrchním velitelem armády je prezident Bulharské republiky. V průběhu historie byla hlavním posláním armády obrana bulharské suverenity. Krátce po osvobození z područí Osmanské říše se Bulharsko stalo regionální vojenskou velmocí, jejíž síly se podílely v balkánských válkách a také na první a druhé světové válce. Během studené války udržovalo jednu z největších armád Varšavské smlouvy. Po pádu komunismu byl počet vojenského personálu výrazně redukován. Roku 2004 se Bulharsko stalo součástí NATO.\n\nPatronem Bulharské armády je svatý Jiří. Jeho svátek je dnem armády a národním svátkem.\n\nModerní historie Bulharské armády se datuje do roku 1878, kdy se 12 praporů zúčastnilo rusko-turecké války s cílem osvobodit území Bulharska od osmanské nadvlády. Během sjednocení bulharského území s Východní Rumélii se sousední Srbsko pokusilo obsadit bulharské hlavní město Sofii. Srbská vojska byla poražena a sjednocení Bulharska bylo uznáno tehdejšími mocnostmi.\n\nPrvní balkánská válka proběhla letech 1912 až 1913 Bulharsko vstoupilo do války proti Turecku spolu se svými spojenci z Balkánského spolku, jejich cílem bylo obsadit co největší část z evropských území rozpadající se Osmanské říše. Bulhaři spolu se Srby ovládli po těžkých bojích město Drinopol, avšak „závod“ o obsazení Soluně prohráli těsně s Řeky.\n\nDruhá balkánská válka vypukla proto, že Srbsko odmítlo nároky Bulharů na území části Makedonie i tzv. nesporného pásma, které před První balkánskou válkou slíbili Srbové vydat. Bulhaři byli nespokojení a bulharský car Ferdinand I. vydal bez vědomí vlády rozkaz armádě, aby vytlačila bývalé spojence ze sporného území. Bulhaři zaútočili proti Srbům a po počátečním úspěchu přešli Srbové spolu s Řeky do protiofenzívy. Do války se zapojilo Turecko které znovu ovládlo Drinopol. Do války proti Bulharsku se zapojilo i Rumunsko, jehož síly postupovaly na Sofii. Bulharko bylo poraženo a ztratilo rozsáhlá území dobytá v předchozí válce\n\nZa první světové války bojovali Bulhaři na straně Ústředních mocností. Do války vstoupili, aby získali Makedonii. V roce 1915 se Bulharsko podílelo na porážce Srbska. Bulharská 1. armáda zaútočila na jih Srbska. Bulhaři po porážce Srbska obsadili území Makedonie a také oblast kolem města Niš. Válka byla v samotném Bulharsku nepopulární, protože bulharští vojáci bojovali spolu s muslimskými Turky proti křesťanským souvěrcům z ostatních balkánských národů. V roce 1918 Bulhaři kapitulovali a obsazená území vyklidili.\n\nPo prohrané válce muselo Bulharsko silně redukovat ozbrojené sily na pouhých 20 tisíc mužů a nesmělo vlastnit válečné námořnictvo a těžké dělostřelectvo. Bylo mu rovněž zakázáno organizovat branou povinnost.\n\nBěhem druhé světové války Bulharsko bojovalo po boku Německa. Jeho cílem bylo především získat na Srbsku území osídlené Bulharskou většinou, tedy Makedonii. Tohoto cíle země dosáhla, přestože se její vojska nezúčastnila invaze do Sovětského svazu, bulharské námořnictvo se však dostalo do několika střetů se Sovětskou Černomořskou flotilou. Bulharské jednotky bojovaly s různými odbojovými skupinami po celém Balkáně. V roce 1941 vyhlásila bulharská vláda válku Spojeným státům americkým. Toto rozhodnutí vedlo k náletům na Sofii. 5. září 1944 vyhlásil Sovětský svaz Bulharsku válku a jeho jednotky vstoupily na Bulharské území. Následně 8. září se bulharská armáda připojila k Rudé armádě v bojích proti nacistickému Německu.\n\nOd obsazení Bulharska Rudou armádou vládla v zemi komunistická vláda. Roku 1955 vstoupilo Bulharsko do Varšavského paktu. V srpnu roku 1968 se Bulharská armáda podílela na invazi do Československa. Během studené války došlo k několika střetům s řeckou armádou\n\nOd roku 2004 je Bulharsko členem Severoatlantické aliance. Bulharští vojáci se v rámci mezinárodních jednotek zúčastnili války v Iráku.\n\nBulharská armáda se dělí na:\n\n\n"}
{"id": "141860", "url": "https://cs.wikipedia.org/wiki?curid=141860", "title": "Nico Rosberg", "text": "Nico Rosberg\n\nNico Erik Rosberg (nar. 27. června 1985, Wiesbaden, Německo) je bývalý německý pilot Formule 1 a mistr světa z roku 2016. V roce 2005 vyhrál sérii GP2, když hájil barvy týmu ART. Předtím jezdil za tým svého otce ve Formuli 3. Kariéru ukončil v prosinci 2016.\n\nNico Rosberg je synem mistra světa Formule 1 z roku 1982, Kekeho Rosberga, a jeho ženy Siny. Narodil se v německém městě Wiesbaden. Povětšinou ale vyrůstal se svou rodinou v Monaku, kde také dodnes žije. Má německou i finskou státní příslušnost, ve Formuli 1, stejně jako v ostatních šampionátech FIA, reprezentoval Německo, v dřívější době ale reprezentoval Finsko, vlast svého otce.\n\nRosberg mluví plynně německy, anglicky, španělsky, portugalsky, italsky a francouzsky; finsky umí jen trochu, přesto se finštinu dále snaží naučit. Je ženatý, za ženu si vzal dlouholetou přítelkyni Vivian. V roce 2015 se jim narodila dcera Alaia.\n\nRosberg začal na motokárách v roce 1996, ve věku 11 let. Poté se přesunul do Německé Formule BMW v roce 2002, kde také získal titul. Jeho výsledky mu zajistily místo v týmu jeho otce, v evropské sérii Formule 3. Tady závodil až do roku 2004.\n\nV roce 2005 se Rosberg připojil k týmu ART Grand Prix v nově vzniklé sérii GP2. A hned v první sezóně vyhrál mistrovský titul.\n\nKe konci roku 2005 byl Rosberg oficiálně potvrzen jako jezdec Williams pro sezónu 2006. V prvním závodě ve Formuli 1, v Bahrajnu, neměl Rosberg vůz schopný konkurovat těm nejlepším. Problém nastal hned v prvním kole, kdy Rosberg poškodil přední křídlo. I tak ale nakonec skončil na 7. místě, za svým stájovým kolegou Markem Webberem, a dokonce zajel nejrychlejší kolo závodu. Stal se tak nejmladším jezdcem v historii F1, který to dokázal. Ihned se začalo spekulovat, že by v budoucnu mohl jezdit třeba za McLaren.\n\nV Malajsii se kvalifikoval na výborném 3. místě, ale motor Cosworth, použitý kvůli pravidlům již v Bahrajnu, vydržel jen 7 kol. Své další body si Nico Rosberg vyjel až při Grand Prix Evropy, když vytěžil hlavně z poruchy hydrauliky svého stájového kolegy.\n\nZbytek sezóny nebyl příliš vydařený; Rosberg odstoupil z 4 ze 7 závodů a ani v jednom nedokázal bodovat. Nejblíže k bodům měl v Británii, kde skončil pouze o 1 sekundu za osmým Jacquesem Villeneuvem. Celkem tak Nico Rosberg ve své první sezóně nasbíral 4 body, Webber nasbíral jen o 3 body víc. Sezóna tak byla pro celý tým Williams zklamáním.\n\nWilliams přišel v roce 2007 s motory Toyota a také s novým jezdcem, Alexandrem Wurzem. Rosbergův bývalý stájový kolega Mark Webber se přesunul do týmu Red Bull Racing po bok Davida Coultharda. Na začátku testování vypadal motor Toyoty FW29 velice dobře. Rosberg ale zůstával při zemi a řekl, že „v F1 nemůžete naráz skočit z posledních míst na ta první“.\nV sezóně 2007 dokončil Rosberg 7 závodů na bodech. Svůj nejlepší výsledek v kariéře si vyjel v posledním závodě, v Brazílii, kde dojel na 4. místě. V Austrálii, Maďarsku a Turecku skončil na 7. místě a v Itálii a Belgii obsadil 6. příčku. V Kanadě startoval ze 7. místa a nakonec si v závodě o dvě příčky polepšil. Rosberg nedokončil pouhé 3 závody; v Malajsii mu selhala ve 14. kole hydraulika a 5 kol před koncem musel odstoupit v USA. Porucha elektroniky ho zastavila v Japonsku.\nBěhem první půle sezóny 2007 měl více bodů na kontě Wurz, v druhé polovině ho ale Nico Rosberg v poháru jezdců přeskočil. Celkově nasbíral 20 bodů a umístil se na 9. místě.\n\nSezóna 2008 začala pro Nica Rosberga skvěle. Vylepšil si své osobní maximum a dokončil závod v Austrálii na 3. místě, vybojoval své první pódium v kariéře. Malajsie mu ale nevyšla podle jeho představ a skončil až na 14. místě. Bod za 8. místo si připsal v Bahrajnu, ve Španělsku ho ale zradil motor a musel ze závodu odstoupit. V dalších deseti závodech se mu vůbec nedařilo, bodoval jen 2× 8. místem, v Turecku a při Grand Prix Evropy. Chuť si ale spravil při Grand Prix Singapuru, kde poprvé v kariéře dokonce vedl závod, nakonec ale skončil na 2. místě za Fernandem Alonsem. Šanci na vítězství mu vzala hlavně 10sekundová penalizace stop-go, když vjel do boxů při zavřené pitlane kvůli výjezdu safety caru. Ve zbytku sezóny na tento úspěch nenavázal, nebodoval, a celkově skončil na 13. pozici se 17 body.\n\nV sezóně 2009 Rosberg pokračoval s Williamsem a sezóna to byla velice solidní. Celkem bodoval v 11 závodech ze 17 a jen jedinkrát nedokončil závod. Na rozdíl od předešlé sezóny se ani jednou neumístil na stupních vítězů. Jeho nejlepšími výsledky tak byla dvě 4. místa, z Německa a Maďarska. Co do počtu bodů to ale pro něj byla nejvíce povedená sezóna, se ziskem 34,5 bodu se umístil na celkové 7. pozici a výrazně tak zastínil svého týmového kolegu, Kazuki Nakajimu, který za celou sezónu nenasbíral ani jeden bod.\n\nNico Rosberg podepsal 23. listopadu 2009 smlouvu s Mercedesem, jeho týmovým kolegou pak byl 23. prosince oznámen vracející se sedminásobný mistr světa Michael Schumacher. Týmu Williams Nico Rosberg poděkoval za dlouholetou podporu, avšak jako důvod svého odchodu uvedl, že si myslí, že Williams momentálně není schopen vyhrávat závody, které samozřejmě Rosberg vyhrávat chce. Většinu sezóny byl Rosberg lepší než Schumacher, porážel ho i v kvalifikacích, i v závodech. V kvalifikaci na Grand Prix Malajsie skončil 2. Bylo to poprvé, co se dostal do první řady. V samotném závodě dojel na 3. místě. Bylo to první pódium týmu Mercedes od jeho návratu. V následujícím závodě v Číně byl opět 3. Ve zbytku sezóny dojel na pódiu jen jednou, byl 3. v Grand Prix Velké Británie. Ve většině závodů však bodoval a posbíral celkem 142 bodů, které mu zajistily 7. místo v šampionátu.\n\nAčkoliv měl Mercedes poměrně dobré auto, byl v mrtvé zóně. Red Bull, Ferrari a McLaren měli o dost rychlejší auta, zatímco ostatní soupeři pod Mercedesem měli auta mnohem pomalejší. Sezóna, co se týká umístění, moc úspěšná nebyla. Nejlepším umístěním byla dvě 5. místa. Na konci sezóny měl celkem 89 bodů a potřetí v řadě dokončil sezónu na sedmém místě v šampionátu.\n\nPo sedmém místě v kvalifikaci, kdy v prvních dvou částech zajel nejrychlejší časy, obsadil dvanáctou příčku v Grand Prix Austrálie. Po osmé příčce v kvalifikaci na Grand Prix Malajsie skončil třináctý, přestože v průběhu závodu jezdil čtvrtý, propadl se kvůli špatnému stavu pneumatik. V kvalifikaci Grand Prix Číny si vyjel svou první pole position a v závodě své první vítězství. Bylo to první vítězství Mercedesu od roku 1955. V kvalifikaci na GP Bahrajnu skončil pátý, stejné místo obsadil i v závodě, po kterém byl vyšetřován pro své nebezpečné obranné manévry před Alonsem a Hamiltonem. Po startu ze 6. místa dokončil GP Španělska sedmý. Druhou příčku obsadil v kvalifikaci a i v samotné Grand Prix Monaka. Ve zbytku sezóny se už však na pódium nedostal, nejlepším výsledkem bylo 5. místo v Grand Prix Singapuru 2012. Sezónu dokončil na 9. místě s 93 body.\n\nTýmovým kolegou se mu pro rok 2013 stal Lewis Hamilton. V prvním závodě sezóny, Grand Prix Austrálie, musel odstoupit. Během Grand Prix Malajsie byl na 4. místě, když chtěl předjet Hamiltona, ale tým mu to zakázal. V Grand Prix Bahrajnu a Španělska získal pole position, ale dokázal dojet jenom 9., resp. 6. Pole position získal i v Grand Prix Monaka, v tomto závodě však dokázal vyhrát. Znova dokázal vyhrát o dva závody později, v Grand Prix Velké Británie. Další velké ceny byl Rosberg velmi rychlý v kvalifikacích, v závodech však často na nejlepší vozy nestačil, i tak ale pravidelně bodoval, např. ziskem dvou čtvrtých míst. V Grand Prix Indie dojel 2., v následující Grand Prix Abu Zabí 3. Rosberg zakončil sezónu dvěma silnými kvalifikacemi a 9. a 5. místem. Skončil na celkovém 6. místě v šampionátu s 171 body, Hamilton měl o 18 více.\n\nRosberg vyhrál hned v prvním závodě, Grand Prix Austrálie. Ačkoliv Hamilton nedojel, bylo již po tomto závodě jasné, že Mercedesy jsou o třídu lepší než soupeři. Následující čtyři závody dojel Rosberg 2., vždy za Hamiltonem, který všechny závody vyhrál. Rosberg znova vyhrál až při Grand Prix Monaka, druhý rok v řadě na tomto okruhu. V Grand Prix Kanady postihly oba Mercedesy problémy s brzdami. Hamilton odstoupil a Rosberg dojel 2. za Danielem Ricciardem v Red Bullu, Byl to první závod v sezóně, který nevyhrál ani jeden z Mercedesů. Rosberg pak vyhrál Grand Prix Rakouska a vedl v Grand Prix Velké Británie, avšak selhala mu převodovka. Další závod, Grand Prix Německa, vyhrál. Dalších sedm závodů však vyhrát nedokázal, většinu však dojel na 2. místě, první byli dvakrát Ricciardo a pětkrát Hamilton. Tuto sérii bez vítězství ukončil až při Grand Prix Brazílie. Do posledního závodu sezóny, Grand Prix Abu Zabí, odstartoval se ztrátou 17 bodů a šancí vyhrát titul, protože za poslední závod se v roce 2014 udělovalo dvojnásobek bodů. Porouchalo se mu však auto, zatímco Hamilton vyhrál jak závod, tak i titul mistra světa. Rosberg dokončil sezónu s 5 výhrami a 317 body.\n\nVstup do sezóny se Rosbergovi moc nepovedl, když s opět dominantním Mercedesem nedokázal vyhrát ani jednu z prvních čtyř velkých cen. Dvakrát dojel druhý a dvakrát třetí. Jeho týmový kolega a největší rival Hamilton vyhrál tři z těchto závodů. Grand Prix Malajsie vyhrál Sebastian Vettel ve Ferrari. Rosberg však vyhrál pátý závod sezóny ve Španělsku a následně vyhrál i v Monaku. V Monaku vyhrál již třetím rokem v řadě, což před ním dokázali jenom Graham Hill, Alain Prost a Ayrton Senna. Poté dojel druhý v Kanadě a opět vyhrál při Grand Prix Rakouska. V dalším závodě, Grand Prix Velké Británie, dojel opět druhý za vítězným Hamiltonem. V Maďarsku jezdil na druhém místě, kolidoval však s Danielem Ricciardem a dojel až osmý. V Belgii skončil opět 2., až za Hamiltonem. Během Grand Prix Itálie se mu porouchal motor, zatímco Hamilton opět vyhrál. Po tomto závodě ztrácel na Hamiltona už 53 bodů. Následně v Singapuru dojel 4. V kvalifikaci na další závod sezóny, Grand Prix Japonska, zajel pole position a započal sérii prvních míst v kvalifikaci, která trvala až do konce roku (6 závodů). Ovšem v samotném závodě dojel druhý, když se před něj během závodu dostal Hamilton. V Rusku musel odstoupit kvůli poruše a Hamilton opět vyhrál. Do Grand Prix USA šel se ztrátou 73 bodů na v šampionátu prvního Hamiltona. Touto dobou byl Rosberg v šampionátu až třetí, když se před něj dostal Vettel, který ztrácel na Hamiltona 66 bodů. Rosberg musel v závodě vyhrát, aby zabránil Hamiltonovi vyhrát titul již při této velké ceně. Rosberg do závodu odstartoval z 1. místa, jenže hned v první zatáčce ho kontroverzně předjel Hamilton a Rosberg se propadl až na páté místo. Rosberg se však opět dokázal postupně dostat na 1. místo. Jenže v závěrečné fázi závodu chyboval a propadl se na druhé místo. Hamilton tedy vyhrál závod i celý šampionát. Rosberg poté vyhrál všechny 3 zbývající velké ceny, konkrétně Grand Prix Mexika, Grand Prix Brazílie a Grand Prix Abu Zabí. V šampionátu skončil druhý, s 322 body (59 bodů méně, než Hamilton).\n\nSezóna začala pro Rosberga dobře, když se kvalifikoval druhý na Grand Prix Austrálie. Hned po startu jej však předjela obě Ferrari Vettela a Räikkönena, avšak předjel Hamiltona. Závod nakonec po strategické chybě Ferrari vyhrál. V dalším závodě v Bahrajnu opět vyhrál. V Číně zajel pole position, zatímco jeho týmový kolega Hamilton startoval poslední. Rosberg pole position využil a třetí závod v řadě vyhrál. V Rusku opět startoval první a počtvrté v řadě vyhrál. Bylo to také jeho první Grand Slam vítězství (vedl každé kolo od startu do konce). Po tomto závodě měl Rosberg maximum možných bodů, 100, a vedl o 43 bodů nad Hamiltonem. V kvalifikaci na Grand Prix Španělska byl druhý, jenže hned v prvním kole závodu se spolu s Hamiltonem střetli a oba museli odstoupit. Do Grand Prix Monaka se kvalifikoval na druhém místě. Šlo o první závod sezóny, kde z prvního místa nestartoval jezdec Mercedesu. Jenže Rosberg byl během závodu v dešti velmi pomalý. Dokonce před sebe musel pustit Hamiltona, který nakonec závod vyhrál. Rosberg se po pitstopu zasekl na 6. místě a v posledním kole ho ještě předjel Nico Hulkenberg. Rosberg tedy dojel až sedmý, a tím byla ukončena jeho vítězná série v Monaku. Do Grand Prix Kanady startoval ze druhé pozice. Start se nepovedl jemu ani vedle něho stojícímu Hamiltonovi. Oba dva předjel Vettel a když se Rosberg snažil dostat před Hamiltona, tak byl v první zatáčce vytlačen mimo trať. Propadl se až na 10. místo, závod dokončil na 5. místě. V kvalifikaci na Grand Prix Evropy v ázerbájdžánském hlavním městě Baku získal pole position. Hamilton se ho snažil ohrozit, ale při nájezdu do zatáčky si ve třetí části kvalifikace ulomil zavěšení pravého předního kola. Rosberg si start ohlídal a celý závod si udržoval náskok před svými konkurenty. Závod vyhrál stylem start-cíl s náskokem 16 sekund na druhého Vettela. V pořadí šampionátu Hamiltonovi odskočil na 24 bodů. V dalším průběhu sezony se mu podařilo vyhrát ve Velkých cenách Belgie, Itálie a v Singapuru. Zlomovým okamžikem sezóny se ukázala být GP Malajsie, která se jela jako šestý závod od konce. V první zatáčce do Rosberga narazil Sebastian Vettel s Ferrari a roztočil Rosbergův Mercedes. Ten sice mohl pokračovat, ale musel se probíjet dopředu skrz celé pole. Nakonec dojel třetí. I tohle umístění pro něj nakonec mělo „cenu zlata“, protože jeho týmovému kolegovi a rivalovi v boji o titul Lewisi Hamiltonovi vzplál motor, když kroužil na prvním místě. Další GP v pořadí, Velkou cenu Japonska Rosberg vyhrál, kdy na Hamiltona najel dalších 10 mistrovských bodů. V této části sezony Rosberg vedl před Hamiltonem již o 33 bodů. V této chvíli Rosbergovi stačilo neriskovat a hlídat si druhá místa ve všech zbývajících závodech. A přesně to Rosberg dělal. Drama mohla přinést ještě Velká cena Brazílie, předposlední závod sezony. V den závodu se na okruh sneslo velké množství deště, závod byl několikrát zastaven a znovu odstartován. Rosberg nikdy nebyl fanouškem jízdy na mokru, ale i tady se mu podařilo držet se plánu a dojel druhý.\n\nV posledním závodu sezony, GP Abú Dhabí, stačilo díky bodovému náskoku Rosbergovi dojet na jakémkoli místě na stupních vítězů aniž by se musel ohlížet, jak dojede Hamilton. Toho si byl Brit dobře vědom a v závodu se snažil Rosberga brzdit, aby tak dal šanci dalším pilotům Němce dojet a předjet. Tato taktika však Hamiltonovi nevyšla, Rosberg dojel na druhém místě a získal první místo v Mistroství světa jezdců. Byl to jeho první titul Mistra světa Formule 1 a navázal tak na úspěch svého otce Keke Rosberga, který se stal šampionem v roce 1982. Pět dní po vítězném závodě šokoval motoristický svět okamžitým ukončením kariéry.\n\nNico Rosberg se tak stal 33. mistrem světa, třetím Němcem, který vyhrál titul ve F1 a prvním německým mistrem světa v německém voze.\n\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "141862", "url": "https://cs.wikipedia.org/wiki?curid=141862", "title": "Daikatana", "text": "Daikatana\n\nDaikatana je 3D akční počítačová hra vytvořená společností Ion Storm a vydána Eidos Interactive. Byla vyvíjena pod vedením Johna Romera a byla vydána 14. dubna 2000 pro Windows. Hra byla portována na Nintendo 64 a Game Boy Color. Měla být též dostupná pro PlayStation, ale vývoj této verze byl zrušen.\n\nPůvodní design hry byl v hrubých rysech hotov v březnu 1997, kdy se očekávalo, že dalších 7 měsíců bude potřeba pro dokončení hry. Její vydání se tak očekávalo na Vánoce 1997. Hra byla vytvořena na Quake enginu a byla poprvé představena na veletrhu E3 v červnu 1997. Ve stejný čas společnost id Software představila nový Quake II engine, který původní engine jasně převyšoval. John Romero se tedy rozhodl zrušit původní termín vydání a převést Daikatanu na Quake II engine. Nový datum vydání byl stanoven na březen 1998.\n\nTým vývojářů Daikatany si tedy licencoval Quake II engine, ale vzápětí zjistil, že přechod na něj nebude tak snadný, jak si představovali. Práce na přechodu byla sice náročná, ale ta sama by neoddálila vydání Daikatany v roce 1998. Situace ve firmě však byla demoralizující, což se naplno projevilo v listopadu 1998, kdy tým vývojářů Daikatany opustilo 12 lidí. V týmu tak zůstal prakticky jen sám John Romero a vydání v roce 1998 bylo nereálné.\n\nDemoverze hry se nakonec objevila v březnu 1999, ale byla značně chybová. Další demoverze na veletrh E3 se též nezdařila. Mezitím společnost Eidos Interactive získala v Ion Storm majoritu a očekávalo se vydání hry o Vánocích 1999. Toto datum se též nepodařilo dodržet a hra byla nakonec vydána až v dubnu 2000.\n\nHra je považována za jeden z největších nezdarů v oblasti počítačových her.\n"}
{"id": "141868", "url": "https://cs.wikipedia.org/wiki?curid=141868", "title": "Květen (rozcestník)", "text": "Květen (rozcestník)\n\nSlovo květen může označovat:\n\n"}
{"id": "141875", "url": "https://cs.wikipedia.org/wiki?curid=141875", "title": "Julius Streicher", "text": "Julius Streicher\n\nJulius Streicher (12. února 1885 Fleinhausen – 16. října 1946 Norimberk) byl německý nacistický politik. Především je však znám jako vydavatel silně antisemitského plátku Der Stürmer.\nJulius Streicher se narodil jako deváté dítě svých rodičů. Až do počátku první světové války pracoval jako učitel na základní škole. V roce 1913 se oženil s Kunigunde Rothovou, se kterou měl později dva syny. V roce 1914 vstoupil do německé armády, aktivně se zúčastnil první světové války a byl vyznamenán železným křížem 1. třídy.\n\nZaložil Německou sociální stranu (\"Deutsche Soziale Partei\"). Ta ale nezískala významný vliv a tak ji opustil a v roce 1922 vstoupil do NSDAP. Založil její místní organizaci v Norimberku. Již následujícího roku se zúčastnil Pivnicového puče, po kterém byl vyhozen z místa učitele. V roce 1923 začal též vydávat noviny Der Stürmer, jejichž obsah tvořily z velké části antisemitské texty a kresby. V roce 1934 vydal prostřednictví \"Sturmer Verlag\" karikaturní sešit \"Juden stellen sich vor\".\n\nPo nástupu Hitlera k moci se stal Streicher franckým gauleiterem. Již ke konci 30. let se však Streicher dostal do sporu s několika vysoce postavenými představiteli NSDAP, zvláště pak s Rudolfem Hessem a Hermannem Göringem. O Göringově dceři nechal vypustit fámu, že se narodila pomocí umělého oplodnění, samotného Göringa měl označit za impotenta. Göring poté postavil Hitlera před otázku, zda si vybrat jeho nebo Streichera. Hitler se nakonec velmi nerad rozhodl pro Göringa a Streichera v roce 1940 sesadil ze všech funkcí. Během druhé světové války neměl s výjimkou vydávání svého časopisu ve straně již výraznější vliv a byl v domácím vězení v Norimberku.\n\nPo válce byl zatčen a v Norimberského procesu odsouzen k trestu smrti. Byl shledám vinným ve čtvrtém bodě obžaloby, tj. za zločiny proti lidskosti. Těch se měl dopouštět vydáváním svého antisemitského plátku. Během procesu prohlásil: \"„Tento proces je triumfem světového židovstva.“\"\n\nNa základě rozsudku byl 16. října 1946 oběšen.\n\n"}
{"id": "141876", "url": "https://cs.wikipedia.org/wiki?curid=141876", "title": "Květen (literární skupina)", "text": "Květen (literární skupina)\n\nKvěten byla literární skupina (její členové byli nazýváni „květňáci“), která se v 50. letech 20. století seskupila kolem časopisu Květen. Nejvýznamnější byli především v 2. polovině 50. let. Jejich literatura byla tím zvláštní, že nebyla zpolitizovaná (většina literatury za komunismu sloužila režimu). Zabývali se tzv. poezií všedního dne – ve zcela běžných věcech nacházeli náměty a motivaci (díla však nebyla popisná, ale přemýšlivá), zpracovávali na první pohled nepatrné souvislosti, konkrétní skutečnosti viděné zdola. Navazovali na Wolkera. Odmítali povrchní rétoriku poúnorové literatury. Program všedního dne byl blízký italskému neorealismu. Záměrně používali uvolněný verš, často přímo verš volný. Vyhýbali se často rýmům, používali více podstatná jména a slovesa.\n\nV závorkách jsou uvedena významná díla:\n"}
{"id": "141877", "url": "https://cs.wikipedia.org/wiki?curid=141877", "title": "Oldřich ze Znojma", "text": "Oldřich ze Znojma\n\nOldřich ze Znojma († po roce 1433) byl husitský kněz, bakalář svobodných umění, teolog sirotčí strany.\n\nPocházel ze Znojma, z čehož někteří badatelé vyvozují, že byl německé národnosti. Není to však jisté: i když bylo Znojmo v té době převážně německé, nelze jen z tohoto faktu odvozovat Oldřichovu národnost. Studoval na artistické fakultě pražské univerzity a stal se bakalářem svobodných umění. Působil pak jako farář v husitské Čáslavi. \n\nByl zástupcem východočeských sirotků v husitské delegaci na basilejský koncil. Na koncilu byl jedním ze čtyř hlavních řečníků (společně s Janem Rokycanou, Mikulášem Biskupcem z Pelhřimova a Petrem Paynem). Byl vybrán pro obhajobu artikulu o svobodném kázání slova božího. Prokop Holý chtěl na koncilu svěřit obhajobu tohoto artikulu chrudimskému faráři Martinu Lupáčovi, ale protože by měl málo času na přípravu, byl potvrzen již dříve vybraný Oldřich. Svého úkolu se zhostil se ctí a byl rovnocenným partnerem svých zkušenějších přátel. Jeho oponentem byl německý dominikán a inkvizitor Heinrich Kalteisen. Oldřich zdůraznil, že zvěst a poselství Písma svatého mají přednost před povinností kněze, kterou mu předkládají jeho nadřízení. Ve své řeči obratně použil část kázání, kterou měl pro svou obhajobu připravenou Jan Hus, jenž ji už na kostnickém koncilu nestihl pronést.\n\n\n \n"}
{"id": "141884", "url": "https://cs.wikipedia.org/wiki?curid=141884", "title": "Der Stürmer", "text": "Der Stürmer\n\nDer Stürmer byl nacistický týdeník vydávaný Juliem Streicherem od 20. dubna 1923 do doby před koncem druhé světové války. Poslední číslo vyšlo 22. února 1945. Krátkou přestávku ve vydávání představovalo období trvání Letních olympijských her v roce 1936.\n\nNa rozdíl od oficiálních stranických novin NSDAP \"Völkischer Beobachter\" měl Der Stürmer daleko bulvárnější charakter. Byl výrazně antisemitský, antikatolický a antikapitalistický, některé v něm zveřejňované materiály bývají označovány za až pornografické. Der Stürmer byl zaměřen na široký okruh čtenářů, zejména pak na nižší společenské třídy.\n\nTýdeník byl distribuován i mezi německé obyvatelstvo do Argentiny, Brazílie, Kanady či USA.\n\nVe spodní části titulní strany každého čísla bylo vždy tučně motto \"Die Juden sind unser Unglück!\" (\"Židé jsou naše neštěstí\"), vytvořené Heinrichem von Treitschke koncem 19. století. V záhlaví stálo \"Deutsches Wochenblatt zum Kampfe um die Wahrheit\" (\"Německý týdeník v boji za pravdu\").\n\nZa vydávání těchto novin byl jejich vydavatel Julius Streicher odsouzen během Norimberského procesu k trestu smrti a popraven.\n"}
