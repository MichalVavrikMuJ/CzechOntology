{"id": "90421", "url": "https://cs.wikipedia.org/wiki?curid=90421", "title": "GNU Privacy Guard", "text": "GNU Privacy Guard\n\nGNU Privacy Guard (GnuPG nebo GPG) je svobodná alternativa k PGP a kryptografický software, vydaný pod GNU General Public License. Je součástí projektu GNU, který v současnosti spravuje Free Software Foundation a získal velké dotace od německé vlády. GPG kompletně odpovídá standardu IETF pro OpenPGP. Současné verze PGP (a Veridis Filecrypt) spolupracují s GPG a dalšími OpenPGP-kompatibilními systémy. Ačkoliv některé starší verze PGP jsou také schopny spolupracovat, nepodporují všechny výhody novějšího software, v tom případě je nutné vědět o těchto nekompatibilitách a vyhnout se jim. Nyní GnuPG používá kryptografický standard .\n\nAčkoliv základní program GnuPG využívá textové rozhraní, existují různé nádstavby využívající GUI. Podpora pro GnuPG byla integrována například do KMail a Evolution, grafických e-mailových klientů zahrnutých v KDE a GNOME, nejoblíbenějších Linuxových prostředí pracovní plochy. Existují i grafické nádstavby Seahorse pro GNOME a KGPG pro KDE. Co se týče Mac OS X, Mac GPG projekt poskytuje množství front-endů v Aqua pro integraci šifrování a uchovávání klíčů, dále poskytuje i instalace GnuPG prostřednictvím instalačních balíčků. Mimo to instalátor GPGTools nainstaluje všechny související OpenPGP aplikace (GPG Keychain Access), pluginy (GPGMail) a závislosti (MacPGP), aby bylo umožněno šifrování založené na GnuPG. Instant messaging aplikace Psi a Fire jsou schopny automaticky zabezpečit zprávy, pokud je GnuPG nainstalován a nastaven. Webový software jako je například Horde jej také používá. Multiplatformní plugin Enigmail poskytuje podporu GnuPG pro Thunderbird a SeaMonkey. Podobně Enigform poskytuje podporu GnuPG pro Firefox. Vývoj FireGPG byl ukončen 7. června 2010.\n\nV roce 2005 vydali G10 Code a Intervation Gpg4win softwarovou sadu, obsahující GnuPG pro Windows, WinPT, Gnu Privacy Assistant a GnuPG pluginy pro Windows Explorer a Outlook. Tyto nástroje jsou zabaleny ve standardním Windows instalátoru, čímž se zjednodušuje instalace a použití GnuPG v systémech Windows.\n\nGnuPG šifruje zprávy pomocí páru asymetrických klíčů generovaných uživatelem GnuPG. Vzniklé veřejné klíče mohou být rozšířeny mezi ostatní uživatele různými způsoby, jako jsou například Internetové klíčové servery. Klíče se vždy musí rozšiřovat opatrně, aby nedošlo k záměně identity vlastníka klíče, při které se vlastník vydává za jinou osobu aby získal zašifrované informace. Je možné přidat kryptografický digitální podpis do zprávy, aby bylo možné ověřit zda nebyla korespondence upravena, nebo jestli je odesílatel ten za koho se vydává.\n\nGnuPG také podporuje symetrické šifrovací algoritmy. Ve výchozím nastavení GnuPG používá symetrický algoritmus CAST5.\n\nGnuPG nepoužívá patentovaný nebo jinak omezený software či algoritmy, jako je například IDEA používaná v PGP. (Ve skutečnosti je možné použít algoritmus IDEA v GnuPG za předpokladu, že si na to stáhnete plugin, nicméně je možné, že bude třeba zakoupit licenci v zemích, ve kterých je IDEA patentována.) Místo toho GnuPG používá množství jiných nepatentovaných algoritmů jako například:\n\nGnuPG je hybridní šifrovací software, který používá kombinaci konvenční symetrické kryptografie pro rychlost a asymetrické kryptografie pro usnadněni bezpečné výměny klíčů, typicky použitím veřejného klíče příjemce k zašifrování symetrického klíče, který je použit jen jednou. Tento způsob provedení je součástí standardu OpenPGP a je součástí PGP od první verze.\n\n\n"}
{"id": "90424", "url": "https://cs.wikipedia.org/wiki?curid=90424", "title": "Perseus Makedonský", "text": "Perseus Makedonský\n\nPerseus (212 př. n. l. – kolem 165 př. n. l.) byl v letech 179 až 168 př. n. l. posledním makedonským králem.\nNarodil se v roce 212 př. n. l. jako syn Filipa V. V mládí se zúčastnil druhé makedonské války proti Římanům. Svého Římu nakloněného bratra Démétria nechal s otcovým souhlasem odstranit jedem. Perseus se pokusil obnovit makedonskou hegemonii v Řecku, která vzala za své poté, co byl jeho otec Filip V. poražen v bitvě u Kynoskefal. Zpočátku byla Perseova politika úspěšná: pokračoval ve válečných přípravách, učiněných ještě za života jeho otce, a spojil se s demokratickými silami v Řecku, s Rhodem a také s vládci seleukovské říše a bithýnského království.\n\nVzrůst jeho moci však vyprovokoval Římany. Římské diplomacii se s pomocí pergamského krále Eumena II. nakonec podařilo Persea mezinárodně izolovat. Když proti němu Římané v roce 171 př. n. l. zahájili třetí makedonskou válku, většina jeho řeckých spojenců od něho odpadla. Zpočátku byl úspěšný na moři proti Pergamu a ve spojení s Ilýrií dokonce porazil Římany u Sykurionu v Thesálii. Nicméně 22. června 168 př. n. l. byl zničujícím způsobem poražen v bitvě u Pydny Luciem Aemiliem Paullem. Římská legie se tak opět prosadila proti makedonské falanze. Perseus byl později veden během Paullova triumfu Římem a roku 165 př. n. l. zemřel v římském zajetí. Jeho porážka znamenala fakticky konec vojensky organizovaného odporu Helénů proti Římu. Makedonský královský rod Antigonovců byl odstraněn a samotná Makedonie byla rozdělena do čtyř nezávislých a Římu přátelských států. V roce 149 př. n. l. se jistý Andriskos prohlásil za Perseova syna a krále Makedonie. Již o rok později byl ale Římany přemožen, načež se Makedonie stala oficiálně římskou provincií.\n\n\n\n"}
{"id": "90429", "url": "https://cs.wikipedia.org/wiki?curid=90429", "title": "Nezařazení", "text": "Nezařazení\n\nNezařazení – často je také používáno () – je zkrácené ale běžné označení pro nezařazené poslance v žádné ze skupin (frakcí) Evropského parlamentu.\n\nV Evropském parlamentu je aktuálně celkem 15 poslanců nezařazených.\n\n\n"}
{"id": "90433", "url": "https://cs.wikipedia.org/wiki?curid=90433", "title": "Uhličitan hořečnatý", "text": "Uhličitan hořečnatý\n\nUhličitan hořečnatý (MgCO) je bílá práškovitá látka, nerozpustná ve vodě, v kyselinách a nerozpustná v hydroxidech. Při rozpouštění uhličitanu hořečnatého v kyselinách vznikají hořečnaté soli, oxid uhličitý a voda.\n\nV přírodě se uhličitan hořečnatý vyskytuje jako nerost magnezit (MgCO), který vzniká na hydrotermálních žilách, v přeměněných horninách a usazeninách. Nebo jako podvojný uhličitan – uhličitan hořečnato-vápenatý neboli dolomit (CaMg(CO)).\n\nPřidává se do průmyslových hnojiv jako složka dodávající rostlinám potřebný hořčík pro růst a zdárný vývoj.\n\nZásaditý uhličitan hořečnatý (4 MgCO·Mg(OH)·4 HO) se také používá ve sportu pod názvem magnesium. Například gymnastika, vzpírání, atletika a horolezectví jsou sporty, kde si jemným práškem uhličitanu hořečnatého pokrývají sportovci ruce pro lepší uchopení některých nářadí. Funguje jako dobrý pohlcovač vlhkosti.\n\nUhličitan hořečnatý se také používá jako přísada do potravin pod označením E504. Používá se především jako stabilizátor nebo jako plnidlo do žvýkaček a cukrovinek. \n"}
{"id": "90437", "url": "https://cs.wikipedia.org/wiki?curid=90437", "title": "Luxmetr", "text": "Luxmetr\n\nLuxmetr je měřicí přístroj k měření osvětlenosti.\n\nLuxmetry se skládají z přijímače s fotočlánkem a z měřicího a vyhodnocovacího systému. Konstrukce luxmetrů bývá různá a souvisí s metodou měření fotoproudu a principem samotného fotočlánku. Obvykle je měřen fotoproud vhodným obvodem s operačním zesilovačem.\n\nTechnickým zdokonalováním fotometru se zabýval rakouský chemik a vynálezce Josef Maria Eder. Pokoušel se do vývoje fotografických procesů zavádět vědecké metody. Zvláště využíval metody spektroskopie a vymyslel několik nových nástrojů včetně \"Eder-Hechtova neutrálního klínového fotometru\" (s Walterem Hechtem (1896 - 1960)) Jeho dalším vynálezem byl \"rtuťovo oxalátový fotometr\", což byl chemický fotometr pro měření intenzity UV záření. Poté, co bylo zveřejněno působení rentgenových paprsků na filmový materiál, začal Eder pracovat na výzkumu vylepšení citlivosti fotografického materiálu na rentgen. V roce 1895 získal Liebenovu cenu a v roce 1930 se stal členem Rakouské akademie věd. Eder založil Institut pro fotografii a reprodukční techniky (dnes Höhere Graphische Bundes- Lehr- und Versuchsanstalt).\n\nPodle stupně přesnosti se luxmetry dělí na:\n\n"}
{"id": "90439", "url": "https://cs.wikipedia.org/wiki?curid=90439", "title": "Big Ben", "text": "Big Ben\n\nBig Ben je hovorové označení používané pro hodinovou věž, která je součástí budovy Westminsterského paláce na břehu Temže v Londýně a neformální pojmenování Velkého zvonu. Věž se tyčí nad severovýchodní částí paláce, ve kterém zasedá britský parlament.\n\nJméno Big Ben se téměř všeobecně používá pro celou hodinovou věž. Ve skutečnosti je Big Ben pouze přezdívka hlavního a největšího zvonu ve věži, který odbíjí celou hodinu (oficiální jméno tohoto zvonu je \"Great Bell\"). Podle jednoho z několika výkladů je zvon pojmenován po hlavním staviteli siru Benjaminu Hallovi, podle jiné verze je pojmenován po nejtěžším zápasníku své doby Benjaminu Cauntovi.\n\nPro věž je také občas používán název \"St Stephen's Tower\", i když toto označení nepoužívají zaměstnanci Westminsterského paláce. Toto jméno zřejmě pochází z názvu západního křídla Westminsterského paláce – \"St Stephen's Hall\", které je používáno jako vstup pro návštěvníky a lobbisty. V souvislosti s šedesátým výročím vlády Alžběty II. byla věž oficiálně přejmenována na \"\".\n\nVěž byla postavena podle návrhu Charlese Barryho při rekonstrukci po požáru původního Westminsterského paláce, který vypukl 16. října 1834. Věž je navržena ve viktoriánsko-gotickém stylu a je vysoká 96,3 m (315 ft).\n\nVěž až do výšky 61 m je postavená z cihel zpevněných kamenem. Další část věže je zpevněna ocelovou konstrukcí. Základy věže tvoří betonové těleso tloušťky 3 m o rozměrech 15 * 15 m a dosahují hloubky 7 m pod povrch. Hmotnost věže se odhaduje na 8 667 tun. Čtyři hodinové ciferníky se nacházejí ve výšce 55 m nad zemí.\n\nVlivem půdních podmínek v době stavby věže se tato naklání asi o 220 mm na severozápad. Vlivem termálního efektu také osciluje o několik milimetrů ročně ve směru východ – západ .\n\nHodiny na věži byly ve své době největšími hodinami světa a jsou schopny odbít první úder každou celou hodinu s přesností jedné sekundy. Mechanismus hodin byl dokončen roku 1854, ale vlastní věž byla dokončena až několik let poté.\n\nVzhled hodinových ciferníků je dílem Augusta Pugina. Jsou tvořeny kovovou konstrukcí nesoucí 312 kusů opálového skla podobného obarvenému oknu. Některé skleněné kusy mohou být odejmuty pro případ opravy ručiček. Na spodní straně ciferníku je latinský nápis \"DOMINE SALVAM FAC REGINAM NOSTRAM VICTORIAM PRIMAM\", který v překladu znamená \"Pane, ochraňuj naši královnu Viktorii I.\"\n\nJménem Big Ben byl nazván šestnáctitunový zvon, odlitý roku 1856. Vzhledem k tomu, že věž ještě nebyla dokončena, byl umístěn v \"New Palace Yard\" ale vlivem úderů srdce zvonu popraskal. Poté byl znovu odlit zvon o hmotnosti 13,8 tun a ten je používán dodnes. Nový zvon byl instalován na věž roku 1858 spolu s dalšími menšími zvony.\n7. září 1859 byly hodiny plně zprovozněny. O necelý měsíc později zvon znovu popraskal vlivem opakovaných úderů srdce zvonu (stejného, jež poškodilo původní zvon). Po další dva roky plnil jeho funkci největší z ostatních zvonů. Poté byl Big Ben otočen, takže srdce nenaráželo na poškozenou část a od roku 1862 byl znovu používán.\n\nZvon má hmotnost 13,762 t, původně byl naladěn na tón \"E\" a srdce zvonu má hmotnost 203 kg. Doba mezi jednotlivými údery zvonu je 5 sekund. Je běžným omylem, že je považován za nejtěžší zvon Velké Británie ale ve skutečnosti je třetí nejtěžší po \"Great Paul\" v katedrále svatého Pavla v Londýně s hmotností 17,002 t a \"Great George\" v Liverpoolské katedrále s hmotností 15,013 tun.\n\nPůvodní zvon měl mít hmotnost 14 t a srdce zvonu mělo mít hmotnost 300 kg. Zvon vyrobila společnost \"John Warner and Sons\" v \"Stockton-on-Tees \" roku 1856 s hmotností 16 tun Ten popraskal když byl zkoušen na \"Palace Yard\". Zakázka na odlití nového zvonu byla zadána společnosti \"Whitechapel Bell Foundry\", která znovu odlila zvon o hmotnosti 13.8 t. Ten také poté co byl používán necelý měsíc popraskal ale pootočením vůči srdci o 90° a úpravou srdce na hmotnost 200 kg bylo dosaženo možnosti dalšího používání. Prasklina byla zaplněna a otočení zvonu způsobilo, že zvon původně laděný na tón \"E\" nezní v čistém tónu.\n\nSpolu s tímto zvonem obsahuje zvonice ještě další čtyři zvony, které ohlašují čtvrtiny hodin.\n\nHodiny jsou pověstné svou spolehlivostí. Ta je dána schopnostmi jejich tvůrce, amatérského hodináře Edmund Becketta Denisona. Hodiny byly podle jeho návrhu vyrobeny hodinářem Edwardem Johnem Dentem ještě dříve, než byla dokončena věž samotná. Denison tak měl dostatek času na experimentování a seřizování hodin. Krokové ústrojí hodin poskytuje dokonalé oddělení mezi kyvadlem a hodinovým mechanismem. To spolu s uzavřením ve schránce odolné proti působení větru a jiných povětrnostních podmínek umožňuje trvalou přesnost hodinového mechanismu.\n\nHodiny si uchovaly svou přesnost navzdory bombardování v průběhu druhé světové války.\n\nNa nový rok 1962 se v důsledku hustého sněžení zpomalily a odbily půlnoc o 10 minut později.\n\nPrvní velký výpadek postihl hodiny v roce 1976. Bicí mechanismus se poškodil vlivem kazu kovového materiálu 5. srpna 1976 a byl znovu zprovozněn 9. května 1977.\n\nHodiny se zastavily 30. dubna 1977 den před všeobecnými volbami a znovu o tři týdny později.\n\nV pátek 27. května 2005 se hodiny na 90 minut zastavily, zřejmě vlivem velkého horka (teplota v Londýně dosáhla 31.8 °C).\n\n29. října 2005 byla činnost hodin asi na 33 hodin zastavena z důvodu opravy. Byl to nejdelší interval nefunkčnosti hodin za posledních 22 let.\n\n\n"}
{"id": "90440", "url": "https://cs.wikipedia.org/wiki?curid=90440", "title": "Seznam operet", "text": "Seznam operet\n\nSeznam názvů operet podle abecedy.\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n\n\"Nahoru\"\n\n"}
{"id": "90441", "url": "https://cs.wikipedia.org/wiki?curid=90441", "title": "Lányové", "text": "Lányové\n\nLányové (Lányi, Lány, Láni) jsou starým uherským šlechtickým rodem. Podle pověsti jejich původ sahá až do 9. století k maďarskému vojvodovi Ondovi. Jednotlivé větve rodu však byly povýšeny do šlechtického stavu dědičně až během 17. století. Do Čech pak rod přišel na počátku 19. století. Lányové se řadí mezi jednu z nejvýznamnějších rodin spojených s evangelickou církví na území dnešního Slovenska a Čech.\n\n\n\n"}
{"id": "90444", "url": "https://cs.wikipedia.org/wiki?curid=90444", "title": "RKS Topolná", "text": "RKS Topolná\n\nRKS Topolná je dlouhovlnný vysílač sloužící k rozhlasovému vysílání, sestávající ze dvou stožárů umístěných u obce Topolná v okrese Uherské Hradiště. Každý ze stožárů je 270 m vysoký (bez výsuvné části stožáru 257 m) a je opatřen vysílači schopnými až výkonu 1500 kW (v roce 1994 došlo ke snížení vysílacího výkonu jen na jeden vysílač, 650 kW). RKS Topolná je v provozu již od roku 1951. Za období komunistické totality sloužila vodní elektrárna Spytihněv jako záložní zdroj energie pro tento vysílač, v případě celostátního výpadku. V současné době je z tohoto vysílače šířen program stanice Český rozhlas 1 Radiožurnál na frekvenci 270 kHz. Za normálních okolností vysílač pracuje ve všední dny od 5.00 do 23.59 hodin a v sobotu a v neděli od 6.00 do 23.59.\n\nVysílač je taktéž součástí systému RADIO-HELP, kdy zprostředkovává přenos informací v mimořádných situacích. Pro tyto účely je do stávajícího analogového dlouhovlnného vysílání rozhlasového vysílače, superponován digitální signál formátu HD Radio.\n\nZ důvodů finančních úspor rozhodl Český rozhlas, že o půlnoci z 28. února na 1. března 2014 bude vysílání ukončeno. K tomu nakonec nedošlo a namísto toho byl vysílač pouze vyměněn za nový s menším dosahem, pracující s výkonem 50 kW. Možnost takovéto dohody s Českými Radiokomunikacemi nastínil již 13. února 2014 v pořadu Radiožurnálu generální ředitel Českého rozhlasu Peter Duhan. \n\n"}
{"id": "90451", "url": "https://cs.wikipedia.org/wiki?curid=90451", "title": "Loděnice (okres Beroun)", "text": "Loděnice (okres Beroun)\n\nLoděnice je obec v okrese Beroun, asi 8 km severovýchodně od Berouna. Leží v Křivoklátské vrchovině, na 10. kilometru dálnice D5 z Prahy do Plzně, v údolí, kterým protéká stejnojmenný potok, který všichni místní nazývají Kačák.\n\nObec leží v nadmořské výšce 257 m, má rozlohu 556 ha a žije zde obyvatel.\n\nPrvní písemná zmínka o obci pochází ze záznamu o bitvě o český trůn, kterou 23. ledna 1179 svedli v blízkosti obce Soběslav II. a Bedřich.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Loděnice u Berouna \"(1500 obyvatel, poštovní úřad, telegrafní úřad, telefonní úřad, četnická stanice, katol. kostel)\" byly v roce 1932 evidovány tyto živnosti a obchody: 2 lékaři, zubní lékař, biograf Sokol, 2 cukráři, drogerie, hodinář, 3 holiči, 6 hostinců, inženýr, klempíř, knihkupec, 2 koláři, konsum Včela, 2 kováři, 3 krejčí, mlýn, obchod s obuví Baťa, 2 obuvníci, obchod s ovocem a zeleninou, 2 pekaři, 2 porodní asistentky, přádelna bavlny, 8 rolníků, 5 řezníků, sedlář, 10 obchodů se smíšeným zbožím, Městská spořitelna v Berouně, Spořitelní a záložní spolek pro Loděnice, továrna na staviva, 3 obchody se střižním zbožím, 5 švadlen, tkalcovna, 2 trafiky, 2 truhláři, zahradník, zámečník, zednický mistr, železářství.\n\nObec Loděnice se skládá ze dvou částí, které obě leží v katastrálním území \"Loděnice u Berouna\":\n\nV roce 1966 byl na nádraží v Loděnici natočen jeden z historicky nejúspěšnějších českých filmů – Menzelovy oskarové \"Ostře sledované vlaky\".\n\nV roce 2003 se natáčelo na místní faře pokračování série básníků, \"Jak básníci neztrácejí naději\".\n\nV polovině 20. století byly v Loděnici, v objektech bývalé přádelny, vybudovány Gramofonové závody. Od roku 1951 se zde vyrábějí vinylové gramofonové desky, byly zde vyrobeny první československé magnetofonové pásky. V roce 1985 zde bylo vydáno LP Porta 1985, které vešlo do historie jako nejrychleji vydaná deska hudebního festivalu Porta. V roce 1988 zde spatřily světlo světa první československé kompaktní disky. Dnes se v Loděnici vyrábí také DVD. Závod se nyní jmenuje GZ Digital Media.\n\nNázev obce se používá v jednotném čísle, tzn. \"„ta Loděnice“\", \"„do Loděnice“\", \"„v Loděnici“\". Místní obyvatelé užívají také tvrdý tvar \"„Lodenice“\". Podle starých map je právě tento tvar původním názvem obce.\n\nZdá se, že název obce byl kdysi převzat od názvu protékajícího potoka – Lodenice, který původně zněl Ledenice = potok v mrazové (ledové) kotlině – analogicky názvu Lednice (na Moravě). Mluví pro to i dodnes dochovaná místní tvrdá výslovnost názvu obce. Vlastenečtí učitelé však dávali přednost úvahám o dobách, kdy se v místě stavěly lodi, které pak pluly dolů po říčce Loděnici (Kačáku) k jejímu ústí do Berounky a odtud k hradišti Tetínu, kde bylo jedno z center přemyslovské části Čech.\n\n\n\nDopravní síť\n\nVeřejná doprava 2019\n\n\n"}
{"id": "90453", "url": "https://cs.wikipedia.org/wiki?curid=90453", "title": "Antiochos III. Megás", "text": "Antiochos III. Megás\n\nAntiochos III. Veliký (*242 př. n. l. – † 187 př. n. l.) byl králem seleukovské říše v letech 223–187 př. n. l. a významným vládcem z dynastie Seleukovců. Jeho otcem byl král Seleukos II., starším bratrem a předchůdcem na trůně Seleukos III.\n\nKdyž Antiochos ve věku osmnácti let nastoupil na trůn, procházela seleukovská říše obdobím nestability. Východní provincie Parthie a Baktrie se staly téměř nezávislými a provincie Médie a Persis se vzbouřily proti seleukovské nadvládě.\n\nV roce 221 př. n. l. vedl Antiochos svou armádu proti vzbouřeným provinciím, které se na to poddaly jeho moci. Ačkoliv se mezitím králův bratranec, Achaios, sám prohlásil za krále, obrátil se Antiochos na zpáteční cestě proti Palestině, která byla předmětem sporu mezi Seleukovci a Ptolemaiovci. Během následujících let postoupil Antiochos téměř až na hranice Egypta, avšak v bitvě u Rafie v roce 217 př. n. l. utrpěl porážku, která ho připravila o všechna předtím získaná území a donutila ho k ústupu do Libanonu.\n\nAntiochos se nyní rozhodl udeřit proti Achaiovi, který se opevnil v Sardách. Po obléhání, které trvalo jeden rok, se zde Achaios nakonec v roce 213 př. n. l. vzdal.\n\nV dalších letech pokračoval Antiochos ve válečných taženích proti okrajovým částem své říše. V roce 212 př. n. l. si podrobil Arménii. V roce 209 př. n. l. podnikl invazi do parthské říše a dobyl její hlavní město Hekatompylos. Parthskému králi se potom podařilo uzavřít mír. Ve stejném roce vedl Antiochos své vojsko proti Baktrii a oblehl také její hlavní město Baktru (dnešní Balch). Po uzavření míru s baktrijským králem Euthydémem vytáhl po vzoru Seleuka I. Níkátora do Indie a uzavřel tam smlouvu s králem máurjské říše Saubhagasenou.\n\nPo tomto jeho nejslavnějším tažení mu byl prý při návratu udělen titul „Veliký“ („Megás“).\nPodle jiné rozšířené domněnky však k tomuto přízvisku přišel na základě chybného překladu jeho titulu megás basileus („velkokrál“), které jakožto tradiční označení starých perských králů přijal rovněž.\n\nTato tažení zanechala trvalý dojem v řeckém světě. Antiochova anabáze byla propagandisticky nanejvýš úspěšně využita, což však mělo jenom nepatrný reálný politický význam.\nKdyž v roce 204 př. n. l. nastoupil na trůn v Egyptě Ptolemaios V. (který byl tehdy v dětském věku), osnoval Antiochos nové plány na dobytí Palestiny. Podnikl nový útok a dosáhl v roce 198 př. n. l. v bitvě u Paneionu při pramenu řeky Jordánu rozhodujícího vítězství, které ukončilo vládu Ptolemaiovců nad Palestinou.\n\nNásledně si podrobil Antiochos nezávislé řecké obce na pobřeží Malé Asie, kterým předtím poskytovala ochranu právě ptolemaiovská říše a navíc překročil Helespont, aby obsadil Thrákii. Poněvadž ovšem město Smyrna předtím požádalo římskou republiku o pomoc, přivedlo toto opatření seleukovského krále do konfliktu s rozpínajícími se Římany. Když Antiochos poskytl azyl uprchlému kartaginskému vojevůdci Hannibalovi, poradil mu Hannibal, aby vpadl do Řecka.\n\nTato invaze proběhla v roce 192 př. n. l. a skončila naprostým nezdarem. V následujícím roce utrpěli Seleukovci porážku z rukou Římanů vedených Markem Porciem Catonem starším v bitvě u Thermopyl a po porážce v námořní bitvě u ostrova Chios se Seleukovci stáhli zpět do Malé Asie. Římané je ale pronásledovali a v bitvě u Magnesie (189 př. n. l.) dosáhl Scipio Asiaticus rozhodného vítězství, po kterém získali Římané celou Malou Asii do svých rukou. V mírové smlouvě z Apameie se vzdal Antiochos všech nároků na země západně od pohoří Taurus. Antiochem dříve podrobené východní provincie využily nynější slabosti seleukovské říše k tomu, aby od ní jedna po druhé odpadly. Během pokusu zabránit rozpadu své říše zemřel Antiochos v roce 187 př. n. l. na východě v Lúristánu. Byl prý zabit, když se pokoušel vyloupit jeden chrám, aby tak získal zlato k zaplacení válečných reparací.\n\nSvému nástupci Seleukovi IV. zanechal Antiochos rozvrácenou říši, které zůstaly na západě již jen Kilikie, Sýrie, Palestina a na východě Babylónie a části dnešního Íránu.\n\n"}
{"id": "90454", "url": "https://cs.wikipedia.org/wiki?curid=90454", "title": "Fotometrická lavice", "text": "Fotometrická lavice\n\nFotometrická lavice je fotometrický laboratorní přístroj, který především slouží k měření svítivosti, porovnání svítivosti světelných zdrojů a k ověřování fotočlánků. Fotometrická lavice může také sloužit v některých případech k měření rozložení svítivosti.\n\nFotometrická lavice se skládá z vodicích tyčí, na nichž se mohou volně pohybovat posuvné vozíky. Na nich je upevněn světelný zdroj, fotoměřič, clony, ap. Princip měření svítivosti spočívá v umístění světelného zdroje a fotoměřiče do optické osy. Fotoměřič (laboratorní luxmetr) měří osvětlenost, ze které se pak podle definice (čtvercový zákon) spočítá svítivost světelného zdroje.\n\nDélka fotometrické lavice se pohybuje od 3 do 8 metrů. Vodicí tyč lavice má délkové dělení s možností přesného odečítání vzdálenosti (v praxi 0,5 až 1 mm). Pro vyloučení dopadu cizího světla na fotoměřič je fotometrická lavice vybavena dostatečným počtem černých clon se sametově matným povrchem. Fotometrická lavice je vybavena zařízením na správné nastavení světelných zdrojů a fotoměřiče do optické osy.\n"}
{"id": "90455", "url": "https://cs.wikipedia.org/wiki?curid=90455", "title": "Jean-Bédel Bokassa", "text": "Jean-Bédel Bokassa\n\nJean-Bédel Bokassa (22. února 1921, Bobangua – 3. listopadu 1996, Bangui) byl voják a politik, druhý prezident a posléze samozvaný císař-diktátor (jakožto Bokassa I.) Střední Afriky. Násilnosti, za které jeho bizarní diktatura nese odpovědnost, byly v září roku 1979 ukončeny invazí zvláštních jednotek francouzské armády a tajné služby DGSE. Bokassa poté uprchl do exilu ve Francii, avšak po sedmi letech se vrátil do země, kde byl uvězněn a posléze odsouzen k smrti za zločiny (mj. se hodně přetřásala i obvinění z kanibalismu), které spáchal. Tehdejší prezident mu však udělil milost, takže nebyl popraven; nakonec se roku 1993 díky všeobecné amnestii dostal na svobodu a zemřel v poklidu v hlavním městě země.\n\nJean-Bédel Bokassa byl příslušníkem středoafrického kmene Mbaka. Narodil se ve vesnici Bobangi na jihu země, kde byl jeho otec Mindogon vesnickým náčelníkem. Mindogon však byl zabit Francouzi pět let po Jeanově narození v roce 1927. Jeana a jeho sourozence proto vychovával jeho děd Mbalanga, díky němuž Jean mohl nastoupit do misie v M’Baïki a vybrat si mezi dráhou kněze či vojáka. Jeho školní výsledky, horší než ty, které byly oficiálně proklamovány za jeho vlády, jej donutily nastoupit 19. května 1939 na vojnu.\n\nJako voják se osvědčil. Od února 1947 do března 1948 docházel do kurzu v přípravné vojenské škole v Saint-Louis-du-Sénégal. V srpnu 1950 byl poslán do Indočíny. V roce 1954 získal hodnost praporčíka a od té doby jeho vojenská dráha nabrala vyšší rychlosti díky politice francouzské 4. republiky na formování vojenských kádrů pro nastávající reformy v afrických koloniích. 5. republika přistupovala k budování národních armád v Africe stejně. Tato politika byla ovšem možná pouze v zemích jako Senegal či Dahome, kde existovaly dostatečné počty vojáků sloužících ve francouzském vojsku.\n\nV Ubangi-Šari bylo zapojení místních obyvatel ve francouzském vojsku tak slabé, že jediným ubangským důstojníkem byl poručík Koudoukou, jenž ovšem brzy zemřel na následky válečných zranění. V roce 1958 byl jediným místním důstojníkem Bokassa.\n\nZ Brazzaville byl převelen do Bangui, kde v roce 1956 získal hodnost podporučíka; v roce 1958 se stal poručíkem a v roce 1961 kapitánem. Jako major byl v roce 1962 převelen ke Středoafrické armádě, v níž se brzy prosadil do velení.\n\nPrezident David Dacko jej 1. února 1963 jmenoval náčelníkem štábu malého středoafrického vojska o pěti stech vojácích do té doby sloužících pod generálem Bigeardem. Bigeard po sobě ovšem zanechal jako pojistku několik francouzských důstojníků, kteří měli za úkol do vojska rychle začleňovat absolventy francouzských vojenských škol (Sana, Bangui a Banza). On sám ale neměl zcela nejlepší pověst zejména po svém působení v Indočíně.\n\nStátní převrat uskutečnil 31. prosince 1965. Hlavním důvodem bylo postupné oslabování role vojska v SAR ve prospěch četnictva nakloněného Dackovi - tímto způsobem chtěl Dacko snížit Bokassův vliv. Jiná vysvětlení mluví o připravovaném puči, po kterém měl prezidentský úřad obsadit vrchní velitel četnictva Jean Izamo a který překazil v jeho průběhu uskutečněním vlastního převratu (viz článek David Dacko).\n\n1. ledna 1966 v půl čtvrté ráno Bokassa oznámil v rozhlase převzetí moci.\n\nJ. Izamo byl po převratu odstraněn, patrně zabit – zmizel ze své cely. On sám však v zemi neustavil vojenskou diktaturu. Vojsko v novém režimu nehrálo správní roli. Neexistovala žádná junta či vojenský výbor.\n\nPoliticky nijak neprotežoval svůj kmen. Je pravdou, že do významných funkcí dosazoval své příbuzné – včetně kojenců naverbovaných do armády a povýšených na četaře ve čtyřech letech. Jeho rodina tím získávala celkový žold ve výši 4 miliony franků CFA. Jinak důvěřoval jen své tělesné stráži (přezdívané „Les Abeilles“ - včely), sestávající z přibližně stovky mužů a žen převážně z jeho rodné vesnice.\n\nPříslušníci kmene Ngbaka, včetně nejbližší etnické podskupiny, tvořili nejvýznamnější část proti-Bokassovské opozice.\n\nJeho vášeň pro tituly byla dána dvěma faktory – jednak tím zkoušel kompenzovat fakt, že jeho schopnost kontrolovat území státu se omezovala fakticky na Bangui a své sídlo Berengo, jednak soupeřil s dalšími africkými diktátory. I samotné sídlo v Berengu bylo kopií sídla Houphouëta-Boignyho. S Mobutuem a Bongem soupeřil přímo. Mobutu byl první, kdo dal najevo svůj zájem o titul maršála a později krále; obezřetně ovšem nechal Bokassovým prostřednictvím prověřit reakci mezinárodního společenství. Sám jej pobídl, aby se nechal jmenovat maršálem (15. května 1974) a vytvořil souběžně úřad premiéra (k tomu došlo 1. ledna 1975), který mu měl sloužit (a sloužil) jako štít proti mezinárodní kritice. Například v roce 1979 svalil na premiéra veškerou vinu za násilnosti vůči obyvatelstvu.\n\nZaskočil jej Mobutuův úmysl stát se, poté, co zinstitucionalizoval tradiční náčelnictví a po dohodě s Bongem, císařem Bantuů. Prohlásil, že pokud by měl existovat císař Bantuů, bude to on. Povolal proto k sobě Dacka, který udržoval přátelské vztahy s Bongem, a pověřil jej vedením diplomatického jednání s Francií a Gabunem. Dacko Bokassu přesvědčil, aby prohlásil, že již nedůvěřuje premiérovi Ange Patassému kvůli jeho častým stykům s francouzským velvyslanectvím.\n\nV září 1976 rozpustil vládu a nahradil ji \"Revoluční radou\". Na sjezdu Hnutí pro demokratický vývoj střední Afriky (HDVSA) dne 4. prosince 1976 byla přijata nová ústava a vyhlášeno Středoafrické císařství.\n\nBěhem přehnaně okázalého obřadu byl Bokassa 4. prosince 1977 korunován císařem (Bokassa I.). Nákladná oslava, nezdařená napodobenina Napoleonovy korunovace, si vyžádala 20 milionů USD. Francie Bokassu v tomto záměru podpořila, protože doufala, že jej tím uváže do representativní role bez skutečné politické moci, která přejde do rukou předsedy vlády.\n\nPostupně na sebe vedle politických funkcí soustředil i hospodářskou moc ve státě. Zahraniční investoři mu již předem nabízeli podíl v nově vznikajících dceřiných společnostech. Nemalé finanční příjmy mu plynuly i z úplatků, darů a výhodných půjček. Například americký miliardář John Deus mu nabídl půjčku 250 milionů CFA franků, za což získal v SAR monopol na trhu ropných derivátů a zemního plynu.\n\nBrzy ovládl i polostátní společnosti ovládající turistické služby, telekomunikace; získal de facto osobní monopol na distribuci cementu a oceli v zemi, jeho „farma Bobangui“ vyráběla polovinu palmového oleje produkovaného v SAR. Bokassa také často těžil z vyvlastněného majetku svých odvolaných politických rivalů.\n\nNakonec založil i firmu \"La Couronne\", jež byla zodpovědná za vybíjení slonů a krokodýlů.\n\nPřivlastnil si rovněž různé dary určené pro SAR. Například francouzští prezidenti Charles de Gaulle a Georges Pompidou předali SAR v den Bokassových narozenin postupně letadla DC-4 a DC-8. Bokassa je považoval za osobní dary (s odvoláním, že byly předány „k jeho narozeninám“) a draze je pronajímal vládě.\n\nPři pádu jeho vlády v roce 1979 bylo v jeho sídle v Berengu objeveno 160 párů sloních klů (tj. 3 tuny slonoviny), jeho maršálská hůl posázená diamanty v hodnotě 375 mil. CFA franků, nádoba s 14 250 surovými diamanty, kufr s 2000 zpracovanými diamanty vysoké hodnoty (dvou-, tří-, deseti- a dvacetikarátové), jeden 62-karátový diamant a kufry plné valut. Jeho majetek byl odhadován na 520 milionů až 1,3 miliardy francouzských franků.\n\nTěžil i z fám, které se šířily kolem jeho postavy – byly mu přičítány nadpřirozené schopnosti jako například schopnost číst myšlenky jiných. Byl také spojován s různými čarodějnickými rituály a kanibalismem. Toho se ovšem ujal i západní tisk a propadl nekritickým fabulacím .\n\nStředoafrický tisk jej po dobu jeho vlády popisoval střídavě jako následovníka Barthélemyho Bogandy, poloboha, ztělesnění Afriky atp. On sám se s oblibou stylizoval do otce svých poddaných či jednoho z rolníků.\n\n"}
{"id": "90458", "url": "https://cs.wikipedia.org/wiki?curid=90458", "title": "Prusíkův uzel", "text": "Prusíkův uzel\n\nPrusíkův uzel, nebo zkráceně prusík, je označení pro speciální uzel, který je při uvolnění posuvný a při zatížení se utáhne (zadrhne). Skládá se z dvakrát či vícekrát provlečené liščí smyčky z tenčí šňůry nebo popruhu navinutého kolem silnějšího lana. Je důležitý v horolezectví, kde slouží jako jednoduchý prostředek pro výstup nebo upevnění na laně; mechanickou obdobou Prusíkova uzlu je blokant. Využívá se i v jiných oblastech, například turistice, k vypnutí provazu nebo lana.\n\nUzel je pojmenován po rakouském profesorovi českého původu Karlovi Prusíkovi, který jej údajně vymyslel na jedné ze svých túr, jako první aplikoval v horolezectví a následně toto užití uzlu propagoval.\n\n"}
{"id": "90459", "url": "https://cs.wikipedia.org/wiki?curid=90459", "title": "Tramvajová doprava v Českých Budějovicích", "text": "Tramvajová doprava v Českých Budějovicích\n\nMezi lety 1909 a 1950 provozovalo město České Budějovice relativně malou tramvajovou síť. \n\nPrvní tramvaj jezdila v Českých Budějovicích u příležitosti tzv. matičních slavností. Tehdy vznikla tramvajová dráha dlouhá asi 500 metrů, na které vůz za mírný poplatek přepravoval účastníky akce. V provozu byla pravděpodobně na třetí matiční slavnosti 30. června 1901. Trať vedla rovnoběžně se dnešní ulicí Karoliny Světlé, měla rozchod koleje 600 mm a byla napájena vedením z pivovarské elektrárny o napětí 100 až 120 V.\n\nNa začátku 20. století se v Českých Budějovicích rozhodovalo, zdali má být zavedena městská tramvajová nebo trolejbusová doprava. Nakonec se město roku 1907 rozhodlo právě pro výstavbu sítě tramvajové (i vzhledem k tomu, že trolejbusy byly teprve na počátku svého vývoje). Stavba tramvajových tratí o rozchodu 1000 mm, které byly jednokolejné s výhybnami, trvala zhruba rok – začalo se v roce 1908 a 24. srpna roku následujícího město získalo licenci pro provoz. Přesto se však cestující mohli svézt tramvají už od 15. června 1909. Jednalo se ale pouze o trať spojující nádraží a Pražské předměstí, trať z dnešního \"náměstí Přemysla Otakara II.\" na předměstí Linecké byla zprovozněna až v roce 1910. Tehdy se ale ještě na tomto úseku jezdilo kyvadlově, vzhledem k nedostatečné nosnosti mostu přes Malši. Tento problém byl roku 1916 odstraněn po dokončení mostu nového.\n\nVe městě tak vedly dvě linky, označované \"L\" a \"P\" (a přezdívané také místními \"Langsam\" a \"Pomalu\"), právě podle předměstí, kde končily. Linka P však byla ukončena před železniční tratí, protože městu nebylo při výstavbě povoleno křížení tramvajové a železniční trati. K \"Centrálnímu hřbitovu\" se pokračovalo trolejbusem.\n\nS novým obdobím první republiky se postupně objevovaly plány na masivní rozvoj tramvajových tratí ve městě. K tomu však nedošlo, a tak v podstatě celá 20. léta zůstal provoz bez jediné změny. Až roku 1936 došlo k rekonstrukci kolejové křižovatky na náměstí Přemysla Otakara II., což umožnilo přímý provoz mezi \"Lineckým\" a \"Pražským předměstím\". Téhož roku byl na \"Lineckém předměstí\" zrušen koncový úsek trati k \"Jižní zastávce\", který byl nahrazen tratí k dnešní \"Erbenově ulici\".\n\nBěhem druhé světové války se v podstatě vůbec do tramvajového provozu v Českých Budějovicích nemohlo investovat a tak celý systém zastaral. Již roku 1946 padlo definitivní rozhodnutí nahradit jej trolejbusy. I v této době se objevovaly hlasy, které chtěly zachránit tramvajovou dopravu; vznikaly další studie na výstavbu nových tratí. To však vyslyšeno nebylo a během několika etap docházelo k postupné likvidaci tramvajového provozu. Nejprve se nahradil trolejbusy roku 1949 úsek mezi náměstím a nádražím, následně trať na Linecké (nyní již Krumlovské) předměstí a nakonec na začátku března roku 1950 i poslední, vedoucí z Pražského předměstí na náměstí. Tramvajový provoz byl zastaven někdy mezi 28. únorem a 2. březnem 1950, přesné datum není známo.\n\nVe druhé polovině 20. století se několikrát hovořilo o opětovném zavedení tramvajové dopravy v Českých Budějovicích, žádné plány nebo projekty však nevznikly.\n\nJediná dodávka tramvají do Českých Budějovic se konala v roce 1908, kdy bylo dodáno osm motorových a dva vlečné vozy. Všechny tramvaje byly vyrobeny firmami \"Ringhoffer\" (mechanická část) a \"AEG\" (elektrická výzbroj u motorových vozů). V roce 1946 přišel jako náhrada za zničený motorový vůz jeden vlečný vůz z Teplic.\n\n\n"}
{"id": "90469", "url": "https://cs.wikipedia.org/wiki?curid=90469", "title": "Agregátní poptávka", "text": "Agregátní poptávka\n\nAgregátní poptávka ( \"aggregate demand\") je v ekonomické teorii úhrn výdajů všech ekonomických subjektů (domácností, firem, státu, dovozců, zahraničních subjektů…). Pro agregátní poptávku se užívá zkratka AD.\n\nAgregátní poptávka (AD) je vyjádřena jako součet spotřeby domácností (C – \"consumption\"), hrubých investic (I – \"investments\"), veřejných výdajů (G – \"government\") a čistého vývozu (NX – \"net export\"). Čistý vývoz znamená rozdíl mezi vývozem (X – \"export\") a dovozem (M – \"import\").\n\nformula_1\n\nFunkce agregátní poptávky má klesající průběh (s inflací klesá bohatství, růst mezd se opožďuje za růstem cen produktů, při vysoké inflaci investoři znejistí) a konvexní tvar. Tyto efekty slábnou, poptávka nemůže klesnout pod minimum dané životními potřebami.\n\n"}
{"id": "90479", "url": "https://cs.wikipedia.org/wiki?curid=90479", "title": "Goniofotometr", "text": "Goniofotometr\n\nGoniofotometr je fotometrický laboratorní přístroj, jímž se měří rozložení svítivosti neboli čar svítivosti. Princip goniofotometru spočívá v tom, že umožňuje měřit svítivost v různých rovinách a pod různými úhly.\n\nKonstrukce goniofotometrů je ovlivněna především minimální fotometrickou vzdálenosti (což je minimální vzdálenost mezi fotočlánkem a světelným zdrojem, při které je nejistota měření menší než dovolená či dohodnutá), maximálním rozměrem světločinných částí svítidel (nebo jen světelného zdroje) a možností změnit polohu svítidla při měření.\n\nMěření rozložení svítivosti pomocí osvětlenosti, jež je fotočlánkem měřena, a výpočtu ze čtvercového zákona nabízí tři rozdílné konstrukční řešení goniofotometru:\n"}
{"id": "90482", "url": "https://cs.wikipedia.org/wiki?curid=90482", "title": "Playboy", "text": "Playboy\n\nPlayboy je pánský časopis, založený roku 1953 Hughem Hefnerem jako firma \"Playboy Enterprises, Inc.\" Je to měsíčník se zajímavými informacemi z oblasti módy, sportu, nejnovějších technických vymožeností, luxusního zboží, cestování, automobilismu a s profily významných osobností a rozhovory s nimi. Je však také (a především) synonymem pro erotické fotografie žen, mnohdy z řad velmi známých osobností. Časopis Playboy vychází v mnoha jazykových mutacích téměř po celém světě. V České republice se prodává od roku 1991.\n\nNěkteré z osobností, jejichž fotografie se v časopise objevily:\n\n\n\n\n\n\n\n\n\"Seznam lidí v časopise Playboy (cz edice) 1991-1999\", \"2000-2009\", \"2010-2019\"\n\n"}
{"id": "90483", "url": "https://cs.wikipedia.org/wiki?curid=90483", "title": "Člen (mluvnice)", "text": "Člen (mluvnice)\n\nČlen se používá v některých jazycích k označení podstatného jména. Členy jsou v jazycích většinou prostředkem k vyjádření jeho určitosti, případně neurčitosti (tj. zda je míněn jeden konkrétní objekt nebo objekty tohoto druhu obecně). Namísto členů, resp. současně s nimi, se určitost v různých jazycích vyjadřuje i jinými způsoby a někdy závisí zcela na kontextu. Člen je obvykle považován za zvláštní slovní druh, etymologicky jeho tvary většinou souvisí s tvary ukazovacích zájmen (například francouzské \"le\" pochází z latinského ukazovacího zájmena \"ille\"). V některých jazycích člen není samostatným slovem, ale je připojován k podstatnému jménu jako prefix (hebrejština) nebo sufix (rumunština, bulharština).\n\nV angličtině a některých dalších jazycích je člen nejtypičtější realizací větného členu nazývaného determinátor.\n\nV jazycích jsou rozlišovány členy:\n\n\nUvedené druhy členů se nemusejí vyskytovat v jednotlivých jazycích současně. Pokud však jazyk využívá k vyjádření určitosti člen, vyskytuje se v něm vždy člen určitý (např. bulharština má pouze člen určitý). Člen dělivý je charakteristický pro románské jazyky, ve kterých se vyskytují i členy určitý a neurčitý – tyto dva členy mají i všechny germánské jazyky.\n\nPříklady použití:\n\nČleny často stojí před podstatným jménem (příp. před rozvíjejícím přívlastkem), např. angl. \"the young boy\" (ten mladý chlapec).\n\nV bulharštině, makedonštině, rumunštině či severogermánských jazycích existuje určitý člen postpozitivní, který se připojuje jako koncovka ke jménu, např. švéd. \"pojken, bulh. \"момчето(ten chlapec).\n\nGeograficky lze zhruba rozdělit Evropu na západní a východní část podle toho, zda se v dané lokalitě hovoří jazyky, v nichž se používá člen. Západní oblast zahrnuje germánské a románské jazyky, albánštinu a řečtinu, v nichž se člen používá. Naopak slovanské (s výjimkou bulharštiny a makedonštiny) a uralské (s výjimkou maďarštiny) jazyky na východě Evropy člen nepoužívají.\n\nPostpozitivní určitý člen se vyskytuje ve dvou oblastech: jednak v severogermánských jazycích ve Skandinávii (dánština, norština, švédština, islandština a faerština) a jednak na Balkáně (albánština, bulharština, makedonština, rumunština). V případě uvedených balkánských jazyků se jedná o výrazný společný rys, který charakterizuje tzv. balkánský jazykový svaz, ačkoliv se jedná o jazyky blízké pouze geograficky, nikoliv však geneticky – uvedené jazyky náleží do 3 různých jazykových skupin. Postpozitivní člen má též izolovaná baskičtina v západní Evropě.\n\nBaltské jazyky členy nemají, ale k vyjádření určitosti využívají determinativní tvary adjektiv.\n\nV češtině se člen za samostatný slovní druh nepovažuje. Podstatná jména lze ve větě identifikovat podle jejich morfologických vlastností (většina flektivních jazyků rovněž nemá člen). Pro rozlišení určitosti a neurčitosti (respektive kontextové zapojenosti a novosti) se v češtině používá slovosled (viz též aktuální členění větné). V hovorovém stylu se často využívají zájmena \"nějaký\" a \"ten\" (případně číslovka \"jeden\") ve stejné funkci jako člen neurčitý resp. určitý v jiných jazycích. Nicméně toto použití není závazné, závisí na volbě mluvčího. Tyto prostředky se využívají zejména pro zdůraznění.\n\nNěkteří autoři se domnívají, že rozšířené užívání zájmena \"ten\" (všimněte si podobnosti s německým členem \"den\") ve funkci blízké určitému členu může být dáno silným vlivem němčiny.\n\nV němčině má určitý a neurčitý člen nejen determinační (určující) funkci, ale je zároveň nedílnou součástí skloňování podstatných jmen, která sama o sobě přijímají jen minimum pádových koncovek. Použití členu podstatně ovlivňuje i skloňování přídavných jmen.\n\nPříklady:\n\nFrancouzština má členy určité a neurčité nejen pro jednotné číslo, ale i pro číslo množné, přesněji rod množný.\n\nČlen určitý je\n\nČlen neurčitý je\n\nAnglické členy shodné pro všechny tři rody - které se gramaticky v angličtině projevují jen v zájmenech - jsou:\n\nVe španělštině má každý rod a číslo svůj určitý i neurčitý člen.\n\nČleny neurčité:\nČleny určité:\n\n"}
{"id": "90486", "url": "https://cs.wikipedia.org/wiki?curid=90486", "title": "Dolní Dobrouč", "text": "Dolní Dobrouč\n\nDolní Dobrouč je obec v okrese Ústí nad Orlicí v Pardubickém kraji. Leží v kopcovité oblasti Podorlické pahorkatiny asi 8 km východo-severovýchodně od Ústí nad Orlicí v nadmořské výšce okolo 350 m. Žije zde obyvatel, z toho na 260 obyvatel obývá dříve samostatnou Horní Dobrouč a 120 Lanšperk (a asi 10 připadá na osadu Kočtinu, která ale evidenční částí obce není). Obcí prochází silnice II/360 z Ústí nad Orlicí do Letohradu, silnice II/313 směrem na Lanškroun a železniční trať Ústí nad Orlicí-Letohrad. Místní potok Dobroučka se na konci obce vlévá do Tiché Orlice.\n\nPrvní písemná zpráva o Dolní Dobrouči (německy \"Liebenthal\" – ves v Líbezném údolí) je z roku 1292.\n\nV obci je (zejména ve srovnání s okolními vesnicemi) poměrně bohatý společenský život a řada spolků s dlouholetou tradicí. Tato skutečnost je daná pravděpodobně tím, že obec byla obývaná převážně Čechy a nenastal zde po roce 1945 odsun Němců tak jako v sousedním tzv. Hřebečsku (pod které však již spadala Horní Dobrouč). Spolky zahrnují: Sokol Orel, Junák, Klub českých turistů, Zahrádkáře, Červený kříž, Sbor dobrovolných hasičů, Dechovou hudbu, Český svaz včelařů, Myslivecké sdružení, skupinu historického šermu Lucrezia, kroužek divadelních ochotníků, Sdružení pro kapli Lanšperk, hudební sdružení Corona, SRPŠ při ZŠ, mateřské centrum U Krtečka, Sdružení pro hrad Lanšperk a další.\n\nZ Dolní Dobrouče pocházejí i fotbaloví hráči nejvyšší soutěže. Záložník Bohemians 1905 Kamil Vacek a křídelník Sigmy Olomouc Šimon Falta.\n\n\n\n\n"}
{"id": "90487", "url": "https://cs.wikipedia.org/wiki?curid=90487", "title": "Cauchyho–Riemannovy podmínky", "text": "Cauchyho–Riemannovy podmínky\n\nV matematice, konkrétně v komplexní analýze, jsou Cauchyho-Riemannovy podmínky nutnou (ne však postačující) podmínkou, aby daná funkce byla holomorfní (tedy komplexně diferencovatelná). Postačující podmínkou je např. pokud mají funkce \"u\",\"v\" spojité parciální derivace. Jde o parciální diferenciální rovnice pojmenované po Augustinu Cauchym a Bernhardu Riemannovi. Poprvé se tyto rovnice objevily roku 1752 v práci D'Alemberta.\n\nNásledující tvrzení, které charakterizuje holomorfní funkce pomocí Cauchyových-Riemannových podmínek, bývá označováno jako Cauchyova-Riemannova věta.\n\nBuď \"f\"(\"x\" + \"iy\") = \"u\" + \"iv\" funkce z otevřené podmnožiny komplexních čísel C do C, kde \"x\" a \"y\" jsou reálná čísla a \"u\", \"v\" jsou reálné funkce definované na otevřené podmnožině R. Potom \"f\" je holomorfní právě když \"u\" a \"v\" jsou spojitě diferencovatelné a jejich parciální derivace splňují Cauchyho-Riemannovy podmínky:\n\na\n\nTyto dvě podmínky lze ekvivalentně vyjádřit pomocí jediného vztahu:\n\nJe-li komplexní číslo zapsáno v polárních souřadnicích: formula_4, lze zapsat Cauchyho-Riemannovy podmínky ve tvaru:\n\nOpět lze tyto dvě rovnice zapsat pomocí jediné:\n\nkde derivace uvažujeme v bodě formula_8.\n\nPrvní možností jak vést důkaz je říci, že má-li funkce parciální derivaci jako funkce dvou proměnných, potom musí mít stejnou hodnotu podél všech křivek procházejících daným bodem. Máme-li funkci \"f\"(\"z\") = \"u\"(\"x\", \"y\") + i \"v\"(\"x\", \"y\") nad C, a počítáme-li derivaci v bodě, \"z\", přibližujeme se k \"z\" nejprve po křivce podél reálné osy a poté podél imaginární osy. Obě hodnoty derivací musí vyjít stejné.\n\nPodél reálné osy:\ncož je z definice parciální derivace rovno\n\nPodél imaginární osy:\ntedy opět z definice parciální derivace:\n\nPorovnáním těchto dvou výsledků\n\nMá-li se rovnat reálná i imaginární část bude\n\nDalší možností, jak odvodit Cauchyho-Riemannovy podmínky je uvažovat komplexní derivaci jako lineární zobrazení a to dvěma způsoby – jako zobrazení z formula_14 do formula_14 a jako zobrazení z formula_16 do formula_16.\n\nChápeme-li \"f\" přirozeným způsobem jako funkci z formula_16 do formula_16, je lineární zobrazení \"L\" totálním diferenciálem \"f\" v bodě \"z\", platí-li:\n\nNa druhou stranu si uvědomme, že komplexní číslo \"w\" je komplexní derivací funkce formula_23 v bodě \"z\", právě když pro všechna formula_24 platí:\n\nPřitom \"w = s + it\" určuje jednoznačně lineární zobrazení formula_28 dané maticí\n\nToto zobrazení splňuje (stále při přirozeném ztotožňování komplexních čísel s vektory z formula_30) vztah formula_31, tedy platí:\n\nTedy na jednu stranu, má-li \"f\" v bodě \"z\" komplexní derivaci \"w\", je zobrazení \"W\" totálním diferenciálem formula_35 a tedy platí:\n\nodkud Cauchyho-Riemannovy podmínky zřejmě plynou.\n\nNa druhou stranu, má-li \"f = u + iv\" spojité parciální derivace v \"z\", má v \"z\" totální diferenciál:\n\nPak z dříve dokázaných vztahů je číslo formula_38 komplexní derivací funkce \"f\", neboť díky platnosti Cauchyho-Riemannových podmínek je lineární zobrazení \"W\" určené takto definovaným \"w\" rovno formula_39.\nformula_40\n\n"}
{"id": "90491", "url": "https://cs.wikipedia.org/wiki?curid=90491", "title": "Guadeloupe", "text": "Guadeloupe\n\nGuadeloupe je zámořský departement a zároveň zámořský region Francie ležící v Karibském moři přibližně 600 km severně od Jižní Ameriky a 600 km východně od Dominikánské republiky. Jedná se o větší dvojostrov a několik menších ostrovů v Závětrných ostrovech Malých Antil. Jako integrální část Francie je Guadeloupe součástí Evropské unie s postavením tzv. „nejvzdálenějšího regionu“.\n\nGuadeloupe je součástí souostroví Malé Antily ležícího 600 km severně od Jižní Ameriky. Nejbližšími ostrovy jsou Dominika a Montserrat a Antigua. Nejvyšší horou je Soufriére měřící 1 467 metrů. Ostrov Guadeloupe tvoří vlastně dva ostrovy spojené úzkou šíjí: Basse-Terre (848 km²) a Grande-Terre (588 km²), kdysi nazývané Kariby společným jménem \"Karukera\". Kromě hlavního dvojostrova patří pod Guadeloupe i okolní menší ostrovy Marie-Galante, Îles des Saintes a La Désirade.\n\nHlavním městem této dlouholeté francouzské zámořské državy je Basse-Terre, ležící na jihozápadním pobřeží ostrova. Dalšími velkými městy jsou Pointe-à-Pitre a Les Abymes. Na ostrově žije přibližně 417 tisíc obyvatel, většina z nich jsou potomci afrických otroků a francouzských osadníků. Před jejich příchodem obývali ostrov Indiáni Karibové. Mezi obyvatelstvem lze rozlišit pouze novodobé přistěhovalce z vlastní (metropolitní) Francie a starousedlíky. Mísením Francouzů a otroků vznikla současná mulatská populace používající při vzájemném styku tzv. kreolizovanou francouzštinu zvanou \"guadeloupština\", která je podobná dalším karibským francouzským kreolským nářečím. V úředním styku převládá francouzština, která je jediným úředním jazykem.\n\nFrancie formálně zabrala Guadeloupe (pojmenovaný po Panně Marii Guadeloupské ve Španělsku) roku 1635, kdy se stal její kolonií. Do roku 1775 byl s výjimkou krátkých období britské a švédské okupace spravován v rámci Francouzských Malých Antil. Už v roce 1797 se stal francouzským departementem, v roce 1946 zámořským departementem a v roce 2003 i zámořským regionem. Do roku 2007 z něj byla spravována dnešní francouzská zámořská společenství Svatý Martin a Svatý Bartoloměj.\n\nAdministrativně je Guadeloupe rozdělen do 2 arrondisementů (Basse-Terre a Pointe-à-Pitre), které se dále dělí na 21 kantonů a 32 obcí. Arrondisementy a kantony slouží především k administraci voličů a statistice a nemají žádné zastupitelsvo, zatímco obce jsou samosprávné s voleným zastupitelstvem (obecní rada). Hlavou Guadeloupe, který je plnohodnotnou součástí Francie, je francouzský prezident. Nejvyšším představitel každého francouzského regionu je \"prezident regionální rady\". Guadeloupe má 4 zástupce v dolní komoře francouzského parlamentu (Národní shromáždění) a 3 v horní komoře (Senát).\n"}
{"id": "90499", "url": "https://cs.wikipedia.org/wiki?curid=90499", "title": "Alfred de Musset", "text": "Alfred de Musset\n\nAlfred de Musset (11. prosinec 1810 Paříž – 2. květen 1857 Paříž) byl francouzský romantický básník, spisovatel a dramatik.\n\nNarodil se ve staré, avšak nepříliš bohaté šlechtické rodině. Jeho otec Victor-Donatien de Musset-Pathay (1768–1832) pracoval jako úředník na ministerstvu války. Vedle toho se věnoval literatuře. Napsal životopis Jeana-Jacquese Rousseau (\"Histoire de la vie et des ouvrages de J.-J. Rousseau\", 1821) a uspořádal jeho sebrané spisy (\"Oeuvres complètes de J.-J. Rousseau\"). Jeho děd Joseph-Alexandre de Musset-Pathay se rovněž zabýval literaturou. Měl staršího bratra Paula (1804–1880), který byl rovněž spisovatelem, a dvě sestry, z nichž jedna zemřela nedlouho po narození.\n\nVystudoval Lyceum Jindřicha IV. v Paříži, kde platil za velice nadaného žáka. Podle přání rodičů měl pokračovat ve studiu na École Polytechnique. Nakonec ale začal studovat práva a lékařství a posléze hudbu a kreslení. Žádná studia ale nedokončil a začal se věnovat literatuře.\n\nKdyž mu bylo 17 let, přivedl jej Paul Foucher do společnosti romantiků v čele s Victorem Hugem, která byla nazývána \"Le petit-cénacle\" a scházela se u básníka Charlesa Nodiera.\n\nSám se ovšem k romantikům nepočítal, dokonce prohlašoval, že v jeho knihovně klidně sousedí Shakespeare s Racinem. Také nikdy – ač se pohyboval v okruhu Victora Huga – nebyl bojovným straníkem romantismu a nikdy do “války romantiků\" aktivně nevstoupil. Zachovával důsledně postoj blazeovaného mondénního světáka, povzneseného nad tuto vřavu. V roce 1832 se dokonce s Hugovým kruhem zcela rozešel. Ve svém díle (včetně zkušeností z milostných vztahů se spisovatelkou George Sandovou a slavnou tragédkou Rachel) uložil vlastní životní reflexi doby, o níž napsal v prozaickém díle \"Zpověď dítěte svého věku\", že “staré už nebylo a nové ještě nebylo\", a v níž – opět podle jeho slov – “lidé trpěli podivnou mravní chorobou: nevírou v cokoliv\".\n\nPsát dramata začal v roce 1830, ale jeho první hra \"Benátská noc\" zcela propadla. Po osobním rozchodu s Hugovým kruhem se s ním rozešel i v pojetí dramatu. Napsal veselohru \"O čem snívají dívky\", na které byl patrný vliv Shakespearova Snu noci svatojánské, a proverb \"Číše a rty\". Proverb byl žánr oblíbený v šlechtických salónech 17. století. Ilustroval platnost nějakého pořekadla či přísloví a na konci představení měli diváci znění těchto “předloh\" uhádnout. To zřetelně svědčí o tom, že Musset skutečně nesdílel razantní odpor “hugovského\" romantismu proti tradicím klasicismu. Musset ve svých “proverbech\" navázal také na tradici francouzských konverzačních veseloher 18. století a vytvořil jakoby lehounkou komedii, která ovšem nepostrádá ani hořké tóny, jež mohou přerůst až v tragické vyústění. Nejznámější z těchto proverbů je dramatický text \"S láskou nejsou žádné žerty\" (přeloženo do češtiny též jako \"Se srdcem divno hrát\"). Ve stejném roce, kdy Musset napsal tento proverb, vzniklo i jedno z velkých historických dramat francouzské a světové dramatiky – \"Lorenzaccio\".\n\nV té době (1833) se začíná jeho vztah s George Sandovou. Tento vztah ovlivnil některá Mussetova díla a skončil v roce 1835 rozchodem. Musseta rozchod zdrtil, snažil se najít zapomnění v bohémském hýření, cestování i ve vlastní tvorbě. Výsledkem byl román \"Zpověď dítěte svého věku\" (1836).\n\nV roce 1837 se seznámil s Aimée d'Alton, která se ho snažila přimět k opuštění bohémského života a k soustředěné práci. To se odráží například v optimismu básně \"Noc říjnová\". Nakonec ale rezignovala a vzala si za manžela jeho bratra Paula. Musset se pak opět stal hýřilem, což oslabilo jeho zdraví i tvůrčí síly. Psal často již jen z existenčních důvodů.\n\nByl pochován na pařížském hřbitově Père-Lachaise. Jeho socha je jednou ze 146 soch umístěných na fasádě budovy Hôtel de ville de Paris.\n\n\nI tento příběh má tuto mnohovrstevnatost – láska Kamily a Perdicana začíná v poloze nezávazné lehkosti, aby se proměnila v tragédii. Mladý šlechtic Perdican se dvoří své přítelkyni z dětství Kamile. Ta ale vlivem klášterní výchovy dvoření odmítá. Aby vzbudil Kamilinu žárlivost, začne se Perdican dvořit venkovské dívce Růženě (Rosette). Kamila se nakonec obměkčí a vyznívají si s Perdicanem lásku. Růžena nedokáže tento zvrat pochopit a končí tragicky. Hra je ovlivněna vztahem s G. Sandovou včetně citací z jejích dopisů.\n\nJe to příběh prázdnoty člověka, rozpadu osobnosti, která přestala věřit v jakékoliv hodnoty a jíž se původně dobře míněné prostředky k dosažení cíle změnily ve smysl života. Musset se do svých dramat často projektoval, nasazoval si tváře svých postav a jako pravý romantik vyjevoval tvorbou své životní postoje a problémy. Dá se předpokládat, že i toto je “zpověď dítěte své doby\", jež pod blazeovaným postojem skrývalo utrpení a zraňovanou citlivost. Lorenzaccio je historická hra, která má všechny vlastnosti romantického dramatu: nesvázanost pravidly, shakespearovskou fresku, syntézu stylů a žánrů, velikost i nízkost, smysl pro kolorit doby a místa i pro bohatě motivované jednání. Je to praktický “manifest\" francouzského romantismu a jeden z dramatických textů, jehož zkušenosti nemůže světové historické drama pominout.\n\nHra nebyla za autorova života uvedena. Ani verzi, kterou upravil jeho bratr Paul (1804-1880), cenzura nepovolila. Premiéra hry proběhla až v roce 1896 v divadle Sarah Bernhardt. Sarah Bernhardt rovněž hrála titulní roli. Plakát k tomuto představení vytvořil Alfons Mucha.\n\n\n"}
{"id": "90501", "url": "https://cs.wikipedia.org/wiki?curid=90501", "title": "Litevština", "text": "Litevština\n\nLitevština (litevsky \"lietuvių kalba\") patří do východní větve skupiny baltských jazyků. Je to úřední jazyk Litvy, kde jím mluví přibližně 2,9 miliónu mluvčích, v sousedních státech a ve světě je to pak přibližně 1,1 mil. mluvčích.\n\nVýchodobaltské jazyky se od západobaltských jazyků (hypoteticky nazývaných protobaltské jazyky) oddělily mezi roky 400 – 600. Diferenciace mezi litevským a lotyšským jazykem začala kolem roku 800. V 13. – 14. století měli velký vliv na vývoj lotyšského a litevského jazyka Livonci, kteří v tomto období obsadili území okolo řeky Daugavy. Toto území se téměř překrývalo s územím dnešní Lotyšské republiky.\n\nNejstarší písemná památka pochází z počátku 14. století. První tištěnou knihou je Katechismus Martynase Mažvydase, vydaný v Královci.\n\nLitevština používá 12 psaných samohlásek, které jsou podobné latinským, obrácený \"háček\" (litevsky \"nosinė\", polsky \"ogonek\") značila dříve ~dlouhou samohlásku, původně však označoval ~nosovou samohlásku. V litevštině \"ė\" neoznačuje délku, ale jinou kvalitu. Zde by lépe odpovídala (přibližně) záměna \"ė\" na \"ě\". Délku hlásek/slabik v litevštině určuje přízvuk, který se v běžném písemném projevu diakritikou neoznačuje (přízvuk – zejména vlnivý (označovaný ~) – může nést i \"slabikotvorná\" souhláska, např. \"l, r\"). Češi litevský vlnivý přízvuk vnímají spíše jako dlouhou hlásku/slabiku. Délka se v psaném projevu ~diakritikou rozlišuje pouze u dvojic i/y a \"u/ū\" (nepřehlédněte, že \"y\" neoznačuje tvrdost jako v češtině či jinou kvalitu jako v některých jiných jazycích, ale \"délku\" Tvrdost/měkkost v \"tomto\" případě Litevci nerozlišují). \"Ą, ę, į\" a \"ų\" původně částečně s délkou souvisely (an > ą, en > ę, in > į, un > ų), ale nyní je již tato funkce prakticky zcela setřena, o délce i zde rozhoduje (graficky běžně neoznačovaný) přízvuk. V litevštině se graficky přízvuky označují pouze ve speciálních případech, jako jsou učebnice litevské gramatiky, některé stati v encyklopediích, v lingvistické literatuře a podobně. V litevštině \"i\", následující těsně za souhláskou (a následované ještě další(mi) samohláskou/samohláskami), u které Litevci mohou rozlišit měkkost/tvrdost označuje měkkost, nikoli dvojhlásu ia, ią, ie, io, iu, ių. K takovým souhláskám patří zejména š, ž, č, s, z, l, r, dále také n, t, d, k, g, částečně i c, v, m. Z toho důvodu, že ve skutečnosti dosti obtížně (stejně jako Češi) rozlišují měkkou/tvrdou výslovnost \"b\" a \"p\", došlo i ke změnám gramatiky – srovnej starší \"piautuvas, piauti\" s nynějším \"pjautuvas, pjauti\" (srp, řezat). (I Litevci při nedbalé výslovnosti někdy toto \"i\" vyslovují jako \"j\"). Litevština má také několik dvojhlásek: ai, ie, uo, au, ei, iu.\n\nV litevštině existuje na 20 souhlásek, které jsou psány latinkou. Navíc se zde stejně jako v češtině vyskytuje spřežka CH.\n\nLitevština je syntetický jazyk. Z lingvistického hlediska je zajímavá pro četné archaické rysy, které jazykovědcům pomáhají při studiu vývoje indoevropských jazyků.\n\nV litevštině se rozlišují dva jmenné rody – mužský (vyriškoji giminė) a ženský (moteriškoji giminė), slova bez rodu (nikoliv „střední rod“!) se používají jen zbytkově v případě přídavných jmen a zájmen. Má 5 vzorů podstatných jmen a 3 vzory u přídavných jmen. Všechna slovesa mají přítomný, minulý, budoucí a zvláštní minulý opakovaný čas; oznamovací, podmiňovací a rozkazovací způsob (u dvou poslední způsobů se nevyjadřují časy). Litevština má a používá nejvíce druhů přechodníků ze všech indoevropských jazyků, přechodníky zde existují ve všech časech a rodech. Pro časování zvratných sloves bez předpony existují speciální paradigmata.\n\nJména se skloňují sedmi pády: nominativem (litev. vardininkas), genitivem (kilmininkas), dativem (naudininkas), akuzativem (galininkas), instrumentálem (įnagininkas), lokálem (vietininkas), a vokativem (šauksmininkas). Ve staré litevštině se používaly další tři pády: illativ (používá se i dnes v hovorové litevštině), adessiv a allativ. Pozůstatky těchto pádů můžeme najít i v ustálených rčeních.\nLitevština má genitiv záporový a bezpředložkový lokál, tj. neexistuje zde předložka „v“ (př. \"lovoje\" = \"v posteli\").\n\nPřítomný čas\n\nMinulý čas\n\nBudoucí čas - infinitiv bez koncovky -ti + s + koncovka.\n\nFrekventativ (opakovaný děj v minulosti) - infinitiv bez koncovky -ti + dav + koncovka.\n\nPodmiňovací způsob\n\nRozkazovací způsob\n\nV litevštině se rozlišují příjmení nevdaných žen od příjmení vdaných žen. Tato příjmení jsou již v litevštině přechýlená, liší se od odpovídajících mužských příjmení. V některých velmi výjimečných případech žena, která si nepřeje, aby z jejího příjmení bylo zřejmé, zda je provdaná či nikoliv, používá (se svolením úřadů) přechýlené ženské příjmení, ve tvaru neutrálním. Případně používá příjmení ve tvaru mužského příjmení – nejčastěji pro usnadnění operací s osobními dokumenty v zahraničí.\n\nPoznámka: u příjmení v mužském tvaru zakončených na -us se u příjmení provdaných žen vsouvá vsuvka -uv-. Toto pravidlo se někdy neuplatňuje, jeho neuplatňování je nejčastější v Žemaitsku/Žemaitii. Poslední dva příklady jsou případy, kdy tvar mužského příjmení je ve tvaru rodu pseudoženského, podobně jako výraz předseda (nebo soudce).\n\n\n"}
{"id": "90503", "url": "https://cs.wikipedia.org/wiki?curid=90503", "title": "Flunitrazepam", "text": "Flunitrazepam\n\nFlunitrazepam (INN) je léčivo ze skupiny benzodiazepinů, známé pod obchodní značkou Rohypnol. Jedná se o léčivo s výrazným sedativním, anxiolytickým a myorelaxačním účinkem; používá se při léčbě nespavosti a v injekční formě při anestezii. Patří mezi hypnotika.\n\nFlunitrazepam byl poprvé syntetizován počátkem 70. let 20. století švýcarskou firmou Hoffmann-La Roche. Používal se v nemocnicích tam, kde bylo žádoucí hluboké zklidnění pacientů. Poprvé vstoupil na komerční trh v Evropě v roce 1975 a v 80. letech se stal dostupným v ostatních zemích.\n\nPůvodně byla vyráběna 1 mg, 2 mg a 5 mg balení, ale vzhledem k účinnosti a možnému zneužívání byla balení s vyššími dávkami stažena z trhu, takže v současnosti je k dostání pouze 1 mg balení.\n\nJako u ostatních benzodiazepinů jsou farmakologické účinky flunitrazepamu sedativní, myorelaxační, anxiolytické a antikonvulzivní. Sedativní účinky flunitrazepamu jsou sedm až desetkrát účinnější nežli u diazepamu. Účinky flunitrazepamu se obvykle objevují 15 až 20 minut po perorálním podání a trvají přibližně 4 až 6 hodin. Některé účinky se mohou projevovat i po dvanácti hodinách.\n\nFlunitrazepam je primárně určen k léčení těžké nespavosti nereagující na ostatní léčbu. V současné době je v mnoha státech jeho použití zakázáno (USA a Kanada od roku 1996). V České republice byl vyráběn firmou Zentiva, a. s., jeho výroba a distribuce byly ukončeny v roce 2006. V současné době není v ČR registrován žádný léčivý přípravek obsahující flunitrazepam.\n\nFlunitrazepam je znám vyvoláním ztráty paměti při použití dostatečně vysokých dávek. Postižení si nejsou schopni vybavit události, jež zažili pod vlivem drogy. Je těžké určit, ke kolika případům znásilnění (tzv. rape drug) pod vlivem sedativních drog dochází. Velmi často jsou obětem odebírány vzorky v době, kdy již vyprchal účinek drogy a v těle zůstávají pouze zbytková množství, která je velmi obtížné a někdy nemožné běžnými metodami stanovit. Problém je zhoršen ztrátami paměti oběti způsobenými drogou. Tyto ztráty paměti vedou k nejistotě oběti o okolnostech znásilnění a můžou vést ke kritickým zpožděním a nebo neochotě znásilnění ohlásit a poskytnout potřebné vzorky pro analýzu.\n\nPro zamezení případů, kdy je rohypnol nevědomky požit v potravě či nápoji, je dnes přibarvován indigokarmínem.\n\nPoužití flunitrazepamu a ostatních uspávacích drog se stává široce rozšířené jako prostředek pro uspání oběti a její okradení. Použití silných sedativ pro loupeže je častějším problémem, než jejich použití při znásilnění.\n\nAčkoliv je flunitrazepam znám především jako uspávací droga, je stále více populární jako droga rekreační. Je používána studenty, návštěvníky rave party a uživateli heroinu a kokainu pro:\n\nFlunitrazepam je většinou konzumován orálně, často v kombinaci s alkoholickými nápoji.\n\nNěkdy je flunitrazepam zneužíván lupiči pro jeho zklidňující účinky, odstranění emocí a nervozity a též pro efekt ztráty paměti, jež policii ztěžuje výslech.\n\nFlunitrazepam je spolu s midazolamem, tempazepamem, lorazepamem a alprazolamem považován za jeden z nejnávykovějších benzodiazepinů. Jeho používání způsobuje několik vedlejších účinků jako jsou:\n\n\nDlouhodobé používání flunitrazepamu způsobuje psychickou a fyzickou závislost a abstinenční příznaky v případě vysazení. Flunitrazepam snižuje rozlišovací schopnosti a psychomotorické funkce, ovlivňuje reakční čas a schopnost řídit motorová vozidla. Jeho použití v kombinaci s alkoholem umocňuje tyto vedlejší efekty a může vést k otravě.\n\n"}
{"id": "90504", "url": "https://cs.wikipedia.org/wiki?curid=90504", "title": "Kostarická fotbalová reprezentace", "text": "Kostarická fotbalová reprezentace\n\nKostarická fotbalová reprezentace reprezentuje Kostariku na mezinárodních fotbalových akcích, jako je mistrovství světa, Zlatý pohár CONCACAF či Středoamerický pohár.\n\nNa Mistrovství světa 2014 v Brazílii byla Kostarika zařazena do těžké základní skupiny D, kterou někteří experti považovali za tzv. „skupinu smrti“, v níž byla považována za outsidera. Mimo ní zde byli tři favorizované týmy a bývalí světoví šampioni Itálie, Anglie a Uruguay. Kostarika dokázala porazit Uruguay a Itálii a remizovat s Anglií, čímž si se ziskem 7 bodů zajistila první místo ve skupině a postup do osmifinále. Stala se velkým překvapením turnaje. Byl to zároveň její historicky druhý postup do vyřazovací fáze MS (první zvládla v roce 1990).\n\nTým je známý pod přezdívkou \"Ticos\", což je obecné označení pro obyvatele Kostariky, pocházející ze španělského výrazu „hermanticos“ (bratříčci).\n\nSeznam zápasů kostarické fotbalové reprezentace na MS\n"}
{"id": "90505", "url": "https://cs.wikipedia.org/wiki?curid=90505", "title": "Seznam prezidentů Středoafrické republiky", "text": "Seznam prezidentů Středoafrické republiky\n\nV následující tabulce jsou uvedeni prezidenti Středoafrické republiky, která byla v druhé polovině 70. let na tři roky nahrazena Středoafrickým císařstvím.\n\n"}
{"id": "90507", "url": "https://cs.wikipedia.org/wiki?curid=90507", "title": "Hendrik Casimir", "text": "Hendrik Casimir\n\nHendrik Brugt Gerhard Casimir (15. července 1909 – 4. května 2000) byl nizozemský fyzik. \n\nNarodil se v holandském Haagu, podobně jako jeho slavný předchůdce Christiaan Huygens. Studoval na Leidenské univerzitě pod vedením Paula Ehrenfesta a v roce 1931 získal titul Ph.D. Pracoval také s Wolfgangem Paulim v ETH Zürich.\n\nVe výzkumných laboratořích firmy Philips v roce 1948 Casimir předpověděl kvantový jev mezi dvěma vodivými deskami ve vakuu, známý jako Casimirův jev.\n\n"}
{"id": "90515", "url": "https://cs.wikipedia.org/wiki?curid=90515", "title": "Argo", "text": "Argo\n\nARGO spol. s r.o. je nakladatelství, které vzniklo v roce 1991 v Poličce a o rok později zahájilo nakladatelskou a vydavatelskou činnost. V roce 2000 bylo sídlo přeneseno do Prahy. Vydává beletrii, historickou literaturu a odbornou literaturu, a to jak domácí, tak světovou. Za dobu své existence vydalo např. v edici AAA více než 100 špičkových titulů od anglicky píšících autorů, jako jsou Charles Bukowski a Raymond Carver, Cormac McCarthy a Jhumpa Lahiriová. V roce 2002 byla na knižním veletrhu v Lipsku kniha Herberta T. Schwarze \"Příběhy z parní lázně\" vydaná nakladatelstvím Argo označena za nejkrásnější knihu světa. Argo je v Česku výhradním vydavatelem knih Dana Browna.\n\nMezi edice, které vydává, patří například:\n\nKe kmenovým autorům nakladatelství patří Miloš Urban, Tereza Brdečková a Emil Hakl.\n\n"}
{"id": "90522", "url": "https://cs.wikipedia.org/wiki?curid=90522", "title": "Ultima Online: The Second Age", "text": "Ultima Online: The Second Age\n\nUltima Online: The Second Age je první datadisk k Ultimě Online vydaný v roce 1998. Přináší nové předměty, monstra a hlavně novou část mapy - Lost Lands - kvůli rostoucímu počtu hráčů.\n\nByl to poslední datadisk Ultimy Online navržený Raphem Kosterem.\n\nUltima:TSA dala zelenou jak tvorbě dalších datadisků Ultimy, tak i konkurenčním projektům.\n\n\"Text převzat z projektu UltimaWiki.\"\n"}
{"id": "90526", "url": "https://cs.wikipedia.org/wiki?curid=90526", "title": "Filipínská vlajka", "text": "Filipínská vlajka\n\nVlajka Filipín byla navržena Emiliem Aguinaldem a přijata byla roku 1946 poté, co země získala samostatnost (předtím Filipíny spadaly pod USA). Poprvé byla ušita místní obyvatelkou Marcalou de Agonicillou. Poslední změna vlajky byla v roce 1998.\n\nVlajka má podobu dvou vodorovných pruhů – modrého a červeného – s rovnostranným žerďovým klínem bílé barvy. Uprostřed klínu je vyobrazeno žluté/zlaté slunce s osmi paprsky, které mají tvar meče. Slunce představuje prvních osm zakládajících provincií. V každém rohu klínu jsou zlaté pěticípé hvězdy (s hlavním hrotem směřujícím od vyobrazení slunce), které reprezentují tři hlavní ostrovy Filipín – Luzon, Visayas a Mindanao. Bílá barva klínu vyjadřuje rovnost a svornost, modrá mír a spravedlnost a červená udatnost.\n\nZvláštností filipínské vlajky je skutečnost, že podle rozmístění barevných pruhů indikuje mírový či válečný stav. V době míru je modrý pruh umístěn nahoře nebo při svislém zavěšení vlevo. V době válečného stavu se vlajka zavěšuje obráceně (dole a vpravo).\n\nVlajka se tvarem a rozvržením velmi podobá české vlajce (rozdíly jsou v poskládání barev, poměru stran vlajky a tvaru klínu – český není rovnostranný a sahá do poloviny vlajky, a ve čtyřech žlutých/zlatých hvězdách).\n\nPři vyhlášení První filipínské republiky byla barva na filipínské vlajce světle fialová. Roku 1919 byla přijata vlajka se stejným odstínem námořní modré jako na vlajce Spojených států amerických, jichž byly Filipíny kolonií. Tato vlajka byla s přestávkou v letech japonské okupace používána do roku 1981. Za japonské okupace se používala původní filipínská vlajka s fialovým odstínem horního pruhu. V letech 1981 až 1986 byl modrý odstín pruhu vlajky změněn na světle modrý. Roku 1986 byla opět přijata vlajka s tmavě modrým pruhem. Roku 1998 došlo ke kompromisu a modrý odstín byl změněn na královskou modř.\n\n"}
{"id": "90529", "url": "https://cs.wikipedia.org/wiki?curid=90529", "title": "Králíky", "text": "Králíky\n\nKrálíky (německy \"Grulich\") jsou malé město (žije zde obyvatel) v severovýchodním výběžku okresu Ústí nad Orlicí a Pardubického kraje, u hranic s okresem Šumperk v Olomouckém kraji (východně) a Polskem (severozápadně). Historicky se jedná o nejvýchodnější město Čech, při trojmezí s Moravou a Slezskem (resp. Kladskem). Poblíž se nachází strategicky důležité Mladkovské sedlo se silničním a železničním přechodem do Polska.\n\nKrálíky leží v brázdě mezi Orlickými horami na západě a Králickým Sněžníkem a Hanušovickou vrchovinou na východě, v nadmořské výšce zhruba 550-600 metrů, vzdušnou čarou asi 5 km od Červené Vody, 21 km od Žamberka, 21 km od Šumperka, 29 km od Ústí nad Orlicí a 40 km od Kladska. Městem protéká Králický potok, který se západně od města vlévá do řeky Tiché Orlice. Nedaleko Králík prochází jedno z hlavních evropských rozvodí mezi úmořími Černého moře a Severního moře, asi 20 km severně od města na Králickém Sněžníku pramení řeka Morava.\n\nVe městě, jehož historické jádro je od roku 1990 městskou památkovou zónou, se také nacházejí dvě muzea. Přímo v Králíkách je to Městské muzeum Králíky a v Prostřední Lipce Vojenské muzeum Králíky. Snad nejvýznamnější památkou je poutní klášter Hora Matky Boží. V širším okolí města se nacházejí objekty Králické pevnostní oblasti.\n\nDne 5. prosince 1938 navštívil Králíky Adolf Hitler, který si poblíž města prohlédl dělostřeleckou tvrz Hůrka.\n\nPrvotní název sídla byl německý a pocházel z osobního jména \"Greulich\" (doklady od 14. století). Z nářeční výslovnosti [kralich] se teprve vyvinula česká zvuková nápodoba \"Králíky\" (doložena od 19. století), mylnou lidovou etymologií spojována nejprve s králem (králíci = královi poddaní) a posléze se zvířetem králíkem.\n\nPrvní nepřímá písemná zmínka o Králíkách pochází z roku 1357, kdy Karel IV. daroval Čeňkovi z Potštejna hrad Žampach spolu s doly na železnou rudu (\"montana in Greylichs\"). Existence osídlení městského typu je doložena až v roce 1568 při dělení majetku mezi syny Zdeňka Žampacha z Potštejna. Králíky s několika vesnicemi dostal Burian Źampach z Potštejna, který však majetek zadlužil a v roce 1577 jej věřitelé prodali Zdeňkovi z Valdštejna. Ten ještě téhož roku vymohl pro městečko privilegia od císaře Rudolfa II. Za Zdeňka z Valdštejna byl postaven kostel sv. Michaela Archanděla a pravděpodobně tehdy také vznikl zámek v severovýchodním cípu náměstí jako centrum nového panství s 10 vesnicemi a městečkem Mladkovem. Zámek je písemně doložen až v roce 1605 v souvislosti se sporem Evy Hasištejnské z Lobkovic, rozené Valdštejnové. Od roku 1607 vlastnil Králíky její druhý manžel Jiří Fridrich Hohenlohe. Jemu bylo panství v roce 1621 zkonfiskováno, ale po omilostnění je získal zpět. V roce 1628 koupil Králíky významný císařský vojevůdce Gottfried Heinrich Pappenheim, po jeho smrti v bitvě u Lützenu je zdědil syn Wolfgang Adam Pappenheim (1618–1647), který zemřel v Praze. Vdova Kateřina, rozená Trauttmansdorffová, se v roce 1650 podruhé provdala za Michaela Ferdinanda z Althannu.\n\nRodu Althannů patřily Králíky třista let (1650–1945), v roce 1653 bylo přikoupeno panství Mezilesí (Mittelwalde) v sousedním Kladsku, závětí Michaela Ferdinanda z Althannu byl z tohoto majetku na pomezí Čech a Polska vytvořen fideikomis (1657). V roce 1708 vyhořelo celé město i se zámkem. Zámek již nebyl obnoven a pozemky na jeho místě prodal tehdejší majitel panství Michael Václav z Althannu (1668–1738) městu. Během 17. století došlo k útlumu těžby drahých kovů a obyvatelstvo našlo novou obživu v tkalcovství, časem dosáhlo významu také řezbářství a varhanářství. Rostoucí význam Králík podpořil místní rodák, královéhradecký biskup Tobiáš Jan Becker (1649–1710), který nad městem na přelomu 17. a 18. století vybudoval poutní místo s klášterem Hora Matky Boží. Po válce o rakouské dědictví připadlo Kladsko Prusku a majetek Althannů se tak ocitl na území dvou států. Z Kladska se do Králík přestěhovala řada lidí a počet obyvatel stoupl na více než 2 000. V roce 1850 byl v Králíkách zřízen okresní soud, berní úřad a pozemkový úřad. Železniční spojení bylo navázáno v roce 1899 na již existujicí trať Hanušovice–Hradec Králové. Během 19. století došlo k výraznému rozvoji textilního průmyslu, nejvýznamnější podnikatelskou rodinou byli Rotterové, z níž Ferdinand Amand I. (1808–1867) a Ferdinand Amand II. (1831–1907) zastávali úřad starosty Králík a oba byli také poslanci českého zemského sněmu. Významnou osobností města byl obchodník Johann Kretschmer (1839–1924), který byl králickým starostou více než třicet let (1885–1918), zasloužil se o zřízení vodovodu, plynárny a školy. Kromě vzniku továren zůstával důležitým podnikatelským subjektem nadále i velkostatek Althannů, jimž před první pozemkovou reformou patřilo přes 3 200 hektarů půdy, převážně lesů.\n\nZa první republiky bylo v okolí města vybudováno opevnění, které nakonec v důsledku mnichovské dohody nebylo využito. Krátce po záboru Sudet navštívil Králíky Adolf Hitler (5. prosince 1938), správou města byl pověřen činitel SDP Rudolf Poppe, který zůstal starostou až do května 1945, kdy spáchal sebevraždu. V Králíkách převažovalo německé obyvatelstvo, které bylo po roce 1945 odsunuto, oblast byla ale na rozdíl od jiných míst v Sudetech brzy dosídlena českým obyvatelstvem. Na základě Benešových dekretů byl v roce 1945 zestátněn i majetek Althannů, kteří ztratili i majetek v sousedním Polsku. Znárodněn byl také textilní průmysl, který přešel pod národní podnik Hedva. Od roku 1960 patřily Králíky do okresu Ústí nad Orlicí, teprve v roce 1991 dosáhl počet obyvatel stavu před první světovou válkou. V roce 1990 bylo dochované centrum města prohlášeno městskou památkovou zónou.\n\n\n\nProchází tudy regionální železniční trať 024 z Lichkova a Dolní Lipky do Štítů se stanicemi \"Dolní Lipka\", \"Králíky zastávka\" a \"Králíky\".\n\nDruhá větev, železniční trať Dolní Lipka - Hanušovice, se vyhýbá centru Králík a na jejich území obsluhuje zastávky \"Dolní Lipka\", \"Prostřední Lipka\" a \"Červený Potok\".\n\nV roce 2011 navrhla společnost OREDO, najatá Pardubickým krajem, v rámci tzv. optimalizace dopravy zastavit na obou tratích osobní dopravu a nahradit ji upravenými autobusovými linkami. Proti tomuto záměru vznikla petice místních obyvatel. Později bylo krajem prosazováno omezení spojů a ukončení v Moravském Karlově a úplné nahrazení autobusy na trati do Hanušovic.\n\nKrálíky leží na silnici I/43, která vede od jihu z Červené Vody a pokračuje na západ až k polským hranicím, kde je zřízen hraniční přechod Dolní Lipka – Boboszów pro veškerou silniční i pěší dopravu. Na tuto silnici navazuje přímo v Králíkách a v Dolní Lipce silnice II/312 a celkově také pět silnic třetí třídy. Městem projíždí několik dálkových autobusových linek (např. Praha – Jeseník).\n\n\n\n\n\n\n"}
{"id": "90541", "url": "https://cs.wikipedia.org/wiki?curid=90541", "title": "Pyrrhos", "text": "Pyrrhos\n\nPyrrhos I. Épeirský (asi 319–272 př. n. l., Argos) byl hegemonem épeirského spolku, králem Molossů a Makedonie. Představoval jednoho z nejvážnějších soupeřů Římanů.\n\nPyrrhos byl synem krále Aiakida z Épeiru a Fthie. Dětství strávil na dvoře Glaukia, krále nejmocnějšího ilyrského kmene, který mu poskytl azyl a adoptoval ho poté, co byl v jeho dvou letech jeho otec za nejasných okolností vyhnán z Épeiru. Ve věku dvanácti let byl svým adoptivním otcem přiveden zpět do země a dosazen za krále Molossů (nejvýznačnější kmen v Épeiru). Brzy na to však proti němu v Épeiru povstala opozice pod vedením jeho spolukrále Neoptoléma a vyhnala jej v roce 302 př. n. l. ze země.\n\nPyrrhos se poté připojil k Démétriovi I. Poliorkétovi a jeho otci, králi Antigonovi I. a zúčastnil se na jejich straně v roce 301 př. n. l. bitvy u Ipsu v Malé Asii proti ostatním diadochům (nástupci Alexandra Makedonského). Protože v této bitvě zvítězila druhá strana - Antigonos přišel o život - musel jít Pyrrhos jako rukojmí na dvůr egyptského krále Ptolemaia I., který ovšem se svým zajatcem zacházel velmi zdvořile. Pod dojmem Pyrrhových schopností ho oženil se svou dcerou, egyptskou princeznou Bereníké. V roce 296 př. n. l. bylo pak Pyrrhovi dovoleno vrátit se do své vlasti.\n\nPyrrhos je všeobecně považován za vysoce talentovaného generála a stratéga. Své říši se pokusil zajistit velmocenské postavení v soustavě helénistických států (za tímto účelem provedl vojenské reformy podle makedonského vzoru). A stejně jako založil Alexandr Veliký světovládnou říši na východě, chtěl Pyrrhos dosáhnout téhož na západě. V roce 287 př. n. l. byl prohlášen králem Makedonie, ale musel se o ní dělit s Lýsimachem, který již o tři roky později anektoval také západní Pyrrhovu část země, zatímco Pyrrhos musel potlačovat vzpouru svých vojáků. V jeho držení nakonec zůstaly pouze některé západní kraje při hranicích s Makedonií.\n\nV roce 281 př. n. l. vyhověl žádosti řeckého města Tarentu o pomoc. Jeho hlavním cílem bylo dobytí Makedonie, avšak postrádal dostatek finančních prostředků k zaplacení potřebných žoldnéřů. Plánoval tedy, že pomůže Tarentu a pak se přesune na Sicílii a napadne Kartágo – po vítězství a dobytí jižní Itálie měl mít dost peněz k tomu, aby postavil armádu silnou natolik, aby s ní dobyl Makedonii.\n\nPři přípravě tažení do Itálie se dokonce spojil se svým soupeřem o makedonskou korunu, Ptolemaiem Keraunem, který mu poskytl vojsko. V čele 20 000 pěšáků, 3 000 thesálských jezdců, 2 000 lučištníků, 500 prakovníků a 19 válečných slonů se vylodil v Itálii. Vstříc mu vyrazila římská armáda s 30 000 muži pod vedením konzula Publia Laevinia. Poblíž lukánského města Herakleia se s ním Římané střetli, z krvavé bitvy ale odešli poraženi. Ztráty se pohybovaly mezi 7 až 15 tisíci na římské a 4 až 13 tisíci na řecké straně.\n\nPo bitvě dorazily k Pyrrhovi posily z jižní Itálie. Pyrrhos směřoval nyní se svou armádou do Etrurie. Dobyl některá malá města v Kampánii a jeho vojáci vyplenili Latium, nicméně Neapol stejně jako další významná města mu odmítala otevřít své brány. V tomto okamžiku Pyrrhos pochopil, že ovládnutí Itálie bude náročnější, než původně očekával. Jeho postup byl zastaven v Anagni, dva dny od Říma, když narazil na jinou římskou armádu pod vedením Tiberia Coruncania. Pyrrhos se obával, že nemá dostatek mužů k boji a rozhodl se ustoupit. Římané ho nepronásledovali. Několik málo kmenů včetně Lukánů, Brutiů a řeckých měst Krotón a Lokris se připojilo k Pyrrhovi. Jeho nabídka mírové smlouvy byla přesto Římany odmítnuta.\n\nV následujícím roce (279 př. n. l.) napadl Pyrrhos s 25 000 vojáky Apulii, kde se utkal s 40 000 Římany v bitvě u Auscula a dosáhl zde velice draze vykoupeného vítězství. Římským velitelem v bitvě byl konzul Publius Decius Mus. Jeho zdatné vojsko, ačkoliv bylo poraženo, donutilo Pyrrhovu armádu k ústupu a odvrátilo jej tak od vpádu do Apulie. Prokázala se také stabilita římské moci, neboť povstání italských kmenů proti Římanům, v které Pyrrhos tajně doufal, se nekonalo. Tato bitva zastínila mnohá pozdější římská vítězství a vedla ke vzniku termínu „Pyrrhovo vítězství“, což má symbolizovat vítězství dobyté za cenu katastrofálních ztrát. Římané přišli téměř o 6 000 mužů, Pyrrhos asi o 3 500.\n\nV roce 278 př. n. l. obdržel Pyrrhos dvě nabídky: Řecká města na Sicílii ho žádala, aby vyhnal z ostrova Kartagince, kteří s Řeky vedli války o Sicílii a vedle Římanů představovali druhou největší mocnost v západním Středomoří. Ve stejnou dobu se na Pyrrha obrátili s nabídkou trůnu Makedonci, jejichž král Ptolemaios Keraunos byl zabit při vpádu Galatů do země. Pyrrhos se rozhodl pro Sicílii, jež podle něj skýtala větší příležitost a přemístil tam svoje vojsko. V roce 277 př. n. l. obsadil Eryx, nejsilnější kartaginskou pevnost na Sicílii. Tato demonstrace síly přiměla ostatní kartaginská města ke kapitulaci, načež byl Pyrrhos prohlášen králem Sicílie. Dokonce již plánoval zanechat svému synovi Helenovi sicilské království a svému dalšímu synovi Alexandrovi chtěl odkázat Itálii.\n\nV roce 276 př. n. l. vyjednával Pyrrhos s Kartaginci. Třebaže Kartágo bylo ochotné podporovat Pyrrha penězi a zbraněmi, jakmile bude znovu nastolen mír, Pyrrhos nežádal nic jiného, než aby Kartaginci opustili Sicílii a učinili z Libyjského moře (Sicilský průliv) hranici mezi sebou a Řeky. Mezitím se ale Pyrrhos stával mezi sicilskými Řeky stále více neoblíbený kvůli svému despotickému chování, neboť Řekové špatně snášeli jeho autoritativní návyky, jež získal během svého pobytu na východě a také vysokou daňovou zátěž, kterou na ně uvalil, aby byl schopen zaplatit své žoldnéře. Ačkoliv tedy Kartagince opět porazil, byl nucen Sicílii opustit a vrátit se do Itálie.\n\nZatímco Pyrrhos vedl tažení proti Kartagincům, Římané měli dost času k přebudování své armády a k povolání tisíců čerstvých rekrutů. Po svém návratu ze Sicílie proto Pyrrhos v Itálii nalezl římskou armádu nesmírně početně převyšující jeho vlastní vojsko, v čele s konzulem Maniem Curiem Dentatem. Po takticky nerozhodné bitvě u Beneventa v roce 275 př. n. l. se odhodlal ukončit italskou kampaň a na podzim téhož roku odešel s pouhými 8 000 pěšáky a 500 jezdci zpět do Épeiru. I přes své velké úspěchy svůj cíl – dobýt na západě království – uskutečnit nedokázal. V následujících třech letech pak římská vojska dobyla Tarent a ostatní jihoitalská města.\n\nTřebaže jeho tažení na západě značně podlomila sílu jeho armády a vyplenila jeho pokladnici, Pyrrhova dobrodružná povaha jej brzy zavedla do další války. Na začátku roku 274 př. n. l. snadno porazil makedonského krále Antigona II. Gonata (vnuka Antigona I.), načež část jeho vojska přešla k Pyrrhovi, který se tak chopil vytouženého makedonského trůnu. V roce 272 př. n. l. požádal Kleonymós, Sparťan královské krve nenáviděný většinou svých spoluobčanů, Pyrrha o pomoc při ovládnutí Sparty. Pyrrhos souhlasil, neboť zamýšlel získat vítězstvím kontrolu nad celým Peloponésem. Nejprve sice Sparťany v otevřeném poli přemohl, ale při útoku na město narazil na nečekaně tuhý odpor. Ihned poté se mu naskytla možnost zasáhnout do vnitřních sporů ve městě Argos. Avšak během zmatených pouličních bojů zde zemřel (podle některých zpráv byl otráven sluhou).\n\nPyrrhos je pokládán za jednoho z největších vojevůdců helénistického období. Díky svým velkolepým úspěchům udělal značný dojem na své současníky a ve starověku byl dokonce srovnáván s Alexandrem a Hannibalem (samotný Hannibal jej považoval za druhého největšího vojevůdce po Alexandrovi). Ztroskotal, protože si stanovoval příliš dalekosáhlé plány a své podniky nepřipravoval zvlášť pečlivě. Épeiros byl příliš malý pro ambiciózní cíle tohoto krále a tento chybějící mocenský prostředek nemohl být vynahrazen ani osobními nesporně skvělými schopnostmi vládce. Navíc neměl trpělivost zajistit dosažené výboje a místo toho se neustále hnal do nových dobrodružství. Na konci přišly všechny jeho výboje nazmar a jen upevnění Épeiru, který sám pokládal za vedlejší, se ukázalo jako trvalejšího charakteru.\n\nJeho jméno je proslaveno především známou frází „Pyrrhovo vítězství“ vzniklou po bitvě u Auscula. V odpověď na gratulaci k vítězství nad Římany, měl prý prohlásit: „Ještě jedno takové vítězství a budu ztracen!“ Kromě to, že se projevoval jako vynikající vojevůdce, byl Pyrrhos také literárně činný. Jednak napsal paměti a dále několik knih týkajících se válečného umění. Přestože se tato díla nedochovala, Hannibal byl jimi silně ovlivněn a také Cicero je chválil. Celkově úspěšná obrana Říma ve válce s Pyrrhem měla v té době veliký ohlas v celém řeckém světě, který tak byl upozorněn na rodící se mocnost jménem Řím. Pyrrhos nebyl římskými historiky očerňován, tak jako většina jiných soupeřů Říma.\n\n\n\n"}
{"id": "90542", "url": "https://cs.wikipedia.org/wiki?curid=90542", "title": "Síťová databáze", "text": "Síťová databáze\n\nSíťová databáze je databázový model podobný hierarchickému databázovému modelu, který byl po dlouhou dobu takřka výhradně užívaným databázovým modelem. Na rozdíl od hierarchického databázového modelu poskytuje navíc vztahy více ku více, tedy jedna entita mohla mít více otců. Tato datová koncepce však byla v roce 1970 překonána relační koncepcí databáze. Také navíc umožňuje rekurzi, tedy entita může být otcem svému otci.\n\nNevýhodou využívání síťové databáze je její nepružnost a z toho vyplývající obtížná změna její struktury.\n\nZ nejznámějších databázových systémů tento systém využíval například RDM Server, Integrated Data Store (IDS) a další.\n\n\nVěta je souhrn vzájemně souvisejících datových položek.\n\nSet je vztah mezi dvěma větami kardinality 1:N.\n\n\n"}
{"id": "90543", "url": "https://cs.wikipedia.org/wiki?curid=90543", "title": "Zdeněk Grygera", "text": "Zdeněk Grygera\n\nZdeněk Grygera (* 14. května 1980 v Přílepech) je bývalý český fotbalový obránce a reprezentant České republiky, mistr Evropy hráčů do 21 let z roku 2002. Univerzální rychlostně vybavený obránce, dobře četl hru. Kvůli zdravotním problémům přerušil v prosinci 2012 profesionální kariéru, nevyloučil však svůj návrat v létě 2013 v rakouské nebo české lize. Nakonec se rozhodl aktivní kariéru definitivně ukončit.\n\nAngažoval se v charitativním projektu Zelený život. V únoru 2015 se stal manažerem pro mezinárodní vztahy a sportovní rozvoj v moravském klubu FC Fastav Zlín.\n\nZdeněk Grygera začínal v Holešově, pak přešel v 17 letech do Zlína, kde odehrál jednu sezónu a přestoupil následně do Drnovic.\n\nV Drnovicích odehrál Zdeněk Grygera během dvou sezón celkem 54 ligových zápasů, v nichž dal 3 góly. \n\nV červenci 2000 přestoupil Grygera za cca 20 milionů Kč do Sparty Praha, kde podepsal čtyřletou smlouvu. Měl nabídku i z konkurenční Slavie Praha, ale rozhodl se pro Spartu. \n\nSezónu 2000/01 dokončil s 15 absolvovanými zápasy, během nichž se gólově neprosadil. První ligový gól za Spartu vstřelil až ve 28. kole následujícího ročníku 2001/02 29. dubna 2002 proti domácímu Brnu, když v 55. minutě jediným gólem z pokutového kopu utkání rozhodl. Celkem odehrál ve svém druhém roce působení v Praze 21 zápasů. \n\nV listopadu 2002 měl incident se sparťanskými fanoušky, kterým se nelíbilo nasazení během zápasu Poháru UEFA s tureckým Denizlisporem a na hráče pískali (Sparta vyhrála 1:0). Grygera se vyjádřil, že pískající diváci mají raději zůstat doma. 11. května 2003 vstřelil svůj druhý a poslední ligový gól v dresu Sparty Praha proti hostujícímu Jablonci. Sparta vyhrála 2:0. Ligovou sezónu 2002/03 ukončil s 29 odehranými střetnutími a výše zmíněnou 1 vstřelenou brankou.\n\nS klubem získal dva tituly mistra České republiky - v sezoně 2000/01 a 2002/03.\n\n21. července 2003 přestoupil za cca 112 milionů Kč do týmu nizozemské nejvyšší soutěže Ajaxu Amsterdam, kde podepsal čtyřletou smlouvu. Usiloval o něj i klub z francouzské Ligue 1 AS Monaco a ruský celek CSKA Moskva, ale český obránce dal přednost přednímu nizozemskému týmu, který pravidelně hrával v lize na špici a účastnil se evropských pohárů. Ve hře byla i možnost přestupu do italského Juventus FC, ze kterého však sešlo. Samotný hráč byl trochu zklamaný, italská liga byla jeho snem. V Ajaxu se setkal se svým reprezentačním spoluhráčem Tomášem Galáskem a také např. se švédským útočníkem Zlatanem Ibrahimovićem.\n\nVe své první sezóně za Ajax (2003/04) jej pronásledovala řada zranění, nejprve otřes mozku, pak poraněná šlacha v koleně a nakonec problémy s páteří. V předposledním kole nizozemské ligy 9. května 2004 nastoupil po 6 týdnech pauzy a byl u výhry 2:0 nad NAC Breda. Tento výsledek znamenal titul pro Ajax s Grygerou v sestavě, protože v posledním kole už nemohl být soupeři předstižen. Byl to již třetí ligový titul českého obránce (předchozí dva získal se Spartou Praha). \n\nV létě roku 2007 se Grygera upsal Juventusu, vyšlo mu tak vytoužené angažmá. Ve své první sezóně 2007/08 skončil s klubem na třetí příčce Serie A za Interem Milán a AS Řím. Grygera během 24 zápasů přispěl jedním gólem, bylo to v zápase 9. března 2008 proti domácímu Janovu. Zdeněk otevíral ve 25. minutě skóre, Juventus vyhrál nakonec 2:0.\n\nNásledující ligovou sezónu 2008/09 se turínský klub umístil ještě o příčku výše, skončil na druhém místě za obhájcem titulu Interem Milán. Grygera byl v sezóně vytížený, nastoupil k 31 zápasům a vstřelil v nich 2 branky. První 13. listopadu 2008 v utkání opět proti Janovu, když se prosadil v 6. minutě (gól na 1:0), Juventus zvítězil na domácím hřišti rozdílem třídy 4:1. Druhý gól přidal 18. dubna 2009, v nastaveném čase prestižního zápasu s hostujícím Interem Milán zajistil remízu 1:1. \n\nV sezónách 2009/10 (19 odehraných zápasů) a 2010/11 (13 odehraných zápasů) se v lize gólově neprosadil. V sezóně 2010/11 se mu nedostávalo velkého zápasového vytížení a Juventus se s ním dohodl na předčasném ukončení smlouvy. Zdeněk Grygera tak mohl zamířit do anglického Fulhamu, který o něj projevil zájem.\n\nPo čtyřech letech působení v Itálii se rozhodl pokračovat v kariéře v dresu londýnského Fulhamu, kam přišel jako volný hráč. Dostal dres s číslem 26. Svůj debut odehrál v zápase Evropské ligy 15. září 2011 proti FC Twente (remíza 1:1). V Barclays Premier League debutoval 23. září 2011 na hřišti West Bromwiche (0:0), nastoupil v základní sestavě a v 61. minutě obdržel žlutou kartu. Poté nastoupil ještě v ligových zápasech proti Queens Park Rangers FC (2. října, výhra 6:0), Evertonu (23. října, prohra 1:3) a Wiganu (29. října, výhra 2:0).\n\nVe svém pátém ligovém utkání proti Tottenhamu 6. listopadu 2011 utrpěl zranění kolena, které jej vyřadilo ze hry do konce sezóny. Kvůli vleklým zdravotním problémům ukončil v prosinci 2012 profesionální kariéru v anglickém klubu.\n\nZdeněk Grygera nastoupil za některé mládežnické výběry České republiky. Vrchol jeho mládežnické kariéry přišel v roce 2002, kdy s českým týmem získal titul mistra Evropy v kategorii do 21 let.\n\nBilance:\n\nV základní skupině A mistrovství Evropy hráčů do 21 let v roce 2000 konaném na Slovensku se česká reprezentace střetla postupně s celky Španělska, Nizozemska a Chorvatska. Do finále postupoval vítěz skupiny, druhý tým skupiny se kvalifikoval do zápasu o bronz. První remízový zápas 27. května 2000 se Španělskem (1:1) odehrál Grygera celý a v 52. minutě dostal žlutou kartu. Nastoupil i ve druhém utkání 29. května v Trenčíně proti Nizozemsku, český tým zvítězil nad soupeřem 3:1. V posledním utkání skupiny 1. června proti Chorvatsku odehrál rovněž kompletní počet minut. Utkání s divokým průběhem skončilo výhrou českého družstva 4:3 a postupem do finále proti Itálii.\n\nVe finále jej poslal trenér Karel Brückner do zápasu v 65. minutě za stavu 1:1 za Davida Jarolíma, český tým nakonec prohrál gólem Pirla z 81. minuty. Zdeněk Grygera získal s týmem stříbrné medaile.\n\nZúčastnil se i mistrovství Evropy hráčů do 21 let v roce 2002 ve Švýcarsku, kde česká reprezentační jedenadvacítka vyhrála svůj premiérový titul, když ve finále porazila Francii na pokutové kopy. Systém se změnil, první dva celky ze základních skupin postupovaly do semifinále.\n\nV prvním zápase základní skupiny B 16. května prohrála česká reprezentace s Francií (prohra 0:2), trenér Miroslav Beránek Grygeru nenasadil. 19. května následoval zápas s Belgií, Zdeněk odehrál již kompletní utkání, které skončilo vítězstvím ČR 1:0. V posledním zápase skupiny proti Řecku 21. května Grygera otevřel skóre v 36. minutě gólem z pokutového kopu, zápas poté dospěl k remíze 1:1.\n\nV semifinále 25. května narazilo české mládežnické družstvo na tým Itálie, který porazilo zlatým gólem na 3:2 Michala Pospíšila v 9. minutě prodloužení. Zdeněk Grygera odehrál celý zápas.\n\nVe finále 28. května se ČR opět střetla se svým soupeřem ze základní skupiny Francií. Tentokrát gól v řádné hrací době ani v prodloužení nepadl a musely rozhodnout pokutové kopy. V nich exceloval Petr Čech, jenž zlikvidoval 3 ze 4 pokusů soupeře a český tým slavil svůj první titul. Grygera odehrál opět plný počet minut i s prodloužením a po penaltovém rozstřelu se mohl se spoluhráči radovat ze zisku zlaté medaile.\n\nPrvní zápas v reprezentaci odehrál 15. srpna 2001 proti Jižní Koreji, přátelské utkání skončilo výhrou českého týmu 5:0. Grygera odehrál celé střetnutí. 12. února 2003 si připsal první gólovou trefu v reprezentačním dresu během přátelského utkání proti domácí Francii. V 7. minutě otevřel skóre, když pěknou střelou překonal francouzského brankáře Ulricha Ramého, český tým si z Francie odvezl vítězství 2:0. Druhý gól vstřelil v domácím kvalifikačním utkání o Euro 2008 17. listopadu 2007 na Letné proti Slovensku. Ve 13. minutě vstřelil první branku zápasu, který česká reprezentace vyhrála poměrem 3:1.\n\nÚčast Zdenka Grygery na vrcholových turnajích:\n\nNa evropském šampionátu 2004 v Portugalsku byl český tým nalosován do poměrně těžké skupiny s Německem, Nizozemskem a Lotyšskem. V prvním utkání 15. června 2004 proti Lotyšsku prohrávalo české mužstvo po gólu Mārise Verpakovskise 0:1 a výsledek otočilo, když obránce Grygeru vystřídal v 56. minutě na hřišti útočník Marek Heinz. ČR vyhrála 2:1.\n\nDruhý zápas nastoupila česká reprezentace 19. června 2004 na stadionu v Aveiru proti Nizozemsku. V památném utkání prohrávala v 19. minutě 0:2, ale dokázala otočit na 3:2 a jako jediná si zajistit postup do čtvrtfinále již ve druhém kole (napomohl tomu remízový zápas Německa s Lotyšskem), navíc z prvního místa. Na obou inkasovaných gólech měl český obránce svůj podíl, proto jej nespokojený trenér Karel Brückner stáhl ve 25. minutě ze hry (místo něj poslal na hřiště Vladimíra Šmicera).\n\nV posledním vystoupení českého celku v základní skupině si trenér Brückner mohl dovolit 9 změn v sestavě, Grygeru nenasadil. Český tým porazil Německo 2:1 a vyhrál skupinu s plným počtem bodů (9).\n\nVe čtvrtfinále 27. června 2004 narazilo národní mužstvo na Dánsko, celek vyznávající rovněž ofenzivní hru. Ve 39. minutě střídal Grygera na hřišti zraněného Martina Jiránka, česká reprezentace zvítězila nad skandinávským soupeřem přesvědčivě 3:0. V semifinále se favorizovaný český tým utkal s překvapením turnaje Řeckem a podlehl mu 0:1 po prodloužení, rozhodl stříbrný gól Traianose Dellase. Zdeněk Grygera odehrál celý zápas. Poražení semifinalisté šampionátu (ČR a Nizozemsko) obdrželi bronzové medaile.\n\nNa MS 2006 v Německu se střetla česká reprezentace v základní skupině E postupně s USA, Ghanou a Itálií. V prvních dvou zápasech 12. června 2006 proti USA (výhra ČR 3:0) a 17. června 2006 s Ghanou (prohra 0:2) Grygera nastoupil v základní sestavě a odehrál kompletní počet minut. V zápase s USA inkasoval žlutou kartu.\n\nV závěrečném zápase základní skupiny 22. června proti Itálii také odehrál celý zápas, byl svědkem prohry 0:2, která znamenala obsazení nepostupového třetího místa se 3 body za Itálií a Ghanou.\n\nNa ME 2008 ve Švýcarsku a Rakousku byl český tým nalosován do základní skupiny A se Švýcarskem, Portugalskem a Tureckem. V prvním zápase (zahajovací utkání šampionátu) proti Švýcarsku (výhra ČR 1:0) a ve druhém utkání s Portugalskem (prohra 1:3) nastoupil v základní sestavě a obě utkání dokončil. Ve třetím utkání s Tureckem, v němž se oba celky utkaly o přímý postup do čtvrtfinále byl Grygera na hřišti u kolapsu českého týmu, který nedokázal v závěru udržet náskok 2:0 a prohrál výsledkem 2:3.\n\nGóly Zdeňka Grygery za českou reprezentaci do 21 let\nGóly Zdeňka Grygery za A-mužstvo české reprezentace\n\n"}
{"id": "90570", "url": "https://cs.wikipedia.org/wiki?curid=90570", "title": "Moravané (strana)", "text": "Moravané (strana)\n\nPolitická strana Moravané (založena 1994) usiluje o obnovení samosprávy Moravy na základě práva moravského národa na sebeurčení. Cílem strany Moravané je změna unitární České republiky na Českou a Moravskou Federativní Republiku, federaci dvou rovnoprávných národů Čechů a Moravanů. Moravané jsou stranou euroskeptickou, vymezující se především vůči likvidaci moravského národního povědomí.\n\nPrvním předsedou strany byl Pavel Dohnal, druhým Jiří Novotný, třetím Milan Trnka, čtvrtým opět Pavel Dohnal, pátým Ondřej Hýsek, šestým opět Pavel Dohnal, sedmým Tomáš Ingr. Kvůli spolupráci strany Moravané s SPD Tomio Okamury ve volbách 2017 se od ní v roce 2018 oddělilo Moravské zemské hnutí, které je naopak založeno na zemském principu, je proevropské a liberální.\n\nStrana Moravané vznikla sjednocením dřívějších „promoravských“ stran. Největší popularity a vlivu dosáhlo počátkem 90. let Hnutí samosprávné demokracie - Společnost pro Moravu a Slezsko. Strana Moravané navazuje na Hnutí samosprávné Moravy a Slezska. Současný název Moravané strana přijala na sjezdu 17. prosince 2005. Kromě Hnutí samosprávné Moravy a Slezska v roce 2005 do strany vstoupila i celá členská základna Moravské demokratické strany (MoDS), která v 90. letech 20. století postupně integrovala politické subjekty jako např. Hnutí za samosprávnou demokracii - Společnost pro Moravu a Slezsko, Liberálně sociální unii, Stranu moravského venkova, Moravskoslezské hnutí, Moravskou národní stranu nebo Zemědělskou stranu, dále třeba Křesťanskosociální unii a další. Po sloučení byla Moravská demokratická strana zrušena.\n\nStrana Moravané patří k tzv. moravskému hnutí. Odvolává se na rozsáhlou míru autonomie, kterou mělo Moravské markrabství v letech 1182–1918, a na prvorepublikovou Moravskoslezskou zemi, která byla protiprávně zrušena komunistickým totalitním režimem od 1. ledna 1949.\n\nSlib nápravy tohoto stavu po roce 1989 nebyl dodržen, i když rozpadem federace v roce 1993 se do státního znaku dostala moravská orlice, ale v malém státním znaku pouze český lev ve skoku. Navíc poslední krajské zřízení ČR téměř kopíruje komunistické kraje z roku 1949 bez vztahu k historickým zemským hranicím, krajem Vysočina byla dokonce rozbita historická hranice Moravy jako přirozený územní celek. Strana dále poukazuje na fakt, že Moravané v rámci ČR nemají status ani národnostní většiny, ani menšiny.\n\nStrana Moravané dále uvádí, že český centralizovaný stát nezohledňuje potřeby Moravanů, krajská zastupitelstva na Moravě nemají potřebné kompetence ani finanční prostředky k rozvoji moravského území a moravská města a obce nemají k dispozici ani tolik finančních prostředků, aby zajišťovaly základní potřeby svých obyvatel.\n\nMoravanům vadí, když média nebo školy označují území Moravy a Slezska jako Čechy a stejně tak jeho obyvatele. Leccos na Moravě se označuje jako české, nikoliv moravské, kupř. Český rozhlas Brno, Česká televize Brno. Tento stav, který u straníků vyvolává dojem útoku na moravskou identitu části občanů ČR, je pro ně nepřijatelný.\n\n\nMorava nevstoupila v roce 1918 do samostatné Republiky československé jako součást českého státu, ani jako součást Zemí koruny české. Podle rakouské ústavy v době před zánikem habsburské monarchie byly Království české a Markrabství moravské dvě na sobě zcela nezávislé korunní země, obě podřízené přímo Vídni.\n\nPo vzniku Československa však byl nový stát považován pouze za českou záležitost a z Prahy byly okamžitě zahájeny kroky s cílem svrchovanost Moravy co nejvíce omezit. Nejcitelnějšími kroky bylo zrušení moravské autonomie a moravského zákonodárného sněmu v roce 1920. Částečná moravská samospráva v rámci Moravské a následně Moravskoslezské země byla nástupem komunistů k moci definitivně zlikvidována v roce 1949. V roce 1969 byla pak Morava komunistickým vedením zahrnuta do národního státu Čechů, jako jeho bezejmenná součást. Připojení Moravy k českému státu v roce 1918 bylo násilným činem a zahrnutí Moravy do České republiky v roce 1969 bylo svévolným počinem komunistické vlády.\n\nNárodnostní politicko-strategické důvody příklonu k Čechům z obavy o poněmčení přijetím české národnosti značnou částí Moravanů v druhé polovině devatenáctého století pominuly. Stejně tak vznikem samostatné České republiky a Slovenské republiky v devadesátých letech dvacátého století pominula u Moravanů společná identita československá. Statisíce Moravanů se v posledních třiceti letech opětovně hlásí k moravské národnosti, jako projevu svého vztahu k moravské vlasti, ale také jako vzdoru proti stále intenzivnějšímu počešťování ze strany unitárního českého státu.\n\nMy, Moravané, již máme dost neustálého pošlapávání práv moravského lidu a počešťování obyvatel Moravy. Morava v historii mnohokrát ukázala světu směr a honosila se světovou slávou, kterou hodláme Moravě navrátit.\n\nVědomi si však těsných historických, hospodářských, kulturních i rodinných vztahů vzniklých v minulosti, chceme i nadále žít s Čechy společně ve společném státě, avšak na principu naprosté rovnoprávnosti obou národů Čechů a Moravanů. To vyžaduje, aby Morava byla obnovena jako státní celek na stejné úrovni jako Česká republika. Takovým státním celkem je jen Česká a Moravská Federativní Republika.\n\nPolitická strana Moravané v roce 2015 usiluje o obnovení zákonodárného sněmu a vlády s působností v hranicích Moravskoslezské země zrušené komunistickým režimem od roku 1949.\n\n\nV minulosti strana nepožadovala federaci na národnostním principu, ale návrat k historickým českým zemím (Čechy, Morava a Slezsko), a ještě před tím navrhovala vytvořit federaci tří nově zformovaných spolkových zemí – \"„Země Čechy“\", \"„Země Morava-Slezsko“\" a \"„Země Praha“\".\n\nStrana Moravané usilovala o obnovení zemského uspořádání českých zemí zrušeného komunisty od 1. ledna 1949 v podobě nově vytvořených spolkových zemí a chtěla z Česka vytvořit federální spolkový stát po vzoru Německa nebo Rakouska. Dále požadovala, aby zákon definoval občany moravské a slezské národnosti jako většinová národní společenství žijící v Česku a aby byla vytvořena moravská televize a rozhlas.\n\nMoravané v zahraničně politické oblasti podporovali přeměnu Evropské unie na federaci evropských historických zemí. Politický program strany hovořil o obnově zemského uspořádání v rámci Česka, nikoli o úplné nezávislosti. Od separatismu se v rozhovoru pro Parlamentní listy distancoval i někdejší předseda Jiří Novotný. Bývalý předseda strany, Milan Trnka, v rozhovoru pro slovenský časopis \"Dimenzie\" nicméně uvedl: „\"Jednou z koncepcí budoucí sjednocené Evropy je představa Evropy složené z tradičních historických zemí. Morava takovou zemí se svojí vlastní kulturou a dějinami je. Na mapě Evropy by mohla v budoucnu figurovat společně s dalšími jako samostatný útvar, podléhající pochopitelně společné evropské vládě.\"“\n\nStrana si kladla za cíl podle finského vzoru podpořit okrajové a zaostalé regiony tím, že do nich přesune zjednodušené ústřední a zemské úřady a jejich pobočky na podporu regionální zaměstnanosti. Za tímto účelem chtěla také obnovit okresní úřady na úkor krajských a městských úřadů s rozšířenou působností. Vysídlující se oblasti chtěla podpořit např. přídavky k platu, rodinnou politikou a rozsáhlou podporou služeb a infrastruktury v malých obcích.\n\nV oblasti dopravy strana usilovala o dálničním propojení opomíjených oblastí Moravy a Slezska, dobudování dálnic zejména v severo-jižním směru (D52 Brno–Vídeň, D43 Brno–Moravská Třebová, D55 Otrokovice–Břeclav, „slezská dálnice“ Šumperk–Bruntál–Opava–Ostrava–Český Těšín–Jablunkov), obnovení některých železničních spojení s Rakouskem (Hevlín–Laa, Slavonice–Schwarzenau), obnovení a zastavení rušení dalších lokálních tratí a zejména vznik dopravních firem účelně kombinujících silniční a železniční nákladní dopravu. Proti zneužití institutu exekuce strana navrhla zrušení soukromých exekutorů a svěření vymáhání pohledávek pouze soudům.\n\nJiří Novotný ostře kritizoval českého prezidenta Václava Klause za přehnanou víru ve volný trh, který „\"vše sám zázračně vyřeší\"“, a za doporučení, aby lidé myšlení na budoucnost nechali spisovatelům sci-fi.\n\n\nMoravané usilují o profesionální, úsporně a efektivně organizovanou federální a republikovou správu s co nejmenším počtem úředníků a s co největším pracovním výkonem.\n\nVýchodiskem k efektivnímu, funkčnímu a občany pochopitelnému systému veřejné správy je jasné rozlišení a oddělení jejích dvou subsystémů, republikové správy a samosprávy.\n\nNavrhují tuto základní strukturu republikové správy a samosprávy:\n\n\nDále navrhují:\n\n\n\nInstituce přímé demokracie jsou nejvyšší instancí v politickém systému. Jejich rozhodnutí nemohou zákonodárné sbory změnit po dobu pěti let od konání daného plebiscitu.\n\nNa úrovni federace\n\n\"Ústavodárná iniciativa lidu\"\n\n\n\"Zákonodárná iniciativa lidu\"\n\n\n\"Referendum\"\n\n\n\"Četnost hlasování\"\n\n\nNa úrovni republik\n\n\"Ústavodárná iniciativa lidu\"\n\n\n\"Zákonodárná iniciativa lidu\"\n\n\n\"Referendum\"\n\n\n\"Četnost hlasování\"\n\n\nNa úrovni obce\n\n\nOdvolatelnost politiků\n\n\nPodle strany Moravané jsou Moravané \"„jedním z nejstarších národů Evropy. Jejich původní historický spisovný jazyk – staroslověnština – byl po hebrejštině, řečtině a latině čtvrtým liturgickým jazykem. Moravané mají vlastní, bezmála dvanáct set let trvající moravskou historii, vlastní moravské tradice, kulturu i vlastní moravské národní a zemské symboly“\". Politická strana Moravané proto požadovala, aby ve sčítání lidu v roce 2011 byla moravská národnost výslovně uvedena na sčítacích arších. Nakonec byla uvedena pouze volná kolonka bez uvedení vzorových národností.\n\nPodle výsledků sčítání lidu v roce 2011 se k moravské národnosti (samostatně nebo v kombinaci) přihlásilo přes 620 tisíc obyvatel Česka, to je o více než 240 000 více než v roce 2001. Počet obyvatel moravské národnosti (na rozdíl od české) od posledního sčítání lidu vzrostl i přesto, že kolonku „národnost“ vyplnilo o více než 2,5 mil. obyvatel méně než před deseti lety. Stále však nedosahuje počtů, uvedených ve sčítání lidu v roce 1991.\n\nPřestože se moravská národnost ve sčítání lidu objevuje až v roce 1991, k moravské národnosti se podle svého vyjádření hlásily či hlásí tyto osoby:\n\nPolitická strana Moravané vyzvala prezidenta ČR Miloše Zemana v červnu 2015, aby prodiskutoval s velvyslancem Ruské federace vysílání ruské státní televize, v němž byla vojenská okupace Československa v srpnu 1968, která stála život 109 (108+1 v roce 1969) československých občanů] označena jako bratská pomoc či přesněji: \"братская помощь союзных армий\" (bratrská pomoc spojeneckých armád)\n\nStrana Moravané každoročně organizuje Uctění památky doc. PhDr. Boleslava Bárty, CSc., který byl významnou osobností, zakladatelem a lídrem moravského hnutí, předsedou Hnutí za samosprávnou demokracii - Společnosti pro Moravu a Slezsko v letech 1989–1991 a který náhle zemřel po svém projevu během jednání o československé federaci v Budmericích dne 31. května 1991. Prosazoval tehdy přeměnu Československa na trojfederaci Čech, Moravy se Slezskem a Slovenska, jako řešení tehdy politicky zablokované československé dvojfederace v letech 1990–1992. Shromáždění k uctění památky Boleslava Bárty se koná pravidelně koncem května u jeho hrobu na Ústředním hřbitově v Brně.\n\nPři příležitosti summitu středoevropských prezidentů v Brně (24. až 26. května 2007) uspořádala strana demonstraci za zřízení moravského parlamentu pod heslem \"Free Moravia (Osvoboďte Moravu)\".\n\nDo volební kampaně do Evropského parlamentu v roce 2009 strana vstoupila s programem \"Austropa\", což je projekt politického svazku Moravy a historických regionů Rakouska, Slovenska, případně Maďarska a Slovinska.\n\nV čele evropské kandidátky stál předseda strany Jiří Novotný, jednatřicetiletý podnikatel v oboru životního prostředí. Podle jeho názoru je pro Moravu výhodnější a přirozenější spolupráce s okolními státy, zejména Rakouskem.\n\nK příležitosti 19. výročí sčítání lidu z roku 1991, kdy se (jako poprvé) spontánně přihlásilo k moravské národnosti 1 362 313 občanů České republiky, tj. 13,2 % obyvatelstva, se strana pokusila zapálit svíčky u budovy někdejší moravské zemské sněmovny v Brně, v níž dnes sídlí Ústavní soud České republiky. Protože zákon zakazuje shromáždění u budovy Ústavního soudu blíže než sto metrů, policie zapálení svíček neumožnila.\n\nPři volbách v roce 2017 měla strana Moravané kandidáty v kandidátkách SPD. Nejlépe dopadl Pavel Dohnal za Zlínský kraj, který získal 2,58 % a skončil tím 3.\n"}
{"id": "90640", "url": "https://cs.wikipedia.org/wiki?curid=90640", "title": "Hugo Eckener", "text": "Hugo Eckener\n\nHugo Eckener (10. srpna 1868, Flensburg – 14. srpna 1954, Friedrichshafen) byl nástupcem hraběte Zeppelina při propagaci a organizaci vzducholodní dopravy nejen v Německu.\n\nNarodil se v rodině majitele továrny na cigarety. Po maturitě studoval filosofii, později se stal novinářem. Poté, kdy napsal kritický článek o jednom z prvních letů Zeppelinovy vzducholodi, navštívil jej samotný hrabě. Později navázali spolupráci a Eckener nakonec nastoupil na plný úvazek do nově založené společnosti DELAG.\n\nJako zajímavost lze uvést, že při svém prvním letu ve funkci kapitána vzducholodě havaroval těsně po vzletu. Cestující museli vzducholoď, zlomenou o hranu hangáru opustit po požárním žebříku. Eckener se ze své chyby poučil a stal se jedním z nejúspěšnějších letců své doby.\n\nPo první světové válce úspěšně zajistil výstavbu vzducholodi \"Los Angeles\" pro americké námořnictvo a proslavil se vedením jejího přeletu přes Atlantik.\n\nPozději, po uvolnění stavby vzducholodí v Německu, prosadil stavbu a řídil úspěšné lety vzducholodi Graf Zeppelin. Zasadil se o stavbu vzducholodi Hindenburg a plánoval velkolepý rozvoj vzducholodní dopravy. Po katastrofě Hindenburgu a hlavně začátku války se jeho plány staly neuskutečnitelnými. \n\nPo válce se ještě věnoval plánům na nový rozvoj vzducholodí, ale ty už se neuskutečnily díky rychlému rozvoji letadel těžších vzduchu.\n"}
{"id": "90657", "url": "https://cs.wikipedia.org/wiki?curid=90657", "title": "Městská autobusová doprava v Plzni", "text": "Městská autobusová doprava v Plzni\n\nV Plzni, krajském městě Plzeňského kraje, provozují Plzeňské městské dopravní podniky (PMDP) kromě tramvajové a trolejbusové dopravy také městskou autobusovou síť.\n\nPrvní městské autobusy se v Plzni rozjely 21. března roku 1929 hned na třech linkách (od 16. května téhož roku přibyla i linka čtvrtá). Ty v podstatě spojovaly tangenciální směry ve městě, příliš vzdálené pro tehdejší tramvajové tratě. Provoz zajišťovalo celkem šest vozidel, tři menší autobusy typu Škoda 505 a tři větší typu Škoda 550. Jednotlivé linky byly, podobně jako v Praze, označované písmeny. První rok provozu bylo přepraveno 2 miliony cestujících.\n\nRoku 1930 byla uzavřena dohoda, podle níž koncesi na provozování autobusové dopravy v Plzni budou zajišťovat \"Elektrické podniky\". Po druhé světové válce byl již monopol města samozřejmostí a navíc se začalo i s expanzí mimo Plzeň do přilehlých obcí. A tak se mohli cestující z Chrástu (25. prosince 1948), Koterova (1. března 1949), Starého Plzence (9. října 1949), Dýšiny (1. července 1956], ale i z jiných obcí, svézt autobusovými linkami na významná místa přímo v Plzni.\n\nVozový park byl postupně obměňován. Autobusových linek postupně přibývalo s rozvojem motorismu. V polovině 60. let se hlavní zátěží pro síť autobusů se stala obsluha sídlišť v severní části města. Roku 1987 přepravily plzeňské autobusy dohromady 38 milionů cestujících. Na přelomu 20. a 21. století je v provozu přes sto autobusů nasazovaných na zhruba dvaceti linkách.\n\nDne 29. srpna 2014 bylo slavnostně otevřeno nově vybudované depo Karlov, které od té doby slouží jako vozovna autobusů a trolejbusů PMDP. Vozidla sem byla převedena již v předchozích týdnech. Starý a nevyhovující areál v Cukrovarské ulici byl opuštěn a přenechán městu.\n\nLicenční čísla denních městských linek začínají trojčíslím 445 (445020 až 445055), noční linky N1, N2 a N3 mají licenční čísla 446001 až 446003. Integrované linky s čísly nad 100 mají licenční čísla začínající 447 (např. 447106).\n\nVozový park byl postupně obměňován; staré vozy typu Škoda 505 a 550 nahradily modernější typy, nejprve Škoda 706 RO na konci 40. let. V 50. letech Škoda 706 RTO, kterých bylo zakoupeno celkem 51 kusů. V polovině 60. let se začínají objevovat vozy typu Karosa ŠM 11 a nakonec v letech osmdesátých již Karosa B 731 a další typy na tomto modelu založeném. V 90. letech přibyly do vozového parku i vozy jiných výrobců. Kromě autobusů typu Karosa přibyla i Škoda 21Ab či 15metrové vozy Solaris Urbino 15 nasazované hlavně na velmi vytížené linky. Na přelomu 20. a 21. století je v provozu již přes sto autobusů nasazovaných na zhruba dvaceti linkách.\n\nV současné době jsou v provozu následující typy vozidel:\nV září 2019 PMDP měl 121 autobusů, z toho 65 standardních, 2 patnáctimetrové a 54 kloubových.\n\nNěkteré autobusy PMDP nevlastní, ale mají je v pronájmu.\n\nV dubnu 2010 vyhlásily PMDP výběrové řízení na nákup 70 nových nízkopodlažních autobusů, a to 45 standardních a 25 kloubových. Předpokládaná cena je 488 milionů Kč. Dodávka má být uskutečněna v letech 2010-2017 a jde o největší zakázku na nákup autobusů za dobu existence podniku. Obálky s nabídkami byly otevřeny 8. června 2010. Výrobce měl kromě běžné dvouleté záruky garantovat i provozní náklady na kilometr.\n\n\n"}
{"id": "90659", "url": "https://cs.wikipedia.org/wiki?curid=90659", "title": "Vozhřivka", "text": "Vozhřivka\n\nVozhřivka (latinsky \"malleus\") je bakteriální onemocnění způsobované gramnegativní bakterií \"Burkholderia mallei\". Jedná se o vysoce nakažlivé onemocnění lichokopytníků, které je také přenosné na člověka. Inkubační doba je několik týdnů až měsíců. K infekci dochází perorální cestou, někdy též aerogenní nebo kutánní cestou. Postihuje většinou nejprve plíce, v pozdějším stadiu pak sliznice nosu a kůži. Vyskytuje se jako akutní infekce u osla a muly nebo chronická u koní. Chronická vozhřivka má 3 formy: nosní, kožní a plicní. Příznaky jsou horečky, krvácení z nosu, vykašlávání krvavého hnisavého sekretu a tvorba hnisavých vředů.\n\nJde o infekční chorobu lichokopytníků, výjimečně masožravců (velké kočkovité šelmy), zřídkakdy u ovcí, koz a krav. Při jejím výskytu je nutné okamžité nahlášení. V Evropě byla potlačena, vyskytuje se v oblasti jižní a přední Asie. Onemocnění probíhá akutně nebo chronicky s tvorbou uzlíků a vředů na sliznicích, kůži a vnitřních orgánech. Původcem onemocnění je \"Burkholderia mallei\" (dříve \"Pseudomonas mallei\"). Jedná se o gramnegativní, nepohyblivou, pleomorfní tyčinku. Na jednoduchých živých půdách roste aerobně a pomalu, takže kolonie se objevují až po 48 hodinách. Kolonie jsou nejdříve průhledně šedé, poté se stávají neprůhlednými s jemně granulovaným povrchem a nakonec se zbarvují žlutě.\n\nK nákaze dochází kontaktem s nakaženými koňmi, kteří vylučují původce výtokem z nosu, slinami, hnisem, tekutinou z vředů a zřídka močí a výkaly. Nákazu můžeme zavléct i kontaminovanými přístroji – postroje, čištění, nebo napáječkami ve stáji. Původce se dostane do organismu většinou perorálně, poté postupuje sliznicí hltanu dál do organismu, zřídka sliznicí střeva a v příslušných lymfatických uzlinách se rozmnožuje. Jestliže se proces nezastaví, bakterie se dále rozšiřují hematogenně a vzniká nosní, plicní nebo kožní malleus. Inkubační doba je mezi 2–5 dny. Průběh infekce je akutní až chronický.\n\nVyskytuje se především u oslů a mul, u koní se vyskytuje spíše chronická forma. Projevuje se vysokými horečkami a vývinem vředů a uzlíků v nosní dutině a v oblasti hltanu a hrtanu vzniká jednostranný hlenovitě-hnisavý výtok a poté oboustranný výtok z nosu. Sekundárně může vzniknou akutní kožní vozhřivka s uzlíky, vředy, zhrubnutím lymfatických cév, zvětšením lymfatických uzlin a flegmonozními otoky. K smrti dojde většinou v průběhu druhého až třetího týdne nemoci.\n\nKlinické příznaky jsou rekurentní horečka, chronická bronchitida se suchým kašlem, kachexie, hnisavý až krvavý výtok z nosu, tvorba uzlíků, a následných vředů především v dutině nosní, kožní vozhřivka ve formě lymfangitídy s uzlíky uspořádanými do tvaru šňůry perel na krku, po stranách hrudi, podbřiší a končetinách, z kterých vznikají vředy a vozhřivková flegmóna na končetinách. Průběh může trvat celé měsíce až roky a může přejít do akutní fáze.\n"}
{"id": "90666", "url": "https://cs.wikipedia.org/wiki?curid=90666", "title": "Peážní trať", "text": "Peážní trať\n\nPeážní trať či peážní spojení nebo peážní doprava (z fr. \"peage\"), přesněji železniční privilegovaná peážní doprava, dříve též privilegovaná průvozní železniční doprava, je v dnešní obvyklé terminologii název pro vnitrostátní železniční dopravu mezi dvěma místy na území jednoho státu přes území druhého státu na základě dohodnutých podmínek. \n\nPříkladem mezistátní peáže je třeba česká trať Liberec - Zittau - Rybniště přes území Německa a Polska (v současnosti je osobní doprava provozována jako peážní pouze v polském úseku) nebo česká trať č. 292 Šumperk - Krnov přes území Polska nebo německá trať Dresden – Zittau přes výběžek českého území u Fukova. Charakteristické pro peážní provoz je, že vlaky na státních hranicích nepodléhají pohraničnímu odbavení, ovšem v peážním úseku je pak zakázáno nastupovat a vystupovat a osobám ve vlaku je zakázáno předávat nebo přebírat jakékoliv předměty, vyjma úkonů vlakového personálu nezbytných k obsluze vlaku. Na státní příslušnosti cestujících, objednatelů přepravy, dopravce ani vlastníka vozidel přitom nezáleží. Peážní smlouvy obvykle pozbývají smyslu anebo mohou připustit volnější podmínky, pokud mezi dotčenými státy je uvolněn pohraniční styk. Peáž se provádí zejména v případech, kdy je doprava přes území jiného státu kratší nebo jinak výhodnější, popřípadě je-li jiné spojení z nějakých důvodů přerušeno. \n\nSmlouva mezi Českou republikou a Slovenskou republikou o železniční privilegované peážní dopravě v mimořádných situacích (v České republice vyhlášená sdělením č. 81/2003 Sb. m. s.) definuje v čl. 1 písm. b) pojem „železniční privilegovaná peážní doprava“ jako způsob vnitrostátní osobní a nákladní železniční dopravy uskutečněný privilegovanými vlaky mezi dvěma místy na území jedné smluvní strany, přičemž část dopravní cesty vede přes území druhé smluvní strany.\n\nV období před státní monopolizací železniční dopravy se v Evropě termín peážování používal i například pro využívání nestátní tratě (zpravidla nižšího řádu, tedy lokální) státní železniční společností (soukromé i státní železniční společnosti jinak tehdy bývaly unitární, tj. správa a provozování dráhy nebyly odděleny od činnosti dopravce). Například dráha Rakovník – Louny (dnes část trati 126) měla peážování státními drahami uvedeno již v koncesní listině z roku 1901 a roku 1905 byla uzavřena i peážní smlouva, na základě které státní železniční správa vyplácela železničnímu podniku „dráha Rakovník-Louny“ ročně fixní částku.\n\n\n"}
{"id": "90669", "url": "https://cs.wikipedia.org/wiki?curid=90669", "title": "Snake handling", "text": "Snake handling\n\nSnake handling (angl. dotýkání se hadů) je náboženský rituál několika křesťanských církví v USA, zpravidla letničních křesťanů ze zemědělských regionů (především Apalačských hor). V roce 2004 bylo založeno několik kongregací v kanadských provinciích Alberta a Britská Kolumbie.\n\nSpočívá v kontaktu s jedovatými hady, někdy i štíry, nebo v pití otrávených nápojů (mimo jiné strychninem a arzénem). Věřící se také pálí plamenem.\n\nRituál neprovádějí všichni členové církví. Pití jedů je více rozšířeno než zdvihání jedovatých hadů. Ještě více převažuje pití jedů nad zdviháním hadů mezi ženami.\n\nČlenové těchto církví se konzervativně oblékají (ženy mají sukně po kotníky, muži krátké vlasy a košile s dlouhými rukávy). Zásadně nenosí šperky, za něž považují i snubní prsteny a náramkové hodinky.\n\nZásadně nepijí alkohol, kávu, nekouří, nedívají se na televizi, neslaví narozeniny ani většinu svátků (Halloween, vánoce).\n\nJsou přesvědčeni o starobylém původu tohoto zvyku a dokládají ho biblickými verši\n\n„budou brát hady do ruky, a vypijí-li něco smrtícího, nic se jim nestane; na choré budou vzkládat ruce a uzdraví je.“ (Mk. 16,18)\n\na\n\n„Hle, dal jsem vám moc šlapat po hadech a štírech a po veškeré síle nepřítele, takže vám v ničem neuškodí“ (Lk 10,19).\n\nVe státech Alabama, Kentucky a Tennessee je zakázáno přinášet jedovaté hady na místa, kde by mohli ohrožovat životy, zákon státu Kentucky se výslovně zmiňuje o bohoslužbách. Státní orgány si však této praktiky zpravidla nevšímají, dokud nedojde k úmrtí.\n\nAlabama\n\nAlberta, Kanada\n\nBritská Kolumbie, Kanada\n\nGeorgia\n\nIndiana\n\nKentucky\n\nMichigan\n\nOhio\n\nJižní Karolína\n\nTennessee\n\nZápadní Virginie\n\n"}
{"id": "90677", "url": "https://cs.wikipedia.org/wiki?curid=90677", "title": "3 (číslo)", "text": "3 (číslo)\n\nTři je přirozené číslo, které následuje po číslu dva a předchází číslu čtyři. Je to prvočíslo. Zápis římskými číslicemi je III. Tutéž číselnou hodnotu má i hebrejské písmeno gimel. Řadová číslovka je \"třetí\".\n\nPříbuzný je řecký výraz „tri“, který se vyskytuje v mnoha přejatých slovech, např. trikolóra, triptych, trilogie, triáda, trichotomie nebo trigonometrie.\n\n\n\n\n\n\n\n\n\nŘímskou číslicí III se v České republice označují silnice III. třídy (např. III/44023).\n\nTrojka značí v MHD také mnoho linek, a to jak metra, tak i ostatních druhů dopravy.\n\nTrojka je považována za božské nebo svaté číslo. Mnoho božských postav se vyskytuje ve trojici:\n\nČíslo tři se vyskytuje rovněž v judaismu:\n\nČíslo tři má mnoho tajemných významů:\n\n\n"}
{"id": "90679", "url": "https://cs.wikipedia.org/wiki?curid=90679", "title": "Gaius Trebatius Testa", "text": "Gaius Trebatius Testa\n\nGaius Trebatius Testa (asi 84 př. n. l. – pravděpodobně 4) byl římský právník.\n\nPocházel z Velie (Elea) v Lukanii, kde jeho rodina patřila mezi jezdce.\n\nJeho učitelem byl Cornelius Maximus, v roce 54 př. n. l. ho Cicero doporučil Caesarovi do Galie. Trebania však nezajímalo vojenství a začal studovat právo.\n\nZa vlády Augusta se stal známým právníkem.\n\nZ jeho spisů se nezachovalo vůbec nic, je znám pouze z citací pozdějších autorů.\n\n"}
{"id": "90682", "url": "https://cs.wikipedia.org/wiki?curid=90682", "title": "Trojka", "text": "Trojka\n\nTrojka má více významů:\n\n"}
{"id": "90683", "url": "https://cs.wikipedia.org/wiki?curid=90683", "title": "Červená Voda", "text": "Červená Voda\n\nČervená Voda (německy [\"Mährisch\"] \"Rothwasser\") se rozkládá se po obou stranách historické česko-moravské zemské hranice s centrem na Moravě, na severovýchodě okresu Ústí nad Orlicí v Pardubickém kraji. Obec má obyvatel a rozlohu 4 738,8 ha. Rozkládá se v nejjižnějším údolí Kladské kotliny zvaném Králická brázda, u hranic s okresem Šumperk (jižně a východně) a Polskem (severně). Táhne se podél silnice první třídy I/11 od křižovatky se silnicí první třídy a podél okolních silnic třetí třídy.\n\nObec protíná řeka Březná, která se nedaleko Hoštejna vlévá do Moravské Sázavy. Centrum obce, místní část Červená Voda leží asi 6 km od Králík, 16 km od Jablonného a 26 km od Lanškrouna a Šumperku. U obce se také nachází zámek \"Mlýnický Dvůr, Červená Voda\". Nad Červenou Vodou se nachází vrch Křížová hora s rozhlednou.\n\nPrvní písemná zmínka o obci pochází z roku 1596.\n\nObec se člení na osm katastrálních území \"(zároveň místní části a ZSJ)\", z nichž se nachází na Moravě:\n\nDo Čech potom patří:\n\nZ výše uvedeného bezprostředně vyplývá, že územím obce Červená Voda prochází též hlavní evropské rozvodí, tj. hranice mezi úmořími Černého moře a Severního moře.\n\nObcí prochází regionální železniční trať 024 z Dolní Lipky (Králíky) do Štítů s následujícími zastávkami:\n\nV roce 2011 navrhla společnost IREDO, najatá Pardubickým krajem, v rámci tzv. optimalizace dopravy zastavit na trati osobní dopravu a nahradit ji upravenými autobusovými linkami. Proti tomuto záměru vznikla petice místních, nesouhlas vyjádřil i starosta obce. Později bylo krajem prosazováno ukončení v Moravském Karlově.\n\n\n"}
{"id": "90684", "url": "https://cs.wikipedia.org/wiki?curid=90684", "title": "Mistrovství světa v ledním hokeji 2004", "text": "Mistrovství světa v ledním hokeji 2004\n\n68. mistrovství světa v ledním hokeji se konalo v Praze a Ostravě ve dnech od 24. dubna do 9. května 2004. Mistrem světa se stal tým Kanady.\n\nMistrovství se zúčastnilo šestnáct mužstev, rozdělených do čtyř čtyřčlenných skupin, z nichž první tři týmy postoupily do dvou osmifinálových skupin,týmy z prvního až čtvrtého místa postoupily do play off. Mužstva, které skončila v základní skupině na čtvrtém místě, hrála ve skupině o udržení.\n\n Česko - Lotyšsko 3:1 (3:0, 0:0, 0:1)\n\n24. dubna 2004 (16:15) – Praha (Sazka Aréna)\nBranky Česka: 2:22 Martin Straka, 15:04 Jaroslav Špaček, 15:18 Martin Straka\nBranky Lotyšska: 59:01 Panteljejevs\nRozhodčí: Dutil (CAN) - Feola (USA), Makarov (RUS)\nVyloučení: 6:4 (1:1)\nDiváků: 16 000\nČesko: Tomáš Vokoun - Martin Škoula, Jaroslav Špaček, Jiří Šlégr, František Kaberle, Jan Novák, Roman Hamrlík, Jan Hejda - Jaromír Jágr, Martin Straka, Jan Hlaváč - Martin Ručinský, Václav Prospal, Radek Dvořák - David Výborný, Josef Beránek, Michal Sup - Petr Průcha, Jiří Dopita, Milan Kraft.\n\nLotyšsko: Masalskis - Rekis, Saviels, Tribuncovs, Redlihs, Sejejs, Sorokins - Macijevskis, Cipruss, Žoltoks - Niživijs, Vasiljevs, Panteljejevs - Kerčs, Fanduls, Romanovskis - Tambijevs, Semjonovs, Sirokovs.\n\n24. dubna 2004 (20:15) – Praha (Sazka Aréna)\nBranky Německa: 24:24 Lewandowski, 37:11 Hecht, 53:02 Morcinietz, 56:13 Benda\nBranky Kazachstánu: 34:05 J. Koreškov, 46:36 Samochvalov\nRozhodčí: Hansen (NOR) - Lesnjak (SLO), Mášik (SVK)\nVyloučení: 4:6 (0:1)\nDiváků: 14 310\n\nNěmecko: Kölzig - Lüdemann, Retzer, Benda, Leask, Molling, Smazal, Kunce, Renz - T. Martinec, Ustorf, Greilinger - Morczinietz, M. Reichel, Kathan - Hecht, Abstreiter, Kreutzer - Lewandowski, Boos, Blank.\n\nKazachstán: Jeremejev - Kovalenko, Kuzmin, Alexej Troščinskij, Šemelin, Antipin, Argokov, Savenkov, Mazunin - Upper, Kozlov, Filatov - A. Koreškov, J. Koreškov, Samochvalov - Poliščuk, Alexandrov, Rifel - Andrej Troščinskij, Dudarev, Komisarov.\n\n26. dubna 2004 (16:15) – Praha (Sazka Aréna)\nBranky Německa: 25:34 Hecht\nBranky Lotyšska: 9:34 Žoltoks\nRozhodčí: Lärking (SWE) - Kautto (FIN), Mášik (SVK)\nVyloučení: 4:6 (1:1)\nDiváků: 14 150\n\nNěmecko: Kölzig - Molling, Lüdemann, Benda, Leask, Kunze, Renz, Retzer - T. Martinec, Ustorf, Greilinger - Morczinietz, M. Reichel, Kathan - Hecht, Abstreiter, Kreutzer - Lewandowski, Boos, Blank.\n\nLotyšsko: Irbe - Ignaťjevs, Rekis, Tribuncovs, Redlihs, Sejejs, Sorokins, Saviels - Kerčs, Žoltoks, Ozols - Niživijs, Vasiljevs, Panteljejevs - Romanovskis, Fanduls, Sirokovs - Tambijevs, Cipruss, Semjonovs.\n\n26. dubna 2004 (20:15) – Praha (Sazka Aréna)\nBranky Česka: 2:42 Jaromír Jágr, 5:33 Petr Průcha, 7:24 Martin Ručinský, 15:23 Petr Průcha, 17:01 David Výborný, 46:33 Martin Ručinský, 56:58 Martin Ručinský\nBranky Kazachstánu: nikdo\nRozhodčí: Poljakov (RUS) - Takula (SWE), Coenen (NED)\nVyloučení: 8:6 (2:0) + Upper (KAZ) na 10 min.\nDiváků: 16 000\n\nČesko: Tomáš Vokoun - Martin Škoula, Jaroslav Špaček, Jiří Šlégr, František Kaberle, Jan Novák, Roman Hamrlík, Jan Hejda - Jaromír Jágr, Martin Straka, David Výborný - Radek Dvořák, Václav Prospal, Martin Ručinský - Jan Hlaváč, Josef Beránek, Michal Sup - Petr Průcha, Jiří Dopita, Milan Kraft.\n\nKazachstán: Jeremejev (8. Kolesnik) - Antipin, Kovalenko, Šemelin, Alexej Troščinskij, Kuzmin, Argokov, Mazunin, Savenkov - Kozlov, Upper, Filatov - A. Koreškov, J. Koreškov, Samochvalov - Rifel, Poluščik, Alexandrov - Komisarov, Dudarev, Andrej Troščinskij.\n\n27. dubna 2004 (20:15) – Praha (Sazka Aréna)\nBranky Kazachstánu: 32:31 Filatov\nBranky Lotyšska: 43:27 Niživijs, 55:43 Žoltoks, 59:39 Fanduls\nRozhodčí: Dutil (CAN) - Feola (USA), Mášik (SVK)\nVyloučení: 6:3 (0:2)\nDiváků: 8 388.\n\nKazachstán: Jeremejev - Kovalenko, Antipin, Kuzmin, Argokov, Šemelin, Alexej Troščinskij,Mazunin - Kozlov, Upper, Filatov - A. Koreškov, J. Koreškov, Samochvalov - Poliščuk, Alexandrov, Rifel - Andrej Troščinskij, Dudarev, Komisarov.\n\nLotyšsko: Irbe - Ignaťjevs, Rekis, Tribuncovs, Redlihs, Sejejs, Sorokins - Kerčs, Žoltoks, Ozols - Niživijs, Vasiljevs, Panteljejevs - Romanovskis, Fanduls, Sirokovs - Tambijevs,Cipruss,Semjonovs.\n\n28. dubna 2004 (20:15) – Praha (Sazka Aréna)\nBranky Česka: 18:30 Václav Prospal, 42:33 Jaromír Jágr, 43:08 Jan Hlaváč, 53:15 Martin Ručinský, 53:55 Jan Hejda\nBranky Německa: 37:08 Kathan\nRozhodčí: Dutil (CAN) - Kautto (FIN), Takula (SWE)\nVyloučení: 8:10 (3:0)\nDiváků: 17 360\n\nČesko: Tomáš Vokoun - Jaroslav Špaček, František Kaberle, Jan Novák, Roman Hamrlík, Jiří Šlégr, Martin Škoula, Jan Hejda - Jaromír Jágr, Martin Straka, David Výborný - Radek Dvořák, Václav Prospal, Martin Ručinský - Petr Průcha, Jiří Dopita, Milan Kraft - Jan Hlaváč, Josef Beránek.\nNěmecko: Müller - Molling, Lüdemann, Benda, Leask, Kunze, Renz, Retzer - Morcinietz, Ustorf, Kathan - Greilinger, M. Reichel, T. Martinec - Hecht, Abstreiter, Kreutzer - Lewandowski, Boos, Blank.\n\n Slovensko - Ukrajina 2:0 (2:0, 0:0, 0:0)\n\n24. dubna 2004 (12:15) – Ostrava (ČEZ Aréna)\nBranky Slovenska: 6 Marián Gáborík, 19:18 Marián Hossa\nBranky Ukrajiny: nikdo\nRozhodčí: Hanson (GBR) - Meszynski (POL), Semjonov (EST)\nVyloučení: 5:3 (1:0, 1:0)\nDiváků: 7 797\n\nSlovensko: Ján Lašák - Ladislav Čierny, Martin Štrbák, Zdeno Chára , Richard Lintner, Ivan Majeský , Branislav Mezei, Dominik Graňák - Miroslav Šatan, Jozef Stümpel, Marián Gáborík - Marián Hossa, Pavol Demitra, Vladimír Országh - Juraj Kolník, Rastislav Pavlikovský, Ľuboš Bartečko - Richard Kapuš, Roman Kukumberg, Ronald Petrovický.\n\nUkrajina: Simčuk - Širjajev, Savickij, Gunko, Zavalnjuk, Razin, Tolkunov, Ostruško - Varlamov, Šachrajčuk, Semenčenko - Cyrul, Litviněnko, Salnikov - Matvičuk, Sierov, Bobrovnikov - Timčenko, Gniděnko, Karčenko.\n\n24. dubna 2004 (20:15) – Ostrava (ČEZ Aréna)\nBranky Finska: 34:18 Jukka Hentunen, 36:06 Olli Jokinen, 52:55 Lasse Pirjeta, 58:59 Lasse Pirjeta\nBranky USA: 11:25 Jeff Halpern, 15:52 Chris Drury\nRozhodčí: Šindler - Blümel (CZE), Popovic (SUI)\nVyloučení: 4:2 (1:0) + Niko Kapanen na 10 min.\nDiváků: 7 300\n\nFinsko: Noronen - Niemi, Nummelin, Niinimaa, Karalahti, Salo, Mäntylä, Söderholm - Kallio, Peltonen, Jokinen - Kapanen, Pärssinen, Hentunen - Pirnes, Rintanen, Hagman - Virta, Laaksonen, Pirjetä.\n\nUSA: Dunham - Jillson, Gill, Miller, Mara, Roach, Hauer, Sloan - Grier, Westrum, Battaglia - Park, Malone, Drury - Hall, Halpern, Ballard - Hilbert, Cullen, Brown.\n\n26. dubna 2004 (16:15) – Ostrava (ČEZ Aréna)\nBranky Finska: 3:14 Olli Jokinen, 7:19 Olli Jokinen, 32:01 Ville Peltonen, 53:12 Lasse Pirjeta, 58:26 Niko Kapanen\nBranky Ukrajiny: 9:14 Šachrajčuk\nRozhodčí: Schultz (GER) - Semjonov (EST), Popovic (SUI)\nVyloučení: 4:11 (2:1) + Varlamov (UKR) na 10 min.\nDiváků: 8 306\n\nFinsko: Markkanen - Niemi, Nummelin, Niinimaa, Karalahti, Salo, Mäntylä - Kallio, Jokinen, Peltonen - Hentunen, Pärssinen, Kapanen - Hagman, Rintanen, Pirnes - Pirjetä, Virta, Laaksonen.\n\nUkrajina: Simčuk - Širjajev, Savickij, Gunko, Zavalnjuk, Razin, Tolkunov, Ostruško - Varlamov, Šachrajčuk, Semenčenko - Cyrul, Litviněnko, Salnikov - Karčenko, Gniděnko, Timčenko - Matvičuk, Sierov, Bobrovnikov.\n\n26. dubna 2004 (20:15) – Ostrava (ČEZ Aréna)\nBranky USA: 23:50 Richard Park, 26:30 Erik Westrum, 27:56 Ryan Malone\nBranky Slovenska: 11:25 Pavol Demitra, 26:05 Ľuboš Bartečko, 33:08 Richard Lintner\nRozhodčí: Kurmann (SUI) - Kronborg (NOR), Gemeinhardt (GER)\nVyloučení: 6:8 (2:1) + Chris Drury na 5 min a do konce utkání.\nDiváků: 8 310\n\nUSA: Conklin - Hauer, Gill, Miller, Mara, Roach, Jillson, Sloan - Grier, Westrum, Battaglia - Park, Malone, Drury - Hall, Halpern, Ballard - Hilbert, Cullen, Brown.\n\nSlovensko: Ján Lašák - Ladislav Čierny, Martin Štrbák, Zdeno Chára , Richard Lintner, Branislav Mezei, Ivan Majeský - Miroslav Šatan, Jozef Stümpel, Marián Gáborík - Marián Hossa, Pavol Demitra, Vladimír Országh - Ľuboš Bartečko, Rastislav Pavlikovský, Juraj Kolník - Richard Kapuš, Roman Kukumberg, Ronald Petrovický.\n\n28. dubna 2004 (12:15) – Ostrava (ČEZ Aréna)\nBranky USA: 8:43 Blake Sloan, 14:41 Ryan Malone, 17:15 Richard Park, 28:48 Paul Mara, 34:28 Blake Sloan, 45:52 Keith Ballard, 48:34 Mike Grier\nBranky Ukrajiny: 59:22 Salnikov\nRozhodčí: Henriksson (FIN) - Semjonov (EST), Folka (GBR)\nVyloučení: 3:6 (3:1)\nDiváků: 2 587\n\nUSA: Dunham - Gill, Hauer, Mara, Miller, Jillson, Roach - Hall, Halpern, Malone, Ballard - Grier, Westrum, Battaglia - Brown, Sloan, Cullen - Park, Drury, Hilbert.\n\nUkrajina: Simčuk (37. Karpenko) - Širjajev, Savickij, Gunko, Zavalnjuk, Tolkunov, Ostruško - Šachrajčuk, Litviněnko, Salnikov - Varlamov, Cyrul, Semenčenko - Matvičuk, Timčenko, Bobrovnikov - Karčenko, Sierov, Gniděnko.\n\n28. dubna 2004 (20:15) – Ostrava (ČEZ Aréna)\nBranky Slovenska: 6:50 Marián Gáborík, 11:18 Ľuboš Bartečko, 26:19 Miroslav Šatan, 56:48 Marián Gáborík, 59:04 Miroslav Šatan\nBranky Finska: 9:33 Jukka Hentunen, 23:08 Ville Peltonen\nRozhodčí: Schultz (GER) - Blümel (CZE), Laschowski (CAN)\nVyloučení: 3:2 (0:0)\nDiváků: 7 751\n\nSlovensko: Ján Lašák - Martin Štrbák, Ladislav Čierny, Richard Lintner, Zdeno Chára , Ivan Majeský , Dominik Graňák, Branislav Mezei, Andrej Meszároš - Miroslav Šatan, Jozef Stümpel, Marián Gáborík - Marián Hossa, Pavol Demitra, Ľuboš Bartečko - Vladimír Országh, Rastislav Pavlikovský, Ronald Petrovický - Richard Kapuš, Roman Kukumberg, Juraj Kolník.\n\nFinsko: Noronen - Niemi, Nummelin, Niinimaa, Karalahti, S. Salo, Mäntylä - Kallio, Jokinen, Peltonen - Hentunen, Pärssinen, Kapanen - Hagman, Rintanen, Pirnes - Pirjetä, Virta, Laaksonen - Ruutu.\n\n Švédsko - Dánsko 5:1 (2:1, 1:0, 2:0)\n\n24. dubna 2004 (16:15) – Ostrava (ČEZ Aréna)\nBranky Švédska: 3:31 Magnus Kahnberg, 6:54 Christian Bäckman, 39:11 Andreas Salomonsson, 46:04 Daniel Tjärnqvist, 58:24 Niklas Andersson\nBranky Dánska: 12:27 D. Jensen\nRozhodčí: Schueltz - Gemeinhardt (GER), Folka (GBR)\nVyloučení: 7:10 (1:1, 1:0)\nDiváků: 6 204\n\nŠvédsko: H. Lundqvist - Hävelid, Dick Tärnström, Daniel Tjärnqvist, Bäckman, Hallberg, R. Sundin - Hedström, Pahlsson, Salomonsson - Hoglund, Jörgen Jönsson, Andreas Johansson - Niklas Andersson , Davidsson, Kahnberg - Sjöström, Mathias Tjärnqvist.\n\nDánsko: Hirsch - Damgaard, D. Nielsen, Jensen, Duus, Andreasen, Schioldan - Monberg, Staal, F. Nielsen - Green, Andersen, J. Nielsen - Smidt, Larsen, True - Grey, Christensen, Sundberg.\n\n25. dubna 2004 (16:15) – Ostrava (ČEZ Aréna)\nBranky Ruska: 11:58 Alexej Jašin, 18:25 Andrej Baškirov, 29:07 Alexander Skugarev, 36:32 Maxim Sušinskij, 42:51 Alexandr Ovečkin, 57:07 Alexander Prokopjev\nBranky Dánska: 25:35 Staal, 37:45 Green\nRozhodčí: Henriksson (FIN) - Laschowski (CAN), Kronborg (NOR)\nVyloučení: 6:3 (2:1)\nDiváků: 5 500\nRusko: Sokolov - Tverdovskij, Juškevič, Bykov, Proškin, Skopincev, Kalinin, Guskov, Turkovskij - Sušinskij, Prokopjev, Ovečkin - Zelepukin, Kovalčuk, Jašin - Antipov, Bucajev, Baškirov - Skugarev, Morozov.\n\nDánsko: J. Jensen (44. Hirsch) - Damgaard, D. Nielsen, D. Jensen, Duus, Andreasen, Schioldan, Johnsen - Monberg, Staal, F. Nielsen - Green, J. Nielsen, Andersen - Smidt, Larsen, True - Christensen, Sundberg, Grey.\n\n25. dubna 2004 (20:15) – Ostrava (ČEZ Aréna)\nBranky Švédska: 4:25 Dick Tärnström, 9:13 Dick Tärnström, 28:17 Daniel Alfredsson, 39:04 Jonathan Hedström, 59:40 Daniel Alfredsson\nBranky Japonska: 3:23 Suzuki\nRozhodčí: Kurmann (SUI) - Folka (GBR), Meszynski (POL)\nVyloučení: 5:7 (1:0, 1:0)\nDiváků: 4 498\n\nŠvédsko: Liv - Hävelid, Dick Tärnström, Daniel Tjärnqvist, Bäckman, Hallberg, R. Sundin - Hedström, Pahlsson, Salomonsson - Alfredsson, Jörgen Jönsson, Andreas Johansson - Kahnberg, Davidsson, N. Anderssen - Mathias Tjärnqvist, Sjöström, Hoglund. Tr: Hardy Nilsson.\n\nJaponsko: Fukufuji - K. Ito, Mijauchi, Mjura, Kobori, Oshiro, Takahashi, Kawashima, Suguwara - Suzuki, Fujita, M. Ito - Kobajashi, Iwata, Sakurai - Miwa, Kon, Bright - Saitó, Sato, Yule.\n\n27. dubna 2004 (16:15) – Ostrava (ČEZ Aréna)\nBranky Dánska: 2:36 Damgaard, 19:37 Larsen, 27:40 Staal, 43:09 Green\nBranky Japonska: 8:50 Miwa, 17:25 Kobori, 20:38 Kobori\nRozhodčí: Hanson (GBR) - Laschowski (CAN), Blümel (CZE)\nVyloučení: 11:10 (3:2) + Damsgaard (DEN) na 10 min.\nDiváků: 4 569\n\nDánsko: Hirsch - Damgaard, D. Nielsen, D. Jensen, Duus, Andreasen, Schioldan, Johnsen - Monberg, Staal, F. Nielsen - J. Nielsen, Green, Andersen - Smidt, Larsen, True - Grey, Christensen, Sundberg - Degn.\n\nJaponsko: Fukufuji - K. Ito, Mijauchi, Mjura, Kobori, Oshiro, Takahashi, Kawashima, Suguwara - Suzuki, Fujita, M. Ito - Kobajashi, Iwata, Sakurai - Miwa, Kon, Bright - Saitó, Sato, Yule.\n\n27. dubna 2004 (20:15) – Ostrava (ČEZ Aréna)\nBranky Švédska: 17:32 Dick Tärnström, 53:16 Michael Nylander, 58:27 Jörgen Jönsson\nBranky Ruska: 21:35 Ilja Kovalčuk, 28:08 Ilja Kovalčuk\nRozhodčí: Šindler (CZE) - Kronborg (NOR), Gemeinhardt (GER)\nVyloučení: 8:7 (0:1)\nDiváků: 7 428\n\nŠvédsko: Lundqvist - Hävelid, Dick Tärnström, Bäckman, Daniel Tjärnqvist, Hallberg, Ronnie Sundin - Hedström, Palsson, Salomonsson - A. Johannson, Jörgen Jönsson, Alfredsson - Niklas Andersson , Axelsson, Nylander - Sjöström, Davidsson, Mathias Tjärnqvist.\n\nRusko: Sokolov - Tverdovskij, Juškevič, Bykov, Proškin, Skopincev, Kalinin, Guskov, Turkovskij - Sušinskij, Prokopjev, Ovečkin - Jašin, Kovalčuk, Zelepukin - Afinogenov, Baškirov, Bucajev - Morozov, Skugarev, Antipov.\n\n28. dubna 2004 (16:15) – Ostrava (ČEZ Aréna)\nBranky Ruska: 2:03 Maxim Afinogenov, 2:41 Alexej Morozov, 3:47 Andrej Skopincev, 10:10 Ilja Kovalčuk, 27:52 Maxim Sušinskij, 46:53 Alexander Guskov\nBranky Japonska: 10:49 Yule.\nRozhodčí: Kurmann (SUI) - Meszynski (POL), Popovic (SUI)\nVyloučení: 1:3 (0:0)\nDiváků: 4 040\n\nRusko: Podomackij - Juškevič, Tverdovskij, Bykov, Proškin, Skopincev, Kalinin, Guskov, Turkovskij - Sušinskij, Prokopjev, Ovečkin - Jašin, Kovalčuk, Zelepukin - Afinogenov, Baškirov, Bucajev - Morozov, Skugarev, Antipov.\n\nJaponsko: Nihei - Takahashi, Oshiro, K. Ito, Mijauchi, Kawashima, Sugawara, Miura, Kobori - Kon, Miwa, Bright - M. Ito, Fujita, Suzuki - Yule, Sato, Saito - Sakurai, Iwata, Kobajashi.\n\n Francie - Rakousko 0:6 (0:2, 0:1, 0:3)\n\n24. dubna 2004 (12:15) – Praha (Sazka Aréna)\nBranky Francie: nikdo\nBranky Rakouska: 0:09 Kalt, 9:34 Trattnig, 25:27 Trattnig, 41:13 Unterluggauer, 44:23 R. Lukas, 56:23 Raimund Divis\nRozhodčí: Lärking (SWE) - Kautto (FIN), Pouzar (CZE)\nVyloučení: 4:5 (2:0)\nDiváků: 2 825\n\nFrancie: Huet - Pouget, Amar, Carriou, Pousset, Favarin, Bachet, DeWolf, Prunet - M. Rozenthal, F. Rozenthal, Bordeleau - Briand, Coqueux, Dostál - Mortas, Zwikel, Bachelet - Daramy, Chauvel, Gras.\n\nRakousko: Reinhard Divis - A. Lakos, Ulrich, R. Lukas, T. Pöck, P. Lakos, Unterluggauer - Kalt, Trattnig, Vanek - P. Lukas, Peintner, Szücz - Koch, Setzinger, Welser - Raimund Divis, Kaspitz, Harand.\n\n25. dubna 2004 (16:15) – Praha (Sazka Aréna)\nBranky Švýcarska: 24:52 Rüthemann, 27:48 B. Forster, 30:43 Ziegler, 34:07 Keller, 44:08 Rüthemann, 46:11 Ambühl\nBranky Francie: nikdo\nRozhodčí: Poljakov - Makarov (RUS), Coenen (NED)\nVyloučení: 8:12 (5:0)\nDiváků: 8 712\n\nŠvýcarsko: Gerber - Keller, Streit, Hirschi, Steinegger, B. Forster, Seger, Bezina, Vauclair - Ambühl, Jenni, Wirz - Della Roassa, Plüss, Wichser - Rüthemann, Ziegler, Paterlini - Cereda, Fischer, Jeannin.\n\nFrancie: Huet (47. Lhenry) - Pouget, Bachet, Carriou, Pousset, Favarin, Amar, DeWolf, Prunet - M. Rozenthal, Coqueux, Bordeleau - Briand, Dostal, B. Bachelet - Mortas, F. Rozenthal, Zwikel - Daramy, Chauvel, Gras.\n\n25. dubna 2004 (20:15) – Praha (Sazka Aréna)\nBranky Rakouska: 15:39 A. Lakos, 23:37 Vanek\nBranky Kanady: 50:36 Matt Cooke, 55:17 Dany Heatley\nRozhodčí: Looker - Feola (USA), Takula (SWE)\nVyloučení: 7:8 (0:0, 0:1)\nDiváků: 10 486\n\nRakousko: Reinhard Divis - A. Lakos, Ulrich, R. Lukas, T. Pöck, P. Lakos, Unterluggauer - Kalt, Trattnig, Vanek - P. Lukas, Peintner, Szücz - Koch, Setzinger, Welser - Raimund Divis, Kaspitz, Harand. Tr: Herbert Pöck.\n\nKanada: Luongo - Staios, Brewer, Scott Niedermayer, Bouwmeester, Morris, Mitchell, Schultz - Horcoff, Rob Niedermayer, Smyth - Morrow, Morrison, Murray - Heatley, Briere, Friesen - Williams, Cooke, Bergeron - Dumont.\n\n27. dubna 2004 (12:15) – Praha (Sazka Aréna)\nBranky Kanady: 8:52 Glen Murray, 16:25 Shawn Horcoff, 28:58 Shawn Horcoff\nBranky Francie: nikdo\nRozhodčí: Looker (USA) - Makarov (RUS), Pouzar (CZE)\nVyloučení: 5:9 (1:0)\nDiváků: 6 629\n\nKanada: Giguere - Staios, Brewer, Scott Niedermayer, Bouwmeester, Morris, Mitchell, Schultz - R. Niedermayer, Horcoff, Smyth - Murray, Morrison, Morrow - Heatley, Briere, Friesen - Cooke, Williams, Bergeron - Dumont.\n\nFrancie: Lhenry - Pouget, Bachet, Carriou, Pousset, Favarin, Amar, DeWolf, Prunet - Coqueux, Bordeleau, M. Rozenthal - B. Bachelet, Dostal, Briand - Zwikel, F. Rozenthal, Mortas - Chauvel, Gras, Daramy.\n\n27. dubna 2004 (16:15) – Praha (Sazka Aréna)\nBranky Švýcarska: 20:44 Streit, 41:15 Plüss, 53:19 Jenni, 59:38 Rüthemann\nBranky Rakouska: 23:54 Welser, 31:30 Vanek, 34:02 P. Lukas, 39:35 Unterluggauer\nRozhodčí: Hansen (NOR) - Coenen (NED), Lesnjak (SLO)\nVyloučení: 7:5 (0:3)\nDiváků: 8 909\n\nŠvýcarsko: Gerber - Streit, Keller, Hirschi, Steinegger, B. Forster, Seger, Vauclair - Paterlini, Ziegler, Rüthemann - Della Roassa, Plüss, Wichser - Bezina, Fischer, Cereda - Wirz, Ambühl, Jenni.\n\nRakousko: Reinhard Divis - A. Lakos, Ulrich, R. Lukas, T. Pöck, P. Lakos, Unterluggauer - Kalt, Trattnig, Vanek - P. Lukas, Peintner, Szücz - Koch, Setzinger, Welser - Harand, Kaspitz, Raimund Divis.\n\n28. dubna 2004 (16:15) – Praha (Sazka Aréna)\nBranky Kanady: 20:44 Dany Heatley, 31:07 Brendan Morrison, 43:19 Dany Heatley\nBranky Švýcarska: 53:17 Jenni\nRozhodčí: Lärking (SWE) - Lesnjak (SLO), Pouzar (CZE)\nVyloučení: 4:9 (1:0) + Vauclair (SUI) na 10 min.\nDiváků: 14 892\n\nKanada: Luongo - Staios, Brewer, Scott Niedermayer, Bouwmeester, Morris, Schultz - Rob Niedermayer, Horcoff, Smyth - G. Murray, Morrison, Morrow - Briere, Heatley, Friesen - Williams, Bergeron, Cooke.\n\nŠvýcarsko: Gerber - Seger, B. Forster, Streit, Keller, Vauclair, Bezina, Steinegger, Hirschi - Paterlini, Ziegler, Rüthemann - Wichser, Plüss, Della Rossa - Wirz, Jenni, Ambühl - Jeannin, Fischer, Cereda.\n\n Kanada - Lotyšsko 2:0 (1:0, 1:0, 0:0)\n\n30. dubna 2004 (16:15) – Praha (Sazka Aréna)\nBranky Kanady: 12:38 Patrice Bergeron, 21:38 Scott Niedermayer\nBranky Lotyšska: nikdo\nRozhodčí: Henriksson - Kautto (FIN), Feola (USA)\nVyloučení: 5:4 (1:0)\nDiváků: 13 533\n\nKanada: Luongo - Staios, Brewer, Scott Niedermayer, Bouwmeester, Morris, Schultz - Rob Niedermayer, Horcoff, Smyth - G. Murray, Morrison, Morrow - Briere, Heatley, Friesen - Dumont, Bergeron, Cooke - J. Williams.\n\nLotyšsko: Naumovs - Ignaťjevs, Rekis, Tribuncovs, Redlihs, Sejejs, Sorokins, Saviels - Kerčs, Žoltoks, Ozols - Niživijs, Vasiljevs, Panteljejevs - Macijevskis, Fanduls, Sirokovs - Tambijevs, Romanovskis, Semjonovs.\n\n30. dubna 2004 (20:15) – Praha (Sazka Aréna)\nBranky Česka: 24:21 Petr Průcha, 40:36 Jaromír Jágr\nBranky Rakouska: nikdo\nRozhodčí: Looker (USA) - Lesnjak (SLO), Mašík (SVK)\nVyloučení: 4:7 (2:0)\nDiváků: 16 505\n\nČesko: Tomáš Vokoun - Jan Novák, Jaroslav Špaček, Jiří Šlégr, Roman Hamrlík, František Kaberle, Jan Hejda, Martin Škoula - Jaromír Jágr, Martin Straka, David Výborný - Radek Dvořák, Václav Prospal, Martin Ručinský - Petr Průcha, Jiří Dopita, Michal Sup - Milan Kraft, Josef Beránek, Jan Hlaváč.\n\nRakousko: Reinhard Divis - A. Lakos, Ulrich, R. Lukas, Pöck, P. Lakos, Unterluggauer – Trattnig, Raimund Divis, Vanek – Peintner, P. Lukas, Szücz – Setzinger, Koch, Welser –Horsky, Kaspitz, Harand.\n\n1. května 2004 (16:15) – Praha (Sazka Aréna)\nBranky Lotyšska: 48:54 Panteljejevs\nBranky Švýcarska: 51:42 Reichert\nRozhodčí: Poljakov - Makarov (RUS), Coenen (NED)\nVyloučení: 13:7 (0:0\nDiváků: 11.870\n\nLotyšsko: Irbe - Ignaťjevs, Rekis, Tribuncovs, Redlihs, Sejejs, Sorokins, Saviels - Kerčs, Žoltoks, Ozols - Niživijs, Vasiljevs, Panteljejevs - Romanovskis, Fanduls, Sirokovs - Tambijevs, Cipruss, Semjonovs.\n\nŠvýcarsko: Gerber - Forster, Seger, Bezina, Steinegger, Keller, Streit, Kobach - Rüthemann, Ziegler, Paterlini - Ambühl, Jenni, Reichert - Della Rossa, Plüss, Wichser - Cereda, Fischer, Jeannin.\n\n1. května 2004 (20:15) – Praha (Sazka Aréna)\nBranky Rakouska: 51:42 Koch\nBranky Německa: 16:55 Benda, 32:22 Kreutzer, 59:32 Ustorf\nRozhodčí: Lärking - Takula (SWE) Mášik (SVK)\nVyloučení: 5:5 (0:0)\nDiváků: 12 120\n\nRakousko: Reinhard Divis - A. Lakos, Ulrich, R. Lukas, T. Pöck, P. Lakos, Unterluggauer - Kalt, Trattnig, Vanek - P. Lukas, Peintner, Szücz - Koch, Setzinger, Welser - Raimund Divis, Kaspitz, Horsky.\n\nNěmecko: Kölzig - Molling, Lüdemann, Benda, Leask, Renz, Kunce, Retzer - Kathan, Ustorf, Morcinietz - T. Martinec, M. Reichel, Greilinger - Kreutzer, Hecht, Abstreiter - Blank, Boos, Lewandowski - Ullmann.\n\n2. května 2004 (16:15) – Praha (Sazka Aréna)\nBranky Česka: 24:00 Jaroslav Špaček, 31:36 Jaromír Jágr, 59:59 Václav Prospal\nBranky Švýcarska: 33:59 Fischer\nRozhodčí: Henriksson (FIN) - Feola (USA), Lesnjak (SLO)\nVyloučení: 6:9 (2:1) + Radek Dvořák (CZE), Ziegler (SUI) na 10 min.\nDiváků: 17 100\n\nČesko: Roman Čechmánek - Jan Novák, Jaroslav Špaček, Jiří Šlégr, Roman Hamrlík, Martin Škoula, František Kaberle, Jan Hejda - Jaromír Jágr, Martin Straka, David Výborný - Radek Dvořák, Václav Prospal, Martin Ručinský - Petr Průcha, Jiří Dopita, Martin Havlát (44. Michal Sup) - Milan Kraft, Josef Beránek, Jan Hlaváč.\n\nŠvýcarsko: Bührer - Hirschi, Steinegger, Forster, Seger, Keller, Streit, Bezina, Kobach - Dellas Rossa, Plüss, Fischer - Ziegler, Paterlini, Rüthemann - Jenni, Reichert, Ambühl –Jeannin, Wirz, Cereda.\n\n2. května 2004 (20:15) – Praha (Sazka Aréna)\nBranky Kanady: 4:22 Daniel Brière, 8:43 Dany Heatley, 11:58 Dany Heatley, 26:11 Scott Niedermayer, 36:11 Rob Niedermayer, 56:54. Scott Niedermayer\nBranky Německa: 29:53 Hecht\nRozhodčí: Poljakov - Makarov (RUS), Pouzar (CZE)\nVyloučení: 5:7 (3:0) + Derek Morris (CAN) ns 5 min a do konce utkání.\nDiváků: 14 015\n\nKanada: Giguere - Staios, Brewer, Schultz, Morris, Scott Niedermayer, Bouwmeester, Mitchell - Morrow, Heatley, Briere - Rob Niedermayer, Horcoff, Smyth - G. Murray, Morrison, Cooke - J. Williams, Bergeron, Friesen - Dumont.\n\nNěmecko: Kölzig - Lüdemann, Molling, Retzer, Goldmann, Benda, Leask, Kunce, Renz - Kathan, Ustorf, Ullmann - Morczinietz, M. Reichel, T. Martinec - Hecht, Abstreiter, Kreutzer - Lewandowski, Boos, Blank.\n\n3. května 2004 (16:15) – Praha (Sazka Aréna)\nBranky Lotyšska: 22:05 Žoltoks, 26:28 Kerčs, 33:11 Tribuncovs, 49:12 Rekis, 58:27 Macijevskis\nBranky Rakouska: 2:35 Harand, 34:32 Setzinger\nRozhodčí: Schütz (GER) - Coenen (NED), Semjonov (EST)\nVyloučení: 4:2 (2:0) + Peintner (AUT) na 5 min a do konce zápasu.\nDiváků: 8 456\n\nLotyšsko: Irbe - Ignaťjevs, Rekis, Tribuncovs, Redlihs, Sejejs, Sorokins, Saviels - Macijevskis, Cipruss, Žoltoks - Niživijs, Vasiljevs, Panteljejevs - Kerčs, Fanduls, Sirokovs - Tambijevs, Romanovskis, Semjonovs - Ozols.\n\nRakousko: Reinhard Divis - A. Lakos, Ulrich, R. Lukas, T. Pöck, P. Lakos, Unterluggauer, Klimbacher, J. Reichel - Trattnig, Szücs, Kalt - Peintner, Kaspitz, Raimund Divis - Welser, Setzinger, Koch - Vanek, Horsky, Harand.\n\n3. května 2004 (20:15) – Praha (Sazka Aréna)\nBranky Česka: 4:30 Jiří Dopita, 6:57 Josef Beránek, 26:35 Martin Ručinský, 40:19 Václav Prospal, 54:34 Josef Beránek, 55:07 Milan Kraft\nBranky Kanady: 20:47 Glen Murray, 45:52 Ryan Smyth\nRozhodčí: Larking (SWE) - Feola (USA), Mašík (SVK)\nVyloučení: 9:10 (1:1)\nDiváků: 17 360\n\nČesko: Tomáš Vokoun - Jan Novák, Jaroslav Špaček (24. Martin Škoula), František Kaberle, Roman Hamrlík, Jiří Šlégr, Jan Hejda - Jaromír Jágr, Martin Straka, Martin Havlát - David Výborný, Václav Prospal, Martin Ručinský - Petr Průcha, Jiří Dopita, Jaroslav Hlinka - Radek Dvořák, Josef Beránek, Jan Hlaváč - Milan Kraft.\n\nKanada: Roberto Luongo - Steve Staios, Eric Brewer, Jay Bouwmeester, Scott Niedermayer, Derek Morris, Nick Schultz, Willie Mitchell - Ryan Smyth, Shawn Horcoff, Rob Niedermayer - Glen Murray, Brendan Morrison, Matt Cooke - Dany Heatley, Daniel Brière, Brenden Morrow - Justin Williams, Patrice Bergeron, Jeff Friesen - Jean-Pierre Dumont.\n\n4. května 2004 (16:15) – Praha (Sazka Aréna)\nBranky Německa: nikdo\nBranky Švýcarska: 33:29 Wirz\nRozhodčí: Looker (USA) - Kautto (FIN), Takula (SWE)\nVyloučení: 5:7 (0:0)\nDiváků: 8 556\n\nNěmecko: Kölzig - Lüdemann, Molling, Benda, Leask, Kunce, Renz, Retzer - Hecht, Ustorf, Kathan - T. Martinec, M. Reichel, Greilinger - Morczinietz, Abstreiter, Kreutzer - Lewandowski, Boos, Blank - Ullmann.\n\nŠvýcarsko: Gerber - Hirschi, Steinegger, Seger, Vauclair, Streit, Forster, Bezina, Keller - Della Rossa, Plüss, Fischer - Paterlini, Jeannin, Wichser - Rüthemann, Ziegler, Wirz - Reichert, Jenni, Ambühl.\n\n Švédsko - Finsko 1:1 (0:0, 0:1, 1:0)\n\n30. dubna 2004 (16:15) – Ostrava (ČEZ Aréna)\nBranky Švédska: 59:05 Christian Bäckman\nBranky Finska: 35:37 Petteri Nummelin\nRozhodčí: Šindler - Blümel (CZE), Laschowski (CAN)\nVyloučení: 2:5 (0:0)\nDiváků: 7 097\n\nŠvédsko: Lundqvist - Hävelid, Dick Tärnström, Bäckman, Daniel Tjärnqvist, Hallberg, Ronnie Sundin - Hedström, Pahlsson, Salomonsson - Niklas Andersson , Jörgen Jönsson, Alfredsson - Höglund, Axelsson, Nylander - Davidsson, Sjöström, Mathias Tjärnqvist.\n\nFinsko: Noronen - Nummelin, Niemi, Salo, Niinimaa, Karalahti, Mantyla, Söderholm - Kallio, Peltonen, Jokinen - Kapanen, Pärssinen, Hentunen - Hagman, Rintanen, Pirnes - Virta (35. - 36. Ruutu), Laaksonen, Pirjetä.\n\n30. dubna 2004 (20:15) – Ostrava (ČEZ Aréna)\nBranky Slovenska: 25:22 Marián Hossa, 39:09 Ronald Petrovický\nBranky Ruska: nikdo\nRozhodčí: Larking (SWE) - Folka (USA), Gemeinhardt (GER)\nVyloučení: 4:5 (0:0) + Maxim Sušinskij (RUS) 10 min.\nDiváků: 7 568\n\nSlovensko: Ján Lašák - Martin Štrbák, Ladislav Čierny, Richard Lintner, Zdeno Chára , Ivan Majeský , Dominik Graňák, Branislav Mezei, Andrej Meszároš - Miroslav Šatan, Jozef Stümpel, Marián Gáborík - Marián Hossa, Pavol Demitra, Ľuboš Bartečko - Vladimír Országh, Rastislav Pavlikovský, Ronald Petrovický - Richard Kapuš, Roman Kukumberg, Juraj Kolník.\n\nRusko: Sokolov - Skopincev, Kalinin, Bykov, Proškin, Juškevič, Tverdovskij, Guskov, Turkovskij - Pronin, Baškirov, Zelepukin - Afinogenov, Jašin, Kovalčuk - Sušinskij, Prokopjev, Ovečkin - Morozov, Skugarev, Antipov.\n\n1. května 2004 (16:15) – Ostrava (ČEZ Aréna)\nBranky Finska: 4:45 Olli Jokinen, 13:41 Niko Kapanen, 32:42 Ville Peltonen, 38:31 Olli Jokinen, 44:22 Timo Parssinen, 52:59 Antti Laaksonen\nBranky Dánska: nikdo\nRozhodčí: Hansen - Kronborg (NOR), Popovic (SUI)\nVyloučení: 3:5 (0:0)\nDiváků: 5 492\n\nFinsko: Noronen - Niemi, Nummelin, Niinimaa, Karalahti, Salo, Mäntylä, Söderholm - Kallio, Jokinen, Peltonen - Hentunen, Laaksonen, Kapanen - Ruutu, Rintanen, Pirnes - Pirjetä, Pärssinen, Virta - Hagman.\n\nDánsko: Hirsch - Damgaard, D. Nielsen, D. Jensen, Duus, Andreasen, Schioldan - Monberg, Staal, F. Nielsen - J. Nielsen, Green, Andersen - Smidt, Larsen, True - Grey, Christensen, Sundberg - Degn.\n\n1. května 2004 (20:15) – Ostrava (ČEZ Aréna)\nBranky Ruska: 28:01 Dmitrij Juškjevič, 34:41 Andrej Baškirov\nBranky USA: 8:54 Dustin Brown, 49:54 Ryan Malone, 55:25 Chris Drury\nRozhodčí: Šindler - Blümel (CZE), Laschowski (CAN)\nVyloučení: 6:6 (1:0, 0:1)\nDiváků: 6 512\n\nRusko: Sokolov - Tverdovskij, Juškevič, Bykov, Proškin, Guskov, Kalinin - Sušinskij, Prokopjev, Ovečkin - Zelepukin, Jašin, Kovalčuk - Afinogenov, Baškirov, Pronin - Morozov, Skugarev, Antipov.\n\nUSA: Conklin - Gill, Hauer, Mara, Miller, Jillson, Roach, Ballard - Grier, Westrum, Battaglia - Hall, Halpern, Malone - Brown, Sloan, Cullen - Park, Drury, Hilbert.\n\n2. května 2004 (16:15) – Ostrava (ČEZ Aréna)\nBranky Slovenska: 4:33 Pavol Demitra, 14:07 Jozef Stümpel, 18:40 Pavol Demitra, 25:45 Miroslav Šatan, 27:46 Zdeno Chára, 31:15 Richard Lintner, 37:31 Marián Gáborík, 59:19 Rastislav Pavlikovský\nBranky Dánska: nikdo\nRozhodčí: Kurmann (SUI) - Blümel (CZE), Laschowski (CAN)\nVyloučení: 4:5 (3:0) + Larsen (Dán.) na 5 min. a do konce utkání.\nDiváků: 7 345\n\nSlovensko: Ján Lašák (41. Karol Križan) - Martin Štrbák, Ladislav Čierny, Richard Lintner, Zdeno Chára , Ivan Majeský , Dominik Graňák, Branislav Mezei, Andrej Meszároš - Miroslav Šatan, Jozef Stümpel, Marián Gáborík - Marián Hossa, Pavol Demitra, Ľuboš Bartečko - Vladimír Országh, Rastislav Pavlikovský, Ronald Petrovický - Richard Kapuš, Roman Kukumberg, Juraj Štefanka.\n\nDánsko: J. Jensen (32. Madsen) - D. Nielsen, Damgaard, D. Jensen, Duus, Andreasen, Schioldan, (32. Johnsen) - J. Nielsen, F. Nielsen, Staal - Larsen (31. Smidt), Anderssen, Green - Christensen, Momberg, Grey - Sunberg, Dresler, True.\n\n2. května 2004 (20:15) – Ostrava (ČEZ Aréna)\nBranky Švédska: 2:26 Jonas Höglund, 41:42 Jonas Höglund, 59:56 Michael Nylander\nBranky USA: 26:10 Bates Battaglia\nRozhodčí: Dutil (CAN) - Popovic (SUI), Kronborg (NOR)\nVyloučení: 7:8 (1:0, 0:1)\nDiváků: 6 025\n\nŠvédsko: H. Lundqvist - Hävelid, Dick Tärnström, Bäckman, Daniel Tjärnqvist, Hallberg, Ronnie Sundin - Hedström, Pahlsson, Salomonsson - Alfredsson, Jörgen Jönsson, Mathias Tjärnqvist - Nylander, Axelsson, Sjöström - Höglund, Davidsson, Niklas Andersson .\n\nUSA: Dunham - Jillson, Mara, Hauer, Roach, Ballard, Gill, Miller - Park, Drury, Hamilton - Hall, Halpern, Malone - Grier, Westrum, Battaglia - Brown, Sloan, Cullen.\n\n3. května 2004 (16:15) – Ostrava (ČEZ Aréna)\nBranky Finska: 34:20 Jukka Hentunen, 45:26 Niko Kapanen, 54:15 Tomi Kallio, 58:36 Petteri Nummelin\nBranky Ruska: nikdo\nRozhodčí: Dutil (CAN) - Popovic (SUI), Kronberg (NOR)\nVyloučení: 7:7 (1:0) + Jarkko Ruutu na 10 minut.\nDiváků: 6 944\n\nFinsko: Noronen - Niemi, Nummelin, Salo, Niinimaa, Karalahti, Mäntylä, Söderholm - Kallio, Peltonen, Jokinen - Kapanen, Pärssinen, Hentunen - Ruutu, Pirnes, Rintanen - Virta, Laaksonen, Viuhkola.\n\nRusko: Podomackij - Tverdovskij, Juškevič, Bykov, Proškin, Guskov, Kalinin, Kondratěv - Sušinskij, Prokopjev, Ovečkin - Jašin, Kovalčuk, Zelepukin - Afinogenov, Pronin, Baškirov - Skugarev, Bucajev, Antipov - od 41. min. Morozov.\n\n3. května 2004 (20:15) – Ostrava (ČEZ Aréna)\nRozhodčí: Looker (USA) - Blümel (CZE), Laschowski (CAN)\nVyloučení: 3:7 (0:0)\nDiváků: 7 962\n\nSlovensko: Ján Lašák - Ladislav Čierny, Martin Štrbák, Richard Lintner, Zdeno Chára , Ivan Majeský , Dominik Graňák, Andrej Meszároš, Branislav Mezei - Miroslav Šatan, Jozef Stümpel, Marián Gáborík - Marián Hossa, Pavol Demitra, Ľuboš Bartečko - Vladimír Országh, Rastislav Pavlikovský, Ronald Petrovický - Roman Kukumberg, Richard Kapuš, Juraj Štefanka.\n\nŠvédsko: H. Lundqvist - Hävelid, Dick Tärnström, Bäckman, Daniel Tjärnqvist, Hallberg, Ronnie Sundin - Hedström, Pahlsson, Salomonsson - Alfredsson, Axelsson, Nylander - Mathias Tjärnqvist, Sjöström, Jörgen Jönsson - Höglund, Davidsson, Niklas Andersson .\n\n4. května 2004 (20:15) – Ostrava (ČEZ Aréna)\nBranky USA: 6:43 Bates Battaglia, 11:41 Erik Westrum, 15:06 Matt Cullen, 18:34 Chris Drury, 21:20 Matt Cullen, 30:35 Richard Park, 36:56 Jeff Hamilton, 39:50 Jeff Jillson\nBranky Dánska: 0:28 Staal, 12:12 Degn, 12:35 Smidt\nRozhodčí: Šindler - Pouzar (CZE), Lesnjak (SLO)\nVyloučení: 5:5 (1:0)\nDiváků: 8 612\n\nUSA: Conklin (21. Westlund) - Roach, Weinrich, Gill, Miller, Hauer, Mara, Ballard, Jillson - Drury, Halpern, Malone - Grier, Battaglia, Westrum - Cullen, Park, Hall - Hamilton, Sloan, Brown.\n\nDánsko: Hirsch (22. Madsen) - D. Nielsen, Damgaard, Duus, D. Jensen, Schioldan, A. Andreasen, Johnsen - J. Nielsen, F. Nielsen, Staal - Green, Bo Andersen, Degn - Monberg, Smidt, Grey - Sundberg, Dresler, True.\n\n Švédsko - Lotyšsko 4:1 (3:0, 0:0, 1:1)\n\n5. května 2004 (16:15) – Praha (Sazka Aréna)\nBranky Švédska: 2:38 Jonas Höglund, 15:42 Daniel Alfredsson, 19:57 Dick Tärnström, 49:19 Per-Johan Axelsson\nBranky Lotyšska: 41:11 Ignatěvs\nRozhodčí: Dutil (CAN) - Kronborg (NOR), Mášik (SVK)\nVyloučení: 11:9 (2:1, 2:0)\nDiváků: 15 920\n\nŠvédsko: H. Lundqvist - Hävelid, Dick Tärnström, Bäckman, Daniel Tjärnqvist, Hallberg, Ronnie Sundin - Mathias Tjärnqvist, Pahlsson, Salomonsson - Andreas Johansson, Alfredsson, Jörgen Jönsson - Axelsson, Nylander, Höglund - Davidsson, Sjöström, Niklas Andersson - Kahnberg.\n\nLotyšsko: Irbe - Ignatěvs, Rekis, Tribuncovs, Redlihs, Sejejs, Sorokins, Saviels - Cipruss, Macijevskis, Žoltoks - Niživijs, Panteljejevs, Vasiljevs - Romanovskis, Ozols, Fanduls - Semjonovs, Tambijevs, Kerčs.\n\n5. května 2004 (20:15) – Praha (Sazka Aréna)\nBranky Česka: 23:15 Martin Škoula, 26:04 Jaromír Jágr\nBranky USA: 30:19 Richard Park, 51:07 Erik Westrum, rsn. Andy Roach.\nSamostatné nájezdy:\n0:0 Matt Cullen dlouho čekal se střelou, pak trefil tyčku\n0:0 David Výborný najel zprava, trefil rovněž tyčku\n0:0 Richard Park najel si zleva, forhendový blafák ale vystihl Tomáš Vokoun betonem\n0:0 Martin Havlát bekhendovou střelu chytil Ty Conklin do lapačky\n0:0 Ryan Malone zamíchal pukem a trefil pravou tyčku\n0:0 Jaromír Jágr za ohlušujícího jásotu trefil pravou tyč!\n0:0 Chris Drury stáhl si puk na forhend ale vyjel moc z úhlu\n0:0 Petr Průcha bekhendový blafák vystihl Ty Conklin betonem\n0:1 Andy Roach obránce vysekl parádní forhendovou kličku, gól\n0:1 Jiří Dopita přestřelil, USA vítězí na nájezdy 0:1.\nRozhodčí: Henriksson (FIN) - Kautto (FIN), Laschowski (CAN)\nVyloučení: 5:5 (1:0)\nDiváků: 17 360\n\nČesko: Tomáš Vokoun - Jan Novák, Roman Hamrlík, Jiří Šlégr, Jan Hejda, Martin Škoula, František Kaberle - Jaromír Jágr, Martin Straka, Martin Havlát - Radek Dvořák, Václav Prospal, Martin Ručinský - Petr Průcha, Jiří Dopita, Jaroslav Hlinka - David Výborný, Josef Beránek, Jan Hlaváč.\n\nUSA: Ty Conklin - Aaron Miller, Paul Mara, Brett Hauer, Hal Gill, Eric Weinrich, Andy Roach, Jeff Jillson, Keith Ballard - Chris Drury, Jeff Halpern, Ryan Malone - Mike Grier, Erik Westrum, Bates Battaglia - Adam Hall, Matt Cullen, Richard Park - Jeff Hamilton, Dustin Brown, Blake Sloan.\n\n6. května 2004 (16:15) – Praha (Sazka Aréna)\nBranky Kanady: 24:27 Dany Heatley, 28:25 Jay Bouwmeester, 39:15 Eric Brewer, 46:02 Steve Staios, 65:33 Dany Heatley\nBranky Finska: 6:09 Ville Peltonen, 7:48 Tomi Kallio, 37:12 Antti - Jussi Niemi, 41:55 Kimmo Rintanen\nRozhodčí: Schütz (GER) - Blümel (CZE), Takula (FIN)\nVyloučení: 6:5 (2:1)\nDiváků: 15 615\n\nKanada: Luongo - Staios, Brewer, Scott Niedermayer, Bouwmeester, Morris, Schultz, Mitchell - Heatley, Briere, Morrow - Williams, Bergeron, Friesen - Murray, Morrison, Cooke - Smyth, Horcoff, Rob Niedermayer - Dumont.\n\nFinsko: Noronen - Niemi, Nummelin, Niinimaa, Söderholm, S. Salo, Mäntylä, Karalahti - Kallio, Peltonen, Jokinen - Kapanen, Pärssinen, Hentunen - Ruutu, Pirnes, Viuhkola - Virta, Laaksonen, Rintanen.\n\n6. května 2004 (20:15) – Praha (Sazka Aréna)\nBranky Slovenska: 31:15 Martin Štrbák, 37:44 Zdeno Chára, 49:05 Pavol Demitra\nBranky Švýcarska: 9:34 Wischer\nRozhodčí: Poljakov (RUS) - Feola (USA), Pouzar (CZE)\nVyloučení 5:4 (2:0) + Jeannin (SUI) 10 minut.\nDiváků: 16 905\n\nSlovensko: Ján Lašák - Martin Štrbák, Ladislav Čierny, Richard Lintner, Zdeno Chára , Ivan Majeský , Dominik Graňák, Branislav Mezei, Andrej Meszároš - Miroslav Šatan, Jozef Stümpel, Marián Gáborík - Marián Hossa, Pavol Demitra, Ľuboš Bartečko - Vladimír Országh, Rastislav Pavlikovský, Ronald Petrovický - Richard Kapuš, Roman Kukumberg, Juraj Kolník.\n\nŠvýcarsko: Gerber - Seger, Forster, Streit, Keller, Hirschi, Steinegger, Vauclair, Bezina - Paterlini, Ziegler, Rüthemann - Della Rossa, Plüss, Fischer - Reichert, Jenni, Ambühl - Jeannin, Wichser, Wirz.\n Slovensko - Kanada 1:2 (0:0, 1:1, 0:1)\n\n8. května 2004 (16:15) – Praha (Sazka Aréna)\nBranky Slovenska: 20:10 Miroslav Šatan\nBranky Kanady: 32:18 Daniel Brière, 46:10 Shawn Horcoff\nRozhodčí: Looker - Feola (USA), Kronborg (NOR)\nVyloučení: 3:6 (0:1)\nDiváků: 17 204\n\nSlovensko: Ján Lašák - Martin Štrbák, Ladislav Čierny, Richard Lintner, Zdeno Chára , Ivan Majeský , Dominik Graňák, Branislav Mezei, Andrej Meszároš - Miroslav Šatan, Jozef Stümpel, Marián Gáborík - Marián Hossa, Pavol Demitra, Ľuboš Bartečko - Vladimír Országh, Rastislav Pavlikovský, Ronald Petrovický - Richard Kapuš, Roman Kukumberg, Juraj Kolník.\n\nKanada: Luongo - Scott Niedermayer, Bouwmeester, Staios, Brewer, Morris, Schultz, Mitchell - Murray, Morrison, Smyth - Heatley, Briere, Morrow - Rob Niedermayer, Horcoff, Cooke -\nWilliams, Bergeron, Friesen - Dumont.\n\n8. května 2004 (20:15) – Praha (Sazka Aréna)\nBranky USA: 31:06 Richard Park, 59:24 Jeff Halpern\nBranky Švédska: 0:18 Dick Tärnström, 18:58 Jonas Höglund, 39:44 Per-Johan Axelsson\nRozhodčí: Dutil (CAN) - Blümel (CZE), Kautto (FIN)\nVyloučení: 6:4 (0:2)\nDiváků: 17 215\n\nUSA: Dunham - Weinrich, Roach, Hauer, Gill, Miller, Mara, Jillson, Ballard - Hall, Cullen, Park - Grier, Westrum, Battaglia - Malone, Halpern, Drury - Brown, Sloan, Hamilton.\n\nŠvédsko: Lundqvist - Hävelid, Dick Tärnström, Daniel Tjärnqvist, Bäckman, Hallberg, Lidström - Hedström, Pahlsson, Salomonsson - Alfredsson, Jörgen Jönsson, Forsberg - Höglund, Nylander, Axelsson - Niklas Andersson , Andreas Johansson, Mathias Tjärnqvist\n Švédsko - Kanada 3:5 (2:1, 1:2, 0:2)\n\n9. května 2004 (20:30) – Praha (Sazka Aréna)\nBranky Švédska: 2:13 Jonas Höglund, 7:34 Daniel Alfredsson, 24:57 Andreas Salomonsson\nBranky Kanady: 13:58 Ryan Smyth, 34:44 Dany Heatley, 35:36 Rob Niedermayer, 40:20 Jay Bouwmeester, 50:12 Matt Cooke\nRozhodčí: Henriksson - Kautto (FIN), Blümel (CZE)\nVyloučení: 3:5 (1:0)\nDiváků: 17 360\n\nŠvédsko: Lundqvist - Hävelid, Dick Tärnström, Daniel Tjärnqvist, Bäckman, Hallberg, Lidström - Hedström, Pahlsson, Salomonsson - Alfredsson, Jörgen Jönsson, Forsberg - Höglund, Nylander, Axelsson - Niklas Andersson , Andreas Johansson, Mathias Tjärnqvist.\n\nKanada: Luongo - Scott Niedermayer, Bouwmeester, Staios, Brewer, Morris, Schultz, Mitchell - Smyth, Horcoff, Rob Niedermayer - G. Murray, Morrison, Cooke - Dumont, Bergeron, Friesen - Heatley, Briere, Morrow - J. Williams.\n Slovensko - USA 0:1sn (0:0, 0:0, 0:0 - 0:0)\n\n9. května 2004 (16:15) – Praha (Sazka Aréna)\nBranky Slovenska: nikdo\nBranky USA: rozhodující samostatný nájezd Andy Roach\nRozhodčí: Larking - Takula (SWE), Laschowski (CAN)\nVyloučení: 7:8 (0:0)\nDiváků: 16 152\n\nSlovensko: Ján Lašák - Martin Štrbák, Ladislav Čierny, Branislav Mezei, Zdeno Chára , Ivan Majeský , Dominik Graňák - Miroslav Šatan, Jozef Stümpel, Marián Gáborík - Marián Hossa, Pavol Demitra, Ľuboš Bartečko - Vladimír Országh, Rastislav Pavlikovský, Ronald Petrovický - Richard Kapuš, Roman Kukumberg, Juraj Štefanka.\n\nUSA: Conklin - Mara, Miller, Gill, Hauer, Weinrich, Roach, Jillson - Grier, Westrum, Battaglia - Brown, Drury, Malone - Hall, Cullen, Park - Hamilton, Halpern, Sloan.\n\n Kazachstán - Francie 5:0 (2:0, 3:0, 0:0)\n\n30. dubna 2004 (12:15) – Praha (Sazka Aréna)\nBranky Kazachstánu: 7:58 Kozlov, 11:42 Upper, 29:12 Filatov, 31:26 J. Koreškov, 35:52 Alexandrov\nBranky Francie: nikdo\nRozhodčí: Hanson (GBR) - Coenen (NED), Semjonov (EST)\nVyloučení: 6:5\nDiváků: 2 663\nKazachstán: Jeremejev (34. Kolesnik) - Antipin, Kovalenko, Nevstrujev, Alexej Troščinskij, Argokov, Kuzmin, Savenkov, Mazunin - Dudarev, Upper, Filatov - A. Koreškov, J. Koreškov, Samochvalov - Poliščuk, Alexandrov, Rifel - Kozlov, Komisarov, Jesirkenov.\n\nFrancie: Huet (31. Lhenry) - Pouget, Bachet, DeWolf, Prunet, Carriou, Pousset, Favarin, Amar - F. Rozenthal, Bordeleau, M. Rozenthal - B. Bachelet, Dostal, Briand - Zwikel, Bellemare, Mortas - Coqueux, Gras, Daramy.\n\n30. dubna 2004 (12:15) – Ostrava (ČEZ Aréna)\nBranky Ukrajiny: 22:01 Matvičuk, 56:04 Karčenko\nBranky Japonska: 55:24 Oshiro, 59:34 Bright\nRozhodčí: Hansen - Kronborg (NOR), Popovic (SUI)\nVyloučení: 5:6 (0:0) + Savickij (UKR) 10 min.\nDiváků: 681\n\nUkrajina: Simčuk - Širjajev, Savickij, Gunko, Zavalnjuk, Tolkunov, Srjubko, Ostruško - Šachrajčuk, Litviněnko, Salnikov - Varlamov, Cyrul, Semenčenko - Karčenko, Matvičuk, Bobrovnikov - Sierov, Gniděnko, Timčenko.\n\nJaponsko: Fukufuji - Oshiro, Takahashi, K. Ito, Mijauchi, Mjura, Kobori, Kawashima, Suguwara - Yule, Bright, Kon - M. Ito, Suzuki, Fujita - Kobajashi, Iwata, Sakurai - Miwa, Obara, Saito.\n\n1. května 2004 (12:15) – Praha (Sazka Aréna)\nBranky Japonska: 9:33 Kobajashi, 13:49 Bright, 53:49 K. Ito\nBranky Kazachstánu: 3:22 Samochvalov, 22:34 Alexandrov, 25:45 Argokov, 31:10 Samochvalov, 51:59 Upper\nRozhodčí: Looker (USA) - Meszynski (POL), Pouzar (CZE)\nVyloučení: 8:6 (2:2, 0:1)\nDiváků: 3 620\n\nJaponsko: Fukufuji - K. Ito, Mijauchi, Oshiro, Takahashi, Miura, Kobori, Kawashima, Sugawara - Yule, Fujita, Suzuki - Bright, Takeshi Saito, Kon - Sakurai, Iwata, Kobajashi - Miwa, Obara, M. Ito. Tr: Mark Mahon.\n\nKazachstán: Kolesnik - Antipin, Kovalenko, Nevstrujev, Alexej Troščinskij, Argokov, Kuzmin, Savenkov, Mazunin - Dudarev, Upper, Filatov - A. Koreškov, J. Koreškov, Samochvalov - Poliščuk, Alexandrov, Rifel - Kozlov, Komisarov, Jesirkenov.\n\n2. května 2004 (12:15) – Praha (Sazka Aréna)\nBranky Ukrajiny: 6:50 Matvičuk, 19:58 Tolkunov, 45:30 Šachrajčuk, 52:24 Tolkunov, 55:35 Cyrul, 59:07 Šachrajčuk\nBranky Francie: 17:01 B. Bachelet, 41:18 Gras\nRozhodčí: Schütz (GER) - Kautto (FIN), Takula (SWE)\nVyloučení: 7:4 (1:0, 1:0)\nDiváků: 4 203\n\nUkrajina: Simčuk - Širjajev, Savickij, Zavalňuk, Isajenko, Tolkunov, Gunko, Srjubko,\nOstrouško - Litviněnko, Šachrajčuk, Salnikov - Kasjančuk, Cyrul, Semenčenko - Matvičuk, Bobrovnikov, Karčenko - Timčenko, Varlamov, Hniděnko.\n\nFrancie: Lhenry - Pouget, Bachet, Favarin, Amar, DeWolf, Carriou, Pousset, Prunet - F. Rozenthal, Zwikel, M. Rozenthal - Coqueux, Bordeleau, Dostál - Briand, Mortas, B. Bachelet - Daramy, Bellemare, Gras.\n\n3. května 2004 (12:15) – Praha (Sazka Aréna)\nBranky Kazachstánu: 12:55 J. Koreškov, 56:21 Upper\nBranky Ukrajiny: 13:39 Bobrovnikov, 47:15 Širjajev\nRozhodčí: Henriksson (FIN) - Makarov (RUS), Meszynski (POL)\nVyloučení: 3:2 (1:1)\nDiváků: 3 110\n\nKazachstán: Jeremejev - Antipin, Kovalenko, Nevstrujev, Alexej Troščinskij, Argokov, Kuzmin, Savenkov, Mazunin - Dudarev, Upper, Filatov - A. Koreškov, J. Koreškov, Rifel - Kozlov, Komisarov, Jesirkenov - Poliščuk, Alexandrov.\n\nUkrajina: Simčuk - Širjajev, Savickij, Isajenko, Tolkunov, Gunko, Ostrouško, Srjubko - Litviněnko, Šachrajčuk, Salnikov - Varlamov, Cyrul, Semenčenko - Matvičuk, Bobrovnikov, Karčenko - Timčenko, Serov, Hniděnko.\n\n4. května 2004 (12:15) – Praha (Sazka Aréna)\nBranky Francie: 31:32 Mortas, 31:46 M. Rozenthal\nBranky Japonska: 9:41 K. Ito, 10:09 Mijauchi\nRozhodčí: Hanson (GBR) - Meszynski (POL), Semjonov (EST)\nVyloučení: 6:3 (0:1)\nDiváků: 3 050\n\nFrancie: Huet - Pousset, Bachet, Favarin, Amar, Carriou, Prunet - M. Rozenthal, Zwikel, F. Rozenthal - Coqueux, Dostál, Mortas - Briand, Gras, B. Bachelet - DeWolf, Daramy, Bellemare.\n\nJaponsko: Fukufuji - K. Ito, Oshiro, Kawashima, Kobori, Miura, Mijauchi, Sugawara, Takahashi - Suzuki, Fujita, Yule - Kon, Saito, Bright - Kobajashi, Iwata, Sakurai - Miwa, Obara, M. Ito.\n\n\n"}
{"id": "90687", "url": "https://cs.wikipedia.org/wiki?curid=90687", "title": "Kaplice", "text": "Kaplice\n\nKaplice ( ) je město v okrese Český Krumlov v Jihočeském kraji, 15 km jihovýchodně od Českého Krumlova na řece Malši při severozápadním okraji Novohradských hor. Žije zde  obyvatel. Kaplice jsou obcí z rozšířenou působností. Je zde sídlo Římskokatolické farnosti Kaplice.\n\nČeské jméno města je obvykle spojeno s kaplí sv. Marie, která byla postavena na místě dnešního kostela sv. Floriána.\n\nPrvní písemná zmínka o městě pochází z listiny z roku 1257 v níž papež Alexandr IV. uděluje mariánskému kostelu v Kaplici právo vydávání odpustků. V roce 1317 vyměnil Bavor III. s bratry Vernerem, Rackem a Přibíkem, rytíři z Vitějovic, pořešínské panství a s ním i tržní městečko Kaplice za jejich majetek ve Vitějovicích. Ti se potom psali \"z Pořešína\".\n\nMěstská práva má Kaplice od roku 1382, již předtím byla zmiňována jako městečko a i později byla vedena jako městys.\n\nV roce 1423 husité upálili v Kaplickém kostele faráře, přivlečeného ze Soběnova. Fara byla vypálena a majetek fary byl rozkraden.\n\nV roce 1428 obdržel kaplický farář Johann, zvaný Kamenička (Cameniczka) finanční podporu od Johanna Ktila z Velenova (Welaun) na obnovu vypáleného fary.\n\n13. srpna 1482 udělil král Vladislav Jagellonský občanům Kaplice tzv. mílové právo. Roku 1529 král Ferdinand I. potvrdil Kaplicím měšťanům všechna jejich privilegia. 9. prosince 1653 císař Ferdinand III. potvrdil Kaplici sporná privilegia získaná v předcházejících obdobích (právo vařit pivo, právo míle atd.).\n\n8. října 1718 vypukl požár, při kterém během dvou hodin vyhořela podstatná část města. V roce 1789 císař Josef II. potvrdil hraběcí buquoyské trhové obci Kaplice její, již za císařovny Marie Terezie potvrzená, privilegia.\n\nDne 15. července 1872 vypukl další požár, při kterém opět vyhořela velká část města.\n\nV roce 1873 byl založen Hasičský požární sbor. V roce 1913 byla dána do provozu obecní elektrárna na řece Malši.\n\nPo rozpadu Rakousko-uherské monarchie a skončení první světové války kapličtí občané německé národnosti omítli uznat hranici nového československého státu v hranicích dřívějšího Království českého a chtěli se připojt k Hornímu Rakousku. 15. listopadu 1918 byl státními orgány v Praze odvolán ze své funkce kaplický hejtman Schöbrle. Ten odmítal uposlechnout s odůvodněním, že podléhá pod vedení nově vytvořené německo-rakouské župy se sídlem v Linci. V polovině listopadu byl v Kaplici zatčen a do Lince internován pražskou vládou jmenovaný emisar Benno Castelinni a Němci odmítli i nadále být vůči ČSR loajální. Proto byly 3. prosince 1918 do Kaplice poslány roty českobudějovického 1. československého pěšího pluku a v Kaplici byla zřízena vojenská posádka.\n\n9. července 1936 byla Kaplice povýšena na město. Až do druhé světové války zde převažovalo německé obyvatelstvo. V roce 1938 byla Kaplice po podpisu Mnichovské dohody přičleněna k nacistickému Německu jako součást župy Oberdonau. V roce 1945 byla Kaplice obsazena Rudou armádou.\n\nDo roku 1960 Kaplice byla okresním městem. V roce 1990 bylo území historického jádra města Kaplice prohlášeno městskou památkovou zónou. V roce 1997 žilo přímo ve městě 6466 obyvatel a dalších 638 v přičleněných osadách.\n\nKaplice leží dle Quittovy klimatické klasifikace v oblasti MT3. Jaro je mírné, normálně dlouhé až delší, léto je krátké, mírné až mírně chladné, suché až mírně suché, podzim je mírný, normálně dlouhý až delší, zima je mírná až mírně chladná, suchá až mírně suchá a normálně dlouhá.\n\nMezi nejvýznamnější zaměstnavatele patří:\n\nJiž od středověku Kaplice ležela na obchodní stezce do Dolních Rakous, zvané kaplická nebo též cáhlovská. Po ní se přepravovala hlavně sůl.\n\nŽelezniční stanice Kaplice na trati č. 196 České Budějovice – Summerau je mimo území města, asi 4,5 km severoseverozápadně od centra města, na území obce Střítež, jejíž místní část v okolí nádraží se jmenuje Kaplice-nádraží. Samotná Střítež leží asi 2,5 km západně od nádraží. V blízkosti nádraží (necelý kilometr východně) je Rozpoutí, osada města Kaplice. Nádraží bylo uvedeno do provozu po roce 1871, název Kaplice nese od roku 1877. Asi 3,5 km jihozápadně od města je obec a nádraží Omlenice. Přibližně v téže stopě vedla již koněspřežná dráha Linec - České Budějovice, jejíž český úsek byl zprovozněn v září 1827, nejbližší stanici však měla až v Bujanově.\n\nKolem západního okraje města vede severojižním směrem mezinárodní silnice E55 (silnice I. třídy č. 3). Z Kaplice odbočují silnice II. třídy č. 158 na jihovýchod do Malont a Pohorské Vsi v Novohradských horách, na východ silnice č. 154 do Nových Hradů, kolem nádraží Kaplice vede západovýchodním směrem silnice II/157 z Českého Krumlova do Trhových Svinů.\n\nKaplice je místním centrem regionální autobusové dopravy. Od 1. září 2004 zde byl na okružní lince zaveden i provoz městské autobusové dopravy (linka č. 330009). Regionální autobusy zajišťují i spojení s nádražím.\n\n\n\n\n\n\n\n\n\n"}
{"id": "90689", "url": "https://cs.wikipedia.org/wiki?curid=90689", "title": "Kwame Nkrumah", "text": "Kwame Nkrumah\n\nKwame Nkrumah (21. září 1909 – 27. dubna 1972) byl africký protikoloniální vůdce, zakladatel a první prezident moderního ghanského státu a jeden z nejvlivnějších panafrikanistů 20. století. Byl také jednou z vůdčích osob tehdy se rodícího Hnutí nezúčastněných zemí.\nJeho otec byl zlatník a matka obchodnice. Byl pokřtěn jako římský katolík a strávil devět let v římskokatolické základní škole blízko Half Assini. V roce 1930 po úspěšném ukončení Achimota College začal kariéru pedagoga. Ve studiu se rozhodl pokračovat v USA. Navštěvoval Lincoln University v Pensylvánii od roku 1935 a v roce 1939 získal magisterský titul. Studoval literaturu socialismu (hlavně Karla Marxe a V. I. Lenina) a literaturu nacionalismu (Marcus Garvey). Nkrumah popsal sebe sama jako \"nesektářského křesťana a marxistického socialistu\". Do politiky vstoupil ještě jako student v USA, kde se stal prezidentem studentské organizace sdružující africké studenty. Z USA odešel v květnu 1945 do Anglie, kde organizoval 5. Panafrický kongres v Manchesteru.\n\nMezitím ve Zlatém pobřeží J. B. Danquah zformoval stranu \"\"United Gold Coast Convention\"\" (UGCC), která podporovala autonomii na ústavní úrovni. Nkrumah byl pozván do funkce generálního tajemníka a tak se v roce 1947 vrátil domů. Jako generální tajemník organizoval mítinky po celé zemi a začal vytvářet obrovskou základnu pro nové hnutí. V únoru 1948 se objevily rozsáhlé nepokoje a Nkrumah byl spolu s dalšími lídry UGCC zatčen.\n\nVznikl rozdíl mezi středními lídry UGCC a radikálními stoupenci Nkrumaha. Proto v červnu 1949 založil Nkrumah \"\"Convention Peoples' Party\"\" (CPP), stranu, jejímž programem byla okamžitá autonomie Zlatého pobřeží. V lednu 1950 spustil Nkrumah nenásilnou kampaň, jejímž cílem byly protesty, stávky a odmítání spolupráce s autoritami Britského impéria.\n\nV následné krizi byla země poznamenána a Nkrumah byl znovu zatčen a odsouzen k ročnímu vězení. Ale v prvních volbách ve Zlatém pobřeží (8. únor 1951) vyhrála CPP. Zvolením do parlamentu byl Nkrumah propuštěn z vězení a v roce 1952 se stal premiérem Zlatého pobřeží.\n\nV roce 1958 jeho vláda zlegalizovala uvěznění bez soudu pro ty, kteří představují bezpečnostní riziko. Brzy se jeho vláda stala autoritativní. Nkrumah ale neztrácel v zemi podporu. Zasloužil se o výstavbu silnic, škol a nemocnic a jeho politika \"afrikanizace\" vytvořila lepší příležitosti pro obyvatele Ghany.\n\nPlebiscitem se v roce 1960 Ghana stala republikou a Nkrumah jejím prezidentem se širokou legislativní a výkonnou mocí, kterou mu zajistila nová ústava. V úřadu prezidenta se soustředil na politickou jednotu černé Afriky. Jeho administrativa realizovala velkolepé, ale často neúspěšné rozvojové projekty a tak se onehdy prosperující země stala zmrzačenou se zahraničním dluhem. To vedlo k nepokojům a generální stávce v září 1961. Od té doby začal Nkrumah používat tvrdší nástroje politické moci a častěji hledal podporu v komunistických zemích.\n\nV srpnu 1962 byl na něj spáchán neúspěšný atentát. Stáhl se do soukromí, vytvořil kolem sebe kult osobnosti a posílil vnitrostátní bezpečnost. Začátkem 1964 se Ghana stala oficiálně zemí s jedinou politickou stranou a Nkrumahem jako doživotním prezidentem strany a národa. Zatímco administrativa země stala zkorumpovanou a sloužící pouze svému prospěchu, Nkrumah vytvářel ideologické vzdělání příští generace černých afrických aktivistů. Mezitím ekonomická krize v zemi snížila zásoby potravin a ostatního zboží.\n24. února 1966 během Nkrumahovy návštěvy Pekingu převzala moc v Ghaně armáda a policie. Nkrumah našel azyl v Guineji, kde prožil zbytek svého života. V roce 1972 zemřel na rakovinu v Bukurešti.\nJeho cílem a snem byly \"Spojené státy africké\".\n\nVe dnech 31. července – 3. srpna 1961 vykonal Kwame Nkrumah státní návštěvu Československa.\n\nwww.nkrumah.net\n"}
{"id": "90701", "url": "https://cs.wikipedia.org/wiki?curid=90701", "title": "Viriathus", "text": "Viriathus\n\nViriathus (okolo 180 př. n. l. – 139 př. n. l., portugalsky Viriato) byl prý původně prostým pastýřem, nakonec se však stal vůdcem významného povstání keltiberského kmene Lusitánů proti Římanům. Je pokládán za znamenitého gerilového bojovníka a po své smrti se stal symbolem boje utlačovaného národa za svobodu. V Portugalsku je dodnes považován za národního hrdinu.\n\nPo druhé punské válce se Římané pevně usadili na Pyrenejském poloostrově. V roce 197 př. n. l. zde zřídili dvě provincie (Hispánii Bližší a Hispánii Vzdálenější) a připojili tak tuto zemi k římské říši. Proti tomu se však od počátku silně bouřily místní keltiberské kmeny. První povstání (tzv. keltiberská válka v letech 197 až 179 př. n. l.) bylo poraženo. V roce 154 př. n. l. začalo pak nové velké povstání proti Římanům, tzv. hispánská válka. Hlavní fáze války bývá označována jako „válka s Viriathem“. Rovněž je toto povstání označováno za tzv. „numantskou válku“, podle hispánského oppida Numantie, jednoho z center odporu proti Římanům.\n\nNejprve se vzbouřily pod vedením jistého Punica keltiberské kmeny Bellů a Avaků, kterým se podařilo dosáhnout nad Římany významného vítězství. Brzy poté se vzbouřil také jiný keltiberský kmen – Lusitánové. 23. srpna 153 př. n. l. byl u Numantie přepaden konzul Quintus Fulvius Nobilitor a v následném boji ztratil celou legii. O tři roky později velel římskému vojsku v Hispánii praetor Servius Sulpicius Galba, který vytáhl z dnešní Andalusie na sever proti Lusitánům. Obávající se vypálení své země Římany, vyslali k němu Lusitánové vyjednávače. Galba je přijal zdvořile, zastavil ofenzívu a slíbil jim přidělit území k obývání. Avšak tato nabídka se ukázala být léčkou. Když neozbrojení Lusitánové, včetně Viriatha, požadovali zemi slíbenou Galbou, bylo mnoho z nich věrolomně povražděno. Viriathus byl jedním z těch, kterým se podařilo tomuto krveprolití uniknout. Po návratu do Říma Galba za toto své jednání jen stěží unikl obžalobě.\n\nViriathus nikdy nezapomněl Římanům tuto zradu a později když někteří lusitánští předáci navrhovali dohodnout se s Římany, připomněl jim Viriathus někdejší Galbův úskok, načež se předáci rozhodli vést s Římany válku, což Lusitánové přijali s nadšením. Tak se v roce 147 př. n. l. Viriathus stal vůdcem kmene a Římané v něm záhy nalezli svého nejnebezpečnějšího soupeře v Hispánii. Poněvadž byli Římané lépe vyzbrojení, rozhodl se Viriathus nestavět se jim přímo a riskovat tak porážku v otevřeném poli, ale demoralizovat je gerilovou taktikou a rychlými a překvapivými útoky ze zálohy je dorážet.\n\nÚspěch se dostavil okamžitě. Jeho armáda dokázala v témže roce Římany porazit a dobyla pak celé údolí řeky Baetis. Na to vyslal senát do Hispánie konzula Quinta Fabia Maxima, jenž byl bratrem Scipiona Africana mladšího. Tomu se nejprve podařilo nad Viriathem zvítězit. Potom ale Viriathus Římanům uštědřil nejdrtivější porážku v bitvě u Baeculy (143 př. n. l.), po níž se Římané museli stáhnout až do Córdoby. V roce 140 př. n. l. Viriathus vlákal do léčky jiného římského konzula, Fabia Maxima Serviliana a více než 3000 Římanů padlo na bitevním poli. Římané pak museli přijmout ponižující mírovou smlouvu.\n\nUznali Viriatha za nezávislého vládce Lusitánů a byl mu dokonce přiznán čestný titul „přítel římského lidu“. Již v následujícím roce porušil ale nový římský velitel Quintus Servilius Caepio sjednaný mír. Caepio následně podplatil Viriathovy vyslance, kteří Viriatha poté poblíž místa jménem Lorica (dnešní Viseu, Portugalsko) zavraždili, zatímco spal. Po Viriathově smrti se povstání rychle zhroutilo. Nejvážnější hrozba římské vládě v Hispánii tak byla zažehnána.\n\nSamotná Numantie se ale ještě nevzdala. V roce 134 př. n. l. převzal velení nad vojskem v Hispánii Scipio Africanus mladší a teprve v létě následujícího roku Numantii dobyl. Obyvatelstvo prodal do otroctví a město nechal zbořit, čímž byla válka v Hispánii ukončena.\nPo vítězství Římanů v hispánské válce už nebyla jejich vláda nad poloostrovem nijak vážně ohrožována. Obě provincie zůstaly však ještě po nějakou dobu neklidné a teprve praetorovi Gaiovi Juliovi Caesarovi se v roce 60 př. n. l. podařilo zlomit poslední odpor keltiberských kmenů.\n\n"}
{"id": "90707", "url": "https://cs.wikipedia.org/wiki?curid=90707", "title": "Halenkovice", "text": "Halenkovice\n\nObec Halenkovice (německy Hallenkowitz) leží ve Zlínském kraji asi 7 km západně od Napajedel, na potoku Vrbka. Žije zde obyvatel. Je členem mikroregionu Chřiby.\n\nPočátky osídlení spadají do paleolitu až neolitu.\n\nObec Halenkovice byla založena Janem z Rotalu. První písemná zmínka pochází z roku 1634. V 18. století byla obec spojena s osadami Eleonorovice-Dřínová a Kateřinice. Pošta v obci byla založena 21. května 1897.\n\nPři sčítání lidu v roce 1930 bylo v obci 454 domů a 2 021 obyvatel.\n\n\n\nV katastru obce se nacházejí tato chráněná území:\n\n\n"}
{"id": "90708", "url": "https://cs.wikipedia.org/wiki?curid=90708", "title": "Namco", "text": "Namco\n\nOznačení nebo jméno Namco nese:\n\n"}
{"id": "90709", "url": "https://cs.wikipedia.org/wiki?curid=90709", "title": "Sociometrie", "text": "Sociometrie\n\nSociometrie (z lat. \"socius\" = druh; řec. \"metre\"  = míra) je soubor sociologických metod, které se pokoušejí měřit sociopreferenční vztahy ve skupině, vzájemné sympatie a antipatie\nčlenů skupiny. Podle Ditricha je sociometrie \"základní technika, která slouží ke zjišťování, popisu a analýze směru a intenzity preference v mezilidských vztazích a malých sociálních skupinách\".\nJejím zakladatelem je Jakob Levy Moreno.\n\nSociometrie je specifický způsob měření vztahů v malých skupinách pomocí zjišťování vzájemných výběrů a odmítnutí členů navzájem. Je založený na empirických datech, získaných většinou pomocí dotazníku (sociometrický test). Pozice člena ve skupině je dána sociální přitažlivostí (sympatie a antipatie) a prestiží (vliv na druhé a důležitost jednotlivce). Dotazník tedy zkoumá, jak jsou jednotlivci oblíbení, stupeň blízkosti a jak velký vliv má člen na skupinu a jaký má ona na něj.\n\nSociometrie je dominantní technikou, jestliže předmětem šetření jsou specificky sociometrické problémy, tedy zejména studium sociometrických konfigurací, postavení individuií v nich, neformální struktura skupiny a její vedení a autorita - ostatní výzkumné metody jsou doplňující. Je pomocnou technikou, jestliže předmětem šetření jsou jiné problémy fungování malých skupin, případně jejich začlenění do širších sociálních struktur (rozhodovací proces, komunikační proces, přenos informací, interakce ve skupině, rozdělení moci a vlivů, diferenciace rolí apod.).\n\nZvolení sociometrického kritéria podle Morena ovlivňuje obdržená data z výzkumu. Závisí na stupni naší znalosti zkoumané skupiny, protože volba kritéria nemůže být (nemá být, nesmí být) nahodilá, a současně lze předpokládat (v podobě hypotézy, která by měla být ověřena), že sociometrické kritérium může být záměrně zvoleno tak, aby stupeň divergence mezi daty obdrženými aplikací sociometrického testu a pozorovacích technik byl buď co nejmenší, nebo co největší.\n\nZa příbuzný vědní obor se dá považovat sociální psychologie, ačkoliv vymezení hranice mezi těmito pojmy kvůli jejich blízkosti je nejasné.\n\nIdea sociometrie byla poprvé zformulována v roce 1923 v knize Jacoba L. Morena \"Das Stegreiftheater\". Morenova myšlenka tkví v tom, že společnost v sobě obsahuje strukturu sympatií a antipatií na jejíž základech spočívá nadstavba společnosti institucionální. Její původy byly ve zkoumání chování lidí v zajateckých táborech za 1. sv. v., inspirována byla řadou psychologických, psychiatrických (Alfred Adler) a sociologických (M. Scheler, Schmidt) zdrojů, ačkoliv sám Moreno jako zdroje inspirace uváděl spíše F. Kafku, F. Werfela,O. Březinu, J. Wassermanna a H. Manna, tedy spisovatele. V Morenově teorii figuruje několik sporných pojmů a hypotéz, které se doposud nepodařilo dokázat či ověřit, její přínos je však podle Velkého sociologického slovníku značný.\n\nMimo vymezení pojmu sociometrie a položení základů skupinové terapie, přišel Moreno s metodou sociometrického testu, psychodramatu, sociodramatu, test spontaneity a představil interakční a poziční diagram.\n\nSociometrie zapříčinila významný posun ve vývoji sociologie. Zejména v druhé třetině 20. stol. prožila sociometrie velký boom. V roce 1937 začal vycházet časopis \"Sociometry\", do kterého přispívala řada významných psychologů a\nsociologů. O pět let později byl v Beaconu (NY, USA) založen Sociometrický institut (později Institut J. L. Morena), po kterém následovaly další ústavy jak v USA, tak v Evropě. Od pol. 60. let se však význam sociometrie zmenšuje.\n\nKromě J. L. Morena se o rozvoj sociometrie zasloužily i další osobnosti jako E. F. Borgatta, G. C. Homans, H. H. Jenningsová, A. Bjerstedt, D. Ph. Cartwright, S. Chapin, J. Nehněvajsa, L. Zeleny, D. Slejška, M. Petrusek, K. Lewin, F. S. Chapin.\n\nSociometrie využívá deseti základních výzkumných technik: testu seznámení, sociometrického testu, testu vzájemného působení, testu rolí, spontánnosti, psychodramatu, sociodramatu, živých novin, terapeutického filmu a obecného studia jednání in situ neboli v přirozené situaci.\n\nMezi nejpoužívanější z těchto metod patří sociometrický test (také sociometrický dotazník). Při jeho sestavování je nutné stanovit hranici sociální skupiny, v níž test probíhá. Například kolegové mohou vybírat pouze mezi svými spolupracovníky, spolužáci mezi spolužáky. Dále je třeba položit jednoznačnou otázku, na kterou budou lidé odpovídat (př.: S kým byste chtěli jet na služební cestu?). Dále je tu potřeba limitování počtu výběrů. Jediná volba by nemusela přinést kýžený efekt, protože by všichni mohli volit jen pro jedinou osobu a příliš mnoho voleb by bylo matoucí a neefektivní pro následné vyhodnocení testu. Zároveň by sociolog neměl výsledky sociometrického dotazníku ve skupině zveřejňovat, mohlo by to vést ke konfliktům.\n\nÚroveň popularity ve skupině odráží takzvaný sociometrický status. Pozitivní a negativní statusy se dále vydělují do jednotlivých pozic. Například:\nData získaná sociometrickým dotazníkem se zpracovávají ve formě sociometrické matice. Můžeme z ní přečíst základní informace o struktuře skupiny, sociopreferenčních vztazích a jednotlivcích v ní. Zároveň slouží jako výchozí bod pro tvorbu dalších vyhodnocovacích technik např. sociogramu.\n\nSociometrie jako výzkumnou metodu lze využít při nejrůznějších příležitostech, kdy potřebujeme zjistit vztahy uvnitř malé sociální skupiny, například ve školách, domovech důchodců, dětských domovech, klubech mládeže a podobně.\n\n\n"}
{"id": "90722", "url": "https://cs.wikipedia.org/wiki?curid=90722", "title": "Stadiony Mistrovství světa ve fotbale 2006", "text": "Stadiony Mistrovství světa ve fotbale 2006\n\nMistrovství světa ve fotbale 2006 se odehrálo v Německu. Celkem 12 německých měst a jejich stadionů hostilo toto mistrovství.\n\nHlavními kritérii při výběru měst a stadionů pro mistrovství byly modernost a bezpečnost stadionů, zároveň měly být tyto pokud možno pravidelně rozmístěny po celém Německu. Již před rozhodovacím řízením bylo jasné, že se mistrovství bude odehrávat v Berlíně (hlavní město) a Mnichově (sídlo organizačního výboru mistrovství). Z měst ucházejících se o pořádání, která se do výběru nedostala, je možno jmenovat Düsseldorf, Brémy nebo Mönchengladbach. V době rozhodnutí 15. dubna 2002 se některé stadiony nacházely ještě v rekonstrukci.\n\nMistrovství se konalo v následujících městech:\nFIFA se nechtěla podílet na reklamě pro sponzory stadionů, po nichž jsou tyto nazvány, proto se stadiony během mistrovství jmenovaly většinou \"FIFA WM-Stadion Dortmund\", \"FIFA WM-Stadion Hannover\" atd. (výjimkou jsou stadiony v Berlíně, Kaiserslauternu, Lipsku a Stuttgartu, které jméno změnit nemusely).\n\nVybraných 12 stadionů, které zčásti patří k nejmodernějším na světě, má celkovou kapacitu kolem 602 800 míst k sezení. V následujícím přehledu udané kapacity stadionů se částečně liší od kapacit pro ligové zápasy: důvodem byla opatření k bezpečnosti diváků na stadionech.\n"}
{"id": "90737", "url": "https://cs.wikipedia.org/wiki?curid=90737", "title": "TEDOM", "text": "TEDOM\n\nTEDOM a.s. je česká strojírenská firma, kterou založil v Třebíči roku 1991 Ing. Josef Jeleček. Název TEDOM vznikl jako zkratka slov TEplo DOMova. Hlavním předmětem činnosti společnosti jsou vývoj a výroba kogeneračních jednotek s plynovými spalovacími motory. Portfolio výrobků společnosti tvoří kromě kogeneračních jednotek i plynové tepelné čerpadlo a spalovací motory, vše vlastní konstrukce. \n\nOd svého vzniku působil TEDOM nejdříve jako společnost s ručením omezeným. Od roku 1994 postupně vznikla holdingová společnost, ve které TEDOM zastával řídící funkci. Roku 2010 se z holdingové společnosti stala společnost akciová a vznikla TEDOM a.s., která v současné době působí ve více než 40 zemích světa. \n\nV roce 2016 koupila společnost TEDOM německou společnost SCHNELL Motoren s cílem více se prosadit se svými výrobky na německém trhu. V roce 2017 TEDOM vzniká TEDOM Group – skupina, ve které působí firmy majetkově spjaté se společností TEDOM. Všichni členové této skupiny se zabývají vývojem, výrobou, instalací nebo provozováním kogeneračních jednotek.\n\nV roce 2019 většinu ve společnosti Tedom (55 %) zakoupil fond Jet Investment Igora Faita.\n\nTEDOM byl založen jako společnost s ručením omezeným roku 1991. Jejím zakladatelem je Ing. Josef Jeleček. Předmětem činnosti byl hned od začátku vývoj, výroba a prodej kogeneračních jednotek s plynovými pístovými spalovacími motory. První kogenerační jednotka TEDOM MT 22 o výkonu 22 kW, která používala čtyřválcový zážehový motor Škoda 781 (z osobního automobilu typové řady Škoda Favorit), byla uvedena do provozu v tomto roce.\n\nV roce 1993 byla zahájena úzká spolupráce se společností VKS s.r.o. v Hořovicích – ta se stala výrobcem strojních částí kogeneračních jednotek, zatímco TEDOM se soustředil na výrobu elektrických částí a prodej + regionální servis kogeneračních jednotek. V tomto roce byl vyvinut nový typ jednotky TEDOM MT 130A o výkonu 130 kW, který využíval dvanáctilitrový vznětový šestiválcový motor LIAZ typové řady M630 (z nákladního automobilu typové řady LIAZ 100).\n\nOd roku 1994 začal TEDOM postupně budovat holdingovou společnost. První dceřinou společností se stala Třebíčská tepelná společnost s.r.o., která získala do pronájmu a následně začala provozovat tepelně-energetický systém města Třebíče. Druhá dceřiná společnost TEPLO Ivančice s.r.o. (zodpovědná za provoz tepelné soustavy města Ivančice) vznikla v roce 1996 a v roce 1997 vznikla třetí dceřiná společnost Jesenická tepelná společnost s.r.o. (provozující tepelnou soustavu města Jesenice). V roce 1999 vznikla společnost TEDOM Energo s.r.o. (původně Příborská tepelná společnost s.r.o.), která začala obstarávat většinu aktivit společnosti spjatých s výrobou elektřiny a tepla v rámci České republiky. V roce 2000 pak byla založena ještě společnost TENERGO Brno a.s., která se zabývala provozováním tepelně-energetických systémů na Slovensku. V roce 2003 se TEDOM stal členem sdružení COGEN Europe (European Association for the Promotion of Cogeneration). \n\nV roce 2000 byly také inovovány jednotlivé produkty a vznikly nové produktové řady Premi a CENTO. V roce 2001 se TEDOM začal soustředit i na oblast kogeneračních jednotek, které spalují bioplyn. V návaznosti na tuto aktivitu byla v roce 2002 představena nová řada kogeneračních jednotek TEDOM upravených pro spalování bioplynu a vznikla nová produktová řada QUANTO. \n\nRoku 2003 TEDOM koupil v dražbě továrnu JAMOT (Jablonecká motorárna) – někdejší závod společnosti LIAZ s.r.o. v Jablonci nad Nisou. Závod na výrobu motorů se stal součástí společnosti TEDOM s.r.o., a to jako samostatná divize Motory., v návaznosti na to byla v roce 2004 zahájena výroba nízkopodlažních městských autobusů a představen prototyp městského autobusu TEDOM, který byl osazen motorem TEDOM spalujícím stlačený zemní plyn (CNG). Téhož roku byla také instalována 1000. kogenerační jednotka vyrobená pod značkou TEDOM.\n\nV roce 2005 byla uvedena nová produktová řada kogeneračních jednotek MICRO. \n\nV roce 2006 byl v Třebíči slavnostně otevřen nový výrobní závod TEDOM, ve kterém se začaly montovat nízkopodlažní městské autobusy. TEDOM dále vyráběl i nákladní automobily a motory pro modernizaci železničních vozů řady 810 na motorové jednotky řady 814.\n\nV roce 2008 byla instalována 2000. kogenerační jednotka značky TEDOM. V tomto roce pak došlo k rozdělení holdingu TEDOM na dvě části: 25 % jmění přešlo na TTS Holding vyrábějící energii, 75 % zůstalo v TEDOM Holding pro vývoj a výrobu energetických technologií. Prvně jmenovaná byla po dohodě společníků oddělena ve prospěch společníka Richarda Horkého, který tak z TEDOMu odešel; hodnota transakce činila 60 milionů korun. Od té doby se TEDOM věnoval jen výrobě technologií.\n\nV roce 2010 proběhla fúze společností: TEDOM s.r.o.; TEDOM ENERGO s.ro.; TEDOM CHP s.r.o.; Jesenická tepelná společnost s.r.o. a TEDOM Holding s.r.o. a nově vznikla akciová společnost TEDOM a.s.\n\nOd roku 2011 působí na českém trhu společnost ČEZ Energo s.r.o. jakožto provozovatel tzv. rozptýlené elektrárny. Ta se v současné době skládá z bezmála 100 kogeneračních jednotek o celkovém výkonu přesahujícím 72 MW a společně ji vlastní a provozují společnosti ČEZ a.s. a TEDOM a.s. Podíl společnosti TEDOM je 49,9 %.\n\nV roce 2012 byla ukončena výroba městských autobusů. Zároveň byl vyvinut i nový výrobek – plynové tepelné čerpadlo POLO 100, které hned další rok získalo ocenění inovace roku v soutěži „Český energetický a ekologický projekt“. V tomto roce uzavřel TEDOM smlouvu s největší českou energetickou společností ČEZ na dodávku a servis kogeneračních jednotek: v průběhu pěti let má TEDOM dodat více než 100 kogeneračních jednotek o celkovém elektrickém výkonu přesahujícím 100 MW. \n\nV roce 2013 byl dokončen rozsáhlý zahraniční projekt v australském Sydney, kde TEDOM postavil dvě trigenerační centra o celkovém elektrickém výkonu 11,8 MW.\n\nV roce 2016 se TEDOM umístil v soutěži firem „Českých 100 nejlepších“ na 52. místě. V této soutěži se v první stovce umísťuje pravidelně od roku 2013.\n\nV roce 2016 oslavil TEDOM 25 let svého fungování a více než 3500 vyrobených kogeneračních jednotek značky TEDOM. Ve spolupráci s americkou společností Tecogen Inc. byl založen společný podnik TTCogen pro prodej kogeneračních jednotek TEDOM na území USA. Podíl společnosti TEDOM činí 50 %. TEDOM v tomto roce dále koupil německou společnost SCHNELL Motoren – jednoho z největších výrobců kogeneračních jednotek určených především do bioplynových stanic. TEDOM převzal aktiva firmy včetně 300 zaměstnanců, výrobního závodu ve Wangenu a rozsáhlé servisní sítě. V témže roce získala společnost TEDOM ocenění od banky HSBC, stala se vítězem soutěže HSBC International Business Award.\n\nV roce 2017 začaly TEDOM a další společnosti, ve kterých má TEDOM majetkový podíl, vystupovat společně v rámci TEDOM Group. V této skupině působí následující společnosti: TEDOM a.s., Schnell GmbH a ČEZ energo s.r.o. Cílem členů skupiny je vzájemná podpora při výrobě a provozování energeticky úsporných zařízení pro kombinovanou výrobu elektřiny a tepla a při působení na zahraničních trzích.\n\nV roce 2018 došlo k ukončení činnosti společného podniku TTCogen. TEDOM nadále působí na území USA prostřednictvím své dceřiné společnosti TEDOM USA Inc.\n\nSpolečnost TEDOM má následující strukturu:\nTEDOM má v České republice 4 pobočky: \n\nPředstavenstvo: \n\nDceřiné společnosti:\nPřidružené společnosti:\n\nTEDOM se zabývá vývojem, výrobou, instalací a provozováním kogeneračních jednotek. Dále nabízí i související příslušenství a servis. \n\nKogenerační jednotky nabízí TEDOM ve třech produktových řadách: MICRO (do 50 kW), CENTO (do 500 kW), QUANTO (do 10 MW). Výrobky z jednotlivých řad se vyrábějí ve dvou základních konfiguracích: s frekvencí provozu 50 Hertzů (určené převážně pro evropský trh) nebo 60 Hertzů (určené převážně pro americký trh). Většina kogeneračních jednotek může jako palivo využívat kromě zemního plynu i bioplyn nebo plyn skládkový či důlní. Kogenerační jednotky společnost nabízí v několika provedeních dle toho, kam je jednotka určena: bezkapotové (pro instalace do odhlučněných prostor), kapotované (pro vnitřní instalace), kontejnerové (pro venkovní instalace).\n\nS kogeneračními jednotkami úzce souvisejí i jednotky trigenerační – ty kombinovaně produkují nejenom elektřinu a teplo, ale i chlad – TEDOM má tyto jednotky také ve své nabídce.\n\nDále společnost nabízí produkty spjaté s provozováním kogeneračních jednotek (zařízení na úpravu plynu, spalinové výměníky, ekonomizéry a další).\n\nKromě toho nabízí společnost i plynové tepelné čerpadlo TEDOM Polo 100. \n\nVedle motorů vlastní výroby používá TEDOM ve svých kogeneračních jednotkách i motory značky Kubota, Liebherr, Man, MWM a Rolls Royce.\nOd roku 2004 začal TEDOM v rámci divize Autobusy vyrábět nízkopodlažní městské autobusy poháněné motory na zemní plyn. Potřebné know-how společnost získala koupí licence od italského výrobce Mauri. Po společnostech Karosa (od roku 2007 Iveco Czech Republic) a SOR Libchavy se tak TEDOM v roce 2004 stal třetím autobusovým výrobcem v České republice. Ve spojitosti s touto obchodní činností vznikl v Třebíči nový výrobní závod. Z původně plánovaných tisíců kusů se však podařilo vyrobit jen přibližně 200 autobusů, které byly dodány především do České republiky, na Slovensko, do Bulharska a do Německa. V lednu roku 2012 se TEDOM kvůli nedostatku zakázek rozhodl výrobu zastavit.\n\nRoku 2006 vznikla společnost TEDOM Truck s.r.o. jakožto dceřiná společnost TEDOM. Tato společnost navázala na výrobu nákladních automobilů LIAZ. Konkrétně se jednalo o modely LIAZ 300 a LIAZ 400. Potřebné know-how souviselo s koupí jablonecké motorárny. Společnost začala nákladní automobily prodávat pod novým jménem TEDOM. V nabídce byly nákladní automobily poháněné buď dieselovým motorem (TEDOM-D) nebo motorem plynovým (TEDOM-G). Za svoji existenci však společnost dodala celkem pouze 19 kusů nákladních automobilů a v roce 2009 skončila po rozhodnutí valné hromady v likvidaci.\n\n\n"}
{"id": "90740", "url": "https://cs.wikipedia.org/wiki?curid=90740", "title": "Pavel Francírek", "text": "Pavel Francírek\n\nPavel Francírek (* 28. dubna 1975), známý též jako Franci, je český programátor.\n\nSpolečně s programátorem Martinem Michale naprogramovali systémy Xko a Xchat.cz, které postupně přešly pod jiné majitele a provozovatele. Do srpna 2006 pracoval ve firmě Seznam.cz, kde byl od začátku vedoucím vývoje systému Lidé.cz a souvisejících služeb. Měl tedy rozhodující vliv na počátky vývoje všech tří nejdůležitějších chatovacích českých serverů. Pavel Francírek programuje, provozuje a vlastní systém Toplist.cz pro měření návštěvnosti webových serverů. Od konce roku 2006 se podílí na vývoji Stream.cz.\n"}
{"id": "90743", "url": "https://cs.wikipedia.org/wiki?curid=90743", "title": "Dluhopis", "text": "Dluhopis\n\nDluhopis (též obligace) je cenný papír na řad nebo na doručitele (česká právní úprava neakceptuje dluhopis jako cenný papír na doručitele) nebo zaknihovaný cenný papír, s nímž je spojeno právo na splacení určité dlužné částky a případně vyplacení stanovených výnosů a další povinnosti. Dluhopis tak umožňuje zajistit subjektu zdroj financování, aniž by si musel půjčit (např. v bance), jeho věřitelská základna je tak rozprostřena mezi širokou řadu majitelů dluhopisů.\n\nDluhopisy typicky emituje stát, územní samosprávný celek (kraj, obec) nebo obchodní korporace (právnická osoba). Může ale i jakákoli fyzická osoba. Podmínkou, aby mohl být dluhopis v Česku veřejně nabízen, je schválený prospekt od ČNB nebo pokud je udělena výjimka ČNB, např. velikostí emise do 1 mil. eur. V jiném případě může být nabízen pouze neveřejně.\n\nDluhopisy lze dělit podle několika kritérií, nejčastěji jsou dluhopisy děleny podle rizika, emitenta, doby splatnosti, způsobu úročení a podle správ s nimi spojených (např. vyměnitelné dluhopisy). Mimo tyto skupiny lze v literatuře najít celou řadu dalších dělení, např. podle podoby...\n\nRozdělení na dluhopisy podle emitenta spočívá v dělení, podle toho, kdo a za jaké situace tyto dluhopisy vydal. Význam tohoto dělení spočívá v určení rizika podle důvěryhodnosti emitenta. Velké riziko sebou nese větší výnos, ale je spojen s nízkou likviditou. Samozřejmě i při tomto dělení je třeba zvažovat další faktory, neboť důvěryhodnost se může s časem měnit.\n\n\nDalším důležitým faktorem, který ovlivňuje úspěšnost emise, je doba splatnosti. Obecně platí, že čím dříve je dluhopis splatný, tím menší je riziko defaultu a tedy nižší úrok. Toto tvrzení platí pouze u srovnatelných typů emitentů a dluhopisů. Obecně lze uvažovat dluhopisy:\n\nDalším typickým dělením dluhopisů je dělení podle způsobu, jak je nastaveno úročení dluhopisu. Tento způsob bývá malými investory velmi často považován za prioritní, pro velké investory má menší váhu, neboť není spojen s likviditou.\n\n\nExistují i další typy dluhopisů, které se obecně vyznačují tím, že finanční inovace jich vytvořila mnoho druhů na rozdíl od akcií, které jsou již století stejné.\n\nV některých zemích (např. ve Velké Británii) může být dluhopis zajištěn zástavním právem na majetek dlužníka. V České republice jsou rozšířené hypoteční zástavní listy, což je speciální druh dluhopisů, které jsou kryty pohledávkami z hypotečních úvěrů.\n\nDluhopisy se převážně obchodují na mimoburzovním trhu, kde si jednotlivé strany obchodu přímo mezi sebou sjednávají podmínky obchodu. Mimoburzovní obchodování s sebou přináší určitou netransparentnost, jelikož kontrakty nejsou standardizované a nikde se uskutečněné obchody nezobrazují. Část obchodování s dluhopisy probíhá také na veřejných trzích.\n\nAmerické krátkodobé dluhopisy se splatností do jednoho roku se nazývají \"T-Bills\" – obvykle se vydávají na jeden, tři či šest měsíců. Nominální hodnota je 1000 dolarů. Patří mezi nejlikvidnější, tedy nejobchodovanější instrumenty na světě. \"Treasury Notes\" se jmenují dluhopisy, které mají splatnost od jednoho roku do deseti let. Ještě delší splatnost mají \"T-Bonds\".\n\nV Evropě je často možné zaslechnout výrazy \"bund\" a \"gilt\". „Bundy“ jsou německé dluhopisy, ten nejdůležitější má splatnost deset let a vzhledem k ekonomické síle a kreditibilitě Německa slouží jako srovnávací hladina pro ostatní evropské dluhopisy, co se úrokového výnosu týče. „Gilty“ (název získaly kvůli svému pozlacenému okraji) představují původně dluhopisy vydávané Bank of England, anglickou centrální bankou; jsou to obecně dluhopisy Velké Británie, Irska či Jižní Afriky, pokud ovšem někdo mluví o „giltech“ bez bližší specifikace, má na mysli pouze dluhopisy britské.\n\nDluhopisy jsou cenné papíry, které nesou s určitou pravidelnou periodou kupón, který je většinou stanovený jako procentní poměr k nominální hodnotě dluhopisu. Z toho vyplývá hlavní riziko tohoto instrumentu. Pokud se změní úrokové sazby, změní se i cena, za kterou lze prodat či nakoupit tento cenný papír. Cena se vypočítává diskontováním budoucích toků na současnou hodnotu. Vnímání úrokových měr, kterými se cena diskontuje, ovlivňuje právě riziko. U dluhopisů se jedná především o úrokové riziko. Cenu jako i jiné finanční instrumenty ovlivňuje kromě rizika i likvidita.\n\nDalším činitelem, který ovlivňuje tržní cenu dluhopisů, je likvidita. Nízká likvidita se může projevit například vyšším rozpětím mezi nákupní a prodejní cenou. Například pokud si investor koupí české státní dluhopisy, jsou pro něj výhodné, především pokud je bude držet do splatnosti, kdy riziku nízké likvidity není vystaven. Likvidita českých státních dluhopisů je totiž oproti německým či americkým podstatně nižší.\n\n\n"}
{"id": "90746", "url": "https://cs.wikipedia.org/wiki?curid=90746", "title": "Brazilská vlajka", "text": "Brazilská vlajka\n\nVlajka Brazílie byla v současné podobě přijata 12. května 1992. Jedná se o mírně upravenou původní vlajku užívanou od 19. listopadu 1889. Navrhl ji malíř Decio Vilares. Vlajka má podobu zeleného obdélníku o poměru stran 7:10. Ve středu je umístěno modré kruhové pole podložené žlutým kosočtverečním polem. V modrém poli je umístěno 27 bílých hvězd pěti různých velikostí a pole je protnuto bílou stuhou se zeleným nápisem \"Ordem e Progresso\" (řád a pokrok). Tato figura je označována jako \"Nebe nad Riem\". Zelená i žlutá barva symbolizují bohatství. Zelená barva bohatství přírodní, kouzlo brazilských pralesů; žlutá představuje zlato, které bylo důvodem vzniku mnoha důležitých měst. Motto \"Ordem e Progresso\" (řád a pokrok) je inspirováno heslem pozitivismu, jehož autorem je Auguste Comte: \"„L’amour pour principe et l’ordre pour base; le progrès pour but“\".\n\nPoté, co byla 7. září 1822 vyhlášena nezávislost Brazílie, byla zavedena první brazilská vlajka. První vlajka nezávislé Brazílie se skládala ze zeleného listu na němž byl položen žlutý kosočtverec a na kosočtverci státní znak. S vyhlášením císařství se 1. prosince 1822 změnila vlajka tak, že koruna nad znakem byla nahrazena císařskou. Přibližně okolo roku 1870 byla vlajka mírně změněna v souvislosti se změnou státního znaku, na který byla přidána hvězda reprezentující nový stát Cisplatie (dnešní Uruguay). Po svržení monarchie 15. listopadu 1889 byla nejprve zavedena vlajka, jež byla inspirována vlajkou USA, ale platila jen čtyři dny, od vyhlášení republiky 15. listopadu do uvedení současného vzoru 19. listopadu. Vlajka byla změněna, neboť se příliš podobala vlajce jiného státu. Již 19. listopadu se však Brazílie vrátila k původní vlajce, jen (císařský) znak nahradila modrou nebeskou sférou se stuhou s nápisem Ordem e progresso, a žlutý kosočtverec byl zmenšen, aby se nedotýkal okraje vlajky.\n\nPočet hvězd na vlajce (27) odpovídá počtu spolkových států brazilské federace (26) a jednoho federálního distriktu (Distrito Federal do Brasil), s hlavním městem Brasílií.\n\nRozmístění hvězd na vlajce odpovídá i jejich poloze na nebeské sféře. \n\nVlajka se od šedesátých let (brazilské státy se rozdělovaly) několikrát nepatrně změnila, naposledy 11. května 1992.\n\nNa brazilské vlajce se nachází 27 hvězd:\n\n\nBrazílie se člení na 26 spolkových států (\"estados\", jednotné číslo \"estado\") a 1 federální distrikt (\"distrito federal\"), v němž se nachází brazilské hlavní město Brasília. Všechny útvary mají svou vlajku. Pro statistické účely jsou brazilské státy sloučeny do pěti regionů.\n\n"}
{"id": "90747", "url": "https://cs.wikipedia.org/wiki?curid=90747", "title": "Zákupy (zámek)", "text": "Zákupy (zámek)\n\nStátní zámek Zákupy (německy \"Schloss Reichstadt\") je renesanční zámek ze 16. století ve městě Zákupy 8 km východně od města Česká Lípa u říčky Svitávka. Součástí zámeckého areálu jsou četné hospodářské objekty, hradní příkop s medvědem, anglický a francouzský park. Zámek je ve správě Národního památkového ústavu a přístupný veřejnosti. Je chráněn jako kulturní památka a je součástí v dubnu 2003 vytvořené městské památkové zóny.\n\nPrvní záznamy o zdejším kraji pochází z přelomu 13. a 14. století. Je zřejmé, že na místě zámku stávala dříve dřevěná gotická tvrz vladycké rodiny Pancířů ze Smojna.. V roce 1296 je citován Fridman ze Smojna ve smlouvě s Hynkem z Dubé. V roce 1311 jej král Jan Lucemburský pasoval na rytíře a v roce 1313 byl jmenován Fridman ze Zákup u jedné smlouvy Jindřicha z Lipé. Rodina vladyků ze Smojna ovládala tehdy i okolí tvrze. V roce 1365 se majiteli tvrze i panství stali na desítky let páni z Vartenberka.\n\nO sto let později, někdy v letech 1463–1492 se panství ujal rod Berků z Dubé, který už tehdy vládl i v Lipé (vodní hrad v dnešní České Lípě). První z rodu byl v Zákupech (tehdy německy \"Richinstadt\") v roce 1492 zesnulý Jan Berka, po něm jeho synové. Od roku 1518 pak rozsáhlé Zákupské panství získal Zdislav Berka, definitivně vykoupil i podíly svých příbuzných roku 1532 Stavbu zámku v renesančním stylu započal až v roce 1541 (což byl rok povýšení Zákup na město) a ukončil ji v roce 1552. Rok poté sám zemřel při morové epidemii a protože byl bezdětný, zámku se ujal jeho příbuzný Zbyněk Berka.\n\nV roce 1573 zámek vyhořel a během požáru v něm přišlo o život mnoho lidí. Zámek byl do pěti let Berky obnoven a zároveň i rozšířen o mohutné východní křídlo. V roce 1578 zámecký pán Zbyněk Berka zemřel.\na panství i zámek převzal na 30 let další z Berků, Václav. Po jeho smrti roku 1608 se majetku měli ujmout jeho čtyři nezletilí synové, jenže kvůli Václavovým dluhům byl zámek roku 1612 prodán Janu Novohradskému z Kolovrat. Novohradským zámek náležel do roku 1632. V době jejich panování byl v lednu 1621 zámek poprvé vypleněn vojskem. V roce 1632 zámek převzal přiženivší se vévoda Julius Jindřich Sasko-Lauenburský. V tomto období třicetileté války se zde opakovaly násilnosti vojsk ze Saska i Švédska, zámek byl opakovaně vyrabován.\n\nKdyž se zámku ujal roku 1665 bohatý syn zesnulého vévody Jindřicha, Julius František, vévoda Sasko-Lauenburský, rozhodl se zámek přestavět v barokním stylu. Byla postupně dokončena čtyři mohutná křídla, přistavěno druhé patro s honosnými sály a komnatami určenými k bydlení, vybudován hospodářský dvůr, budovy na předzámčí, vytvořena zahrada s terasami, přistavěny konírny a voliéra. K přestavbám si pozval architekty Oktavia Broggia a Domenica Orsiho. Když zemřel roku 1689 vévoda Julius František, panství i zámku se ujala na 52 let jeho starší dcera Anna Marie Františka, velkovévodkyně z Toskány. Bohatá šlechtična si při zámku vydržovala 120 dvořanů a sluhů. Najala si stavitele Václava Špačka, který v letech 1733–1734 zámecký areál rozšířil o hospodářské budovy a konírny na půdorysu písmene \"U\". Postarala se nejen o zámek, ale také o další stavby ve městě. Vytvořila tzv. Toskánské panství, kde druhým rezidenčním sídlem byl zámek v Ploskovicích a třetím zámek Kácov. Dokončila barokní přestavby areálu započaté svým otcem. Po smrti velkovévodkyně roku 1741 se desítky let na zámku měnila jména jeho držitelů, samotný zámek se neměnil, byl však občas vojáky či vzbouřenými sedláky vyrabován.\n\nRoku 1805 zanedbané, ovšem značně rozsáhlé panství v době napoleonských válek převzal arcivévoda Ferdinand z toskánské větve Habsburků a po něm jej získal císař. V roce 1815 byl zákupským titulárním vévodou jmenován syn Napoleona Bonaparta, Napoleon II., zvaný \"Orlík\". V důsledku své předčasné smrti se však správy zámku a vévodství Zákupského (1818–1832) nestačil ujmout.\nPo roce 1850 sloužil zámek v Zákupech jako letní sídlo císaře Ferdinanda I. Dobrotivého (bydlel jinak v Praze na Hradčanech a často pobýval na zámku v Ploskovicích) a dočkal se tak úprav hodných pobytu císařské rodiny, a to i přesto, že se Ferdinand I. 2. prosince 1848 pod nátlakem vzdal trůnu a po zrušení nevolnictví již nebyl zámek střediskem panství. V letech 1850 až 1853 byl výrazně přestavován ve stylu druhého rokoka architektem Janem Bělským za spolupráce malířů Josefa Navrátila a V. Kandlera, sochaře Václava Levého a štukatéra J. Effenbergera. V sálech byly vymalovány nově stropy a instalovány četné vyřezávané doplňky v komnatách. Poprvé se Ferdinand na zámku ubytoval v květnu roku 1851 a pak sem jezdil každoročně (s výjimkou roku 1866). Doprovázela jej často jeho manželka, česká královna Marie Anna Savojská. Během letních pobytů excísaře jej zde navštívila v letech 1853 až 1869 řada členů vládnoucího rodu, jeho příbuzných. Naposledy tu byl excísař v říjnu roku 1874, to již byl hodně nemocný..\n\nPo jeho smrti o rok později v Praze zámek převzal císař František Josef I., ten zde však pobýval jen zřídka. V roce 1876 na zámku proběhlo státnické setkání císaře Františka Josefa I. s carem Alexandrem II., při němž byla projednána neutralita Rakouska-Uherska v rusko-turecké válce. (Více viz Zákupská dohoda).\n\nDne 1. července roku 1900 se ve zdejší kapli následník rakousko-uherského trůnu František Ferdinand d'Este (1863–1914) oženil s hraběnkou Žofií Chotkovou (1868–1914). O čtyři roky později byla na zámku poslední návštěva z císařské rodiny, vnučka císaře Františka Josefa I. arcivévodkyně Alžběta Marie Rakouská (1883–1963) se svým manželem Otou z Windisch-Graetze (1873–1952).\n\nBěhem první světové války byla na zámku zřízena záložní nemocnice.\n\nPo válce přešel zámek se třemi nádvořími a 188 místnostmi do majetku státního podniku Československé lesy a statky, v roce 1938 spadal zámek pod Ředitelství státních lesů a statků v Liberci (vládní rada Ing. Karel Dobrý); společně s II. instanční správou státních lesů a statků v Ostrově u Karl. Varů; správou stát. lesů v Binsdorfu, ve Cvikově, ve Frýdlantě, v Horní Blatné, v Hor. Litvínově, v Jáchymově, v Kraslicích, v Liberci, v Novém Světě-Harrachově, v Přísečnici, v Rybništi, ve Vrchlabí, v Zákupech (správa státních statků v Zákupech); správa lesů a statků české náboženské matice v Nejdku. \n\nV přízemí byly vytvořeny kanceláře státních lesů a statků, v prostorách zámku byl umístěn státní zemědělský archiv, některé druhy nábytku byly odvezeny do Prahy. Prohlídky areálu byly možné jen na objednání. V předzámčí byla zřízena česká škola a také české loutkové divadlo a hrálo se i na balustrádách zámeckého parku.\n\nV roce 1934 se z iniciativy muzejního spolku v České Lípě podařilo na zámku pronajmout několik místností pro expozici českého menšinového Muzea Českolipska. Pro veřejnost bylo slavnostně otevřeno 24. května 1936. Byly podnikány záměry zde zřídit museum či alespoň koutek věnovaný Napoleonovi. Záměry se kvůli válce nepodařilo naplnit. Po Mnichovu z iniciativy Josefa Maštálka, předsedy Muzejního spolku a za pomoci českých vojáků byly české muzejní materiály přestěhovány mimo Sudety na zámek v Bělé pod Bezdězem. Během války zde byli ubytováni různí uprchlíci. \n\nV roce 1949 převzal majetek správy státních statků v Zákupech národní podnik Československé státní statky, který sídlil v hospodářské části zámku a kde později garážoval techniku. Pro veřejnost byl zámek zpřístupněn roku 1951, kdy jej převzala státní památkové péče. Od roku 1977 byl zámek rekonstruován a znovu zpřístupněn byl v roce 1985. V období let 1974–1995 na zámku uspořádal desítky koncertů vážné hudby Kruh přátel hudby, na nichž se podílely další celostátní instituce. Hospodářská část zůstala v majetku státních statků až do roku 1989.\n\nZámek byl k 1. lednu 2002 prohlášen za národní kulturní památku. V seznamu památek je registrován pod č. 29607/ 5-3448. Nařízením vlády z 8. února 2010 byl rozsah chráněného areálu rozšířen o \"Hospodářský dvůr zámku v Zákupech\" a související položky.\n\nZámek je nyní ve správě Národního památkového ústavu, územní památkové správy na Sychrově. Jsou zde organizovány pravidelné prohlídky od dubna do října, mimořádně bývá zámek přístupný též při nočních prohlídkách, při speciálních prohlídkách v listopadu či při adventních prohlídkách v prosinci. Je trvale využíván k pořádání svateb.\n\nPyšní se svými bohatě vyzdobenými a luxusně zařízenými obytnými interiéry a zámeckou kaplí. Velice ceněnou zajímavostí je osobní výtah zbudovaný smíchovskou firmou Ringhoffer roku 1870.\nV zámeckém příkopu je velký výběh pro medvěda. Do opodál stojící voliéry z konce 17. století byli na jaře 2014 umístěni tři pávi, k nimž v roce 2016 přibyli další dva.\n\nArchitektonicky je zajímavý objekt hospodářských budov, které jsou nyní z větší části prázdné a vesměs nevyužívané. Vláda areál hospodářských budov zařadila v únoru 2010 do soupisu Národních kulturních památek, v soupisu je tedy jak zámek, tak přilehlé budovy. Hospodářské budovy s cennými průčelími u anglické zahrady jsou v havarijním stavu, zčásti pobořené. V bývalé konírně vznikl v srpnu 2014 malý požár, který byl včas uhašen.\n\nU zámku jsou dvě udržované zahrady, tvořící zákupský zámecký park. Větší anglický park s desítkami stromů je protkán sítí udržovaných cest, ve středu je jezírko s ostrůvkem, oproti okolnímu městu je uzavřen kamennými hradbami, doplněnými dvěma branami. V průčelí francouzského parku jsou poničené kamenné balustrády, výklenky jsou zdobené karyatidami a jejich mužskými ekvivalenty telamóny (atlanty) drážďanského sochaře Lüsnera. Parky jsou udržovány, doplňovány květinovými záhony.\n\nPod zámkem v jeho bezprostřední blízkosti je restaurace a velké nehlídané parkoviště. Zhruba 500 metrů odtud na náměstí jsou autobusové zastávky spojů z České Lípy a Mimoně, zhruba 1 km je od zámku vzdálena železniční zastávka \"Zákupy-Božíkov\" na trati z České Lípy do Liberce.\n\nV roce 2012 na zámek zavítalo 15 949 návštěvníků, v roce 2013 jich bylo 16 358. V současné době se návštěvnost zámku pohybuje kolem 33 000 návštěvníků v roce.\n\nOd září 2013 do funkce zámeckého kastelána nastoupil Petr Weiss, který vystřídal Martinu Aulovou po jejím odchodu do důchodu.\n\nOd června 2016 nabízel zámek dva prohlídkové okruhy: první představuje Zákupy jako letní sídlo Ferdinanda Dobrotivého, druhý zahrnuje interiéry z doby jeho nástupce, císaře Františka Josefa I. Od října 2018 bylo plánováno otevření bytu lesního správce z období po druhé světové válce, kdy na zámku byly umístěny kanceláře státních lesů.\n\nVe východní části bývalého hradního příkopu v medvědáriu byl chován medvěd hnědý (\"Ursus arctos\"), jmenoval se \"Medoušek\". Narodil se 6. ledna 1993 v ZOO Ohrada v Hluboké nad Vltavou. Vzhledem k závažnému onemocnění byl medvěd uspán na konci roku 2019.\nZámek se podílí na společenském životě města pořádáním řady akcí i mimo návštěvní dny. Zapojuje se občas do Zákupských slavností i do akcí k adventnímu období. Na zimu bývá větší část netemperovaného areálu uzavřená. V prosinci 2013 nový kastelán zorganizoval řadu mimořádných prohlídek vybraných zámeckých prostor. Tradičně v druhé polovině května se na zámku koná prezentační setkání regionálního projektu zdravotně postižených spoluobčanů Tvoříme duší. Od roku 2014 jsou v areálu zámku a jeho parcích pořádány Císařské slavnosti.\n\n\n"}
{"id": "90751", "url": "https://cs.wikipedia.org/wiki?curid=90751", "title": "Jiřina Popelová", "text": "Jiřina Popelová\n\nJiřina Popelová-Otáhalová (29. února 1904, Praha – 14. června 1985 Praha) byla česká filozofka a komenioložka. \n\nStudovala klasickou filologii a filozofii na Karlově univerzitě, kterou ukončila v roce 1928 doktorátem filozofie. Poté následovalo téměř dvacetileté působení na středních školách, přerušené jen studiem v Římě (1933-34), kde se seznámila s dílem B. Croceho. Po druhé světové válce získala profesuru a působila v Praze a Olomouci, kde byla na zdejší Univerzitě Palackého v letech 1950–1953 rektorkou – jako první žena v úřadu rektora v dějinách českého školství. 30 let byla členkou Sociálně demokratické strany, od roku 1948 až do konce života členka KSČ. Roku 1970 byla v rámci normalizace vyhozena z FF UK.\n\nDílo profesorky Otáhalové je mnohostranné, sahá od velkého množství novinových a časopiseckých článků k rozsáhlým filozofickým monografiím. Řada rukopisů ovšem nebyla vydána. V mnoha ohledech jde o jednu z nejdůležitějších postav české filozofie 20. století - především v oblastech filozofie dějin, etiky a komeniologie. Některé práce jsou však snad až příliš poplatné marxisticko-leninské ideologii.\n\n\nCelým jejím dílem se prolíná základní snaha o nalezení kompromisu mezi tradicí českého pozitivismu (byla žákyní Františka Krejčího) a některých východisek marxistického myšlení. Právě proto je někdy její myšlení marginalizováno a odsuzováno. \n\n\n"}
{"id": "90754", "url": "https://cs.wikipedia.org/wiki?curid=90754", "title": "Sodomie", "text": "Sodomie\n\nSodomie je původně náboženský termín, který označuje společensky neakceptované sexuální chování, např. orální sex, anální sex, stejnopohlavní sexuální styk či sexuální styk se zvířaty (posledně jmenovaný byl též nazýván bestialitou); zejména dříve se užíval i v právu jako označení druhu trestného činu.\n\nSlovo sodomie je odvozeno od názvu biblického města Sodomy, které podle knihy Genesis Hospodin zničil pro hanebné chování jeho obyvatel. Podle chtěli sodomští muži sexuálně zneužít hosty, což bylo hned dvojí těžké provinění – proti sexuální morálce i pohostinství.\n\nDefinice sodomie se v průběhu doby měnila, termín vždy označoval některé druhy sexuálního chování, jež nemohou vést k početí, a proto byly či jsou považovány za nepřirozené. Někdy se termín používá jen pro označování jednoho konkrétního způsobu chování (např. stejnopohlavní sexuální styk mezi muži, sexuální styk se zvířaty), jindy označuje souhrn různých praktik (včetně například orálně-genitálního či análně-genitálního styku).\n\nV některých právních systémech minulosti i současnosti byla či je sodomie trestná. V Evropě je vesměs termín považovaný za zastaralý, avšak například v zákonech některých států USA zůstala jako právní termín dosud. Ve středověké a raně novověké Evropě hrozil za sodomii až trest smrti. Běžným způsobem provedení trestu bylo upálení, Marie Terezie zavedla za sodomii popravu stětím. Trest smrti za sodomii zrušil zákoník Josefa II. \"Constitutio Criminalis Josephina\" z roku 1787.\n\n\n\n"}
{"id": "90757", "url": "https://cs.wikipedia.org/wiki?curid=90757", "title": "Jugurtha", "text": "Jugurtha\n\nJugurtha (* asi 160 př. n. l., † 104 př. n. l.) byl králem Numidie.\n\nV roce 118 př. n. l. zemřel král Micipsa z Numidie, afrického státu, který po třetí punské válce anektoval kartaginské území a nyní byl vazalským státem Říma. Micipsa byl schopný vojevůdce a přímý potomek Massinissy, který byl nejprve na straně Kartága a potom proti němu bojoval pod Scipionem. Jeho říši zdědili jeho synové Adherbal a Hiempsal, stejně jako jeho synovec a adoptivní syn Jugurtha. Toto jméno mělo brzy figurovat v největším úplatkářském skandálu římských dějin. Jugurtha, který se jako mladý válečník podílel na dobytí Numantie v Hispánii a navázal zde kontakty s mnoha vlivnými Římany, nebyl spokojen s tím, že numidská říše má být rozdělena mezi něj a jeho adoptivní bratry, jimž země vlastně patřila. Při vyjednávání o rozdělení říše nechal zavraždit Hiempsala. Adherbalovi se podařilo uprchnout a nadále si činil nárok na svůj díl říše. V roce 116 př. n. l. souhlasil Řím s rozdělením říše mezi Jugurthu a Adherbala, ačkoliv Jugurtha se domohl vlády násilím. Proč vůbec Řím dopustil toto řádění, když byl v podstatě protektorem Numidie a měl tedy chránit právoplatného dědice? Odpověď je jednoduchá: Jugurtha si koupil velkou část římské nobility. Část senátu byla prostě a jednoduše uplacena. Když stále důvěřivý Adherbal poslal do Říma vyslance s prosbou o pomoc proti zásahům svého adoptivního bratra, byli nuceni odcestovat s nepořízenou, poněvadž uplacení senátoři blokovali každé pro Jugurthu nepříznivé rozhodnutí. To jasně dokumentuje, jak byly římské vyšší vrstvy zkorumpované, třebaže tato vlastnost římských vládnoucích vrstev se začala naplno projevovat až v době císařství. Morální úpadek nobility začal však již za republiky.\n\nSenátoři nebyli ovšem jediní, kdo ještě stále neměl dost, neboť Jugurtha byl nespokojen s tím, čeho dosáhl. Poté co opakovaně vysílal své jednotky k útokům na Adherbalovo území, napadl jej nakonec zcela otevřeně a v roce 112 př. n. l. dobyl hlavní město Cirtu. Adherbala společně s veškerým mužským obyvatelstvem města nechal popravit. Tomuto masakru padli za oběť také někteří italští obchodníci, čímž byl konečně senát donucen k zákroku. Přesto, také vojenské operace, známé také jako Jugurthinská válka, byly vedeny jen vlažně, neboť Jugurtha měl stále ještě část římské nobility ve svých „zlatých“ rukou. V roce 111 př. n. l. přišel do Numidie konzul Lucius Calpurnius Bestia, aby tam konečně nastolil právo a pořádek, avšak brzo na to uzavřel s Jugurthou pro krále velmi výhodný mír (jak k tomu asi došlo?). Na to pozval tribun Caius Memmius Jugurthu do Říma, kde proti němu vedl soudní proces kvůli obvinění z podplácení. Jugurtha toto pozvání ignoroval a místo toho nechal zavraždit svědky svými stoupenci. Válka pak pokračovala dále.\n\nNa začátku roku 109 př. n. l. museli Římané v Numidii strpět těžkou porážku. Situace se pro Řím stala neudržitelnou a tribun Caius Mamilius Limitanus prosadil s pomocí jezdců zvláštní soudní řízení proti těm senátorům, kteří dosud vedli válku tak neúspěšně. V letech 109 př. n. l. až 108 př. n. l. vedl potom Quintus Metellus proti Jugurthovi úspěšnou drobnou válku, dokud nemusel vyklidit pole ve prospěch nově vycházející, vojenské a politické osobnosti Říma – Gaiu Mariovi.\n\nMarius byl prostý muž z lidu, který si při svých válečných taženích dopomohl k ohromnému bohatství. Poprvé vynikl při dobytí Numantie v roce 133 př. n. l., při kterém byl Římanům nápomocný rovněž Jugurtha. Byl vynikající voják a brzo si vysloužil skvělou pověst jako velitel. V roce 107 př. n. l. byl proti vůli nobility a s podporou jezdců zvolen konzulem a pověřen likvidací Jugurthova povstání. Marius se svěží a plný energie vrhl okamžitě do práce. Nejprve reformoval armádu. Zvýšil efektivitu vojska taktickými změnami a omezil na minimum vojenský trén. Vojáci si museli od nynějška například sami nést proviant, takže dokázali pochodovat v poušti s až 40 kilogramů těžkými zavazadly. To jim vyneslo přezdívku „Mariovi mezci“ (muli mariani). Především Mariův synovec Caesar měl později profitovat ze zvýšené pochodové rychlosti a mobilnosti vojska při svých taženích. Kromě toho začal Marius jako první přijímat do vojska jako dobrovolníky nemajetné Římany. Tyto reformy, známé také jako reformy Gaia Maria, byly jím pak završeny a dokončeny o několik let později během vpádu Teutonů a Kimbrů.\n\nPo těchto přípravách byl Marius konečně připraven udeřit proti Jurgurthovi. Dokázal ho několikrát porazit (jako třeba v druhé bitvě u Cirty v roce 106 př. n. l., kde Marius zahnal na útěk spojené vojsko Jugurthy a krále Bokcha z Mauretánie) a dostal ho tak do úzkých. Slávu za definitivní vítězství nad Jugurthou získal ovšem jemu podřízený velitel, legát Lucius Cornelius Sulla, který obratným vyjednáváním přesvědčil ke zradě několik Jugurthových velitelů, kteří mu brzo na to Jugurthu vydali. Jugurtha byl pak dopraven do Říma a v roce 104 př. n. l. popraven. Jeho říši zdědil Gauda, Jugurthův poloviční bratr, a Bokchus, král Mauretánie.\n\n\n"}
{"id": "90758", "url": "https://cs.wikipedia.org/wiki?curid=90758", "title": "Euro Hockey Tour", "text": "Euro Hockey Tour\n\nEuro Hockey Tour je série hokejových turnajů, na kterých se střetávají reprezentační výběry Česka, Finska, Švédska a Ruska.\n\nDo ročníku 2013/14 se dělil na čtyři samostatné turnaje, od ročníku 2014/15 se zanechala jen finská Karjala a ruský Channel One Cup. V sezóně 2016/17 se ale vrátilo k původní podobě a opět se hrají 4 turnaje. :\n\nPo skončení posledního ze čtyř turnajů je konečné umístění určeno podle celkové tabulky všech čtyř turnajů dohromady. Vítěz bývá označován jako neoficiální mistr Evropy v ledním hokeji. Výjimkou byly sezóny 2003/04, 2004/05, 2005/06 a 2006/07, kdy se hrály zápasy o celkové umístění (první s druhým, třetí se čtvrtým).\n\nV jednotlivých dílčích turnajích mohou hrát také reprezentace dalších států jako např. Kanada, Slovensko, Německo a Švýcarsko. Výsledky s těmito soupeři, kteří dostali tzv. divokou kartu s pozváním pořadatele, se ovšem čtyřem stálým členům do celkové tabulky EHT nezapočítávají.\n\nZápasy Euro Hockey Tour představují pro zúčastněná mužstva možnost pro přípravu na mistrovství světa nebo olympijské hry, v reprezentačních týmech se objevují převážně méně zkušení a mladí hokejisté.\n\n"}
{"id": "90759", "url": "https://cs.wikipedia.org/wiki?curid=90759", "title": "Karjala Cup", "text": "Karjala Cup\n\nKarjala Cup nebo také Karjala Tournament (česky též turnaj Karjala) je každoročně pořádaný hokejový turnaj, který je pořádaný v rámci Euro Hockey Tour ve Finsku. Název turnaje vychází z názvu hlavního sponzora – pivovaru Karjala („Karélie“). První ročník proběhl v roce 1992, ještě pod názvem Sauna Cup. V rámci Euro Hockey Tour pak probíhá od roku 1996. Celý turnaj se hraje většinou v listopadu převážně v Helsinkách někdy také ještě v dalším městě některé z účastnických zemí.\n\n"}
{"id": "90769", "url": "https://cs.wikipedia.org/wiki?curid=90769", "title": "Jazdkart I.", "text": "Jazdkart I.\n\nJazdkart I. (psáno též \"Jazdgard\"), v íránské tradici známý pod přídomkem \"Bazegar\" (Hříšník), byl perský velkokrál z rodu Sásánovců vládnoucí v letech 399–421. Jeho otcem byl král Bahrám IV., synem a nástupcem král Bahrám V. (kromě něj jsou známi ještě synové Šápúr a Narsé).\n\nJazdkart patří k významnějším sásánovským králům a navzdory svému přízvisku proslul především jako nábožensky vstřícný muž. Za jeho vlády se v Seleukii nad Tigridem mohla konat vůbec první celoříšská synoda křesťanů, jež přijala závěry koncilu nikajského. I s Římany zachovával král velmi dobré vztahy, takže dokonce o sto let později kolovala pověst – dobovými prameny nedoložená – že císař Arcadius svěřil před smrtí poručnictví nad svým nezletilým synem Theodosiem do Jazdkartových rukou. Že tato náboženská a politická smířlivost způsobovala v zarathuštrovském kněžstvu nevoli, je nepochybné, ale nevysvětluje to ještě králův hanlivý přídomek – je také možné, že Jazdkart podporoval určitý směr v zarathuštrismu, stojící v rozporu s ortodoxií.\n\nV posledních letech Jazdkartovy vlády se značně vyostřila vnitropolitická situace v říši. Někteří křesťané se začali chovat vzpurně a ve městě Hormizd-Ardašír v Chúzistánu dokonce strhli zarathuštrovský chrám ohně. Král musel na nátlak mágů roku 420 nařídit jejich perzekuci, která pak pokračovala i za vlády Bahráma V. Současně vypukla válka s východořímskou říší, jež ale měla spíše poziční charakter.\n\nJazdkart I. zemřel za záhadných okolností roku 421; mnohé podporuje domněnku, že byl zavražděn při spiknutí zosnovaném mágy a velmoži. Po jeho smrti došlo k určitým dynastickým zmatkům, jež ukončil až nástup prostředního králova syna Bahráma na trůn.\n\n\n\n"}
{"id": "90771", "url": "https://cs.wikipedia.org/wiki?curid=90771", "title": "Eliáš Lányi", "text": "Eliáš Lányi\n\nEliáš Lányi (Lány, Láni) (1570/75 – 5. listopadu 1618, Bytča) byl církevní hodnostář, učitel, básník a spisovatel.\n\nPocházel z měšťanské rodiny, jejíž kořeny sahají pravděpodobně do původem šlechtického rodu Jacoby-Lány z 12. stol. Narodil se ve Slovenském Pravně a je považován za zakladatele té části šlechtického rodu Lányi, který používal přídomek Turocensis-Turčanský. Po studiích na domácích školách byl vysvěcený na kněze. Po svém působení jako učitel a evangelický kazatel v Jelšavě a Mošovcích zastával v letech 1602-1608 funkci turčanského seniora a r. 1605 byl povolán uherským palatinem hrabětem Jiřím Thurzo do Bytče jako ředitel bytčanského lycea a vychovatel Imricha Thurzo. Od. r. 1608 působil u palatinova dvora jako jeho dvorní osobní kazatel, rádce a byl zvolen trenčanským seniorem. Na Žilinské synodě r. 1610 byl pak zvolen prvním superintendantem evangelické církve v Horních Uhrách; do úřadu byl instalován v Žilině dne 30. března 1610. Eliáš Lányi se stal jednou z nejvýznamnějších osobností evangelické církve v Uhrách a do dějin se zapsal rovněž jako významný manýristický básník a spisovatel.\n\n\n\n\n"}
{"id": "90772", "url": "https://cs.wikipedia.org/wiki?curid=90772", "title": "Chloroform", "text": "Chloroform\n\nChloroform neboli trichlormethan (mimo chemii dle PČP trichlormetan), je bezbarvá těkavá, avšak nehořlavá kapalina charakteristického nasládlého zápachu. Jeho páry jsou značně těžší než vzduch (4,12krát), proto se v uzavřených prostorách hromadí u podlahy a obtížně se vyvětrává.\n\nPůvodně byl chloroform připraven \"Liebenovou reakcí\" (nazývaná též \"haloformní reakce\"), tj. působením chlornanu vápenatého (chlorového vápna) na ethanol:\n\nPři reakci vznikají jako vedlejší produkty mravenčan vápenatý, chlorid vápenatý, hydroxid vápenatý a voda. Podobně lze připravit chloroform též působením chlornanu vápenatého na acetaldehyd nebo aceton. Při přípravě může být místo chlornanu vápenatého použit též chlornan sodný.\n\nPrůmyslově se chloroform vyrábí zahříváním směsi chloru s chlormethanem nebo\nmethanem na teplotu 400–500 °C. Při této teplotě se nejprve uvolní radikál chlóru (podrobnosti viz příprava tetrachlormethanu) a postupně nahradí v methanu nebo chlormethanu vodíkové atomy, čímž vznikne směs čtyř chlorovaných uhlovodíků (chlormethan, dichlormethan, trichlormethan (chloroform) a tetrachlormethan):\n\nVzniklá směs se pak rozdělí destilací na jednotlivé čisté sloučeniny.\n\nMolekula chloroformu má jednu trojčetnou osu symetrie a tři roviny symetrie (bodová grupa symetrie \"C\"). Protože nemá střed symetrie, je vzhledem ke značné polaritě vazeb C—Cl celá molekula polární (dipólový moment 1,08 D). Díky tomu je chloroform velmi dobrým rozpouštědlem zejména tuků. Kromě toho polarita vazeb C—Cl způsobuje, že vodíkový atom molekuly chloroformu je značně reaktivní.\n\nVzhledem k tomu se tento vodík snadno atakuje oxidačními činidly, a to i pouhým vzdušným kyslíkem (zejména za současného působení světla), přičemž vzniká jedovatý fosgen; jako meziprodukt se vytváří nestabilní trichlormethanol:\n\nPůsobením silných hydroxidů, např. roztoku hydroxidu sodného se odštěpují z molekuly chloroformu atomy chloru a vzniká kyselina mravenčí, která se okamžitě neutralizuje na mravenčan sodný\n\nSoučasným působením hydroxidu draselného a amoniaku vzniká kyanid draselný, chlorid draselný a voda\n\nV zásaditém prostředí reaguje chloroform s aldehydy a ketony za vzniku sekundárních resp. terciárních alkoholů s koncovou trichlormethylovou skupinou, např.s acetonem vytváří 1,1,1-trichlor-2-methyl-propan-2-ol\n\nCHCOCH + CHCl → (CH)C(OH)CCl.\n\nPůsobením fluoridů těžkých kovů, zejména fluoridu stříbrného nebo fluoridu antimonitého dochází k částečné nebo úplné výměně atomů chloru atomy fluoru, např.\n\nPůsobením chloroformu na fenoly za přítomnosti silných anorganických hydroxidů, např. hydroxidu draselného, vznikají aromatické hydroxyaldehydy, přičemž se aldehydická skupina –CHO vnáší především do \"orto\" polohy vůči fenolickému hydroxylu; v menší míře vznikají i \"para\" deriváty. Tato reakce, známá od roku 1876, je podle svých objevitelů nazývána \"Reimerova-Tiemannova syntéza\". Tak např. z fenolu vzniká směs \"o\"-hydroxybenzaldehydu (salicylaldehydu) a \"p\"-hydroxybenzaldehydu\n\nKoncem 19. a v 20. století byl chloroform používán při operacích jako inhalační anestetikum, které dočasně nahradilo méně příjemný, avšak zdravotně bezpečnější diethylether. Po zjištění nežádoucích účinků chloroformu byl tento postup opuštěn, nahrazen opět nejdříve používáním diethyletheru a později jiných, bezpečnějších látek.\n\nDnes je používán v chemickém průmyslu hlavně při výrobě chladicího media pro ledničky a klimatizace, freonu R-22 (chlordifluormethan, CHClF); jeho využívání k tomuto účelu se však bude stále snižovat v souvislosti s omezováním používání freonů podle ustanovení Montrealského protokolu. Je také surovinou pro výrobu řady dalších organických sloučenin, jako jsou aromatické aldehydy.\n\nChloroform se též používá jako rozpouštědlo v chemické laboratoři, ve farmaceutickém průmyslu a při výrobě pesticidů a nátěrových hmot. Je výborným lepidlem některých plastů, například polystyrenu nebo plexiskla.\n\nDeuterochloroform, derivát chloroformu, u kterého byl vodíkový atom nahrazen atomem deuteria (těžkým vodíkem), CDCl, je nejpoužívanějším rozpouštědlem v NMR spektroskopii.\n\nV roce 1973 činila světová produkce chloroformu cca 2,5 milionu tun ročně.\n\nDo těla může chloroform pronikat všemi cestami – vdechováním, požitím nebo vstřebáním přes kůži, případně oči. Dráždí pokožku a sliznice, v očích může způsobit nekrózu a vznik vředů. Po vstřebání se šíří do celého těla, koncentruje se zejména v tukových tkáních, odkud se pak může uvolňovat ještě řadu hodin.\n\nPři vdechování par chloroformu se vstřebá 64–67 %. Při anestetických koncentracích (8000-10000 ppm) během několika minut dosáhne koncentrace v krvi hodnot okolo 100 mg/l.\n\nZhruba 60–70 % chloroformu se z těla vylučuje v nezměněné podobě prostřednictvím vydechovaného vzduchu, zbývajících 30–40 % odchází ve formě metabolitů močí a stolicí. Podíl metabolizace chloroformu závisí na celkové dávce, je vyšší při nižších dávkách.\n\nInhalace par chloroformu vede ke tlumení centrálního nervového systému. Vdechování vzduchu obsahujícího 900 ppm po krátkou dobu způsobuje závratě, ospalost a bolesti hlavy. Vysoké dávky způsobují hluboké kóma a útlum dechového centra, který může vést k smrti.\n\nVysoké dávky mohou způsobit také srdeční arytmii až fibrilaci komor, a to přímým účinkem na myokard, stimulací vagu nebo senzibilizací na katecholaminy. Fibrilace může být smrtelná. Chloroform také snižuje krevní tlak oslabením srdeční kontrakce a periferní vazodilatací (opět následkem stimulace vagu).\n\nNejnižší smrtná dávka LDLo pozorovaná u člověka při požití byla 2514 mg/kg. U krys byla experimentálně stanovena hodnota LD50 při podání v potravě 695 mg/kg, resp. 894 mg/kg při intraperitoneální aplikací (injekcí do břišní dutiny).\n\nChloroform je toxický pro játra a ledviny – jsou za ni odpovědné zřejmě metabolity chloroformu, zejména fosgen, karben a chlor, které se váží na makromolekuly jaterních a ledvinových buněk. Toxicita je ovlivněna látkami působícími na jaterní enzymy. Barbituráty, DDT, ethanol apod. zvyšují míru poškození jater a ledvin.\n\nChloroform je prokázaný karcinogen pro myši a potkany. Dlouhodobé požívání velmi malých dávek (0,75 a 75 ppm) v pitné vodě se ukázalo jako dostatečné, aby prokazatelně podpořilo růst a šíření nádorů. Ohledně působení na člověka nejsou dostatečné důkazy pro prokázání karcinogenity, nicméně se chloroform považuje za potenciální karcinogen.\n\nChloroform je prokazatelně teratogenní pro myši, potkany a králíky. Mutagenita nebyla prokázána. Ohledně vlivů tohoto druhu na člověka není k dispozici dostatek informací.\n\nChloroform objevil v červenci 1831 americký lékař Samuel Guthrie (1782–1848) a nezávisle na něm, několik měsíců později, francouzský chemik Eugène Soubeiran (1797–1859) a v Německu Justus von Liebig (1803–1873). Soubeiran připravil chloroform již zmiňovanou Liebenovou reakcí z ethanolu případně acetonu. Chloroform pojmenoval a odvodil jeho chemické složení o tři roky později (1834) Jean-Baptiste Dumas (1800–1884). Jeho narkotické účinky poprvé pozorovali v roce 1847 francouzský fyziolog Marie-Jean-Pierre Flourens (1794–1867) a Robert James Fegle (1790–1842).\n\nV roce 1847 v Edinburghu tamější porodník James Young Simpson jako první použil chloroformu k celkové anestezi při porodu. Následně se jeho používání při chirurgických zákrocích rychle rozšířilo po celé Evropě. První anesteziolog z povolání John Snow se proslavil podáním chloroformu britské královně Viktorii v roce 1853 k porodu prince Leopolda (pozdější vévoda z Albany).\n\nV USA však jeho užívání místo diethyletheru se ujalo teprve na počátku 20. stol., ale po zjištění, že může způsobit srdeční selhání, byl zde rychle opuštěn. Jako jeho náhrada byl zkoušen také trichlorethen (trichlorethylen), ale i ten byl po zjištění jeho karcinogenicity odmítnut.\n\nJako většina halogenovaných uhlovodíků patří i chloroform mezi látky potenciálně ohrožující ozónovou vrstvu. Vzhledem k jeho vysoké specifické hmotnosti v plynném skupenství je však méně nebezpečný než freony, které se snadněji dostávají do vysokých vrstev atmosféry.\n\nVzhledem k vysoké toxicitě pro vodní organismy je nebezpečnou látkou z hlediska znečištění vodních toků odpadními vodami z podniků, které chloroform používají.\n\nVzniká také v menších množstvích z některých organických látek (alkoholy, ketony, aldehydy) při dezinfekci pitné vody chlorováním, což může vést k chronickým zdravotním potížím při jejím dlouhodobém používání k přípravě pokrmů a nápojů.\n\nChloroformem napuštěný kapesník je tradičním nástrojem určeným k omámení oběti ve filmech 80. let jako Knight Rider nebo King Kong. Zlosyn obvykle kápne několik kapek chloroformu z malé lahvičky na kapesník, přikrade se za oběť a po krátkém zápase oběť upadá do bezvědomí. Ve skutečnosti je potřebná dávka větší a příliš se neliší od dávky smrtelné.\n\n\n"}
{"id": "90775", "url": "https://cs.wikipedia.org/wiki?curid=90775", "title": "Nihonium", "text": "Nihonium\n\nNihonium (chemická značka Nh) je transuran připravený alfa rozpadem moscovia.\n\n1. února 2004 publikoval tým ruských fyziků z Dubny a amerických vědců z Lawrence Berkeley National Laboratory zprávu o přípravě nihonia (ununtria) a moscovia (ununpentia).\n\n29. září existenci prvku potvrdili japonští vědci, kteří provedli jadernou syntézu atomů zinku a bismutu.\n\nDetekce Nh však vycházely z jeho rozpadových řad, ve kterých se jeden z produktů kaskády rozpadů alfa, dubnium-262, rozpadal spontánním štěpením, což neumožňovalo jeho jednoznačnou identifikaci a tedy i identifikaci Uut. Proto společná komise IUPAC a IUPAP dosud Uut jako nově objevený prvek neuznala. Až v roce 2012 se však vědeckému týmu japonského výzkumného ústavu RIKEN podařilo vzniklé Nh dostatečně dobře identifikovat postupnou kaskádou rozpadů alfa až na mendelevium 254.\n\nV prosinci 2015 IUPAC potvrdila splnění kritérií, Uut uznala za objevené týmem RIKEN a vyzvala objevitele k navržení konečného názvu a značky. Tým RIKEN již dříve navrhoval názvy japonium (podle Japonska, země kde byla existence prvku potvrzena) a rikenium (podle názvu vědeckého ústavu, který ji potvrdil), tým z Dubny becquerelium na počest francouzského fyzika Henriho Becquerela. Konečným návrhem objevitelů byl název nihonium a značka Nh. Nihon je jedním ze způsobů, jak v japonštině říci jméno země objevitelů, Japonska, jakožto „země vycházejícího slunce“ ( , \"ni hon koku\"). Tento návrh konečného pojmenování předložila IUPAC v červnu 2016 k veřejné diskusi a 28. listopadu 2016 schválila jako konečné pojmenování a značku.\n\nJde o první prvek pojmenovaný týmem nebo vědcem z Asie.\n\nDoposud (2018) jsou známy následující izotopy nihonia:\n\n"}
{"id": "90777", "url": "https://cs.wikipedia.org/wiki?curid=90777", "title": "Hlávkův most", "text": "Hlávkův most\n\nHlávkův most je třináctý pražský most přes Vltavu po jejím proudu, je součástí Severojižní magistrály a spojuje Wilsonovu ulici na hranici Nového Města a Karlína s Bubenskou ulicí v Holešovicích. Sestává ze dvou částí různé konstrukce, které propojují vltavské břehy přes ostrov Štvanici. Je napojen přímo na tzv. přemostění Masarykova nádraží. Jméno po staviteli a filantropovi Josefu Hlávkovi nese dodnes, jako jeden z mála významných mostů nebyl nikdy přejmenován.\n\nHlávkův most byl postaven v souvislosti s regulací Vltavy, při které bylo změněno trasování řeky a zrušena řada vltavských ramen a ostrovů. Hlávkův most ve své původní podobě vedl od Těšnova přes Jerusalemský ostrov, Korunní ostrov a ostrov Štvanici, tedy v jiné stopě než dnes (viz plánek kol. r. 1910, níže vpravo).\n\nMost byl tvořen dvěma částmi. Kvůli sporům mladší a starší generace architektů byla každá část jiné konstrukce.\n\nÚsek přes jižní (pravé) rameno Vltavy (plavební komory) byl (v letech 1908 až 1910) postaven jako železný příhradový. Autorem byl ing. Mečislav Petrů.\n\nŽelezobetonová část v severní části ostrova a přes severní (levé) rameno Vltavy byla postavena v letech 1910 a 1911. Šlo o první český most s užitím betonu bez kamenného obložení. Autory byli architekt Pavel Janák a inženýr František Mencl.\n\nV letech 1958 až 1962 byl most kompletně přestavěn a rozšířen do dnešní skoro přímé trasy. Železná část byla nahrazena železobetonovou. Nedotčena zůstala pouze část mostní výzdoby.\n\nSeverní část mostu tvoří celkem sedm oblouků. Nad Vltavou jsou tři – dva s rozpětím 36 m, střední s rozpětím 19 m. Nad ostrovem Štvanicí jsou na holešovické straně ostrova čtyři o rozpětí 17,85 m, na jižní straně ostrova je most upraven jako násep, ze kterého lze na východní stranu sjíždět a scházet bezbariérově na ostrov a na západní straně mostovka přiléhá k budově bývalého zimního stadionu. Jižní část mostu není oblouková.\n\nSoučástí mostu byly původně i dvě budky pro výběr mýta, umístěné v soklech monumentálních pískovcových sousoší Práce a Humanita Jana Štursy. Budky byly odstraněny při rozšiřování mostu.\nSeverní předmostí bylo v 80. letech přestavěno na komplikovanou mimoúrovňovou křižovatku, takže pokračování Hlávkova mostu zde podchází pobřežní komunikace (nábřeží Kapitána Jaroše – Bubenské nábřeží), o úroveň výše než vozovka pobřežní komunikace vedou podchody pro pěší, přičemž podchod na vltavské straně je zčásti řešen jako galerie s výhledem na řeku. Komplikovanější je průchod pro pěší ve směru Hlávkova mostu: směrem od mostu musí chodec nejprve sestoupit do podchodu, z nějž kolmým podchodem podejde sjezdovou rampu, načež po pěší bezbariérové rampě vystoupá zpět do úrovně mostovky. Po východním chodníku Severojižní magistrály přejde krátký úsek nad vozovkou pobřežní komunikace, poté po rampě zakomponované na větrací věž metra sestoupí opět do úrovně podchodu, který se větví do několika směrů: buď pod oběma směry Bubenské ulice k budově bývalých Elektrických podniků, nebo pouze pod jedním směrem Bubenské ulice směrem k tramvajovým zastávkám. Přes ně musí mimoúrovňovou křižovatku obejít i ten, kdo by chtěl po nábřeží směrem k tržnici.\nPřed prodloužením linky metra C k Nádraží Holešovice jezdilo po Hlávkově mostě množství městských autobusových linek z Florence směrem na Severní Město. Na ostrově Štvanice měly tyto linky zastávku. V roce 1984 byly v tomto úseku všechny denní autobusové linky zrušeny a s nimi i autobusová zastávka; noční autobusové linky zde projíždějí, ale nezastavují.\n\nTramvajová trať je po mostě vedena středem komunikace. Na novoměstské straně magistrálu opouští zahloubením a podjezdem (tunelem) do ulice Těšnov. Na holešovické straně byla v 80. letech rovněž zahloubena, takže za přemostěním pobřežní komunikace klesá o výškovou úroveň níž, kde se na tramvajové křižovatce u stanice metra Vltavská větví na dvě strany, přičemž každé rameno podchází jeden směr estakády Bubenské ulice. V roce 2015 byly na Štvanici kvůli zajištění dopravní obslužnosti ostrova vybudovány nástupní ostrůvky pro tramvajové zastávky.\n\nMost je nad zhlavími ostrovních pilířů vyzdoben reliéfy vysokými 2,65 m, které byly vytesány přímo do betonového zdiva. Autorem reliéfů na straně po vodě je sochař Bohumil Kafka, na protilehlé straně Ladislav Kofránek. Při rekonstrukci mostu se ocitly v úzké mezeře mezi starou a novou mostovkou; z iniciativy sochaře Vlastimila Večeři sochaři v těchto stísněných podmínkách plastiky odlili, zhotovili kopie a ty pak osadili na rozšířenou část.\n\nV cípech hlavních oblouků přes severní rameno Vltavy jsou reliéfní medailony z umělého kamene, které zobrazují hlavy dvanácti hlavních představitelů, kteří měli co do činění se stavbou mostu. Jejich autory jsou Josef Mařatka a Otto Gutfreund). Architekt Pavel Janák a inženýr František Mencl jako projektanti mostu tam ovšem medailony nemají. Z dobových zpráv z října 1912 vyplývá, že veřejnost byla pobouřena výběrem zobrazených osobností. Gutfreundův medailon \"Bukovský\" a Mařatkův \"Seifert\" byly později zničeny a roku 1984 nahrazeny medailony Josefa Hlávky a Pavla Janáka od Františka Häckela.\n\nNávodní strana, zleva:\n\nProtivodní strana, zleva:\n\nŽulová sousoší \"Práce\" a \"Humanita\" (MonumNet je nazývá \"Práce\" a \"Rodina\"), umístěná na levém (holešovickém) předmostí, pocházejí od Jana Štursy. Při rozšiřování mostu kolem roku 1960 byly sochy odstraněny, ale nakonec se v roce 1983 na bubenské předmostí vrátily, o což léta bojoval opět sochař Vlastimil Večeřa. Autorem nově vybudovaných pylonů s kubizující profilací, vzdálených od sebe přes 80 m, je arch. Stanislav Hubička. Samotné sochy jsou vysoké přes 5 metrů a každé sousoší se skládá z 12 dílů a váží 16 tun.\n\nKaždé sousoší je provedeno pomocí čtyř figur. Ženské a mužské postavy jsou střídavě zobrazeny ve stojících a poloklečících pózách. Ve skupině Práce dominují atributy kladiva a článek ostění, v Humanitě nalezneme například svitek pod paží stojící mužské figury.\n\n\n\n"}
{"id": "90779", "url": "https://cs.wikipedia.org/wiki?curid=90779", "title": "Technologická singularita", "text": "Technologická singularita\n\nTechnologická singularita je ve futurologii, kybernetice, informatice a v literatuře typu science fiction hypotetický zlomový bod technologického vývoje, v němž schopnosti umělé inteligence překonají schopnosti lidstva.\n\nTypickým scénářem technologické singularity je postavení počítače, který je schopen zkonstruovat dokonalejší počítač: výsledkem několika iterací tohoto procesu (\"\") by mohla být mocná umělá superinteligence, která by kvalitativně překonala veškerou lidskou inteligenci.\n\nTechnologická singularita je v kybernetice a informatice spojována s exponenciálním nárůstem dostupného výpočetního výkonu, který je definován tzv. Mooreovým zákonem.\n\n"}
{"id": "90781", "url": "https://cs.wikipedia.org/wiki?curid=90781", "title": "Kulový integrátor", "text": "Kulový integrátor\n\nKulový integrátor či fotometrický integrátor, též integrační koule, je fotometrický laboratorní měřicí přístroj, který slouží k měření světelného toku světelných zdrojů a svítidel. Díky tomu se také používá k určení účinnosti svítidel a kalibraci etalonů světelných toků.\n\nKulový integrátor má tvar koule. Ta je dutá a její vnitřní nátěr je bílý, rozptylný, trvanlivý, s velkou odrazností a barevně neselektivní. Kouli je možné otvírat, aby se do ní mohl umístit měřený světelný zdroj. Koule je vybavena okénkem s fotočlánkem. Toto okénko je odstíněné clonou od přímého osvětlení měřeným zdrojem.\n\nPrincip měření spočívá v mnohonásobných odrazech, ke kterým dochází uvnitř koule. Těmito mnohonásobnými odrazy se osvětlí též okénko s fotočlánkem. Osvětlenost je přímo úměrná toku světelného zdroje. Obvykle je měřen fotoproud velmi přesnými měřiči, jejichž rozlišení je až 0,1 pA. Světelný tok se obvykle měří substituční metodou při užití etalonu světelného toku.\n\nKulové integrátory se především liší ve svém průměru a tím také danou maximální velikostí umístitelného světelného zdroje či svítidla. Průměry do asi 0,2 m se používají k měření LED. Větší (až do 3 m) se používají k měření svítidel až do délky 2 m.\n"}
{"id": "90783", "url": "https://cs.wikipedia.org/wiki?curid=90783", "title": "Lány", "text": "Lány\n\nLány mají více významů\n\n"}
{"id": "90787", "url": "https://cs.wikipedia.org/wiki?curid=90787", "title": "EU (rozcestník)", "text": "EU (rozcestník)\n\nSpojení písmen E a U může mít různé významy:\n\n\n\n\n\n"}
{"id": "90790", "url": "https://cs.wikipedia.org/wiki?curid=90790", "title": "Karel Eduard z Lány", "text": "Karel Eduard z Lány\n\nKarel Eduard z Lány (9. února 1838, Ratiboř – 8. února 1903, Černilov) byl potomkem původem uherského šlechtického rodu Lányi, jenž se na počátku 19. stol. usadil rovněž v Čechách a na Moravě.\n\nKarel Eduard L. studoval theologii na univerzitách ve Vídni, Basileji, Halle, Praze a skotském Edinburku. Roku 1864 byl ordinován a stal se evangelickým farářem augšpurského vyznání v Černilově u Hradce Králové. Po vzoru svých předků se velkou měrou podílel na organizování evangelické církve. Roku 1870 založil a na své náklady sám redigoval časopis českých luteránů \"Evangelický Církevník\". Zřídil nové farní sbory a kazatelské stanice (filiální sbory) a v roce 1878 založil novou evangelickou školu v Černilově. Roku 1883 založil významný evangelický chlapecký alumnát pro žáky středních škol v Hradci Králové – „Lutherův ústav“. V roce 1902 byl pak zvolen prvním superintendentem nové českojazyčné Východní superintendence a. v. v Čechách.\n\nByl třikrát ženat a měl 10 dětí, mezi jeho syny byli např. teolog Karel Bohuslav Lány, misijní pracovník a cestovatel Martin Bohdan Lány či právník Emil Pavel Lány.\n\nJeho bratr Ludvík Lány (1856–1917) byl baptistickým kazatelem v Americe.\n\n"}
{"id": "90791", "url": "https://cs.wikipedia.org/wiki?curid=90791", "title": "Gomoku", "text": "Gomoku\n\nGomoku ( ) je strategická desková hra, ve které se střetávají dva hráči. Hraje se na gobanu s černými a bílými kameny. Hráči se střídají v jejich pokládání na průsečíky čar a vyhrává ten, kdo jako první vytvoří řadu pěti kamenů v příčném nebo diagonálním směru.\n\nJméno gomoku pochází z japonštiny, znamená „poskládej pět (do řady)“.\n\nV anglickojazyčných zemích se hra někdy označuje jako „“ (v překladu \"5 v řadě\").\n\nČíselné označení znaků na obrázků udává pořadí položení kamenů na hrací plochu.\n\nOproti piškvorkám se liší v prostorové omezenosti a tím, že se většinou hraje s pravidlem zakazujícím vyhrát pomocí řady delší než pět kamenů.\n\n"}
{"id": "90795", "url": "https://cs.wikipedia.org/wiki?curid=90795", "title": "Kanadský pohár", "text": "Kanadský pohár\n\nKanadský pohár (anglicky Canada Cup) byl hokejový turnaj mezi reprezentačními výběry Kanady, USA, SSSR, Československa, Švédska a Finska (v roce 1984 výběr Finska nahradilo Německo).\n\nKanadský pohár se hrál v nepravidelných intervalech v letech 1976, 1981, 1984, 1987 a 1991, v letech 1996, 2004 a 2016 ho nahradil nástupnický Světový pohár.\n\nV 70. letech 20. století se na tehdejších hokejových turnajích nemohli střetnout nejlepší světoví hokejisté, protože na Olympijských hrách nesměli hrát profesionálové, tedy hráči z NHL. Šéf hráčské asociace této ligy (NHLPA) Alan Eagleson tedy přišel s nápadem uspořádat \"Světový pohár\" (World Cup). Turnaj musel však být kvůli protestu Mezinárodní hokejové federace přejmenován na \"Kanadský pohár\".\n\nV roce 2005, rok po Světovém poháru, chtěli Kanaďané opět uspořádat svůj pohár, plány ale nevyšly a turnaj se nekonal.\n\n"}
{"id": "90799", "url": "https://cs.wikipedia.org/wiki?curid=90799", "title": "Flerovium", "text": "Flerovium\n\nFlerovium (chemická značka Fl) je radioaktivní transuran s protonovým číslem 114.\n\nV roce 2011 IUPAC předložila k veřejné diskusi své doporučení, pojmenovat prvek flerovium podle návrhu objevitelů – na počest fyzika Georgije Nikolajeviče Fljorova (Г. Н. Флёров, 1913–1990), objevitele samovolného štěpení a spoluzakladatele Spojeného ústavu jaderných výzkumů v Dubně. Nové jméno bylo oficiálně schváleno IUPAC 30. května 2012.\n\nPrvní příprava tohoto prvku byla neoficiálně oznámena v lednu 1999 skupinou vědců z Dubny. Stejná skupina o tři měsíce později připravila jiný izotop tohoto prvku.\n\nFlerovium bylo připraveno bombardováním jader Pu proudem iontů Ca.\n\nDoposud je známo 6 izotopů flerovia. Vzhledem k velmi malému počtu dosud získaných jader doposud nebyly pro některé z nich přesně určeny jejich jaderné vlastnosti. Přehled dosud experimentálně zjištěných izotopů (včetně izomerních stavů) uvádí následující tabulka:\n\n\n"}
{"id": "90801", "url": "https://cs.wikipedia.org/wiki?curid=90801", "title": "Tónový rozsah", "text": "Tónový rozsah\n\nTónový rozsah (též ambitus) označuje rozdíl mezi nejvyšším a nejnižším tónem hratelným na určitý hudební nástroj.\n\nRůzné hudební nástroje mají různě široké tónové rozsahy, od několika tónů v případě tympánů až po celé slyšitelné zvukové spektrum u varhan.\n\nSchémata notového rozsahu používaná na Wikipedii znázorňují nejvyšší a nejnižší tón, který se dá zahrát na určitý nástroj (viz vpravo – na fagot se dají zahrát tóny od kontra b až po g²). Malé noty znamenají, že tónový rozsah může být ještě o něco širší, ale tyto extrémně vysoké popř. nízké tóny se dají zahrát buď jen s velkými obtížemi, nebo jen s modifikovanými nástroji (například s přidanými klapkami).\n\nU strunných nástrojů znázorňuje první akord všechny prázdné struny a hranatá nota nejvyšší používaný flažolet.\n\n"}
{"id": "90806", "url": "https://cs.wikipedia.org/wiki?curid=90806", "title": "Javorník (okres Ústí nad Orlicí)", "text": "Javorník (okres Ústí nad Orlicí)\n\nJavorník () je obec v okrese Ústí nad Orlicí v Pardubickém kraji, zhruba 7,5 km jižně od Vysokého Mýta a 12 km západně od Litomyšle. Javorník leží ve Svitavské pahorkatině, v údolí Blahovského poroka na jihozápadním pomezí okresu, u hranic s okresem Svitavy. Osu sídla představují silnice třetí třídy ze směrů Bučina a Džbánov, jež se vidlicovitě se sbíhají v jednu, směrem na Javorníček. Součástí obce je též vesnička Vysoká ležící jižně od Javorníku, bez přímého silničního spojení s ním. Obec zaujímá rozlohu 549 ha a žije zde obyvatel.\n\nPrvní písemná zmínka o obci pochází z roku 1347.\n\nV obci se nacházejí tři autobusové zastávky, vesměs v místní části Javorník (tj. žádná z nich neleží ve Vysoké):\n\n\n"}
{"id": "90810", "url": "https://cs.wikipedia.org/wiki?curid=90810", "title": "Tunklové z Brníčka", "text": "Tunklové z Brníčka\n\nTunklové z Brníčka a na Zábřehu (německy: Tunkl von Aschbrunn und Hohenstadt) je starý moravský panský rod, který má svůj přídomek podle hradu Brníčka, nacházejícího se cca 7 km východně od Zábřehu.\n\nV modrém poli štítu je pokosem položená stříbrná ryba (s největší pravděpodobností kapr, jelikož Tunklové byli zdatnými staviteli rybníků na svém zábřežském panství), okovaná v záhlaví zlatým obojkem. Zlatý obojek na některých starých zobrazeních však chybí.\n\nStejná ryba je v modrém křídle, vetknutém ve zlaté korunce, posazené na vrchol přilbice. Přestože je zde velmi nápadná podobnost s erbem rodu Hodějovských z Hodějova, nemají tyto rody spolu nic společného.\n\nZábřežská větev rodu měla v erbu tři rybí ocasy vybíhající do stran.\n\nMikuláš Tunkl obdržel v roce 1398 od markraběte Jošta do zástavy město Hranice. Mikulášův syn Jan starší Tunkl pak získal ještě hrad Brníčko a panství Zábřeh, Jedovnici a Studénku. Doprovázel císaře Fridricha IV. na cestě do Říma.\nJanovi synové Jiří Tunkl a Jan mladší Tunkl poté po boku císaře bojovali u Vídně. V roce 1462 přispěchali na pomoc císaři obléhanému u Vídně vzbouřenými vídeňskými měšťany a počínali si velmi statečně, za což jim císař vydal privilegium, které potvrzovalo jejich stav korouhevního panstva. Moravští stavové jim dlouho odmítali tuto císařovu poctu uznat a trvalo skoro deset let, než ji vzali na vědomí a přijali Tunkly do svých řad.\n\nJindřich Tunkl prodal svůj dědický podíl a odstěhoval se do Čech. Tam se stal purkrabím Pražského hradu a také fojtem Dolní Lužice. V 16. století celý rod náhle zchudl a do počátku následujícího století vysloveně živořil. Pak se opět koncem 17. století vynořil a rozdělil do několika větví.\nFrantišek Arnošt obdržel v roce 1720 povýšení do panského stavu a většina Tunklů pak sloužila ve vojsku či státních službách. V některých větvích žijí i v cizině.\n\nS příchodem rodu Tunklů souvisí největší rozvoj města Zábřehu v letech 1442–1510. Před nimi působili v Zábřehu v letech 1397–1446 Páni z Kravař.\n\n\nPříbuzenskými svazky byli spojeni s pány z Říčan, z Běšin, Malovci, Kapouny ze Svojkova ad.\n\n\n"}
{"id": "90814", "url": "https://cs.wikipedia.org/wiki?curid=90814", "title": "Moscovium", "text": "Moscovium\n\nMoscovium (český název moskovium nevychází z odborných kruhů, ale ze zprávy ČTK, a nelze ho zatím brát jako konečný; chemická značka Mc) je transuran s protonovým číslem 115.\n\n1. února 2004 publikoval tým ruských a amerických vědců zprávu o přípravě ununpentia (dnes moscovia) a ununtria (dnes nihonia). 28. září tyto výsledky potvrdili japonští vědci.\n\nAtomy americia byly bombardovány atomy vápníku. Produktem byly čtyři atomy ununpentia. Tyto atomy se během sekundy rozpadly na ununtrium. Vzniklé ununtrium existovalo po dobu 1,2 sekundy, poté rozpad pokračoval.\n\nV roce 2013 byla existence ununpentia (dnes moscovia) prokázána spektroskopicky.\n\nV prosinci 2015 Mezinárodní unie pro čistou a užitou chemii potvrdila splnění kritérií pro prokázání objevu nového prvku, Uup uznala za objevené spolupracujícími týmy vědců ze Spojeného ústavu jaderných výzkumů v Dubně (Rusko), Lawrence Livermore National Laboratory (Kalifornie, USA) a Národní laboratoře Oak Ridge (Tennessee, USA) a vyzvala objevitele k navržení konečného názvu a značky. Konečným návrhem objevitelů byl název moscovium a značka Mc. Prvek je takto pojmenován na počest Moskvy, hlavního města země objevitelů. Tento návrh konečného pojmenování předložila IUPAC v červnu 2016 k veřejné diskusi a 28. listopadu 2016 schválila jako konečné pojmenování a značku.\n\nDosud (2018) jsou známy následující izotopy moscovia:\n\n"}
{"id": "90815", "url": "https://cs.wikipedia.org/wiki?curid=90815", "title": "Damníkov", "text": "Damníkov\n\nDamníkov (německy \"Thomigsdorf\") je obec v okrese Ústí nad Orlicí v Pardubickém kraji. Tato obec se obyvateli a rozlohou 1 272 ha leží na jihu okresu Ústí nad Orlicí jižně u hranice s okresem Svitavy. Táhne se od křižovatky silnice první třídy I/43, která vede ze Svitav do Lanškrouna, se silnicí třetí třídy, podél které obec dále pokračuje až k hranicím s obcí Luková, se kterou splývá v konurbaci. Obcí protéká Lukovský potok, který se nedaleko Krasíkova vlévá do Moravské Sázavy. Leží asi 6 km od Lanškrouna, 11 km od České Třebové a asi 16 km od Svitav.\n\nObec je v historii prvně doložena k roku 1304.\n\n\nNarodil se tu Julius Roller (1862–1946), právník a politik německé národnosti, na počátku 20. století poslanec Českého zemského sněmu a Říšské rady, v meziválečném období ministr spravedlnosti Rakouska a prezident rakouského Vrchního soudního dvora.\n\n\n"}
{"id": "90823", "url": "https://cs.wikipedia.org/wiki?curid=90823", "title": "Livermorium", "text": "Livermorium\n\nLivermorium (chemická značka Lv) je transuran s protonovým číslem 116.\n\nV roce 2011 IUPAC předložila k veřejné diskusi své doporučení pojmenovat prvek livermorium na počest sídla ústavu Lawrence Livermore National Laboratory, kde v roce 1977 poprvé proběhl pokus o syntézu prvku. Návrh vychází z dohody objevitelů prvků 114 a 116 a jejich společného návrhu. Ruští objevitelé předtím navrhovali jméno \"moscovium\" na počest Moskevské oblasti, kde leží sídlo Spojeného ústavu jaderných výzkumů v Dubně. Nové jméno bylo oficiálně schváleno IUPAC 30. května 2012.\n\nV roce 1999 oznámili vědci z Lawrence Berkeley National Laboratory objev prvků livermoria a oganessonu, článek byl publikován v časopise \"Physical Review Letters\". O rok později svůj objev stáhli zpět na základě faktu, že se přípravu nepovedlo provést v jiné laboratoři. V roce 2001 publikovali vědci ze Spojeného ústavu jaderných výzkumů v Dubně přípravu Lv ostřelováním atomů Cm atomy Ca, pozdější analýzou byl výsledný izotop změněn na Lv (namísto 4 neutronů byly v reakci emitovány pouze 3):\n\nJeho poločas rozpadu je 18 milisekund a rozpadá se na Fl. 11. května 2001 institut oznámil přípravu druhého atomu. Zjištěné vlastnosti potvrdily oblast zvýšené stability (tzv. \"ostrov stability\").\n\nDosud (2018) jsou známy následující izotopy livermoria:\n\n"}
{"id": "90825", "url": "https://cs.wikipedia.org/wiki?curid=90825", "title": "Hloubnice", "text": "Hloubnice\n\nHloubnice neboli izobata je čára, která na mapě či v terénu spojuje body se stejnou, předem určenou hloubkou od vodní hladiny. Hloubnice také může označovat údolnici pod vodní hladinou.\n\n\n"}
{"id": "90826", "url": "https://cs.wikipedia.org/wiki?curid=90826", "title": "Horní Čermná", "text": "Horní Čermná\n\nHorní Čermná (německy \"Ober Böhmisch Rothwasser\") je obec ležící ve východní části okresu Ústí nad Orlicí v Pardubickém kraji nedaleko hranice s okresem Šumperk v Olomouckém kraji. Obec má  obyvatel a rozlohu 1767 ha. Táhne se podél silnic druhé třídy. Leží asi 8 km od obce s rozšířenou působností – města Lanškrouna a 19 km od okresního města Ústí nad Orlicí.\n\nPrvní zmínka o obci je z roku 1304 (za vlády předposledního Přemyslovce na českém trůně – krále Václava II.). V minulosti byla Horní Čermná částí již zaniklého městyse Čermná u Kyšperka.\n\nV době pobělohorské obyvatelé Čermné (Horní i Dolní) stáli před volbou buď konvertovat ke katolické víře, nebo ze země odejít. V roce 1737 odešla první skupina Českých bratří (asi 350 lidí) do Českého Rixdorfu v Německu. O pět let později se situace zhoršila, ale obyvatelé Čermné už na výběr neměli. Jezuitské metody rekatolizace (v oblasti působil i Antonín Koniáš) zahrnovaly povinnou docházku na katolické bohoslužby, odpírání souhlasu vrchnosti k uzavírání sňatků, zákazy pohřbů nekatolíků, tresty aj. Proto během slezských válek utekly celé rodiny, a to pod ochranou vojska pruského krále Fridricha II. Velikého. Hromadnou emigraci nekatolíků organizoval Jan Liberda a zprostředkoval ji generál Christoph Wilhelm von Kalckstein. V dubnu 1742 odešly z Čermné do Münsterbergu např. tyto rodiny (abecedně): Jan Appl (*20.10.1686) - převod jeho statku v Čermné na bratra Pavla byl draze vykoupen, Jan Bárta (*9.9.1709), Martin Bednář (*1701), Coufal Jan (1680), Dušek Martin (*1699), Dušek Matěj (*1714), Jandera Pavel (9.3.1702) měl osm dětí, emigrovali ve skupině čítající 100 osob... atd. Někteří z těchto exulatů spoluzakládali nové české osady v Pruském Slezsku, např. Velký Tábor, Friedrichův Tábor, Husinec, byli i Zelově, ale většinou šli do Rixdorfu či do Berlína za svými krajany. Kazatelem sboru v Husinci a Čermné v Pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského.\n\nPotomci exulantů \"z Čermné, panství lanškrounské\" žijí v Německu, Polsku, USA, Kanadě, Austrálii... někteří byli repatriováni v roce 1945 z Polska do Čech. Rodokmeny exulantů spravuje pro Exulant (spolek) Petr Hlaváček. Touto historií se zabývají i jiní badatelé. Významným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně uvedení dalších zdrojů a údajů z matrik).\n\nK obci připadá několik okolních osad (pouze Nepomuky jsou ale evidenční částí):\n\nNachází se zde osm autobusových zastávek:\n\n\n\n"}
{"id": "90831", "url": "https://cs.wikipedia.org/wiki?curid=90831", "title": "Čermná u Kyšperka", "text": "Čermná u Kyšperka\n\nČermná je název bývalého městysu v okrese Ústí nad Orlicí. Původně se jednalo o jeden administrativní celek, který byl v roce 1935 především z náboženských důvodů rozdělen na Dolní Čermnou a Horní Čermnou.\n\nČeský název je patrně odvozen od staročeského slova \"čermnat\" (barvit do červena), což se vztahuje k místnímu potoku (taktéž Čermná), jehož voda se usazeninami barvila červenou barvou. Německé (Rotenwasser) a latinské (Ruffa aqua) označení jsou zřejmě překlady českého jména.\n\nPoprvé je obec zmíněna jako \"Rotenwasser\" v donační listině Václava II. z roku 1304, kterou byla společně s okolními obcemi darována Zbraslavskému klášteru. Od roku 1349 (v souvislosti se založením Litomyšlského biskupství) je Čermná uváděna jako farní obec. V roce 1358 byla Čermná spolu s celým Lanškrounskem směněna právě s Litomyšlským biskupstvím. Po husitských bouřích se Čermná dostala do světských rukou, kde setrvala až do konce feudalismu, sdílejíc osudy ostatních obcí Lanškrounska. \n\nPřes usilovnou rekatolizaci, jíž zahájil nový majitel lanškrounského panství Karel I. z Lichtenštejna v roce 1622, se v Čermné udržela významná nekatolická komunita, jež se soustředila především v horní části obce. V roce 1736 odešla značná část protestantů do evangelického Saska a Pruska. Lichtenštejn si stěžoval u císaře, ten se obrátil na saského krále a ve výsledku Saský kurfiřt řekl, ať si Lichtenštejn své poddané v Sasku vyhledá a odvede. Ti se nacházeli v Gerlachsheimu (včetně Jana Jílka) byli varováni, přešli do Chotěbuze, Lichtenštejn neuspěl, ale případ měl dramatickou dohru. \n\nPo vyhlášení Tolerančního patentu se většina horní části Čermné i přilehlé vísky Nepomuk přihlásila k evangelické víře. Dolní část obce naproti tomu zůstala katolická.\n\nV době pobělohorské obyvatelé Čermné (Horní i Dolní) stáli před volbou buď konvertovat ke katolické víře, nebo ze země odejít. V roce 1737 odešla první skupina Českých bratří (asi 350 lidí) do Českého Rixdorfu v Německu. O pět let později se situace zhoršila, ale obyvatelé Čermné už na výběr neměli. Jezuitské metody rekatolizace (v oblasti působil i Antonín Koniáš) zahrnovaly povinnou docházku na katolické bohoslužby, odpírání souhlasu vrchnosti k uzavírání sňatků, zákazy pohřbů nekatolíků, tresty aj. Proto během slezských válek utekly celé rodiny, a to pod ochranou vojska pruského krále Fridricha II. Velikého. Hromadnou emigraci nekatolíků organizoval Jan Liberda a zprostředkoval ji generál Christoph Wilhelm von Kalckstein. V dubnu 1742 odešly z Čermné do Münsterbergu např. tyto rodiny (abecedně): Jan Appl (*20.10.1686) - převod jeho statku v Čermné na bratra Pavla byl draze vykoupen, Jan Bárta (*9.9.1709), Martin Bednář (*1701), Coufal Jan (1680), Dušek Martin (*1699), Dušek Matěj (*1714), Jandera Pavel (9.3.1702) měl osm dětí, emigrovali ve skupině čítající 100 osob... atd. Někteří z těchto exulatů spoluzakládali nové české osady v Pruském Slezsku, např. Velký Tábor, Friedrichův Tábor, Husinec, byli i v Zelově, ale většinou šli do Rixdorfu či do Berlína za svými krajany. Kazatelem sboru v Husinci a Čermné v Pruském Slezsku byl od roku 1755 až do své smrti Samuel Figulus (2.4.1724–1771), pravnuk Jana Amose Komenského.\n\nPotomci exulantů \"z Čermné, panství lanškrounské\" žijí v Německu, Polsku, USA, Kanadě, Austrálii... někteří byli repatriováni v roce 1945 z Polska do Čech. Rodokmeny exulantů spravuje pro Exulant (spolek) Petr Hlaváček. Touto historií se zabývají i jiní badatelé. Významným zdrojem informací jsou biografie exulantů uložené v archivu Jednoty bratrské v Herrnhutu (Ochranov), Německo. Nejdostupnější informace jsou v knihách Edity Štěříkové (včetně uvedení dalších zdrojů a údajů z matrik).\n\nV roce 1873 byla Čermná povýšena na městys. Měla přes tři tisíce obyvatel a zažívala prudký rozvoj. Od roku 1860 se mohla pyšnit vlastní poštou a od roku 1893 vlastní záložnou. Obecná škola byla roku 1877 přestěhována do zděné budovy a v roce 1907 vyrostla na náměstí secesní budova školy měšťanské. V roce 1898 v obci fungoval vodovod a o pět let později i elektrické osvětlení. Telefon do Čermné dorazil roku 1923 a biograf byl zřízen v roce 1928.\n\nDo roku 1922 nesl městys jméno Čermná v Čechách. V letech 1926–1935 pak Čermná u Kyšperka. V roce 1935 byla jenom administrativně potvrzena náboženská diferenciace Čermné, když vznikly dvě nové obce - katolická Dolní Čermná a evangelická Horní Čermná.\n\n"}
{"id": "90837", "url": "https://cs.wikipedia.org/wiki?curid=90837", "title": "Tennessin", "text": "Tennessin\n\nTennessin (tento název však zatím nevychází z kodifikovaného českého odborného názvosloví, ale ze zprávy ČTK, a nelze ho zatím brát jako konečný), chemická značka Ts, (angl. \"tennessine\") je transuran s protonovým číslem 117.\n\nPrvek byl připraven v laboratořích v ruském městě Dubna sloučením atomových jader izotopů vápníku Ca a berkelia Bk: \n\nPředpokládané rozpadové řady jader tennessinu končí izotopy lawrencia a vypadají následovně:\n\nV prosinci 2015 Mezinárodní unie pro čistou a užitou chemii potvrdila splnění kritérií pro prokázání objevu nového prvku, Uus uznala za objevené spolupracujícími týmy vědců ze Spojeného ústavu jaderných výzkumů v Dubně (Rusko), Lawrence Livermore National Laboratory (Kalifornie, USA) a Národní laboratoře Oak Ridge (Tennessee, USA) a vyzvala objevitele k navržení konečného názvu a značky. Konečným návrhem objevitelů byl název tennessine a značka Ts. Prvek je takto pojmenován na počest Tennessee a připomíná přínos tohoto státu USA, ve kterém mimo jiné sídlí Národní laboratoře Oak Ridge, Vanderbilt University a University of Tennessee, k výzkumu supertěžkých prvků. Tento anglický název je v souladu s názvoslovným doporučením IUPAC a ctí tradiční příponu halogenů. Tento návrh konečného pojmenování předložila IUPAC v červnu 2016 k veřejné diskusi a 28. listopadu 2016 schválila jako konečné pojmenování a značku.\n\nV r. 2012 objevitelé považují za průkaznou syntézu 2 izotopů: Ts a Ts. U Ts bylo registrováno 10 rozpadů alfa, u Ts pak 3 rozpady alfa, které jsou hlavním rozpadovým kanálem (podíl ~ 100%).\n\nNa http://www.nndc.bnl.gov/chart/ jsou uvedeny další dva izotopy; Ts a Ts.\n\nVlastnosti shrnuje tabulka:\n\n"}
{"id": "90844", "url": "https://cs.wikipedia.org/wiki?curid=90844", "title": "Rachef", "text": "Rachef\n\nRachef (dříve též Chefren nebo Chafre) byl egyptský pátý faraon 4.dynastie. Vládl přibližně v letech 2472–2448 pr.Kr.\nRachef byl synem Chufua, stavitele Velké pyramidy a Velké sfingy v Gíze, a královny Henutsen.Měl několik bratrů, nejznámějším z nich byl Radžedef. Rachef měl několik manželek, k nejznámějším patří Chamerenebti I., která byla jeho poloviční sestrou a se kterou měl syna Menkaure a dceru Chamerenebti II.. Další jeho manželkou byla Meresanch III.dcerou Kawaba a Hetepheres II. S tou měl čtyři syny Nebemakhet, Niuserre, Khenterka a Duaenre a dceru Shepsestkau. Jeho nejznámějším potomkem je Menkaure, který se později stal faraonem a nechal si postavit nejmenší pyramidu v Gíze. Ta však nebyla zcela dokončena ve fázi uložení žulového obložení. Nicméně vysoká kvalita a bohatství Rachefovy hrobky, vybudované v průběhu jeho vlády, naznačuje, že Egypt byl za jeho vlády prosperující říší.\nO Rachefově vládě toho není příliš mnoho známo. Na trůn nastoupil po svém bratrovi Radžedefovi, historikové Manehto a Herodotos jej však považovali za nástupce svého otce Chufua (Cheopse). S největší pravděpodobností vládl podobným způsobem jako jeho otec, tedy jako nikým a ničím neomezený despota s pevnou vládnoucí strukturou. I přesto, že vládl asi 24 let let, dokázal postavit několik výjimečných staveb, druhou největší pyramidu, dokončit otcem Cheopsem rozestavěnou Velkou sfingu. Jeho sídelním městem byla Memfis.\n\nRachef se do historie zapsal hlavně díky své hrobce, jeho pyramida je druhou největší, která kdy byla v Egyptě postavena. Její vrcholek má dodnes zachovalý vápencové obložením. Nachází se na pohřebišti v Gíze společně s Chufuovou a Mykerinovou. Její rozměry jsou úctyhodné, základna měří 215,3 × 215,3 m a dosahuje výšky 143,7 m. Nedaleko pyramidy ve směru k Nilu byl vybudován údolní chrám z červeného granitu, který se ve značném rozsahu zachoval. V blízkosti tlap sfingy je částečně zachovaný \"chrám sfingy\". Mezi tlapami je stéla, kterou zde mnohem později nechal vložit Thutmose IV., když byla opět odkryta od navátého písku (asi 1400 let př.Kr.).\n"}
{"id": "90852", "url": "https://cs.wikipedia.org/wiki?curid=90852", "title": "Oganesson", "text": "Oganesson\n\nOganesson (chemická značka Og) je transuran s protonovým číslem 118 (18. skupina, 7.(Q) perioda).\n\nOčekává se, že jeho vlastnosti budou podobné jako vlastnosti lehčích vzácných plynů a pravděpodobně to bude druhý radioaktivní plyn.\n\nV roce 1999 oznámili vědci z Lawrence Berkeley National Laboratory objev prvků ununhexia (dnes livermorium) a ununoctia (článek o objevu byl publikován v časopise \"Physical Review Letters\"). Oganesson byl vytvořen v reakci\na livermorium jeho rozpadem. O rok později vědci svůj objev na základě faktu, že se přípravu nepovedlo potvrdit v jiné laboratoři, stáhli zpět. V červnu 2002 oznámil vedoucí laboratoře, že originální práce o objevu těchto dvou prvků byla založena na výzkumu Victora Ninova.\n\nV roce 2006 oznámili spolupracující týmy vědců ze Spojeného ústavu jaderných výzkumů v Dubně (Rusko) a Lawrence Livermore National Laboratory (Kalifornie, USA) objev 3 (možná 4) jader oganessonu v reakci\nOganesson byl potvrzen detekcí rozpadu alfa jeho jader na Lv.\n\nV prosinci 2015 Mezinárodní unie pro čistou a užitou chemii potvrdila splnění kritérií pro prokázání objevu nového prvku, Uuo uznala za objevené vědci ve spolupráci Dubna-Livermore a vyzvala objevitele k navržení konečného názvu a značky. Konečným návrhem objevitelů byl název oganesson a značka Og. Prvek je takto pojmenován na počest ruského jaderného vědce Jurije Colakoviče Oganesjana. Název je v souladu s názvoslovným doporučením IUPAC a ctí tradiční příponu vzácných plynů. Tento návrh konečného pojmenování předložila IUPAC v červnu 2016 k veřejné diskusi a 28. listopadu 2016 schválila jako konečné pojmenování a značku.\n\nProtože byly současně uznány objevy prvků nihonium, moscovium a tennessin, jsou již prokazatelně objeveny všechny prvky 7. periody periodické tabulky.\n\nBez ohledu na nestabilitu způsobenou radioaktivitou očekávají vědci následující vlastnosti:\n\n\n"}
{"id": "90853", "url": "https://cs.wikipedia.org/wiki?curid=90853", "title": "Petrovice (Miličín)", "text": "Petrovice (Miličín)\n\nPetrovice jsou místní částí Miličína v okrese Benešov ve Středočeském kraji. Osada se nachází mezi Miličínem a Mladou Vožicí a spadá pod obec s rozšířenou působností Votice. Probíhá zde hranice mezi Středočeským krajem (okres Benešov) a Jihočeským krajem (okres Tábor). V katastrálním území \"Petrovice u Miličína\" leží i místní část Kahlovice.\n\nPrvní písemná zmínka o vesnici pochází z roku 1318. Petrovice bývaly samostatným panstvím obklopeným mladovožickým khuenburským panstvím zahrnujícím prostor včetně Miličína až do Mladé Vožice a dále na východ. Určitou dobu (od konce 16. století do roku 1718) byly Petrovice součástí panství Nemyšl. Předposledními majiteli Petrovic (od roku 1829 do roku 1911) byl rod Pechů z Prahy, z nich Josef Karel Peche byl vrchním ředitelem České spořitelny.\n\nSamostatnou obcí byly Petrovice od roku 1848 do 1. ledna 1980, kdy byly sloučeny s obcí Miličín. Osadami obce Petrovice v roce 1930 byly Nové Dvory a Petrovice, v roce 1965 Kahlovice, Nasavrky, Nové Dvory a Petrovice. Samoty: Váchův mlýn (majitelé Krajícovi), Žbánkova vila (majitelé Brožkovi).\n\nNa státním seznamu nemovitých kulturních památek je zapsán areál zámku s parkem a hospodářskými budovami. Původně byla v Petrovicích nevýznamná tvrz. Na jejím místě vznikl barokní zámek vybudovaný krátce po roce 1725 Františkem Leopoldem Voračickým z Paběnic (ten zde roku 1737 zemřel). Zámek je dvoukřídlou budovou s mansardovou střechou a s věží, ve které je umístěna kaple. Hlavní vchod do zámku je v křídle obráceném do dvora. Součástmi dvora byly kravín, ovčín, konírna, dvě stodoly, pivovar se sladovnou, lihovar, pila, součástí statku byl i dvůr Slapsko s cihelnou a dvůr v Nových dvorech. V důsledku trvale zanedbávané údržby po roce 1948 se budova zámku, nyní ve vlastnictví obce, dostala do vážného havarijního stavu a tento stav se i počátkem 21. století stále zhoršuje. Částečné provizorní havarijní zajištění budovy zámku provedla v roce 2005 firma Jiří Bílek s.r.o. Brandýs nad Labem, nejedná se však o zajištění dostatečné (předběžný celkový odhad nákladů na uvedení stavby do pořádku činí 25 mil. Kč).\n\nV roce 1911 se majitelem statku stal Dr. Ing. Karel Bachrach, předseda Družstva hospodářských lihovarů v Praze. Statek měl po pozemkové reformě 177 ha rolí, 17 ha zahrad, 4 ha pastvin, 100 ha lesů, 3 ha rybníků. Ve vile v zámeckém parku byla škola a byt učitele. Karel Bachrach zemřel roku 1939 ve vězení gestapa v Táboře, jeho syn Viktor byl umučen v koncentračním táboře Mauthausen. Současným majitelem hospodářského dvora, polností a poloviny lesů při bývalém statku Petrovice je v Austrálii žijící MUDr. Václav Váhala (vnuk bývalého majitele statku Karla Bachracha), správou majetku je pověřen jeho bratranec, Ing. Antonín Váhala. Druhá polovina lesů patří vnučce bývalého majitele Janě Traplové, rozené Bachrachové. V roce 2005 bylo dokončeno rozsáhlé odbahnění větší části petrovického rybničního systému, který byl již téměř před zánikem.\n\nVsí protéká Novoveský potok, který se vlévá v Mladé Vožici do řeky Blanice. Jsou zde čtyři větší rybníky a několik menších nádrží. V okolí jsou větší lesní komplexy.\n\nPočet obyvatel Petrovic v posledních letech stagnuje. V roce 1991 a 2001 zde žilo 102 osob. Nejvíce obyvatel zde bylo zjištěno při sčítání v roce 1880 – 283 osob, počet z roku 2001 je historicky nejnižší. Celkem je zde 30 trvale obydlených domů, z toho je jeden bytový dům. Domů užívaných pouze k rekreaci je dvanáct. Oproti roku 1991 počet trvale obydlených domů vzrostl o dva.\n\nPoštu, základní školu a lékaře mají Petrovice v Miličíně. Farností spadají do Nové Vsi, okres Tábor (dříve zde bývala i škola, pošta a obchod smíšeným zbožím užívané Petrovicemi). Ve vsi je společenský dům se sálem propojený s hostincem. Ves je napojena na obecní vodovod a na obecní svoz komunálního odpadu. V místě je veřejná telefonní budka, dvě hasičské zbrojnice, místní lidová knihovna a bod sběru separovaného odpadu.\n\nNadmořská výška středu intravilánu vsi činí 505 m. Relief mírně svažitý. Katastrální území Petrovice u Miličína spadá do dotované méně příznivé zemědělské oblasti. Výměry k.ú. v ha: orná půda 390, zahrady 7, trav. porosty 43, lesní půda 85, vodní plochy 5, zastav. plochy 7, celkem 561. Úřední cena 1 m² zemědělské půdy odrážející její přirozenou úrodnost je 3,76 Kč (tyto ceny v ČR se pohybují v rozmezí od méně než 1 Kč až k 15 Kč). Ve vsi sídlí Klas a. s. (bývalé ZD Petrovice) založená roce 1994. Dále se zde nachází výroba postelí. Své činnosti zde provozují hasiči, myslivci a rybáři.\n\n"}
{"id": "90860", "url": "https://cs.wikipedia.org/wiki?curid=90860", "title": "Tampere United", "text": "Tampere United\n\nTampere United je finský fotbalový klub sídlící v Tampere.\n\nKlub vznikl v červenci 1998 po sloučení dvou místních fotbalových klubů FC Ilves a Tampereen Pallo-Veikot (TPV), ale TPV z klubu po roce zase vystoupil a FC Ilves začal hrát v nižších soutěžích a jeho místo v první divizi (Ykkönen), druhé nejvyšší finské soutěži, zbylo pro Tampere United. V první sezóně v roce 1999 Tampere United postoupil do finské nejvyšší ligy Veikkausliiga. V sezóně 2000 skončil na šestém místě, v roce 2001 se pak stal mistrem Finska.\n\nTrenérem klubu byl v letech 2001 až 2010 Ari Hjelm. Po tomto roce ho nahradil bývalý hráč Tampere United Jarkko Wiss.\n\nNa jaře roku 2011 se zjistilo, že klub sloužil singapurské společnosti Exclusive Sports PTE Ltd. jako pračka špinavých peněz. Kvůli tomu byl 14. dubna klub vyřazen ze všech finských soutěží. Od té doby se žádné soutěže neúčastnil, ačkoli pro rok 2012 žádal o licenci pro nejvyšší a posléze drouhou nejvyšší finskou ligovou soutěž.\n\nFanoušci Tampere United začali hrát v roce 2012 nejnižší finskou soutěž pod jménem \"TamU-K\" ( — \"Fanoušci Tampere United\"). Hned po prvním roce postoupili o soutěž výše. V letech 2013 a 2015 opět postupovali do vyšších soutěží. V sezóně 2016 hráli ve čtvrté nejvyšší finské soutěži (Kolmonen) již opět pod názvem Tampere United.\n\n\n"}
{"id": "90866", "url": "https://cs.wikipedia.org/wiki?curid=90866", "title": "Ötzi", "text": "Ötzi\n\nÖtzi ( také zvaný ledovcový muž nebo ledový muž, či Homo tyrolensis) je přezdívka daná dobře zachovalé přírodní mumii člověka, který žil v období mezi roky 3400 až 3100 př. n. l. Mumie byla nalezena v září 1991 v Ötztalských Alpách, odtud přezdívka „Ötzi“, v blízkosti hor Similaun a Hauslabjoch na hranici mezi Rakouskem a Itálií. Je nejstarší známou evropskou přirozenou lidskou mumií a nabízí nebývalý pohled na Evropany doby měděné. Jeho tělo a předměty jsou vystaveny v Jihotyrolském archeologickém muzeu v Bolzanu (Jižní Tyrolsko, Itálie).\n\nÖtzi byl okolo 160 cm vysoký, vážil asi 50 kg a jeho věk v době smrti se odhaduje na 45 let. Spolu s mumií byly nalezeny i zbytky jeho oděvu, bot a výbavy. Tu tvoří měděná sekera s tisovým topůrkem, pazourkový nůž s jasanovou rukojetí, toulce se šípy s pazourkovými hroty a nedodělaný luk. Zajímavý byl také nález kousku pyritu a zápalné hubky v jeho opasku. Ötziho oblečení bylo důmyslně zpracované. Měl na sobě plášť vyrobený z tkané trávy a kabát, opasek, pár přiléhavých kalhot („indiánského“ legínového typu, tedy v podobě dvou oddělených nohavic), bederní roušku a boty, to vše z usní z různých kůží a kožešin. Také nosil čepici z medvědí kožešiny s koženým řemínkem. Boty byly vodotěsné a široké, podle všeho určené pro chůzi přes sníh.\n\nV době nálezu vážila Ötziho mumie 13,75 kg. Jeho tělo, oblečení a nalezená výbava byly intenzivně zkoumány hned po objevu na Univerzitě v rakouském Innsbrucku, ačkoliv vše bylo nalezeno na italském území. V roce 2012 byla vydána zpráva, že celý jeho genom byl sekvencován. Výzkum probíhá až do současnosti. Před smrtí jedl maso z kozorožce a z jelena a bylinkový chleba. Obě masa jedl s obilím, s kořínky a s ovocem.\n\nZpočátku se věřilo, že Ötzi zemřel na podchlazení během zimní bouře. Následné výzkumy ukázaly, že měl v době úmrtí v levém rameni uvízlý hrot šípu. Detailní prohlídka těla našla podlitiny a řezy na rukou, zápěstí a hrudníku a mozkové poranění svědčící o úderu do hlavy. Předpokládá se, že Ötzi vykrvácel poté, co šíp rozbil lopatku a poškodil velké cévy.\n\nJiž v roce 1992 vyšel o Ötzim dobrodružný román \"Muž z ledovce\", bylo o něm natočeno několik filmů, poslední v roce 2017.\n\nÖtzi byl nalezen dne 19. září 1991 dvěma německými turisty v nadmořské výšce 3210 metrů na východním hřebeni hory Fineilspitze v Ötztalských Alpách na rakousko-italské hranici. Dva turisté, Helmut a Erika Simonovi, sešli z cesty mezi horskými sedly Hauslabjoch a Tisenjoch. Mysleli si, že tělo patří nedávno zesnulému horolezci. Druhý den se horský četník a správce nedaleké chaty Similaunhütte nejprve pokoušeli vytáhnout tělo, které bylo přimrzlé pod trupem v ledu, za použití sbíječky a cepínů, ale práce museli vzdát kvůli špatnému počasí. Další den místo navštívilo osm skupin, mezi nimiž byli shodou okolností i slavní horolezci Hans Kammerlander a Reinhold Messner. Tělo bylo polooficiálně vytaženo dne 22. září a oficiálně zachráněno následující den. Spolu s dalšími nalezenými předměty bylo převezeno do kanceláře soudního lékaře v Innsbrucku. Dne 24. září byl nález zkoumán archeologem Konradem Spindlerem z Univerzity Innsbruck. Archeolog datoval nález jako „asi 4000 roků starý“, když vycházel z typologie sekery, která byla mezi zachráněnými předměty.\n\nVe smlouvě Saint-Germain-en-Laye z roku 1919 byla hranice mezi Severním a Jižním Tyrolskem definována jako rozvodí řek Inn a Etsch. Nicméně v blízkosti sedla Tisenjoch (nyní již odtátý) ledovec v té době komplikoval určení rozvodí a hranice nebyla stanovena přesně. Průzkum z října 1991 ukázal, že se tělo nacházelo 92,56 metrů uvnitř italského území podle vymezení z roku 1919, a to přesto, že voda z onoho místa odtéká na rakouskou stranu. Provincie Jižní Tyrolsko se proto domáhala vlastnických práv, ale souhlasila, že nechá Univerzitu Innsbruck dokončit vědecká vyšetření. Od roku 1998 je Ötzi vystaven v Jihotyrolském archeologickém muzeum v Bolzanu, hlavním městě Jižního Tyrolska.\n\nTělo bylo intenzivně zkoumáno, měřeno, ozařováno rentgenem a datováno. Do nejmenšího detailu se zkoumaly jeho tkáně a obsah střev, stejně jako předměty nalezené spolu s tělem. V srpnu 2004 byla na hoře Punta San Matteo v Trentinu nalezena zmrzlá těla tří rakousko-uherských vojáků zabitých během bitvy o San Matteo (1918). Jedno tělo bylo odesláno do muzea v naději, že výzkum o tom, jaký vliv má prostředí na jeho zachování, by pomohl rozluštit Ötziho minulost.\n\nÖtzi žil v době mezi roky 3400 až 3100 př. n. l., přesněji mezi lety 3359 a 3105 př. n. l., s 66% pravděpodobností zemřel mezi lety 3239 a 3105 př. n. l. Podle současných odhadů byl Ötzi v době své smrti 159 až 165 cm vysoký (přesnou výšku nelze určit), vážil kolem 50 kg a bylo mu asi 45 let. V době nálezu vážilo tělo 13,75 kg. Vzhledem k tomu, že jeho tělo bylo krátce po smrti zakryto ledem, bylo jen částečně rozloženo. Analýza pylu, prachových zrn a izotopového složení jeho zubní skloviny naznačuje, že své dětství strávil poblíž dnešní obce Feldthurns, severně od Bolzana, ale později se přestěhoval do údolí asi 50 kilometrů dál na sever.\nAnalýza Ötziho střevního obsahu ukázala dvě jídla, jedno z masa kozorožce a druhé z jelena a bylinkového chleba. Obě jedl s obilím, jakož i s kořínky a s ovocem. Zrno z obou jídel bylo z důkladně zpracovaných otrub z pšenice jednozrnky, dost možná konzumovaných ve formě chleba. V blízkosti těla, a tak možná pocházejíc z Ötziho vybavení, byly nalezeny plevy a zrna pšenice jednozrnky a ječmene a dále semena lnu a máku, stejně jako jádra trnek a různá semena plodů rostoucích ve volné přírodě. K prověření jídelníčku několika měsíců před smrtí byla provedena analýza jeho vlasů.\n\nPyl z prvního jídla ukázal, že ho Ǒtzi snědl v středohorském jehličnatém lese, další pyly indikují přítomnost pšenice a luštěnin, které mohly být domestikované druhy. Byla také objevena pylová zrna habrovce. Pyl se velmi dobře zachoval, buňky uvnitř zůstaly beze změny, což znamená, že v době Ötziho smrti byla čerstvá (několik hodin stará), což určuje dobu úmrtí na jaro. Pšenice jednozrnka se sklízí v pozdním létě a trnky na podzim; musely být uskladněny z předchozího roku.\n\nVýpočetní tomografie v roce 2009 ukázala, že se žaludek posunul vzhůru k místu, kde by za normálních okolností byla dolní oblast plic. Analýza obsahu žaludku odhalila částečně strávené zbytky masa z kozorožce, které bylo potvrzeno analýzou DNA, což naznačuje, že měl jídlo méně než dvě hodiny před svou smrtí. Byla také nalezena pšeničná zrna. Výzkum z roku 2018 odhalil, že konzumované jídlo zřejmě nebylo čerstvé, nýbrž připravené dlouho před smrtí a vzaté s sebou jako zásoba na cestu.\n\nV Ötziho vlasech byly nalezeny vysoké hodnoty mědi a arzénu. To, spolu s Ötziho měděnou čepelí sekery, která je z 99,7 % tvořena čistou mědí, vedlo vědce ke spekulacím, že Ötzi mohl být zapojený do procesu tavení mědi.\n\nZkoumáním proporce Ötziho holenní kosti, stehenní kosti a pánve americký profesor funkční anatomie z Univerzity Johnse Hopkinse Christopher Ruff určil, že Ötziho životní styl zahrnoval dlouhé pochůzky po kopcovitém terénu. Tento stupeň mobility není charakteristický pro jiné Evropany doby měděné. Ruff navrhl, že to může znamenat, že Ötzi byl horský pastevec.\n\nZa použití moderní třírozměrné technologie byla pro Jihotyrolské archeologické muzeum v italském Bolzanu vytvořena rekonstrukce obličeje. Ukazuje Ötziho, který vypadá v 45 letech jako stařec, s hlubokýma hnědýma očima, vousy, svraštělým obličejem a propadlými tvářemi. Je vyobrazen tak, že vypadá unaveně a neupraveně.\n\nÖtzi měl ve střevech parazitickou hlístici druhu tenkohlavec lidský (\"Trichuris trichiura\"). Během vyšetření výpočetní tomografií bylo zjištěno, že tři nebo čtyři z jeho pravých žeber byla popraskaná tím, jak ležel po smrti tváří dolů nebo když led rozdrtil jeho tělo. Jeden z jeho nehtů (ze dvou nalezených) má tři beauovy linie ukazující, že byl v posledních šesti měsících před svou smrtí třikrát nemocný. Poslední choroba, asi dva měsíce předtím než zemřel, trvala přibližně dva týdny. Bylo také zjištěno, že mu v důsledku přirozeného procesu mumifikace v ledu chybí pokožka, nejsvrchnější vrstva kůže. Ötziho zuby vykazují značné vnitřní poškození způsobené kazy. Tyto orálně patologické stavy mohou být vyvolané vysokým obsahem sacharidů v jeho stravě. Analýza DNA v únoru 2012 ukázala, že Ötzi měl intoleranci na laktózu, což podporuje teorii, že nesnášenlivost laktózy byla v té době ještě obvyklá, a to navzdory rostoucímu šíření zemědělství a mlékárenství. Vědci z Centra pro evoluční medicínu z Curyšské univerzity prozkoumali v roce 2013 znovu jeho zuby a zjistili jejich celkové výrazné opotřebení a zároveň onemocnění paradontózou v pokročilém stádiu - některé zuby byly obnažené až téměř ke kořenům. Ötzi si zuby pravděpodobně nečistil, nicméně jeho abrazivní strava (tvrdé minerály v mletých zrnech) významně pomohla k samočištění zubů.\n\nÖtzi měl celkem 61 tetování (nebo tetování sazemi) skládající se z 19 skupin černých čar tlustých od 1 do 3 mm a dlouhých 7 až 40 mm. Patří mezi ně skupiny paralelních čar vedoucí podél podélné osy těla a na obou stranách bederní páteře, jakož i značka ve tvaru kříže za pravým kolenem a na pravém kotníku, a paralelní čáry kolem levého zápěstí. Největší koncentrace značek se nachází na nohách, kde je dohromady 12 skupin čar. Mikroskopickým vyšetřením vzorků odebraných z tohoto tetování bylo zjištěno, že bylo vytvořeno z pigmentu vyrobeného z popelu z ohniště nebo ze sazí.\n\nRadiologické vyšetření Ötziho kostí ukázalo „věkem nebo zátěží podmíněné degenerace“, které odpovídají tetovaným oblastem, včetně osteochondrózy (odumírání kostní tkáně v důsledku přerušení kostní výživy) a mírné spondylózy v oblasti bederní páteře (poškození ploténky a následný tlak na nervy a míchu) a opotřebení a odtrhávací degenerace v koleně a především v kotníkových kloubech. Spekulovalo se, že toto tetování může být spojené s léčbou úlevy od bolesti podobné akupresuře nebo akupunktuře. Pokud ano, je to nejméně 2000 let před dříve známým nejranějším použitím v Číně (asi 1000 let př. n. l.). Nedávný výzkum archeologických nálezů starověkého tetování potvrzuje, že Ötzi je nejstarší doposud objevená tetovaná lidská mumie.\n\nÖtziho oblečení bylo důmyslně zpracované. Měl na sobě plášť vyrobený z tkané trávy a kabát, opasek, pár přiléhavých kalhot („indiánského“ legínového typu, tedy v podobě dvou oddělených nohavic), bederní roušku a boty, to vše z usní z různých kůží a kožešin. Také nosil čepici z medvědí kožešiny s koženým řemínkem. Boty byly vodotěsné a široké, podle všeho určené pro chůzi přes sníh; byly zkonstruovány za použití medvědí kůže na podrážky, jelení kůže na horní části a síťoviny vyrobené z kůry stromu. Měkká tráva obtočila nohu v botě a fungovala jako moderní ponožka. Kabát, opasek, přiléhavé kalhoty a bederní rouška byly vytvořeny ze svislých pruhů kůže a sešity šlachami. Jeho opasek měl pouzdro šité tak, že obsahovalo skrýš s užitečnými věcmi: škrabadlem, vrtákem, vločkou z pazourku, kostním šídlem a sušenými houbami.\n\nČeský vědec Petr Hlaváček, který vytvořil moderní podobu Ǒtziho bot, prohlásil: „Protože boty jsou vlastně docela složité, jsem přesvědčen o tom, že již před 5300 roky lidé měli ekvivalent ševce, který šil boty pro další lidi.“ Bylo zjištěno, že moderní replika představovala tak vynikající obuv, že jedna česká firma nabídla odkoupení práv k jejich prodeji. Novější hypotéza britské archeoložky Jacqui Woodové však tvrdí, že Ötziho „boty“ byly ve skutečnosti horní částí sněžnic. Podle této teorie je předmět, který je v současné době interpretována jako součást „batohu“, ve skutečnosti dřevěný rám a síťovina jedné ze sněžnic a zvířecí kůže na pokrytí plochy.\n\nKožená bederní rouška a skrytá část pláště byly vyrobeny z ovčí kůže. Genetická analýza ukázala, že ovce byla blíže k moderní domácí evropské ovci než k divokým ovcím; předměty byly vyrobeny z kůží nejméně čtyř zvířat. Část pláště byla vyrobena z domestikované kozy patřící do mitochondriální haploskupiny (společný předchůdce v samičí linii), která dnes obývá střední Evropu.\n\nPlášť byl vyroben z několika zvířat dvou různých druhů a byl sešit dohromady za pomoci kůže, která byla v té době k dispozici.\n\nÚzké kalhoty byly vyrobeny z kůže domestikované kozy. Podobný pár 6500 let starých kalhot objevených ve Švýcarsku byl také vyroben z kozí kůže, což naznačuje, že to mohl být materiál, který byl záměrně vybrán pro své specifické kvality (a ne třeba z kůže vlka, lišky nebo psa).\n\nTkaničky byly vyrobeny z geneticky evropské populace hovězího skotu. Toulec byl vytvořen z kůže divokého srnce, lem klobouku byl vyroben z genetické linie medvěda hnědého, který žije v tomto regionu i v současnosti. Práce výzkumníků z Irska a Itálie v časopise \"Scientific Reports\" ukazuje analýzu mitochondriální DNA, kterou získali z devíti fragmentů ze šesti částí jeho oděvů, včetně jeho bederního pásu a kožešinové čepice.\n\nDalší předměty nalezené u Ötziho byly měděná sekera s rukojetí z tisu, nůž (přesněji dýka) s čepelí z pazourku a rukojetí z jasanu a toulec se 14 šípy s dříky z kaliny tušalaj a dřínu. Dva z šípů, které byly zlomeny, byly zakončeny pazourkem a měly po třech stabilizačních křidélkách (zhotovených z dosud přesně neurčených letek většího ptáka), zatímco zbylých 12 zůstalo nedokončených a bez špičky. Jeden šíp z těch dvou hotových a zlomených byl tzv. kompozitní, neboli byl složen ze dvou částí. Konrad Spindler k tomu uvádí: „… Jeho dřevěné střeliště bylo sestaveno ze dvou částí – krátké přední (10,5 cm) a delší zadní (72,2 cm). Poněkud zašpičatělý předek byl přitom zaklesnut do předního konce zadní části střeliště. Místo, na němž byly obě části do sebe zasunuty, je v délce minimálně 4 centimetrů přetřeno březovým tmelem a omotáno stejným kopřivovým vláknem jako křidélka.“\n\nŠípy byly nalezeny v toulci spolu s provázkem z lýka, o němž se předpokládá, že to byl základ na tětivu. Nacházely se zde i dvě šlachy. Dále zde byl svazek 4 zkrácených parohů. Ty mohly sloužit zřejmě jako náhradní materiál pro různé nástroje. Jeden z velmi zvláštních nástrojů, který ležel pod mumií, byl tzv. retušér, který připomínal špačka tužky, a používal se k ostření pazourkových hrotů a čepelí. Ötzi měl také nedokončený tisový luk (chyběly například zářezy na tětivu), který byl 182 centimetrů dlouhý. Ještě dlouho po vyproštění zapáchal jako kravský hnůj. Příčinu zápachu se nepodařilo odhalit, možná byl napuštěn nějakým impregnačním prostředkem.\n\nÖtziho měděná sekera je předmětem mimořádného zájmu. Rukojeť sekery je 60,8 cm dlouhá a je vyrobena z pečlivě vybraného tisu s pravoúhlým ohybem v rameni, který vede k čepeli. Pevnost v ohybu je značná, neboť jde vlastně o pahýl větve, která vyrůstala z kmene. Celkem 9,5 (Spindler uvádí 9,3) cm dlouhá hlava sekery je z téměř čisté mědi (99,7 %; zbytek tvoří arsen a stříbro), vyrobené kombinací odlévání, kování za studena, leštění a broušení. Hlava byla vložena do vidlicovitého konce ohbí a tam pevně pomocí březového dehtu a těsného koženého opletu upevněna. Čepelová část hlavy se rozšiřuje z opletu a vykazuje jasné známky toho, že byla použita pro sekání a řezání. V té době byla taková sekera cenným majetkem, důležitá jako nástroj i jako symbol společenského postavení pro nositele.\n\nDýka měří i s rukojetí 12,8 cm. Čepel je 6,4 cm dlouhá, oboustranně ostřená a k rukojeti je připevněná provázky. Špičku má ulomenou. Na čepeli se našly stopy krve. Rukojeť byla zřejmě dlouhým provázkem spojená s opaskem, aby se minimalizovala možnost ztráty této zbraně. Pochva měří 12 cm a je zhotovená z lipového lýka. \n\nKromě toho mezi Ötziho majetkem bylo bobulovité ovoce, dva košíky z březové kůry a dva druhy chorošovitých hub s koženými provázkem přes ně. O jedné z nich, březovníku obecném, je známo, že má projímavé a anthelmintické (proti parazitickým červům) účinky a byla pravděpodobně používána pro léčebné účely. Druhý byl druh houby troudnatec kopytovitý, která je součástí toho, co se zdá být souborem výbavy pro rozdělávání ohně. Výbava představovala části více než tuctu různých rostlin, kromě křesacího kamínku a pyritu pro vytvoření jiskry.\n\nÖtziho celý genom byl sekvenován; zpráva o tom byla zveřejněna 28. února 2012. Dle chromozómu Y, děděného z otce na syna, nejmladší Y-haploskupina byla identifikována jako G2a4-L91. Tato haploskupina je velmi vzácná a v současnosti se ve významných procentech nachází jen v relativně izolované populaci na Korsice a v severní Sardinii. Na základě porovnání celého genomu se předpokládá, že výskyt této haploskupiny představující neolitickou populaci, se (až na výjimky) v původní oblasti rozšíření od doby měděné značně snížil.\n\nV rámci historicko-genetické studie o kolonizaci tyrolského alpského regionu z roku 2013 našli badatelé z Innsbrucku haploskupinu G-L91 u 19 z 3713 tyrolských mužů, kteří se zúčastnili výzkumu; stáří této haploskupiny se odhaduje na 10 000 let. Jedná se tedy o Ötziho žijící příbuzné.\n\nAnalýza jeho mitochondriální DNA prokázala, že Ötzi patří do K1 skupiny, ale nelze ho zařadit do žádné ze tří moderních odnoží této skupiny (K1a, K1b nebo K1c). Nová skupina pro Ötziho byla předběžně pojmenována \"K1ö\". Studie byla schopna potvrdit, že Ötziho mtDNA patří do dříve neznámého evropského mtDNA kladu s velmi omezeným výskytem mezi moderními datovými sadami. Autozomální DNA je Ötzi nejúžeji spojen s Jihoevropany, zejména geograficky izolovanými populacemi, jako jsou Korsičané a Sardové.\n\nPůvodní DNA analýza také ukázala, že měl vysoké riziko aterosklerózy a nesnášenlivost k laktóze a že se ve vzorcích nachází sekvence bakterie \"Borrelia burgdorferi\", čímž by šlo o nejstaršího známého člověka s lymskou boreliózou. Pozdější analýza zjistila, že sekvence patří jinému druhu bakterií rodu \"Borrelia\". Práce paleoantropologa Johna Hawkse z roku 2012 naznačuje, že Ötzi měl vyšší míru neandertálského původu než moderní Evropané. \n\nV květnu 2012 vědci oznámili objev, že Ötzi má stále zachované neporušené červené krvinky. Jedná se o nejstarší kompletní lidské krvinky, které kdy byly určeny. Ve většině těl podobného stáří se krevní buňky najdou buď svraštělé, nebo pouhé jejich zbytky, ale ty Ötziho mají stejné rozměry jako živé červené krvinky a připomínají vzorek z moderní doby.\n\nV roce 2016 vědci ohlásili studii z výtažku dvanácti vzorků z gastrointestinálního traktu Ötziho. Analyzovali původ \"Helicobacter pylori\" v jeho střevech. Bakteriální kmen \"H. pylori\" nalezený v jeho trávicím traktu byl překvapivě kmen hpAsia2, jenž se dnes vyskytuje především v jihoasijských a středoasijských populacích s extrémně vzácným výskytem v moderních evropských populacích. Kmen nalezený ve střevech Ötziho je nejvíce podobný třem současným jednotlivcům ze severní Indie; nicméně sám kmen je starší a předchází modernímu severoindickému kmeni.\n\nZpočátku se věřilo, že Ötzi zemřel na podchlazení během zimní bouře. Později se spekulovalo, že mohl být obětí rituálního obětování snad proto, že byl náčelník. Toto vysvětlení bylo inspirováno teoriemi vytvořenými na základě těl z prvního tisíciletí př. n. l. získaných z rašelinišť, jako je například Tollundský muž a Lindowský muž.\n\nRentgen a výpočetní tomografie v roce 2001 ukázaly, že Ötzi měl v době úmrtí v levém rameni uvízlý hrot šípu a odpovídající malou trhlinku na kabátu. Objev hrotu šípu byl výzvou vědcům teoretizovat, zda Ötzi zemřel na ztrátu krve z rány, což by bylo pravděpodobně smrtelné, i kdyby byly k dispozici moderní lékařské postupy. Další výzkum zjistil, že dřík šípu byl odstraněn před smrtí a detailní prohlídka těla našla podlitiny a řezy na rukou, zápěstí a hrudníku a mozkové poranění svědčící o úderu do hlavy. Jeden z řezů byl do spodní části palce, dosáhl až na kost a neměl před smrtí čas, aby se zahojil. Předpokládá se, že Ötzi vykrvácel poté, co šíp rozbil lopatku a poškodil nervy a cévy předtím, než uvízl v blízkosti plic.\n\nNedávné analýzy DNA tvrdí, že odhalily stopy krve na jeho výbavě od dalších nejméně čtyř osob: jedna z jeho nože, dvě ze stejného hrotu šípu a čtvrtý z kabátu Interpretace těchto zjištění je, že Ötzi zabil dva lidi stejným šípem a v obou případech si šíp vzal zpět; a krev na jeho kabátě byla zřejmě od zraněného druha, kterého mohl přenášet na zádech. Ötziho držení těla při smrti (zmrzlé tělo lícem dolů, levá paže ohnutá přes hrudník) by mohlo podpořit teorii, že předtím, než došlo k úmrtí a nastala posmrtná ztuhlost, byl otočen na břicho ve snaze odstranit z něj dřík šípu.\n\nV roce 2010 byla navržena teorie, podle níž Ötzi zemřel v mnohem nižší nadmořské výšce a že byl pohřben vysoko v horách, jak předpokládal archeolog Alessandro Vanzetti a jeho kolegové z římské Univerzity La Sapienza. Podle studie předmětů nalezených poblíž Ötziho a jejich umístění je možné, že Ötzi byl položen na místo, které lze interpretovat jako kamennou mohylu, ale byl následně přesouván dolů s každým cyklem tání, které vytvořilo tekutou vodnatou směs poháněnou gravitací, předtím než znovu zmrzla. Archeobotanik Klaus Oeggl z Univerzity Innsbruck souhlasil s tím, že takto popsaný přirozený proces pravděpodobně způsobil pohyb těla z horského hřebenu. Zároveň poukázal na to, že práce neposkytla žádné přesvědčivé důkazy o tom, že rozptýlené kameny představovaly pohřební plošinu. Fyzický antropolog Albert Zink navíc tvrdí, že Ötziho kosti neukazují žádné narušení, které by vyplynulo z klouzání z kopce a že neporušené krevní sraženiny v ráně od šípu by se projevily poškozením v případě, že by jeho tělo bylo přesunuto nahoru do hor. V každém případě pohřební teorie neodporuje možnosti násilné příčiny smrti.\n\nItalské právní normy dávaly nálezcům Simonovým nárok na nálezné od jihotyrolské zemské vlády ve výši 25 % z ceny Ötziho. V roce 1994 úřady nabídly „symbolickou“ odměnu 10 milionů lir (5200 €), kterou Simonovi odmítli. V roce 2003 Simonovi podali žalobu, kterou se domáhali, aby soud v Bolzanu uznal jejich roli v Ötziho nalezení a vyhlásil je jako jeho „oficiální objevitele“. Soud rozhodl ve prospěch Simonových v listopadu 2003 a na konci prosince tohoto roku Simonovi oznámili, že požadují v přepočtu 300 000 amerických dolarů jako svoje nálezné. Provinční vláda se rozhodla odvolat.\n\nKromě toho další dva lidé přišli s tvrzením, že byli součástí stejné horolezecké skupiny, která narazila na Ötziho a poprvé objevila jeho tělo:\n\n\nV roce 2005 byly soupeřící požadavky projednávány soudem v Bolzanu. Spor nazlobil paní Simonovou, která tvrdila, že žádná jiná žena nebyla v den objevu přítomná na hoře. V roce 2005 právník paní Simonové řekl: „Paní Simonová je velmi rozrušená tím vším – tím, že se tito dva noví žadatelé rozhodli objevit až 14 let poté, co byl Ötzi nalezen.“ V roce 2008 však Jarcová uvedla pro slovinské noviny, že napsala dvakrát do Bolzana k soudu, pokud jde o její tvrzení, ale vůbec neobdržela odpověď.\n\nV roce 2004 Helmut Simon zemřel. O dva roky později v červnu 2006 odvolací soud potvrdil, že Simonovi vskutku objevili Ötziho, a proto měli nárok na nálezné. Soud rovněž rozhodl, že provinční vláda musí Simonovým zaplatit soudní náklady. Po tomto rozhodnutí Erika Simonová snížila svůj nárok na 150 000 €. Odpověď provinční vlády spočívala v tom, že při určení nálezného by měly být zohledněny výdaje, které vznikly při založení muzea, a náklady na Ötziho zachování. Vláda trvala na tom, že nebude platit více než 50 000 €. V září 2006 se úřad odvolal k nejvyššímu soudu v Itálii, ke kasačnímu soudu.\n\nDne 29. září 2008 bylo oznámeno, že provinční vláda a paní Simonová dosáhly urovnání sporu, podle něhož obdrží 150 000 € a uznání, že se svým zesnulým manželem objevili Ötziho.\n\nPod vlivem „prokletí faraonů“ a mediálních témat prokletých mumií se objevují tvrzení, že Ötzi je prokletý. Tvrzení se točí kolem smrti několika lidí spojených s objevem, získáním a následným Ötziho zkoumáním. Uvádí se, že tyto osoby zemřely za záhadných okolností. Patří k nim spoluobjevitel Helmut Simon a Konrad Spindler, který jako první v roce 1991 zkoumal mumii v Rakousku. K dnešnímu dni zemřelo sedm osob, z nichž čtyři následkem nehod, které byly přičítány údajnému Ötziho prokletí. Do jeho výzkumu byly ve skutečnosti zapojeny stovky lidí a další osoby stále pracují na studiu těla a u něj nalezených artefaktů. Nebylo prokázáno, že skutečnost, že malé procento z nich zemřelo v průběhu let, je statisticky významná.\n\nNa základě tehdejších informací o nálezu Ötziho napsal roku 1992 rakouský spisovatel Erich Ballinger dobrodružný román pro mládež \"Muž z ledovce\".\n\n\n\n\n\n"}
{"id": "90867", "url": "https://cs.wikipedia.org/wiki?curid=90867", "title": "4 (číslo)", "text": "4 (číslo)\n\n4 (čtyři, čtyřka; nespisovně či nářečně též čtyrka, čtverka, štyrka, nebo štverka) je přirozené číslo, které následuje po číslu tři a předchází číslu pět. Čtyřka je první složené číslo a je proto první neprvočíslo po čísle jedna. Římská číslice čtyři je „IV“ nebo „IIII“. Tutéž číselnou hodnotu má i hebrejské písmeno dalet.\n\n\n\n\n\n\n\n"}
{"id": "90870", "url": "https://cs.wikipedia.org/wiki?curid=90870", "title": "Islám v Česku", "text": "Islám v Česku\n\nIslám v České republice patří mezi minoritní náboženství. Odhad počtu muslimů v ČR je asi 22 tisíc (asi 0,2 % obyvatel). Dle posledního sčítání lidu v roce 2011 se k islámu přihlásilo 3 358 osob. Téměř všichni muslimové v Česku jsou sunnité.\n\nIslámská centra se nachází hlavně v Praze a Brně, dále v Teplicích, Hradci Králové, Liberci, Plzni, Karlových Varech a v obci Kolová (okr. Karlovy Vary). Disponují knihovnami, pořádají přednášky s islámskou tematikou, společná čtení Koránu, výuku arabštiny i programy pro děti. Pomáhají také v uprchlických táborech a podle možností se účastní duchovní péče o vazebně stíhané a odsouzené muslimy.\n\nNáboženský život se odehrává především ve dvou mešitách v Praze a v Brně, spravovaných kulturními nadacemi s názvem Islámská nadace v Praze a Islámská nadace v Brně. Provizorní pražská mešita fungovala od roku 1992 v nevyhovujících prostorách, skutečná mešita byla dokončena roku 1999. Další modlitebna spojená s kulturním a informačním centrem byla v centru Prahy zprovozněna Islámskou nadací roku 2003. V Praze se k modlitbám schází též skupina muslimů, organizovaná v rámci Všeobecného svazu muslimských studentů v České republice. Turečtí muslimové zřídili v Praze Islámské kulturní středisko pro ČR. V Brně byla otevřena mešita roku 1998 díky pomoci Agentury pro záchranu třetího světa (TWRA) s ústředím ve Vídni. V roce 2004 byly místními úřady odmítnuty plány na stavbu mešity v Orlové.\n\nPrvní historicky známá osoba, která navštívila dnešní Českou republiku a měla vědomosti o islámu, byl v 10. století Ibráhím ibn Jákúb, židovský arabsky mluvící kupec z Al-Andalus (dnes Španělsko), který procestoval střední Evropu a navštívil také Prahu. Podle českého historika Dušana Třeštíka nebyl Ibráhím ibn Jákúb pouhým kupcem, neboť na to měl prý příliš rozsáhlé vzdělání a rozhodně se nepohyboval po hlavních obchodních trasách. Třeštík jej považuje za diplomata, neoficiálního vyslance cordóbského chalífy al-Hakama II., který jel navštívit císaře Otu I. do Magdeburku.\n\n„Česká společnost se s islámem seznamovala již ve středověku prostřednictvím muslimských vzdělanců, kteří uchovávali a rozvíjeli antické dědictví. Na počátku novověku referovalo o islámském blízkém Východě několik vzdělaných českých poutníků do Palestiny. Ve více spisech ovšem převládal tón, varující před islámem jako před bludným a nebezpečným náboženstvím. Tento vyhroceně negativní pohled na islám byl posilován strachem z expanze osmanské říše, který byl v Evropě pociťován od pádu Cařihradu (1453) až do první světové války.“ V 16. století to obyvatelé Moravy pocítili na vlastní kůži, když Osmanští Turci ohrožovali její dolní část a část jí i obsadili. Na moravské území vpadli Turci poprvé v roce 1599 v průběhu tzv. dlouhé turecké války. Roku 1663 podnikli Tataři z Krymského chanátu, od 15. století vazalové osmanského sultána, společně s Turky během osmansko-habsburské války několik vpádů na Moravu poté, co padla strategická pevnost Nové Zámky na jižním Slovensku. Tehdy bylo odvlečeno do otroctví na 12 000 obyvatel Moravy. „\"Čoskoro sa začalo ohavné neslýchané prznenie a znásilňovanie žien a panien\"“, napsal očitý svědek evangelický farář Štefan Pilárik o ženách, které odvlekli Tataři.\n\nPrvní významnější střet mezi českými vojáky a místní muslimskou populací se odehrál během Rakousko-uherské okupace Bosny a Hercegoviny v roce 1878, když přepadení rakousko-uherské kavalérie místními muslimy ve městě Maglaj, které se změnilo v krveprolití dalo hovorové češtině slovo „maglajz“ a vedlo k vyhlášení výjimečného stavu v nové rakousko-uherské državě. Místní povstalci nebrali zajatce a vojákům uřezávali hlavy, nosy, uši a další části těla. Demografický pohyb Rakousko-Uherska přispěl také k tomu, že se na českém území začali usazovat občané muslimského vyznání. V dobách romantismu v 19. století se objevuje zájem o orientální kulturu a i o islám, vzniká minaret v Lednici. Na přelomu století také působili již čeští arabisté, Alois Musil a Bedřich Hrozný.\n\n„K vojenským, obchodním a cestovatelským stykům přibyl kontakt s muslimy jako občany stejného státu po roce 1908, kdy Rakousko-Uhersko anektovalo muslimskou Bosnu a Hercegovinu. Roku 1912 vstoupil v platnost rakouský zákon, jímž byl islám hanafijské právní školy uznán za jedno ze státních náboženství. Ovšem česká muslimská obec se sešla až v novém státním útvaru, Československu, roku 1934. Toho roku se konala ustavující schůze Moslimské náboženské obce pro Československo s ústředím v Praze. K jejímu oficiálnímu uznání ze strany státu však nedošlo z několika příčin. Jednou z nich byl patrně zápas o orientaci obce který proběhl v letech 1935 a 1936 a v němž zvítězilo radikálnější křídlo. Negativní roli sehrálo i právní dědictví, které bylo rozdílné v českých zemích (po Rakousku) a na Slovensku a Podkarpatské Rusi (po Uhersku). K tomu je patrně třeba přičíst i obavy úřadů z organizovaných muslimů. Moslimskou náboženskou obec pro Čechy a Moravu v Praze tak uznala až protektorátní vláda roku 1941. Obec tehdy měla asi sedm set členů a jejím duchovním vůdcem byl bosenský muslim. Aktivními členy byli především čeští konvertité k islámu. Významnou osobností obce byl \"Hadži Mohamed Abdalláh Brikcius\" (1903–1959, pravým jménem Alois Bohdan) – antisemita a redaktor časopisu hnutí \"Vlajka\", který udržoval kontakty s pronacistickými arabskými představiteli, v roce 1943 mj. muslimská obec na území protektorátu obdržela 10 000 korun od bývalého velkého muftího al-Husajního, který spolupracoval se samotným Hitlerem a organizoval muslimské jednotky SS. Po válce byl proto jako zrádce vězněn. Zrušením rozhodnutí protektorátní vlády skončila po druhé světové válce i registrace Moslimské náboženské obce.“\n\n„V poválečné době se duchovní život muslimů rozvíjel převážně v soukromí, protože úřady nepovolovaly působení jiných než státem registrovaných náboženských organizací. Částečné obnovení náboženských svobod v letech 1968–1969 využili čeští muslimové k úsilí o registraci společnosti Yeni Çeri - Sociální organizace Moslimů v Praze, ale tato snaha nepřinesla výsledky.“\n\n„V roce 1991 obnovilo činnost Al-Ittihad Al-Islami - Ústředí muslimských náboženských obcí v Československu, resp. v ČSFR. Náboženské obce se ovšem nepodařilo obnovit a Ústředí (bez právní subjektivity) se soustředilo na informační a koordinační činnost. Předsedou Ústředí byl zvolen Přemysl (Mohamed Ali) Šilhavý, roku 2000 převzal jeho kompetence jako zastupující předseda Vladimír Sáňka. Ústředí obnovilo časopis \"Hlas\", který vycházel nejprve v letech 1937–1945. Roku 1991 byl obnoven pod názvem \"Hlas Ústředí muslimských náboženských obcí v Československu\" a vyšel jeho 10. ročník. Úspěchem českých muslimů bylo vydání reprezentativního tisku koránu s komentářem (\"Svatý Korán\") roku 2000 v nakladatelství AMS za pomoci Agentury pro záchranu třetího světa (TWRA).“\n\nÚstředí muslimských obcí (dále jen UMO) není nově založenou organizací. První stopy muslimské komunity v novodobých českých dějinách se dají vysledovat již do doby pozdní rakousko-uherské správy, do roku 1908, kdy Rakousko-Uhersko po třiceti letech okupace oficiálně anektovalo Bosnu a Hercegovinu a vyhlásilo sunnitský islám hanefijského mezhebu jako další státní náboženství, se všemi právními důsledky. Jádro komunity tehdy tvořili bosenští muslimové a během první světové války se k nim připojili také první etnicky čeští muslimové, kteří islám přijali většinou během své účasti v bojích v muslimských zemích. Tak se zformovalo české islámské hnutí, které obohatili rovněž emigranti z nově vzniklého SSSR (Tataři, Kavkazané atd.).\n\nUstavující schůze muslimské obce z roku 1934 znamená oficiální počátek vleklé snahy o její uznání československým právním řádem. Tento krok se však do začátku nacistické okupace uskutečnit nepodařilo. Nicméně muslimové ve své snaze o registraci pokračovali, existují indicie, že k oficiálnímu úřednímu uznání obce došlo v roce 1941, avšak jednoznačný důkaz schází. Tak či onak, veškeré právní úpravy vlád okupovaného Protektorátu Čechy a Morava byly zrušeny dekrety prezidenta republiky E. Beneše z roku 1945. Během komunistické totality byla jednou z podmínek úřední registrace jakékoli církve nebo náboženské společnosti spolupráce jejich špiček s tajnou službou StB. To muslimové odmítali a patřičné kroky nepodnikli.\n\nPo změně režimu v roce 1989 znovu ustavil Muslimskou obec prof. Muhamed Alí Šilhavý z Třebíče na začátku 90. let. Následovalo několik let usilovné práce a snahy o prezentaci islámu a muslimské komunity a o přesvědčení úřadů o nutnosti muslimskou obec registrovat. K této snaze se připojuje i nová generace muslimů. Prof. Šilhavý navazuje úzkou spolupráci s touto novou generací. Po otevření mešit v Brně a v Praze se tato spolupráce ještě prohlubuje. Proto také již roku 2000 předá Prof. Šilhavý zástupcům Islámských nadací v Brně a v Praze veškerou agendu související s UMO. Roku 2004 je UMO uznáno vládou České republiky prvním stupněm registrace dle zákona o církvích a náboženských společnostech. Byly vypracovány nové stanovy a předsedou UMO je jmenován prof. Šilhavý, čímž je položen nový základ UMO. V roce 2006 vedení UMO žádalo o výjimku ze vzpomenutého zákona, aby byla umožněna registrace 2. stupně, která s sebou nese přiznání tzv. zvláštních práv (na církevní sňatek, školy a duchovní služby). Tento krok byl vládou zamítnut, což znamená, že další možnost mělo UMO, podle znění stávajících právních norem, mít v roce 2014.\n\nRegionální Muslimské obce (dále jen MO) vznikají v roce 2007 v Brně a v Praze. V březnu 2008 prof. Muhamed Alí Šilhavý umírá a vedení UMO přechází na dva místopředsedy, za MO Brno Muneeb Alrawi a za MO Praha Vladimír Sáňka. Nové předsednictvo bylo zvoleno 28. 3. 2009 členy MO Brno, MO Praha a nově vzniklé MO Teplice. Toto nové předsednictvo znamenalo východisko z provizorní situace, kdy byly v čele UMO dvě osoby. K tomuto datu se skládá ze sedmi členů, tři zástupci z Brna, tři z Prahy a jeden z Teplic. Předsedou se stává Muneeb Alrawi, místopředsedové jsou Vladimír Sáňka (MO Praha) a Ahmed Hamdi (MO Teplice), pokladník Afif Ali Alsanabani a členové: Haysam Krechan, Noureddin Al-Safadi, Assem Atassi. Tato událost byla nutným předpokladem pro další aktivitu a posun v práci UMO a místních MO a prvním krokem pro otevření přihlášek do MO dalším zájemcům.\n\nÚstředí muslimských obcí má sídlo v pražské mešitě na Černém Mostě.\n\nOrgány Ústředí muslimských jsou:\nPoslání a cíle Ústředí muslimských obcí\nÚstředí muslimských obcí je zastřešující organizací, pod kterou do konce roku 2015 vznikly následující samostatné místní muslimské obce:\n\nByl založen r. 1992 jako nejstarší organizace, které koordinovaly aktivity muslimů v ČR. Působí na celém území, především ve velkých univerzitních městech /Praha, Brno, Olomouc, Ostrava, Hradec Králové a Olomouc/. Sídlí v objektu Muslimské nadace v Praze. Byl založen tehdejším súdánským studentem architektury Muhammadem Abbasem al-Mutasimem, který žije v Česku od r.1988 a v současnosti předsedá Muslimské unii. Svaz sdružuje především zahraniční studenty z muslimských zemí. Studenty kontaktuje především ve školících střediscích pro výuku českého jazyka a snaží se jim poskytnout základní informace o životě v ČR, muslimské komunitě a o aktivitách, na kterých se mohou podílet. Svaz se zaměřuje na osvětovou a vzdělávací činnost.\n\nByla zaregistrovaná v r. 2000 jako občanské sdružení. Sdružuje převážně české muslimy. Podle jejích stanov je jejím cílem především šíření víry, plánování, zajišťování objektivních informací o islámu a podpora vzdělávací činnosti v oblasti kultury, podpora sociálně slabých, nemocných, živelnými pohromami či jinak postižených muslimů. Také pomoc v rámci zajišťování provozního zázemí v ČR. Jedním ze zakladatelů byl Muhammad Abbas ze Súdánu, který je nyní jeden z mála cizinců v organizaci. Významnou postavou zde byl Miroslav Krakovič, který se zaměřoval na překlady knih a tvorbu internetového portálu unie /www.muslim-inform.cz/. Nyní se k Unii nehlásí a stránky nefungují. Platné fungující stránky jsou nyní www.muslimskaunie.cz/. Počátky unie objevíme již v r. 1999. Většina českých muslimů většinou nehovořících arabsky, cítili nedostatek informací, neporozumění páteční modlitbě, četbě Koránu a hadíthu. Proto se muslimská unie ze začátku zaměřovala především na pomoc českým muslimům na řešení náboženských problémů uvnitř muslimské obce, např. vysvětlování jednotlivých článků víry. V současnosti se specializuje na překlady odborných publikací.\n\nMuslimská unie je jedinou organizací v ČR, která se věnuje médiím aktivně. Ostatní organizace jsou spíše pasivní a reagují pouze na podněty z médií.\n\nVznikla ve snaze postavit islám na legální základ, dokud nedojde ke státnímu uznání islámu. Založil ji Dr. Petr Pelikán s profesorem Šilhavým. V lize se měli sdružovat čeští konvertité. Tato myšlenka se však neujala.\n\nByl založen roku 1990 a u ministerstva vnitra je oficiálně registrován jako kulturní a společenská organizace. U jeho vzniku stál český konvertita Ing. Sálim Vladimír Voldán. Udržoval četné styky s misijními centry v zahraničí a jeho zaujetí pro súfismus ho vzdálilo od zde většinového sunnitského islámu.\n\nJedná se o muslimské komunity, které své názory prezentují prostřednictvím internetu. Nejedná se o muslimskou organizaci typu občanského sdružení či kulturních organizací. Je to skupina lidí, které sdílejí společné názory a chtějí se podělit o své zkušenosti. Většina z těchto členů jsou členy některé z muslimských organizací v ČR. Konvertité jsou často s těmito komunitami ve spojení.\n\nJedná se o skupinu převážně českého a slovenského původu. Distancuje se od radikálních projevů skupin v muslimském světě. Snaží se ukázat jinou tvář islámu, než jak ji prezentují média ve spojitosti s násilnými a teroristickými akcemi. Snaží se objektivně informovat širokou veřejnost o náboženském systému islámu, jeho historii, věrouce a životě muslimské komunity v různých koutech světa.\n\nV roce 1998 bylo v ČR přibližně 600 angažovaných muslimů, přičemž desetinu z nich měli tvořit etničtí Češi a zbytek „cizinci“.\n\nPři sčítání lidu v roce 2001 se k islámu přihlásilo 3699 v ČR trvale žijících obyvatel, při sčítání lidu v roce 2011 to bylo 3358 osob. Tato čísla ale mohou být nepřesná, neboť uvádění náboženské příslušnosti je dobrovolné.\n\nPředstavitelé muslimů odhadli, že při svátcích se v roce 2004 v mešitách vystřídalo celkem asi 1 500 muslimů, z toho je údajně asi 400 českých konvertitů k islámu.\n\nPodle sociologického výzkumu o životě muslimů v Česku zveřejněného ministerstvem vnitra v ČR v roce 2007 žilo tehdy v Česku 11 235 muslimů, přes dvě třetiny z nich pocházely z turecké a arabské sunnitské větve. Největší část imigrantů pocházela z Iráku, Jemenu, Sýrie, Egypta, Libye, ale i z Afghánistánu nebo Bosny a Hercegoviny.\n\nK roku 2017 žilo v Česku podle odhadů odborníků asi 22 tisíc muslimů (asi 0,2 % obyvatel). \n\nV Česku proběhly dvě migrační vlny muslimů. První vlna proběhla v 70.–80. letech 20. století, kdy do socialistického Československa přijížděly stovky studentů ze spřátelených islámských zemí, aby studovali především medicínu a technické obory. Mnozí se po ukončení studia rozhodli v Československu zůstat, založili rodiny a získali české státní občanství. Druhá migrační vlna je co do kompozice pestřejší, tvoří ji především osoby s trvalým pobytem, s dlouhodobým pobytem, s azylem a občanstvím, které přišly na teritorium státu po roce 1989.\n\nHeterogenita muslimské komunity v Česku je dána zejména různorodým složením muslimů podle země původu. Podle dat z roku 2009 jsou v ČR zastoupeny následující subcivilizace muslimů:\n\nSvou roli v komunitě sehrávají jazykové bariéry. Páteční bohuslužba v modlitebnách v Česku probíhá obvykle ve dvou jazycích - arabština/čeština. Výjimku tvoří pražská modlitebna na Palmovce, kde bohoslužba probíhá v turečtině/češtině a vychází tak vstříc velké části muslimů v Česku, kteří mluví turecky a neovládají češtinu či arabštinu.\n\nPodle pana Topinky lze v muslimské komunitě indentifikovat tyto skupiny muslimů:\n\nVýzkumy ukazují, že muslimská komunita na území České republiky se dá rozdělit na muslimy praktikující a nepraktikující.\n\n\nIslám je českou muslimskou komunitou pokládán za dobrý následováníhodný vzor. Je dokonalý, nedokonalost zůstává lidem. Má globální transnacionální rozměr – spojuje všechny muslimy na celém světě do jedné komunity, je jednotícím prvkem, základem „hezkého chování k ostatním lidem, k muslimům“. Hodnoty islámu jsou podle muslimů správné, nejvyšší a nezpochybnitelné. Popírat islám znamená popírat základní principy života, život jako takový. Islám je neoddělitelný od společnosti a sjednocuje jednotlivé systémy, které moderní společnost oddělila, do jednoho. „To je systém, …, sociální systém, politický systém, jako islám je dokonalý v tomhletom směru...“. Podle muslimů eliminuje patologické jednání a jevy tím, že podporuje vzájemnou mezilidskou solidaritu. Pro některé představuje alternativu dvou nenaplněných vizí – socialismu a kapitalismu. Islám je schopen uzdravit společnost, která není schopna řešit své vlastní problémy. Všude tam, kde není islám, je podle muslimů prostor pro patologické společenské jevy.\n\nObrana islámu před stigmatizací zvenčí komunitu mobilizuje a uchylují se k ní i ti, kteří jsou spíše nepraktikujícími muslimy.\n\nBýt muslimem v Česku znamená podle muslimů samotných respektovat islám, oddat se mu a současně se umět vyrovnat s připsanou cizostí. Muslimové při provádění těchto praktik v novém prostředí čelí mnohým překážkám. V rozhovorech uváděli nespočet příkladů, kdy museli hledat kompromis či vynalézat nový způsob, jak pravidla dodržovat tam, kde jejich praktikám nerozumí či pro ně nemají pochopení.\n\n\nV roce 2005 Česká televize odvysílala dokument \"Já, muslim\", který mapuje muslimskou komunitu nejen z mešity v Praze na Černém Mostě.\n\nVladimír Sáňka se narodil 30. března 1959 v Brně. Vystudoval geochemii na Přírodovědecké fakultě Univerzity Karlovy v Praze, poté pracoval jako vědecký pracovník v Českém geologickém ústavu v Praze. Islám přijal v roce 1994 a od roku 1999 vykonává funkci ředitele v Islámském centru v Praze. Sáňka však čelí obvinění ze strany policie, kvůli šíření nenávistné knihy a předsedou muslimské obce již není\n\nMuneeb Hassan Alrawi je český muslim iráckého původu. Od roku 1985 žije v Brně, kde vystudoval elektrotechniku na Vojenské akademii. V roce 1994 spoluzaložil Islámskou nadaci v Brně, později se dostal do jejího čela a od roku 2009 je předsedou Ústředí muslimských obcí v České republice. V roce 2013 se Alrawi dostal do hledáčku policie kvůli kázání, ve kterém nabádal k bití dětí a nenávisti k nevěřícím.\n\nEman Ghaleb je česká studentka původem z Jemenu. Do povědomí veřejnosti se dostala zejména poté, co během léta 2015 spolu se svou rodinou zorganizovala úklid parků v Teplicích, kde lázeňští hosté z blízkého východu nechávali nepořádek, a arabskojazyčnou informační kampaň o pravidlech pobytu v České republice. Podle primátora Teplic Jaroslava Kubery se chování arabských turistů po kampani zlepšilo. O situaci informovaly také některé arabské televizní stanice.\n\nV dubnu 2016 se Eman Ghaleb stala cílem kampaně několika desítek lidí, kteří požadovali její vyloučení z teplického gymnázia.\n\nSamer Shehadeh (*1983/1984???) je bývalý pražský imám. Narodil se matce z Libanonu a palestinskému otci. Spolu se svým bratrem Omarem a jeho ženou Fátimou (dříve Kristýnou) Hudkovou čelí trestnínu stíhaní z účasti na teroristické skupině a z financování terorismu. V hledáčku bezpečnostních složek se však nachází již několik let. Podle obžaloby pomohl v listopadu 2016 bratrovi Omarovi (*1990/1991???) a jeho ženě vycestovat do válkou zmítané Sýrie a připojit se k teroristické organizaci Fronta an-Nusrá. V roce 2017 sám zmizel z České republiky, o rok později (2018) byl dopaden v Jordánsku a převezen zpět do ČR, kde byl dán do vazby. V lednu roku 2020 začal soudní proces, kde prohlásil, že je na své jednání hrdý. V minulosti byl označován za umírněného muslima a zván do medií.\n\nKritika islámu se v Česku projevuje například odmítáním jeho vnějších projevů, jako je zahalování muslimských žen nebo odporem k výstavbě mešit, příkladem jsou nerealizovaná teplická a orlovská mešita pro potřeby zahraničních lázeňských hostů. Nárůst antiislamismu a islamofobie je důsledkem migrační krize a strachu z islámského terorismu, které se nejviditelněji projevily vzestupem iniciativy Islám v České republice nechceme v čele s Martinem Konvičkou, která usiluje o postavení islámu mimo zákon. Antiislámské tendence se objevují i v postojích dalších stran, zejména nacionalisticky vyhraněných jako je Svoboda a přímá demokracie Tomio Okamury nebo Národní demokracie Adama Bartoše.\n\nV roce 2005 Česká televize odvysílala dokument \"Já, muslim\", který mapuje muslimskou komunitu nejen z mešity v Praze na Černém Mostě. Mj. v něm muslimský duchovní obhajuje sebevražedné útoky a přirovnává je k činu Jana Palacha.\n\nNa jaře roku 2014 byla příslušníky Útvaru pro odhalování organizovaného zločinu provedena razie u Václavského náměstí a na Černém Mostě v místech, kde se schází muslimové, a to kvůli podezření z vydání a distribuce knihy \"Základy Tauhídu – Islámský koncept boha\", která údajně šíří rasismus, antisemitismus, xenofobii a násilí proti tzv. méněcenným rasám.\n\n\n\n"}
{"id": "90871", "url": "https://cs.wikipedia.org/wiki?curid=90871", "title": "IV", "text": "IV\n\nSpojení písmen I a V může mít různé významy:\n"}
{"id": "90874", "url": "https://cs.wikipedia.org/wiki?curid=90874", "title": "Koláž", "text": "Koláž\n\nKoláž je výtvarná technika (podle francouzského „collage,\"tj. lepení), při níž se na podklad lepí jiný, vystřižený nebo vytržený, převážně obrazový materiál, v záměrně neobvyklých souvislostech, s novým významem. Zahrnuje celou řadu způsobů provedení výsledného díla, ve dvou- i třírozměrném prostoru. Podkladem, i nalepovaným materiálem bývá nejčastěji papír – tiskoviny (časopisy, noviny), také fotografie, textil nebo předměty (použité – \"Objet Trouvé\"). Název „koláž“ se přenesl do dalších oborů, v nichž se užívá střihu a spojení stávajících částí do nového celku, mluví se o koláži v hudbě, literatuře, fotografii (fotomontáž), filmu, ve videoartu, reklamě, knižní grafice a dalších formách užité tvorby. Pro svou jednoduchost se koláž často používá ve školách, při výtvarné práci s dětmi (např. proláže, scrapbooking..). Pomocí koláže dnes tvoří interierový designer tzv. mood-board... \n\nPředchůdcem koláže je (snad) dekupáž (dnes ubrousková metoda), levnější technika zdobení menších objektů barevnými výřezy z papíru (jejich nalepováním), někdy doplněná malbou. Výřezy jsou sestaveny, a poté nalepeny na natřený nebo zlacený povrch. Jako trojrozměrná dekupáž je označováno lepení identických dílků ve vrstvách. Předměty, zdobené touto technikou, byly nalezeny v hrobkách východo-sibiřských nomádů, odkud se ve 12.stol. rozšířila do Číny, v 17.stol. do Itálie (Benátky a Florencie).\nBritská umělkyně Mary Delaneyová (1700-1788) vytvořila řezáním jemného hedvábného papíru více než 1700 detailních, a botanicky věrných obrázků rostlin. Nazývala je papírové mozaiky, a jsou uloženy v Britském muzeu. Významným dílem 20.stol. je Matissův \"Modrý akt\" (1952). Sám umělec o svých prvních obrazech „kreslených nůžkami“ napsal: „Stříhat rovnou do barvy, to mi připomíná sochaře, kteří pracují přímo do kamene\"... \n\nZ francouzštiny – výřez z papíru, byla koláží, použitou poprvé v období syntetického kubismu. Georges Braque roku 1916 vlepil kousky tapety, imitující dubové dřevo, do uhlové kresby \"Mísa s ovocem a sklenice,\" a nahradil tak techniku trompe-l'oeil, kterou používal k navození plasticity. Pablo Picasso vkomponoval do svého obrazu \"Nature-morte à la chaise cannée\" (1912) kus voskovaného plátna, imitujícího proutěný výplet. Podobnou metodu užíval i malíř Juan Gris.\n\nKoláž je úzce spjata s érou modernismu, a je jedním z výrazových prostředků, které se objevily na umělecké scéně 20. století. Umožňuje rychleji, bezprostředněji a také přesněji najít souvislosti mezi některými výtvarnými, literárními i filozofickými prvky, pro jejichž vyjádření by se těžko hledal vhodnější způsob. Slovy Wernera Spiese .. je sotva nějaký pojem, který by univerzálněji definoval podmínky a možnosti umění našeho století, než je koláž...je nástrojem k osvobození kreativity od racionálního myšlení.\n\nPo roce 1919 vytvořil první koláže Max Ernst. Inspirací mu byly surrealistické malby Giorgia de Chirica, katalogy obchodů a nejrůznější návody. Ernst založil v Kolíně nad Rýnem dadaistickou skupinu, která vydávala obrázkové magazíny. V roce 1921 se seznámil s Paulem Éluardem, který použil šest Ernstových koláží jako ilustrace své básnické sbírky \"Répétitions\".\n\nKoláž si rychle osvojili dadaisté, jako Kurt Schwitters, Hannah Höch, Raoul Hausmann. Metoda koláže v malířství ovlivnila způsob komponování, řešení obrazové plochy nebo pojetí tvaru. Poetika obrazových básní (dle Karla Teigeho), s kolážemi, byla charakteristická pro pojetí Devětsilu dvacátých let, šlo o vzájemné propojení uměleckých disciplin. Kolážemi se zabýval Adolf Hoffmeister, fotograf Jaroslav Rössler a zejména surrealisté. V ilustracích Jindřicha Štyrského pro Nezvalovo Sexuální nokturno v roce 1931 je znát vliv Ernstových románů-koláží.\n\nNejvýraznějším českým tvůrcem koláží byl básník a výtvarník Jiří Kolář. Dal koláži, jako umělecké disciplíně, zcela nový rozměr, a stal se v zahraničí patrně nejznámějším českým moderním výtvarníkem. Kromě nových postupů, jako konfrontáž, stratifie, muchláž, roláž, chiasmáž, proláž ad., Jiří Kolář obohatil samotnou techniku koláže o řadu modifikací, a levnou techniku povýšil na luxusní (co do kvality) výtvarné umění.\n\nTrojrozměrná koláž (na podklad se lepí předměty - např. kancelářské sponky, patentky..) se nazývá asambláž (přesah až k sochařství). Významné asambláže tvořila např. manželka Koláře, Běla Kolářová, sama o své tvorbě říkala, že chce ukázat \"naléhavý rozměr obyčejných věcí a jejich potřebnost, opomíjenou v našem uspěchaném světě\". Předměty, které každodenně používáme a bez rozmyslu odhazujeme, mají v jejích pracích překvapivou výmluvnost.\n\nSoučasnými zajímavými kolážemi jsou např. titulní stránky časopisu Reflex, nebo satirické koláže grafika Břínka, tvořícího pod značkou TMBK. \n\nPoužitým materiálem jsou malé útržky barevných papírů, lepené v náhodném, nepravidelném uspořádání, simulující abstraktní malbu ve stylu tašismu. \"Seuratické koláže\" jsou sestaveny z malých barevných konfet, a podobají se pointilistické malbě George Seurata. Barevné papíry, s otvory po vyražení konfet, byly následně užity pro abstraktní geometrické koláže (Seuratická báseň).\nTato metoda je v Kolářově díle obdobou hloubkových básní, a blízká teoretickým východiskům explozionalismu Vladimíra Boudníka. Podobně jako obrazce, vzniklé mimoděk při odtrhávání vrstev z plakátovacích ploch, jsou dekoláže vytvářeny odtrháváním vrchních vrstev, a postupným odhalováním obrazů, skrytých hlouběji.\n\nPůvodně tento pojem, spojovaný s Nouveau réalisme a výtvarníkem Raymondem Hainsem, znamenal užití skutečných, částečně stržených, částí plakátovacích ploch, a vystavených jako svébytné výtvarné dílo (1949). Po roce 1963 začal tento pojem užívat německý konceptuální výtvarník Wolf Vostell, pro hapenningy, při nichž výtvarná díla rekonstruoval podle obrazů „sejmutých“ z televizní obrazovky \nPodobná je technika, označovaná ve francouzštině Déchirage (déchirer: ‘trhat), užívaná k vytvoření trojrozměrných koláží (např. americký výtvarník Romare Bearden).\n\nPostup, při kterém je vrchní obraz tváře, nebo figury, částečně stržen drhnutím smirkovým papírem tak, aby se objevila spodní vrstva, kterou je nejčastěji chiasmáž. Drásané koláže, kde je zaznamenána poměrně brutální akce – aktivní destrukce obrazu, podobná akčnímu umění, přesto sám Kolář interpretuje jen jako persifláž.\nPodobně, jako Slepecké básně (chiasmáž), jsou hmatové koláže určeny pro vnímání hmatem, a jsou sestaveny ze skelného a smirkového papíru různé zrnitosti. Kolář se odvolává k experimentům Vojtěcha Preissiga.\nPodle názvu je opakem koláže. Nejde o konfrontaci výtvarných děl v ploše, ale o odstranění klíčového motivu známého obrazu, pomocí americké retuše (Celník Rousseau). Významově podobné jsou Cenzurované koláže. \nKoláže, zvětšené fotografickým procesem, a vytištěné na fotoplátno.\n\n\n\n"}
{"id": "90879", "url": "https://cs.wikipedia.org/wiki?curid=90879", "title": "Fotomontáž", "text": "Fotomontáž\n\nFotomontáž je tvořena specifickým použitím techniky fotografických obrazů. Technicky by fotomontáž mohla být nazvána fotokoláží, kde koláž znamená ve francouzštině „lepení“ a naznačuje montáž sekvencí, podobně jako u filmu. Skutečná fotomontáž tak představuje dva a více obrazů exponovaných v různou dobu.\n\nFotografická montáž existuje pravděpodobně již od vzniku fotografie. Dokazuje to fotografie francouzské umělkyně Marie-Blanche-Hennelle Fournier (1831–1906) s názvem \"Fournier The Madame B Album\", přibližně ze sedmdesátých let 19. století.\n\nJednou z dalších ukázkových koláží je dílo Paula Citroena nazvané Metropolis, které vzniklo z fotografií pořízených kolem roku 1923. Fotografie budov z různých částí města jsou spojeny v jednotný celek, který tvoří iluzi města skutečného. Dalším z příkladů jsou karikatury Johna Heartfielda, německého fotomontážisty, který svá díla publikoval pod anglickým jménem. Měl k tomu důvod zejména proto, jelikož jeho obrazy kriticky znázorňovaly politické osobnosti té doby a to zejména Adolfa Hitlera.\n\nNápad fotomontáže vychází z myšlenky hnutí \"Dada\", které prosazovalo utváření nových forem skrze fotografii a jako první tvořili fotomontáže již kolem roku 1919. To se však nestalo nějak simultánně, nýbrž naprosto nezávisle na sobě. Vzhledem k situaci po válce, kdy komunikace mezi národy probíhala především na úrovni diplomatických styků, to nebylo ani jinak možné. Lze tedy celkem s jistotou tvrdit, že myšlenka fotomontáže nevznikla z iniciativy jednoho člověka.\n\nS rozvojem fotomontáže přichází i její užití v oblasti reklamy – plakáty, reklamní letáky, propagace a později zejména ve fotoreportážích. Jestliže tohle jsou formy využití tzv. aplikované fotomontáže, opozicí k tomuto pojmu je tedy volná fotomontáž, která má být vnímána jako umělecká forma fotomontáže. \"„Charakteristické vlastnosti fotografie jsou zde otevřeny novému magickému přístupu, možnosti vlivu fantastické lidské kreativity jako novému magickému prostoru, kde je hlavním předpokladem objevování svobody.“\"\n\nHanna Höch byla avantgardní umělkyně spojená s berlínskou skupinou Dada a stala se známou především svými vůbec prvními fotomontážemi zobrazující ženy vybavené obrázky mechanických vynálezů. V článku \"A Few Words on Photomontage\" se zabývá především fotomontáží v souvislosti s populární kulturou. Rozlišuje mezi užitím této techniky v reklamě (aplikovaná fotomontáž) a mezi tím, co vnímá jako volnou fotomontáž. Tento text byl původně napsán v němčině (1934), ale poprvé byl publikován v Česku. Teprve potom byl z češtiny přeložen do anglického jazyka.\n\nPodle Hanny Höch je fotomontáž založená na fotografii a je také fotografií tvořena. Fotomontáž není stará jako fotografie sama, není ani produktem poválečného období (zde myšleno období po první světové válce). První náznaky fotomontáže, resp. vystřihování fotografií, známe od svých prababiček, které si vystřižené hlavy svých manželů lepily na uniformy kreslených mušketýrů.\n\n\n\n\nDvojitý autoportrét Ignáce Šechtla je fotomontáž pořízená kolem roku 1870 a zachycuje fotografa jako laboranta a retušéra. Fotomontáž provedená dvojí expozicí na jeden kolodiový negativ byla v té době zcela unikátní.\n\nVýběr fotografů:\n\nJedná se o nejstarší a nejdražší způsob, jak vytvořit fotomontáž. Kombinací několika negativů se vytvoří nový obraz.\n\nNa začátku byla fotografie snímána na kolódiové desky, které musely být po každém fotografování vyčištěny pro opakované použití. Pro další snímek byla dvojitá expozice nechtěným jevem. Někteří umělci přišli na nápad použít tento jev hlavně v kombinaci fotografií, která byla realizována od roku 1850. Výsledkem kombinace několika negativů byly nové obrazy. Obtížnost techniky byla v dokonalé perspektivě, velikosti, osvětlení a hloubce ostrosti na jednotlivých negativech.\n\nFotomontáž je výsledkem sestavování již existujících obrazů, které umělec vytvoří sám nebo získá z časopisů, novin a jiných grafických materiálů. Tato technika je také známá jako montáž lepením, protože v nejjednodušší formě to není nic jiného než vyřezané nebo vytrhané motivy, které jsou slepené dohromady na rovném povrchu. Může zde nastat problém, když realistická fotomontáž se skládá z různých obrázků a to nejen v pohledu, osvětlení, hloubce a velikosti, ale také v papírové textuře, gradaci a barvě.\n\nDigitální montáž je dnes běžná technika fotomontáže. Sestavuje se pomocí počítačových programů na úpravu obrázků a digitálních fotografií. Digitální fotografie lze nahrát digitálně z fotoaparátu nebo se požadované snímky získají skenováním. Při profesionální digtitální montáži autor vychází ze stejných principů jako při montáži negativů a pozitivů, totiž z dokonalé koordinace obrázku k druhému. Dokonce i když snímek editačního softwaru stále počítá s mnoha změnami, je to dobrý výchozí materiál pro realistickou montáž.\n\nMožnosti fotografické montáže se staly v posledních letech sofistikovanější. Fotomontáž je nyní tak daleko, že rozdíl mezi realitou a iluzí už není téměř rozpoznatelný. Takové spojení fotografie a digitální manipulace mohou způsobit střet mezi estetikou a etikou - například ve falešné zprávě s novinářskými fotografiemi, které jsou prezentovány pro svět jako reálné. Pro ty případy například v USA organizace National Press Photographers Association (NPPA) stanovila etický kodex, který podporuje správnost zveřejněných obrázků bez jejich manipulace.\n\nPříklady fotomontáží:\n\n\n"}
{"id": "90880", "url": "https://cs.wikipedia.org/wiki?curid=90880", "title": "5 (číslo)", "text": "5 (číslo)\n\nPět je přirozené číslo, které leží mezi čtyřkou a šestkou. Římská číslice pro číslo pět je V. Tutéž číselnou hodnotu má i hebrejské písmeno he.\n\nPětka je\n\n5 je atomové číslo boru.\n\n\n\n\n\n\n\n"}
{"id": "90881", "url": "https://cs.wikipedia.org/wiki?curid=90881", "title": "Pětka", "text": "Pětka\n\nPětka má více významů:\n\n"}
{"id": "90884", "url": "https://cs.wikipedia.org/wiki?curid=90884", "title": "Boršice u Blatnice", "text": "Boršice u Blatnice\n\nBoršice u Blatnice je obec v okrese Uherské Hradiště ve Zlínském kraji. V obci žije obyvatel.\n\nVinařská obec Boršice u Blatnice leží v údolí Boršického potoka, částečně na území CHKO Bílé Karpaty asi 16 km jihovýchodně od Uherského Hradiště. Obcí prochází vinařská stezka \"Strážnická\".\n\nBoršice jsou poprvé připomínány v roce 1283. Jejich název souvisí s Boršem z Rýzmburka. V roce 1348 se připomíná Ronovec z Boršova a roku 1365 Ronovec a Jiří, bratři z Boršic. V roce 1378 zde stávala tvrz, kterou pobořili husité stejně jako kostely v Polešovicích a Boršicích, jak uvádí dolnokounický probošt ve zprávě papeži z roku 1453. Jiří z Boršic, zvaný Hromada (†1473), byl ve službách krále Vladislava Jagellonského, jeho potomek Zikmund z Boršic byl k roku 1523 dvořanem krále Ludvíka Jagellonského. V letech 1663 a 1683 byla obec vypálena Turky.\n\nDominantou obce je pozdně barokní kostel sv. Kateřiny, který byl na středověkých základech postaven v roce 1788. Svaté Kateřině, patronce obce jsou rovněž zasvěcena kamenná boží muka z 18. století při silnici do Blatnice. V letech 1727–33 zde kantor Martin Pomykal psal a maloval tzv. \"boršický kancionál\", vzácný doklad o vývoji moravské národní ornamentiky.\n\n\n\n"}
{"id": "90888", "url": "https://cs.wikipedia.org/wiki?curid=90888", "title": "Vrchlabí", "text": "Vrchlabí\n\nVrchlabí (německy \"Hohenelbe\", latinsky \"Albipolis\", krkonošským nářečím \"Verchláb\") je české město v severní části Královéhradeckého kraje. Bývá nazýváno \"Vstupní brána Krkonoš\". Žije zde  obyvatel. Katastrální výměra města činí 2 766 ha, tedy zhruba 28 km². Bylo jedním z nejvýznamnějších center varhanářství. Nad městem se vypíná hora Žalý.\n\nČeský název města by se dal vysvětlit jako \"Vrchní\" či \"Horní Labe\". Doslovný překlad německého pojmenování tohoto města – \"Hohenelbe\" – zní \"Horní Labe\". Latinsky se město nazývá \"Albipolis\", což česky znamená \"Labské místo\". Na začátku 15. století se objevovalo další německé označení pro Vrchlabí – \"Giessdorf\". Nepříbuznost tohoto názvu přivedla některé historiky k úvaze, že v místech dnešního Vrchlabí ležely dvě vsi – české Vrchlabí – \"Vrchlab\" a německý \"Gorswinsdorf\" nebo \"Giessdorf\". Název \"Hohenelbe\" dal městu významný majitel celého panství, Kryštof z Gendorfu. Vrchlabí se také v minulosti nazývalo \"Wrchlabie\", \"Wrychlab\", \"Wrchlabí\", \"Wrchlabj\", \"Wrchlaby\" \"Werchlab\", což je dnešnímu jménu velice podobné. Jednou z objevujících se variant je také pojmenování \"Wrchlab\", které se dokonce uvádí ve velkých deskách zemských roku 1624. Díky tomuto pojmenování Vrchlabí například získala jméno osada \"Labe\", která je dnes částí Jindřichova u Velkých Losin. Prvními osadníky byli totiž lidé pocházející z Vrchlabí – \"Vysoké elby\" a kvůli špatnému překladu názvu \"elba\" vzniklo slovo Labe.\n\nPřesné datum založení sídla není známo. Ani zakladatel, ani první osídlenci nejsou známi. První údaj svědčící o existenci sídla obsahuje rok 1359. Tento letopočet byl napsán v souvislosti s úmrtím zdejšího kněze Petra, po němž byl zde knězem Heřman z Děčína. Vrchlabí tedy jasně muselo existovat před napsáním tohoto listu. Vznik sídla odhaduje Jiří Louda ve své publikaci „\"Zmizelé Vrchlabí\"“ na přelom 13. a 14. století. Ves Vrchlabí spadala od počátku pod trutnovské manství, založené roku 1277.\n\nV letech 1359-1363 spravoval celé vrchlabské panství Hašek z Vrchlabí. Přibližně v místech dnešního rybníka v zámeckém parku nechal postavit dřevěnou vodní tvrz, o níž některé zdroje píší, že je připomínána v roce 1454, jiné uvádějí až rok 1525. Po Haškově smrti zdědil panství jeho syn Petr (v té době nezletilý). Za něj zde vládla vdova po Haškovi až do roku 1370. Tvrz se ještě připomíná až roku 1574 jako starý zámek, obklopený vodními příkopy. Roku 1575 pravděpodobně vyhořel, jelikož byl dřevěný.\n\nZpráv o existenci Vrchlabí ve středověku máme velice málo a většinou se týkají církevních záležitostí, tedy změny kněží, zřizování kaplanství a podobně. Na počátku 15. století přibývají záznamy o převodech majetku. V této době se začíná objevovat nejen české pojmenování sídla \"Vrchlabí\", ale i německé \"Giessdorf\". Dle některých zdrojů v roce 1424 či 1421 Žižkovo vojsko Vrchlabí vypálilo. Potvrzené je vypálení sousední Klášterské Lhoty, kde bylo vrchlabské proboštství benediktinů s klášterem nazývaným „\"cela Panny Marie\"“ (stálo v místech dnešní \"obalovny\" směrem na Hostinné), které bylo pobočkou benediktinského kláštera v Opatovicích nad Labem. Nad ostatními nevýznamnými a krátkými zprávami z té doby proto vynikají záznamy o sporu Petra z Vrchlabí a jistého Aleše Šanovce ze Šonova, zástavního pána v Hostinném, o práva nad lánovskými poddanými a právo lovu v okolních lesích. Vrchlabský pán tento spor roku 1486 nakonec vyhrál.\n\nRod Hašků z Vrchlabí s bílou psí hlavou se zlatým obojkem v černém poli v erbu opustil své rodiště na přelomu 15. a 16. století poté, co je pro sirotky po Petrovi z Vrchlabí vysoudila teta Barbora. Část zboží od nich nabyl Jan Krupý z Probluze, známý obchodník s nemovitostmi. Zbytek prodal Jan z Vrchlabí v roce 1502 bratřím Janovi a Hynkovi Kordulům ze Sloupna. Některé prameny však uvádějí vrchlabských vladyků daleko více: měli jimi být Hašek, Petr, Čeněk, Václav z Vrchlabí a Šítka z Vrchlabí.\nDo roku 1506 pak Jan Kordule ze Sloupna získal bratrův díl i díl Jana Krupého z Probluze a majetek spojil. Sestával se tehdy z tvrze, dvora, vsí Vrchlabí, Žďáru, Kněžic, Nové Vsi (dnešní Černý Důl), Holenic (u Lomnice nad Popelkou) a částí Lánova, Lhoty (snad Klášterské) a Horní Branné. Historik August Sedláček v díle \"Hrady, zámky a tvrze Království českého\" zmiňuje, že zaniklý hrad Purkhybl, který se nacházel nad soutokem říčky Čisté a Zrcadlového potoka u silnice do Černého Dolu, byl sídlem tohoto „\"statku\"“. Dcera a dědička Jana Kordule ze Sloupna Kordula nechala tyto statky roku 1518 zapsat svému manželu Janovi Tetaurovi z Tetova. V té době však vznikl velký problém. Kordulin otec neplnil své manské povinnosti, a tak král Ludvík Jagellonský považoval manský statek ve Vrchlabí po Janově smrti za volný a manželé Kordula a Jan Tetaurovi museli vynaložit velkou píli a velké peníze, aby si ho udrželi.\n\nNakonec dosáhli svého. Roku 1525 český král Ludvík propustil z léna vrchlabskou tvrz, dvůr, ves, dvory v Horní Branné, vsi Kněžice, Žďár, Holenice a část Lhoty. Tím se Vrchlabí stalo dědičným panstvím. Během vlastnictví pána z Tetova proběhl spor o doly u Lánova, který Jan Tetaur vedl s Voršilou z Vartenberka.\n\nDne 12. března roku 1533 koupil panství (které čítalo vrchlabskou tvrz, poplužní dvůr a samotnou ves Vrchlabí, pustý hrad Purkhybl (\"Burghübl\"), část Lánova s \"horou železnou\" a dalších šest vsí) od Jana Tetaura šestatřicetiletý Kryštof z Gendorfu - korutanský důlní odborník za 1750 kop českých grošů, ale některé prameny uvádí, že ve skutečnosti musel pán z Gendorfu zaplatit více - 3 750 kop českých grošů. 6. října 1533 udělil tehdejší král Ferdinand I. Habsburský \"Wrchlabu\" městská práva, znak a právo zelené pečeti. A tak se kromě důlní činnosti organizované pro nové obyvatele Kryštofem z Gendorfu usazovali ve městě řemeslníci. Město dostalo také privilegium dvou výročních trhů, které se mohly konat 1. května a 21. září, tedy o svátcích svatých Filipa a Jakuba a sv. Matouše. Znakem byl štít, dělený na spodní červenou hradební zeď se třemi zuby cimbuří (tzv. stínkami) a horní polovinu stříbrnou. Z výřezů, který byl později znázorňovány jako skutečné hradební cimbuří z červených cihel, vyrůstají dvě jedle a v červeném poli je vložen menší štít se skříženým  mlátkem a želízkem - hornickým nářadím. Oficiální status Vrchlabí byl v té době \"městečko\". To mělo svého vlastního purkmistra, rychtáře a radu města, kterými jako prvními byli: purkmistr \"Wolfgang Schaller\" a rychtář \"Hanns Matzer\". V roce 1538 jsou zmiňováni též městští starší, kterými byli Caspar Marl a Jörg Schan. Městská rada od svého ustanovení vykonávala hrdelní právo na celém panství. Ale tato instituce podléhala jako další Gendorfovi. Další privilegia získal pro obce Lánov a Nová Ves. Tyto obce pak mohly vařit a čepovat pivo, provozovat řemesla a konat týdenní trh.\n\nDoly s hamry stály na panství Vrchlabí nejpozději od druhé poloviny 15. století. O rozvoj tohoto odvětví průmyslu se snažil Jan Tetaur z Tetova. Na to mu však chyběly finance. Finance se však dostávaly Kryštofu Gendorfovi, a tak se hornictví na vrchlabském panství dařilo dobře. Navíc Gendorf získal od krále před koupí Vrchlabí i horní privilegium na Krkonoše a jejich podhůří. Tím vlastně získal volnou ruku v horním a hutnickém podnikání na všech panstvích, které si koupí. Dostal možnost zakládání hornických měst a osad. Všechna tato privilegia byla časem rozšiřována.\n\nGendorf koupil nejen Vrchlabí, ale i další vesnice v okolí. Roku 1534 získal přilehlé Kunčice. V témže roce se do jeho rukou dostává panství Trutnov, roku 1541 Žacléř a okolí s tamějšími zlatými doly. Jeho velké úsilí nakonec vrcholí roku 1547, kdy se do jeho vlastnictví dostává samotné město Trutnov.\nVe Vrchlabí měl Kryštof z Gendorfu postavit největší železárny v celých tehdejších Čechách. Jejich poloha není známa. Jiří Louda v knize „\"Zmizelé Vrchlabí\"“ píše, že podle pojmenování \"Schmalzgruben\" a \"Hammerberg\" nejspíše stály v Hořením Vrchlabí mezi odbočkami na Benecko a Strážné. Mimo plechů a „obyčejného“ železa se v železárnách vyráběla vrchlabská specialita - kosy. Gendorfovi se v té době podařilo ovládnout český trh s výrobky z kovu právě těmito kosami. Kosy se v místních železárnách nevyráběly jen pro import, ale také pro export. Kosy z Gendorfovy hutě byly dodávané do Vratislavi či do Frankfurtu nad Mohanem. Roku 1552 je uvedeno, že hutě ročně produkovaly neuvěřitelných 13 500 kos. Gendorf dal také městu nové německé jméno - dodnes používané \"Hohenelbe\".\n\nOd poloviny 50. let 16. století jsou doloženy ve Vrchlabí první cechy. Nejstarší byly cechy soukeníků a pekařů (1554). Dále pak cechy kožešníků (1558), obuvníků (1559) aj. Mnoho důležitých řemesel však muselo na svůj vlastní cech počkat do 80. let. Městečko roku 1546 mělo 40 domů, kostel, školu, pivovar, chorobinec a lázeň. Ve stejném roce byla dokončena část zámku, který nechal majitel panství postavit vedle nevyhovující dřevěné tvrze.\n\nZa Gendorfa se ovšem obnovily staré hraniční spory, které si vysloužily přívlastek „\"vrchlabské války\"“ (poprvé použil August Sedláček). Rozhořely se kvůli dolům mezi Černým Dolem a Dolním Dvorem. Těm se říkalo „\"Lánovské hory\"“. Hranice mezi vrchlabským a hostinským panstvím tam byla nejistá. Lánov byl v té době mezi tato dvě panství rozdělený. Spor se také týkal tzv. \"lánovských dolů\", které se měly nacházet v oblasti Rudník—Javorník.\n\nTento spor sice existoval, už když vrchlabské panství vlastnil Jan Tetaur, ale po odkoupení panství Hostinné od Voršily z Vartenberka Valdštejny byl stále aktuální a nevymizel. Jiří z Valdštejna své právo hájil kradením Gendorfova obilí či dobytka. Též bral do zajetí Gendorfovy dřevaře. Všechno toto drobné záškodnictví vyvrcholilo ve chvíli, když Valdštejnovi lidé na Gendorfa stříleli. Nepomohl však ani soud. Roku 1541 vtrhl hostinský pán na Gendorfovo zboží s několika sty dalšími lidmi. Zničil záseky na Gendorfových cestách, poničil důlní zařízení, zničil hamry a všechny Gendorfovy pracovníky rozprášil. Zemský soud zase zakročil, ale výsledek byl nulový. Pak se začali příbuzní Valdštejnové dokonce střídat. Jen co přestal Jiří, začal dorážet Vilém z Valdštejna, který v té době vlastnil panství ve Štěpanicích. To sousedilo s vrchlabským panstvím na západě. Roku 1541 si tento pán stěžoval královskému hofmistrovi na Gendorfa. Ten prý škodí tím, že plavené dřevo mu vybíjí ryby a ničí jeho část Labe.\n\nValdštejnové se s Gendorfem naoko usmířili, ale pak využili jeho nepřítomnosti a roku 1547 obsadili jeho doly na železo na Staré hoře u Herlíkovic, které tam dodnes připomínají tzv. \"Herlíkovické štoly\" po levé straně Labe (nyní na katastrálním území Strážného). Tím ochromili Gendorfovo železářství. Ke konci to dopadalo tak, že obyvatelé Vrchlabí měli strach i o holý život. Mnozí z nich prchli a mezi nimi byla i Gendorfova žena Magdaléna (dle některých Margareta - Markéta) s dcerami.\n\nPo delší přestávce v boji se „válka“ znovu rozhořela roku 1551. Gendorf zajal několik Vilémových lidí a odvedl je do Vrchlabí. Vilém mu na oplátku za to zničil milíře v Herlíkovicích. Když pak na podzim plavil Gendorf dřevo po Labi, Vilém mu ho nad Vrchlabím zatarasil a tím odchytil všechno plavené dřevo. Tímto krokem mu Vilém omezil práci v oněch proslulých železárnách, ale například omezil provoz i Gendorfova pivovaru. Vilémovi lidé Gendorfovi ještě navrch zatopili jeho důl. Všechny tyto kroky provedené Valdštejny proti Gendorfovi měly silný ekonomický dopad na město Vrchlabí. Městská rada v čele s purkmistrem a Gendorfovi pracovníci v důsledku toho pak poslali králi petici proti Vilémovi. Když všechno došlo až k soudu, dal Gendorfovi za pravdu. Ovšem nepřátelské vztahy mezi oběma šlechtici trvaly ještě dlouho.\n\nKryštof z Gendorfu, člověk, který Vrchlabí hospodářsky velmi povznesl, zde také ve věku 66 let 6. srpna 1563 zemřel a téhož roku pohřben. Zemřel prakticky bez mužských potomků, a proto již v té době Vrchlabí vlastnila (od roku 1561, kdy jí ho Kryštof prodal) jeho dcera Eustachie, která v té době byla již vdovou. Ta se zasloužila o povýšení jiného sídla v Krkonoších – Černého Dolu – ze vsi na městečko. Gendorfovi se narodilo šest dcer (Pavla, Eustachie, Benigna, Kordula, Lukrecie a Eleonora), z toho čtyři zůstaly v Podkrkonoší. Nejstarší Pavla si vzala jistého Jana Cetritze z Karische \"na Fuchsberku\" (\"Liščím kopci\"), kde byla opravdu doložena tvrz (nyní část Vrchlabí se sídlištěm).\n\nEustachie, která ovdověla roku 1555, měla tři dcery, mezi které se po jejím úmrtí roku 1568 vrchlabské panství rozdělilo. Pány na vrchlabském panství tak byli Míčanové z Klinštejna, Markvartové z Hrádku a Miřkovští ze Stropčic. V té době se dalším důležitým průmyslovým odvětvím pro Vrchlabí stávalo tkaní lnu. Tkalcovský cech byl ve Vrchlabí založen roku 1590, v době největšího růstu města.\n\nRoku 1602 celé vrchlabské panství spojil Vilém Miřkovský z Tropčic ml., manžel Veroniky Mráčské z Dubé, syn Rosiny Bockové z Hemsdorfu na Vrchlabí a Viléma Miřkovského z Tropčic (též Vilém Miřkovský ze Stropčic, zemřel roku 1590). V té době byly pověstné vrchlabské hutě částečně ve vlastnictví majitele panství, ale byly i pronajaty. I v té době patřily stále k těm nejmodernějším na českém území. Kupříkladu jedny z prvních vysokých pecí u nás byly v Dolním Dvoře. Také sortiment pověstných vrchlabských železáren se rozšířil o kosy, srpy, pily, součástky pro větrné mlýny a hlavně o hlavně a zámky pušek. Díky tomuto širokému sortimentu výrobků se železářské podniky dostaly až ke kostelu, tedy do centra města.\n\nDo protihabsburského povstání se evangelík Vilém nezapletl, a proto Vrchlabí vlastnil i po popravě vrcholných vzbouřenců na Staroměstském náměstí. (Na rozdíl od blízké Horní Branné, která byla tehdejšímu majiteli zkonfiskována.) Vrchlabské panství chtěl ale získat šlechtic Albrecht z Valdštejna, který byl vnukem Gendorfova nepřítele Jiřího z Valdštejna, se kterým Kryštof vedl \"vrchlabské války\".\n\nRoku 1624 Vilém Miřkovský, který neměl mužského dědice, podlehl nátlaku, který na něj vyvíjel „šéf“ českých vojsk, generalissimus Albrecht z Valdštejna a celé panství i se zámkem prodal za 110 000 míšenských kop. Vilém na Vrchlabí zemřel roku 1628, tedy čtyři roky po prodeji panství.\nPán z Valdštejna udělal z vrchlabských železáren velkovýrobnu zbraní. V této době se ve městě objevili specializovaní řemeslníci – kováři hlavní, vrtači hlavní, brusiči, šroubaři, zámečníci, pažbaři – a počet zaměstnanců železáren byl okolo 150. Železárny byly společně s hamry v Raspenavě hlavními výrobnami zbraní v Čechách. A nejen to – Albrecht začal v okolí Vrchlabí znovu těžit stříbro. Ranou pro něj asi bylo, že od roku 1629 začala Stará hora, hlavní ložisko, dávat méně železné rudy. Vrchlabí Albrecht vlastnil až do své násilné smrti.\n\nPrvním představitelem rodu Morzinů na vrchlabském panství byl maršálek Jan Rudolf z Morzinu, který byl jedním ze spiklenců proti Albrechtovi z Valdštejna. Ten Vrchlabí dostal roku 1635 od císaře Ferdinanda II. darem za prokázané služby. V této době se celým okolím prohnala vojska všech zúčastněných zemí, ale Vrchlabí bylo plenění a ničení ušetřeno. Domácí vojska neměla důvod a švédská luterská vojska se s městem stejného vyznání domluvila. Přesto však bylo město roku 1664 na pokraji hospodářského úpadku. Proto prodalo lázně, a vinné sklepy.\n\nPo smrti Rudolfa z Morzinu převzal roku 1646 vrchlabské panství jeho bratr hrabě Pavel Morzin, s jehož jménem je na Vrchlabsku spjata rekatolizace. Prvním jeho významnějším krokem, který směřoval k rekatolizaci, bylo povolání jezuitů z Jičína roku 1638. Jelikož za dob Gendorfa bylo Vrchlabí silně luteránské, Pavlovy metody vynucování konvertování na katolickou víru přinesly roku 1651 podnět k povstání občanů luterského vyznání. Byly stavěny barikády a objevily se i zbraně. Povstání však ukončil oddíl 50 mušketýrů Mikuláše ze Schönfeldu. Představitelé povstání utekli buďto do Horní Branné, nebo jako vůdce Theodosius Freybrich do Slezska. Společně s nimi také opustilo město a Dolejší a Hořejší Vrchlabí dohromady 149 osob. Vítězství rekatolizace bylo zpečetěno.\n\nŽelezářská výroba byla za doby Pavla Morzina spíše prodělečná. Zato puškařství, které ve Vrchlabí bylo od dob Albrechtových, zažívalo svou nejlepší dobu. Od začátku 17. století zde máme dochované záznamy o 29 mistrech, kteří pocházeli z rodin Ludwigů a Erbenů. Tento nový pán také rozšířil plátenickou výrobu. Výrobky z Vrchlabí se vyvážely do Itálie, Španělska a také do Orientu. Dalším, v té době ve Vrchlabí novým odvětvím průmyslu bylo barchetnictví — vyrábění tkaniny ze lnu a bavlny. První zmínka o něm pochází z roku 1647. Tento obor začal zaujímat první místo mezi ekonomickými obory města, neboť hornictví se začalo dostávat do ústupu. V poslední části 17. století tvořily platby tkalců přes polovinu všech panských příjmů. Na začátku 18. století — roku 1712 bylo ve městě 55 tkalcovských mistrů a na celém panství jich bylo okolo dvou set.\n\nDalší odvětví, papírenství, zahájilo svou činnost roku 1667, kdy Pavel z Morzinu věnoval Kryštofu Weiszovi na založení papírny pozemek pod městem. Pavel z Morzinu také zakládal boudy v horách či střediska chovu dobytka, založil chudobinec a zřídil při úřadu purkmistra oddělení finanční péče o sirotky. V roce 1665 nechal většinu svých panství změnit na fideikomis.\n\nPo smrti otce se panství ujal Jan Rudolf Morzin, který ho vlastnil v letech 1688–1702. Inicioval obnovu těžby ve Svatém Petru ve Špindlerově Mlýně a ještě nechal vybudovat hutě na měď a stříbro v Hořejším Vrchlabí. Kovy také začal dodávat do Kutné Hory. Tato těžba byla sice málo výnosná, ale i přesto vydržela do roku 1737. Těžba však ležela i na bedrech měšťanů, kteří se proti tomu roku 1692 vzbouřili, neboť výnosy se pomalu začaly propadat pod vložené peníze. Po svém neúspěchu byli potrestaní, ale dostalo se jim i robotních úlev. Jan Rudolf také po vzoru otce založil první nemocnici ve městě. Mezi lety 1654 až 1700 město rychle rostlo, z 84 domů jich ve Vrchlabí bylo 228. Jedinou dnešní památkou na Jana Rudolfa z Morzinu je morový sloup na Náměstí Míru u kostela. Ten nechala vystavět jeho manželka Eva Konstancie Vratislavová z Mitrovic roku 1696. Jan Rudolf Morzin zemřel roku 1702. Rok před svou smrtí však ještě stihl získat jako nejstarší z celého rodu hraběcí titul.\n\nDědičné panství získal roku 1702 Janův syn Maxmilián Morzin, který ve Vrchlabí položil roku 1705 základní kámen pro dnešní dominantu města — klášter poustevníků augustiniánů. Toho samého roku stihl také položit základní kámen panského špitálu. Sám zakladatel zemřel rok po položení obou základních kamenů roku 1706.\n\nPanství po něm převzal druhý syn Jana Rudolfa z Morzinu a jeho bratr Václav z Morzinu (* 1676). Tento osvícený a uměnímilovný představitel rodu Morzinů nechal na svých zakázkách pracovat umělce, jakými byli například Jan Blažej Santini-Aichel, Matyáš Brokoff, Jan Petr Molitor nebo slavný skladatel Antonio Vivaldi, který mu věnoval svou slavnou skladbu \"Čtvero ročních období\". V jeho kapele působil například i Antonín Reichenauer. Za svou hudbymilovnost však hrabě těžce zaplatil — zadlužoval se a bankrot se rychle blížil. Václav ho však již nezažil. Zemřel roku 1737, vrchlabské panství vlastnil 31 let.\n\nJeho syn Karel Josef Morzin zdědil po otci toto panství, ale vlastnil ho jen do roku 1741, tedy čtyři roky. Po něm měl tomuto panství vládnout nezletilý František Xaver Morzin (* 1734), místo něho však fakticky vládli jeho poručníci, kteří dokázali bankrot odvrátit, aniž by museli rozprodat majetek. Později se však vlády ujal sám. Vládl však velice špatně, a tak bylo možná pro panství úlevou, že roku 1791 zemřel.\n\nPo roce 1791 vrchlabské panství vlastnil Rudolf Morzin, kterému se krach již nevyhnul. Roku 1795 musel z finančních důvodů prodat fideikomis, který trval od roku 1665. Jediné panství, které si nechal, bylo právě panství vrchlabské.\n\nMěsto mělo zhruba v polovině 18. století 252 domů a 2500 obyvatel. Na jeden dům tedy připadalo necelých 10 osob. Z řemesel tu byl jeden jediný puškař, kdežto tkalcovských mistrů ve Vrchlabí bylo 24. Obchodníků s přízí zde bylo 5.\n\nRoku 1737 byla otevřena nová radnice, kde sídlila samospráva v čele s purkmistrem a státem zkoušenými a státu odpovědnými úředníky. V roce 1770 byla ve městě přechodně zřízena první tkalcovská škola v Evropě, která začala na trvalo fungovat v roce 1873. Roku 1786 byla přestavěna stará škola na kostelním náměstí z důvodu zavedení povinné školní docházky. Zajímavostí je, že konvent augustiniánů fungoval, i když omezeně, i po zrušení všech klášterů roku 1781.\n\nV 18. století byly nejhorší událostí na vrchlabském panství slezské války. Mezi lety 1741 až 1742 se nakvartýrovaly na vrchlabské panství oddíly královských mušketýrů, jezdců a dělostřelců. O dva roky později v roce 1744 město obsadili nepřátelští Prusové, kteří vypálili několik domů a vyrabovali klášter. Když byli zajati u Maršova, část jejich klášterního lupu do Vrchlabí vrátila.\n\nKdyž bylo Rakousko poraženo ve válce o Slezsko, ocitlo se Vrchlabí v těsné blízkosti státní hranice s Pruskem. Nevýhodnost této pozice se ukázala od roku 1756, kdy začala sedmiletá válka s Pruskem. Ve městě se v té době střídaly pruské a rakouské posádky, ovšem obě se k obyvatelům a městu chovaly stejně: například roku 1758 bylo Vrchlabí vydrancováno, a dokonce několik obyvatel oběšeno právě vojáky Marie Terezie. Roku 1778 začala další velká válka mezi Rakouskem a Pruskem — válka o bavorské dědictví. V té sehrály kopce ve vrchlabském okolí strategickou úlohu. Vojska následníka trůnu Josefa II. byla opevněna na pravém břehu Labe od Vrchlabí k Jaroměři a od východu se k nim blížila vojska Fridricha II. Rakouská opevnění se táhla od Strážné hůry (824 m n. m.) přes Jankův vrch (694 m n. m.) nad centrem města, Zimův vrch nad dnešní automobilkou až po vrch Hůrka (492 m n. m.) nad Podhůřím. Když se pruský panovník pokusil tyto rakouské pozice obejít přes sever a nepodařilo se mu to, měl prý prohlásit větu \"„Mrzí mě to, ale vidím, že se tu nedá nic dělat.“\" Místo většího útoku na opevněnou linii, ve které bylo skryto 40 000 vojáků, jenom raboval vsi východně od císařských pozic. K bitvě však už během války nedošlo, protože se Prusové stáhli. Císař Josef II. při této příležitosti také Vrchlabí poprvé navštívil a městu za škody utrpěné válkou daroval 80 000 zlatých.\n\nV 70. letech 17. století postihl panství velký hladomor. Pro ilustraci – roku 1772 zemřelo na hlad 889 osob. A jelikož byla zrovna doba „úrodná“ na selská povstání, poddaní se začali roku 1775 bouřit. 23. března toho roku mnoho nespokojenců přišlo před radnici ve Vrchlabí, a když jim vyšli radní vstříc, pokračovali na zámek, kde si svůj hněv vylili na panských úřednících. Nespokojenci poté vypili panský pivovar a vyjedli pekařství a 27. března byli kvůli neshodám ve svých řadách rozehnáni vojskem a posléze i potrestáni. Tresty ovšem byly velice mírné, nejtěžším bylo to, že potrestaný musel čtyři týdny pracovat v okovech. Když byl roku 1781 císařem vydán patent o zrušení nevolnictví, vrchlabské vrchnost zrušila i robotu. V té době vznikly dvě další vrchlabské vsi – Harta a Fuchsberk.\n\nV 18. století ve městě působil malíř Josef Hollmann, který roku 1720 vytvořil 32 lunet o svatém Augustinovi do místního kláštera. Zachovalo se jich však, neboť většina byla zničena po roce 1945. 18. století vznikla řada níže popsaných soch a staveb.\n\nV tomto století začalo pomalu upadat lnářství a do popředí se dostávala bělidla. První taková stavba byla postavena roku 1803 v Podhůří Wenzlem Zirmem. Roku 1802 založili bratři Kieslingové v Dolním Vrchlabí historicky druhou papírnu. První fungovala od roku 1812 lépe, neboť švagr majitele Gabriela Ettela Vojtěch Kablík vynalezl novou metodu bělení a barvení papíru. Jejich výrobky byly tak kvalitní, že od roku 1834 mohli používat titul \"císařsko-královská zemská privilegovaná papírna\". Roku 1815 byl založen městský špitál, na čemž měli hlavní zásluhu Anton a Elizabeth Puntschuhovi. V roce 1829 byla blízko středu města založena J. Seidlem tiskárna, kterou později rod Wendtů změnil na bělidlo, a v Podhůří byla baronem Beustem založena přádelna bavlny. Roku 1837 ve městě vznikla pošta a k pohánění mandlu se začal se používat parní stroj, což bylo první využití parního stroje v tehdejším Bydžovském kraji. Stará škola, ve které se učilo, byla nevyhovující, a tak musela být stržena. Učilo se pak v klášteře či v městském špitálu. Nové školy se žáci dočkali až roku 1862.\n\nRevoluční rok 1848 měl ve Vrchlabí klidný průběh. Jakmile se 17. března město dozvědělo o příslibu konstituce, hned navečer zaplavili lidé ulice a jásali. 20. března se však všechno otočilo a ve Vrchlabí se sloužila za vídeňské oběti mše a na výzvu samotného starosty Franze Watzela se muži zapisovali do národní gardy. Tyto gardy fungovaly až do roku 1851. Mezitím se však změnil starosta, neboť Franz Watzel byl jmenován poslancem kroměřížského sněmu. O rok dříve, roku 1850, se stalo Vrchlabí sídlem okresního hejtmanství, pod které spadaly soudní okresy ve Vrchlabí, Jilemnici a Rokytnici nad Jizerou. Toto však trvalo jenom do roku 1855, kdy se tento soudní okres rozdělil. Roku 1868 v rámci slučování však vznikl jiný z vrchlabského a hostinského soudního okresu a až na malé změny vydržel až do 20. století.\n\nPrusko-rakouská válka v roce 1866 se naštěstí Vrchlabí příliš nedotkla, byly zde rekvírovány potraviny, nápoje a píce. Celkové škody města činily 6602 zlatých.\n\nRoku 1850 požádali významní vrchlabští občané Franz Ritschel, bývalý velitel národní gardy ve Vrchlabí, Willibald Jerie a Josef Višňák o udělení povolení k postavení mechanické přádelny v Hořejším Vrchlabí. Ta byla postavena v roce 1852, ovšem bez J. Višňáka, jehož podíl převzal Josef Stoczek (Štoček) z Prahy. Sama továrna měla 1500 vřeten, ale již roku 1855 bylo vřeten 4000. Personální změny pak továrnu čekaly dále — odstoupili Jerie se Štočkem a přistoupil Ferdinand Ferdinand A. Rotter, který byl původně v Králíkách. Tento Rotter se stal roku 1859 jediným majitelem přádelny. Jerie měl svou přádelnu pod Liščím kopcem a později koupil původně Ettelovu papírnu, zboural ji a postavil na pozemku přádelnu, která začala sloužit roku 1857. Tyto dvě přádelny patřily mezi největší v okolí, kolem roku 1860 měla Rotterova 20 000 vřeten, Jeriova 11 000 (roku 1895 uváděno již 12 000 vřeten).\n\nDo opuštěné budovy pod Liščím kopcem po Willibaldovi Jeriemu se roku 1857 dostali bratři Eugen a Victor Cypersovi. Roku 1863 nedaleko závodu číslo II firmy Rotter v Hořejším Vrchlabí vyhořela Dresselova papírna. Další přádelna nedaleko středu města byla založena roku 1864 občanem Goldschmidtem. Její známky jsou ve městě patrné dodnes. Další odvětví průmyslu bylo do města uvedeno v roce 1864, kdy byla založena Theodorem Peterou z Pecky továrna na kočáry a sedlářství (více viz níže). Pro rozvoj vrchlabského průmyslu bylo rozhodující událostí založení tratě z Kunčic do Vrchlabí v roce 1872. Téhož roku město mělo plynárnu a od roku 1889 i vlastní vodovod a roku 1900, na začátku 20. století i elektrický podnik. V roce 1860 byla ve Vrchlabí zřízena první spořitelna (\"Spořitelna města Vrchlabí\") a záložna (\"Okresní zemědělská záložna\"), roku 1905 Česká Unionbanka. Po roce 1896, kdy byl po zřícení střechy zbourán panský pivovar na dnešním náměstí T. G. Masaryka, bylo město bez pivovaru, nový akciový začal být funkčním roku 1903.Spolu se sodovkárnou byl jeho provoz ukončen roku 1973.\n\nRoku 1873 byla tkalcovská škola, založená roku 1770 (první v Evropě), obnovena natrvalo. Gymnázium Vrchlabí bylo jako vyšší škola vybudované roku 1909.\n\nV roce 1856 byla založena první soukromá nemocnice doktorem Hubenym. Roku 1891 byl hraběnkou Aloisií Czernin-Morzinovou v Husově ulici vybudován vrchnostenský chorobinec, rozšíření se dočkal již roku 1905. Oficiální okresní nemocnice byla založena roku 1899 a před první světovou válkou se vybudování dočkal sirotčinec a domov sociální péče.\n\nPrvní ochotníci, kteří ve Vrchlabí tvořili významnou součást kulturního života, byli ve Vrchlabí bezpečně roku 1836. Od roku 1856 ve Vrchlabí začal fungovat spolek pro hudbu s názvem \"Liedertafel\". V roce 1859 se ve Vrchlabí narodila významná hudební postava, jejíž důležitost nebyla dosud doceněna — Karel Halíř. V roce 1869 byl založen sbor dobrovolných hasičů. V tomto století přímo vznikaly spolky školské, dělnické, církevní, obchodní, finanční, průmyslové, profesní, nacionální, politické, bruslařské, lyžařské (1896), čtenářský, pěvecký, dohromady vzniklo 80 spolků. Nejvýznamnějším spolkem byl \"Rakouský\", později \"Německý krkonošský spolek\", který vznikl roku 1880 a propagoval Krkonoše. Díky němu byla založena roku 1881 vrchlabská knihovna a roku 1883 Krkonošské muzeum. Dalšími významnými spolky byla Národní jednota severočeská založená v roce 1904. Vrchlabská pobočka Sokola vznikla v roce 1911.\n\nV roce 1888 byl zbourán starý kostel a díky hraběnce Czernin-Morzinové byl roku 1889 postaven nový kostel podle plánu Stefanem Traglem. První modlitebna jiného než katolického vyznání, lutherská, byla posvěcena 21. října 1900, později začala sloužit evangelické církvi. Evangelický sbor začal fungovat v roce 1910. Již v roce 1901 byla u modlitebny postavená zvonička se zvony nesoucími jméno Martin Luther, Ernest Moritz Arndt a Otto von Bismarck.\n\nNa konci července 1897 postihly město povodně. Škoda činila tehdejších 5 milionů zlatých. Dobový tisk uvádí, že ve Vrchlabí bylo poničeno osm budov, tři mosty, městský vodovod a plynárna s velkým plynojemem. Velká voda také zničila příjezdovou cestu na Špindlerův Mlýn v Hořejším Vrchlabí, poničeno bylo Ettlovo bělidlo ležící pod \"Stavidlovým vrchem\", stržený most je most dnes ležící za budovou Hotelu Gendorf poblíž \"„Domu u sedmi štítů.“\".\n\nV první světové válce padlo dohromady přes 300 osob z Hořejšího, Dolejšího Vrchlabí a Podhůří. Ihned po vyhlášení samostatnosti Československé republiky vůči Rakousko-Uhersku byl založen Národní výbor pro okres vrchlabský v čele s ředitelem školy Robertem Turkou. Reakcí na osamostatnění bylo založení separatistické vlády Deutschböhmen v Liberci a této vládě slíbily věrnost všechny důležité úřady ve městě. Aby bylo dvojvládí ve Vrchlabí odstraněno, vpochodovala do města 7. prosince 1918 jičínská vojenská jednotka spolu se Sokoly z Horní Branné, a to ze dvou směrů: od nádraží, kam přijeli vlakem, a od kláštera. Město bylo obsazeno do 8:00 hodin. Osoby, které byly proti české samostatnosti a slíbily věrnost separatistům, musely ze svých postů odejít a město dostalo svou vlastní vojenskou posádku, která sídlila v hotelu \"Zum Mohren\" poblíž Náměstí Tomáše G. Masaryka (dnes Městská knihovna Vrchlabí) a která byla tvořena 2. rotou hraničářského praporu 2 z Trutnova. Svou nespokojenost Němci dali najevo 4. března 1919, kdy vyhlásili generální stávku. Střet demonstrujících s armádou byl hladký, jenom si nadávali. V sousedním Hostinném byly zabity dvě ženy.\n\nNěmci se během prvních dvou let od vzniku nové republiky pokusili o demonstrace, k jedné větší došlo 17. května 1920, kdy byl na okresním úřadě ztlučen komisař Kraus. Na té se však podíleli hlavně čeští dělníci.\n\nDůvodem byly velice malé příděly potravin. Podle interpelace poslanců na ministry vnitra, národní obrany a spravedlnosti z 10. června 1920 to bylo 0,25 kg mouky na vaření, 0,25 kg ovesné rýže, 0,25 až 0,5 kg brambor, které byly většinou ve velice špatném stavu. Jelikož se situace stále neměnila k lepšímu, 17. května byla ve všech závodech zastavena dělnická práce a dohromady 3000 nespokojenců z Hořejšího Vrchlabí, Vrchlabí a Dolní Branné přišlo před okresní hejtmanství. Zástupci z jejich řad se pak vydali k okresnímu hejtmanu Gogelovi, kterému oznámili, že neodejdou, dokud jim nebude zajištěn lepší přísun potravin. Jelikož Gogela a přednosta obilního úřadu, komisař Kraus, jednání pro nespokojence nesnesitelně zdržovali, nespokojenci zaútočili na budovu a vojenská a četnická ostraha před nimi ustoupila. Jakmile nespokojenci vstoupili do budovy, zadržovali je sami ti, kteří přišli nahoru vyjednávat. To se jim však nepodařilo, a tak byl komisař Krauss zbit nespokojenými. V budově nespokojení ničili vnitřní vybavení, největší škody snad způsobili, když zničili telefonní centrálu. Na znovuobnovení klidu musela přijít vojenská posila v podobě 1. roty hraničářského praporu z Trutnova. Její velitel do hlášení napsal:\nIhned druhého dne byla vydána vyhláška, ve které například stálo:\nA následně nastalo i zatýkání - 16 osob bylo zatčeno a posláno k soudu v Jičíně, kde byli uvězněni. Do města též přibyla vojenská posádka o síle 350 mužů. To městu hodně přitížilo a na vydržování této ostrahy si muselo vypůjčit. 10. června napsali poslanci v čele s Karlem Kreibichem, Antonínem Roscherem a Otto Hahnem interpelaci na ministry vnitra, národní obrany a spravedlnosti, v níž požádali o stažení posádky, sesazení komisaře Krause a zrychlení vyšetřování zatčených v soudě v Jičíně. Vyhověno jim ve dvou bodech skutečně bylo. Z Vrchlabí se posádka stáhla úplně a od té doby bylo Vrchlabí bez vojenské posádky. Ve vazbě každý z nespokojených pobyl různě dlouho: jeden od 17. května do 22. května, dva od 17. května do 23. června, dva od 18. května do 23. června, pět od 19. května do 23. června, pět od 20. května do 23. června a jeden od 22. května do 24. června 1920. Přednosta obilního úřadu Kraus na svém místě zůstal i nadále, jelikož ministr vnitra usoudil, že:\nVe 20. století se vůbec nedařilo lnářství. V roce 1928 byla Jerieho přádelna uzavřena a Rotterova přádelna se dala na spřádání juty a vyráběla papírovou přízi. Automobilový průmysl byl zastoupen firmou Petera a synové. Arnold Löwit v roce 1923 založil továrnu na elektrické vodiče a kabely v původní textilce.\n\nNacionální problémy se staly důležitými v době Velké hospodářské krize. V parlamentních volbách v roce 1935 dostala Sudetoněmecká strana v čele s Konrádem Henleinem 64,1 % všech hlasů, v soudním okrese Vrchlabí pak 59,8 % hlasů, kdežto v sousedním maršovském okrese získali o 10 % navíc. Tato strana také získala v komunálních volbách roku 1938 na radnici většinu s nacistickým starostou JUDr. Karlem Wendtem, bývalým právníkem v čele. Ten však zemřel 22. prosince 1938. Vrchlabští nacisté již na jaře 1938 založili šest družstev vojenské jednotky Freiwilliger Schutzdienst po vzoru SA. Všechny strany kromě SdP, sociálních demokratů a komunistů se rozpadly.\n\nPo připojení Sudet k Německu bylo obyvatelstvo Vrchlabí nadšeno. Wehrmacht do města vpochodoval 8. října 1938 skrze vyzdobené slavobrány. Freikorps přišel až 10. října. České obyvatelstvo z většiny prchlo společně s německými antifašisty. Z původních 1200 Čechů jich zbylo jenom 220. Ihned 10. října gestapo zatklo 29 občanů, sedm jich bylo posláno do koncentračních táborů.\n\nPo změně hranic Československa byl založen landrát Vrchlabí, který dohromady spravoval 62 obcí v Podkrkonoší. Namísto odvedených mužů se do města dostali zajatci z řad Francouzů, Angličanů, Nizozemců, Belgičanů a jiných národností. Lágry stály na místě dnešní automobilky, v té době se tam říkalo na \"Ehingerově louce\", v areálu továrny \"Friedrich Stolzenberg\", u letiště, v Dolních Herlíkovicích byl lágr v dnešním rekreačním areálu \"Eden\" a jeden nad dnešním autobusovým nádražím. V roce 1942 byly na kostele svatého Vavřince zrekvírovány zvony, které vydržely i první světovou válku.\n\nZa války ve Vrchlabí začala působit německá firma Friedrich Stolzenberg v areálu dnešní firmy Labit. Ta vyráběla motory pro německé letouny a později součásti k řízeným střelám V-2. Peterova automobilka přešla na vojenské vozy a kluzáky. V Hořejším Vrchlabí začala působit firma Lorenz ag., která vyráběla elektronky.\n\nNa konci války − 9. dubna 1945 gestapo stihlo na dnes již neexistujícím židovském hřbitově nad civilním hřbitovem zastřelit šest ruských zajatců. Osvobozující Sověti do Vrchlabí přišli před půlnocí 9. května. Od 10. května sídlil hlavní štáb sovětských vojsk v hotelu Labuť.\n\nPrvním předsedou Městského národního výboru byl Alois Vaňous, zástupcem Otto Herbe, tajemníkem J. Bulušek. 8. září 1945 bylo ve městě díky novým osídlencům 3 555 Čechů na 2 566 Němců. Odsuny obyvatel ve Vrchlabí začaly již 18. května 1945. Od tohoto dne do 4. srpna bylo v celkem 25 transportech z okresů Vrchlabí a Jilemnice vypraveno 19 070 osob. Řádný odsun Němců do americké zóny přes Domažlice začal ve vrchlabském okrese až v únoru 1946. 18. února 1946 odjel z Vrchlabí první oficiální transport hned po setmění. Je dochováno, že odjel za velmi mrazivého větru. Po třech dnech jízdy vlak přijel do Odenwaldu, kde půle pokračovala do Bensheimu, druhá půle do Heppenheimu. Bylo povoleno zavazadlo vážící maximálně 50 kilogramů a k hotovost 500 říšských marek na osobu. Transport číslo dvě vyjel 3. března okolo deseti hodin večer. Po cestě přes Prahu dojel transport čtvrtého dne jízdy do Frankenbergu. 10. dubna v 10:20 odjeli ti, co čekali na místě dnešního fotbalového hřiště u automobilky. Tento transport mířil do Dachau, Bad Reichenhallu a Berchtesgadenu. Další transporty přepravily Němce do Augsburgu, Kasselu, Frankenbergu, Heidelbergu, Zeitzu, Nordhausenu, další čtyři transporty směřovaly do sovětské okupační zóny, sociální demokraté z okolí Hostinného z Vrchlabí jeli do Aschaffenburgu, antifašisté odjeli do Kemptenu, další transporty směřovaly znovu k Sovětům, konkrétně do měst Gera, Mittweida, Pirna a Usedom, 281 antifašistů do německého města Marktoberdorf tajně přivezlo prapor města Vrchlabí. Poslední transport směřoval do města Pfarrkirchen. 20. října 1946 bylo vysídlení u konce, většina německy mluvících obyvatelstvo Vrchlabska bylo přeísldeno do Německa. V roce 1947 bylo ve Vrchlabí bylo 5481 Čechů a pouhých 197 Němců. Vrchlabí se po odsídlení veškerého německého obyvatelstva naštěstí nestalo revírem vykrádačů domů. České školy svoji funkci začaly plnit už v červnu 1945. Ihned po válce se však ukázalo, že komunistická strana bude mít jasnou převahu. V parlamentních volbách roku 1946 získala 60 % hlasů. Následný převrat na Vrchlabsku tedy proběhl bez větších problémů. Již roku 1950 proběhla velká správní změna: k dříve samostatné obci Vrchlabí se připojily obce (do roku 1950 samostatné) Hořejší Vrchlabí (čítající tehdy Kněžice, Hořejší Vrchlabí a část Herlíkovic) a Podhůří (Podhůří a Liščí kopec).\n\nČeští ochotníci zahájili svou činnost v roce 1945 pod názvem Divadelní jednota Šír, podle vlastence a spisovatele Josefa Šíra. První schůzka byla svolaná již na 24. srpna 1945. V čele tohoto souboru stanuli J. Štěpánek a J. Veigl. V roce 1946 stanul v čele souboru Jaroslav Kašlík, dále ve vedení stanuly významné osobnosti, jako například nakladatel Josef Krbal, zakladatel vrchlabské Městské hudební školy Josef Václav Kratochvíl či jiní. J. V. Kratochvíl ještě prvního poválečného roku založil ve Vrchlabí Městskou hudební školu a v roce 1955 národopisný soubor \"Krakonoš\" skládajícího se za smíšeného pěveckého sboru, dětského pěveckého kolektivu, tanečního kolektivu, kolektivu vypravěčů a z doprovodné instrumentální skupiny. Tento soubor měl například ve svém programu pásmo \"Krakonošův rok\" od krkonošských autorek Amálie Kutinové a Marie Kubátové. Také Krkonošské muzeum pokračovalo po válce ve své činnosti.\n\nPo druhé světové válce pokračovala ve své předválečné činnosti katolická církev. Německá evangelická církev po válce zanikla, na její místo vstoupila a jejich modlitebnu převzala Českobratrská církev evangelická, která měla ve Vrchlabí od roku 1948 oficiálně svůj farní sbor. Československá církev husitská do Vrchlabí v roce 1947 přesunula svůj farní sbor z Dolní Kalné. K bohoslužebným účelům začala využívat bývalou zámeckou Morzinskou hrobku.\n\nPo druhé světové válce se vrchlabský průmysl více méně věnoval tomu, čím se zabýval ve válce. Elektronky, které vyráběla Lorenzova firma, převzala firma Tesla (nyní OCZ Vrchlabí, a.s.). Strojní výrobu po firmě Stolzenberg převzala firma TOS (nyní Argo-Hytos). Po Peterově firmě převzala výrobu firma Škoda Auto. Poválečné období zaznamenalo definitivní konec lnářství. Textilní výroba byla převzata firmami Mileta a Tiba. Vodiče začala vyrábět firma Kablo. Rozvoj později zaznamenal i elektrotechnický průmysl.\n\nV roce 1961 byl ve Vrchlabí zrušen okresní úřad a Vrchlabí poté spadalo do trutnovského okresu.\n\nHC Stadion Vrchlabí - hokejový klub\n\n\nVe 13. století bylo město osídleno dřevorubci a uhlíři. Později, v 15. a 16. století díky objevení rudných žil rozvoj hornictví, hutnictví a železářství. Během třicetileté války se železárenská výroba, do té doby specializovaná na kosy přeorientovala na válečnou produkci. V téže době začátky textilního (lnářského) průmyslu a taktéž varhanářství, specializovaná výroba varhan rodinou Tauchmanových. Vrchlabské cechy soukeníků a pláteníků navázaly například styky s norimberskými obchodními domy Gewandschneiderem a Preller-Viatisem. V 18. století z důvodu úpadku železářství a díky mechanizování výroby se začíná textilní produkce města zvyšovat, narůstá množství přádelen, bělidel a tkalcoven.\n\nPo první světové válce pokračoval do té doby pozastavený rozvoj cestovního ruchu. Pro názornost: v letech 1926–1928 vydala vrchlabská železniční výdejna mezi 80–100 000 vlakových jízdenek. V době sezony městem projelo až 4000 motorových vozidel, mimo sezonu pouhých 500–600 vozidel, což je na tu dobu docela mnoho.\n\nVrchlabí nebylo jenom městem hornickým či textilním, ale od poloviny 17. století se stalo i centrem varhanářské manufaktury, která byla jednou ze tří nejvýznamnějších na našem území.\n\n\nMěstem prochází silnice první třídy č. 14 z České Třebové do Liberce, dále silnice druhé třídy č. 295 ze Studence do Špindlerova Mlýna.\nPrvní, dodnes fungující autobusové spojení Vrchlabí se Špindlerovým Mlýnem bylo založeno roku 1909.\n\nŽelezniční spojení zajišťuje Trať 044, která zde začíná a vede do 4,7 kilometrů vzdálených Kunčic nad Labem, kde je umožněn přestup na vlaky trati 040 z Chlumce nad Cidlinou do Trutnova. Mnoho osobních vlaků však jezdí přímo do Trutnova. Se vstupem v platnost jízdního řádu 2005/2006 zde byl zaveden specifický způsob odbavení cestujících.\n\nV době platnosti jízdního řádu 2012/2013 nabízely České dráhy v pracovní dny 25 spojů osobních vlaků ve směru do Vrchlabí a 24 spojů ve směru do Kunčic, z toho 8 spojů bylo přímých z Trutnova a 9 do Trutnova. O víkendu přijede do Vrchlabí 17 párů osobních vlaků, z toho je jeden spoj přímý do Trutnova.\n\nVe vzdálenosti 2,5 kilometrů od centra města se nachází také vnitrostátní veřejné letiště Vrchlabí. To funguje od roku 1949.\n\nVrchlabí leží v jedné části, ze kterých se Krkonoše skládají – ve Vrchlabské vrchovině, která se dále dělí na Janský hřbet, nyní také označovaný jako Zlatý a Lánovskou vrchovinu.\n\nStředem města protéká řeka Labe a vlévá se do ní na vrchlabském katastrálním území několik potoků. V Dolních Herlíkovicích je to po pravé straně Šindelová strouha, která teče z přes Dumlichův důl, odkud byl v roce 1889 do Vrchlabí zřízen 5,1 km dlouhý vodovod. O něco níže se do Labe napravo vlévá Hlemýždí potok. U hotelu \"Albis\" se nalevo od toku vlévá Richterova strouha, pramenící na Strážném. U vrchlabského minipivovaru se nalevo vlévá Pekelský potok, o trochu níže se vlévá zprava Hamerský potok, pramenící v Kněžicích. Významným labským přítokem je i potok Bělá jehož povodí dosahuje úctyhodné délky 7,011 km a má délku 5,1 km. V Kunčicích nad Labem do Labe ústí Vápenický potok dlouhý 9,4 km s povodím o délce 8,768 km. Ve městě bylo také v rámci pohánění strojů továren založeno několik labských náhonů.\n\nVýznamným prameništěm ve Vrchlabí je na pravé straně Labe \"Stavidlový vrch\", kde se nachází mimo jiné i kaplička svaté Anny. Na rozmezí katastrálních území Vrchlabí a Dolního Lánova pramení Suchý (\"Mezilabský\") potok.\n\nNejvětším vrchlabským rybníkem jsou Vejsplachy, rybník někdy nazýván jako \"Kačák\", hluboké až 2,3 m, ležící západně od sídliště \"Liščí kopec\". Dalšími rybníky jsou: zámecký rybník na místě, kde stála dříve tvrz, rybník u letiště na Lánovské ulici či rybník v Podhůří pod zámečkem.\n\nVrchlabí leží v podhorské oblasti, kde průměrný roční srážkový úhrn z let 1961–1990 činí 810mm. Průměrně nejvíc srážek je v prosinci (průměrně 90mm), nejméně v květnu (průměrně 39mm). Průměrný počet dní, kdy napršelo 10mm a více je 25,4 dní. Nejmenší počet těchto dní je v únoru (průměrně 1,2 dní), nejvíce pak v červenci (průměrně 3 dny). Maximální denní úhrny srážek se ročně pohybují okolo 65mm.\n\nZnak byl Vrchlabí udělen, současně s povýšením na město, na žádost majitele panství Kryštofa z Gendorfu, a to listinou krále Ferdinanda I. současně s dalšími městskými právy. Současná podoba znaku, která až na drobné detaily respektuje popis z královské listiny, vychází z vyobrazení Stanislava Valáška v soupisu Jiřího Čarka. Samotný text z listiny popisuje znak takto: \"„…štít na dvé rozdělený: v vrchním bílém poli dvě jedle zelené, v dolním červeném poli dvě kladiva havérská, nakříž přeložená, v malým žlutým štítku tak, jakž to všecko rukú a vtipem umění maléřského lépe a dostatečněji jest vymalováno.“\" Používá se od roku 1999 a nahradila řadu do té doby využívaných, nicméně heraldicky nesprávných variant znaku.\n\nPodoba praporu byla projednávána 17. září 2003 na schůzi podvýboru pro heraldiku Poslanecké sněmovny České republiky. Prapor města byl městu udělen 7. října 2003 30. rozhodnutím Předsedy PS PČR. Autorem praporu, podobně jako heraldických úprav městského znaku, je Lukáš Teplý.\n\nOd počátku 90. let minulého století počet obyvatel města setrvale klesá, viz tabulka.\n\nVe městě jsou zastoupeny římskokatolická, českobratrská evangelická, československá husitská a adventistická církev. Svůj Sál Království mají v Podhůří i Svědkové Jehovovi.\n\nPři sčítání lidu roku 2001 se ke katolickému náboženství přihlásilo 1 995 z tehdejších 13 894, tedy 14,4 %. Ze sčítání účastníků katolických bohoslužeb v Česku za rok 2003 vyplynul počet návštěvníků na 160.\n\nV 16. století díky rozvoji hornictví začal příliv Němců do města. Do 18. století se tak Vrchlabí stalo hlavně německy mluvícím městem. V roce 1900 Vrchlabí mělo oficiálně jenom 7 % Čechů. Po vzniku samostatné Československé republiky se však oficiální počet Čechů zvedl na 1 200 osob.\n\nToto umělecké těleso založil roku 1956 místní varhaník a učitel hudby Stanislav Skalský, který sbor také do roku 2002 vedl. Od roku 1990 sbor veřejně vystupuje na pravidelném \"Vánočním koncertu\". Roku 2002 se stal novým sbormistrem Radek Hanuš.\n\nVyhláškou z 17. ledna 1990 je Vrchlabí městskou památkovou zónou. Do ní patří některé z níže uvedených památek (u nich je za názvem značka „MPZ“).\n\n\n\n\n\nDnešní knihovna sídlí v Krkonošské ulici vedle náměstí T. G. Masaryka v bývalém objektu hotelu \"Zum Mohren\", po kterém v budově sídlila vrchlabská ZUŠ do roku 1995.\n\n\"Městská hudební škola\" ve Vrchlabí začala fungovat 1. září 1945 a stála ve Dvořákově ulici v bývalém sídle stavitelské firmy Hutter a Beránek. Z této budovy se hned v roce 1946 přestěhovala na třídu Dr. Edvarda Beneše, dnes Krkonošská ulice. V budově dnešní městské knihovny sídlila až do roku 1996. Tato instituce funguje dodnes.\n\n\n\n\n\n"}
{"id": "90902", "url": "https://cs.wikipedia.org/wiki?curid=90902", "title": "Bahrám V.", "text": "Bahrám V.\n\nBahrám V., řečený Gór (tj. Onager), byl perský velkokrál z rodu Sásánovců vládnoucí v letech 421–439. Jeho otcem byl král Jazdkart I. (vládl v letech 399–421), synem a nástupcem král Jazdkart II. Bahrám Gór je romantickou postavou na perském trůně, opěvovanou pro svou loveckou vášeň a srdnatost v literatuře i umění, například v díle Nizámího. Oblíbeným námětem je pověst o jeho střeleckém umění, kdy měl na přání své konkubíny udělat z gazelího samce samici a ze samice samce tím způsobem, že bezrohé samici vstřelil do hlavy dva šípy místo růžků a samci jeho růžky ustřelil.\n\nBahrám strávil dětství na dvoře lachmovských vládců v Híře na jihu Mezopotámie a jeho cesta k moci byla všechno jiné než pokojná. Po smrti Jazdkarta I., nenáviděného pro svou smířlivou politiku zejména vůči křesťanům, nechtěli totiž perští velmoži uznat následnictví ani jednoho z jeho tří synů: Šápúra, Bahráma a Narséa. Šápúr jako nejstarší z nich se sice pokusil převzít v Ktésifóntu moc, avšak brzy byl zabit a na jeho místo dosadila šlechta prince Husrava, člena vedlejší větve sásánovské dynastie. Bahrám musel v říši intervenovat s pomocí lachmovského vojska, aby prosadil svá dědická práva – a i poté se musel výslovně zavázat, že „obnoví vše, co jeho otec rozvrátil“. Hned po nástupu na trůn začal Bahrám pronásledovat křesťany, jednou z prominentních obětí perzekuce se stal bývalý Jazdkartův dvořan a křesťanský biskup Svatý Jakub Perský zvaný pro způsob své mučednické smrti Rozřezaný (latinsky \"Intercisus\").\n\nHned po nástupu na trůn vedl Bahrám Gór válku s východořímskou říší, avšak s nevalnými výsledky: roku 422 byl uzavřen mír, aniž by některá ze stran získala jakékoli územní zisky. Bahrám a císař Theodosius II. se v mírové smlouvě zavázali, že zarathuštrovci i křesťané smí požívat v obou zemích náboženských svobod – ustanovení pro Římany bez praktické ceny a z perské strany později často porušované. Na druhé straně přislíbil císař Peršanům vyplácení určitých dávek výměnou za ochranu kavkazských průsmyků před nomády.\n\nDaleko těžší boje čekaly Bahráma v příštích letech na východě. Tam se po roce 400 stále častěji setkáváme s etnikem, označovaným v pramenech jako Hefthalité či Bílí Hunové. Jeho původ i jazyková příslušnost je mezi badateli dodnes sporná, jisté je jen to, že v roce 427 musel Bahrám proti jeho příslušníkům podniknout vojenskou výpravu, aby na pomezí obnovil autoritu říše. Během bojů byl král Hefthalitů zabit, jeho žena zajata a Peršané dokonce ukořistili i nepřátelskou královskou korunu. Ta byla spolu se zajatou královnou dopravena do chrámu ohně \"Átur-e Gušnasp\" v Ázerbájdžánu. Přesto neznamenalo vítězství konec hefthalitského nebezpečí – východní hranice říše zůstala pro Sásánovce i nadále neuralgickým bodem.\n\nV oblasti správy vsadil Bahrám na kontinuitu s předchozím obdobím, takže v jeho službách působila řada lidí z okolí Jazdkarta I. Král podporoval umění i vědy a pro svůj rytířský charakter byl u poddaných velmi oblíben. Větší problémy uvnitř říše mu způsobovala vlastně jen neklidná situace v Arménii, kde byla šlechta nespokojena s vládou krále Ardašíra, dosazeného na trůn roku 422. Bahrám nakonec respektoval přání Arménů, zbavil krále moci a na jeho místo dosadil sásánovského místodržitele – Arménie se stala perskou provincií.\n\nDo dob panování Bahráma Góra zasazují křesťanská martyrologia smrt řady mučedníků, takže je zjevné, že ke sporadickým pronásledováním docházelo navzdory ustanovením římsko-perské smlouvy z roku 422. Zdá se však, že rozsah těchto akcí nelze ani v nejmenším srovnávat s perzekucí za Šápúra II. (cca 340/341–379).\n\nPodle perských pramenů zahynul Bahrám během lovu – spadl prý v Médii do jámy a jeho tělo nebylo nikdy nalezeno. Vládu v říši po něm bez potíží převzal syn Jazdkart.\n\n\n\n"}
{"id": "90906", "url": "https://cs.wikipedia.org/wiki?curid=90906", "title": "Hudsonův záliv", "text": "Hudsonův záliv\n\nHudsonův záliv (anglicky \"Hudson Bay,\" francouzsky \"baie d'Hudson,\" inuktitutsky \"Kangiqsualuk ilua)\" je velký záliv na severovýchodě Kanady, pojmenovaný podle anglického mořeplavce Henryho Hudsona. Jeho rozloha je 1,23 milionů km². Povodí řek vlévajících se Hudsonova zálivu zahrnuje asi třetina Kanady a jeho malá část zasahuje i do USA. Asi 200 let neslo název Země prince Ruprechta – podle Ruprechta Falckého, jednoho ze zakladatelů a prvního guvernéra Společnosti Hudsonova zálivu, která dostala od anglického krále Karla II. monopol na obchod s kožešinami na tomto území.\n\nTento záliv je zajímavý tím, že je místem s nejnižší gravitací na Zemi.\n\nHudsonův záliv je spojen Hudsonovým průlivem s Atlantským oceánem a dalšími průlivy se Severním ledovým oceánem. Od oceánů ho odděluje řada ostrovů. Některé zdroje Hudsonův záliv popisují jako moře Atlantského nebo Severního ledového oceánu. Na jihu z něj hluboko do pevniny vybíhá Jamesova zátoka. \n\nVeškerá pevnina a ostrovy obklopující \"Hudsonův záliv\" i ostrovy v zálivu náleží Kanadě. Veškeré ostrovy a severozápadní a západní pobřeží teritoriu Nunavut, východní pobřeží provincii Québec, jižní pobřeží provincii Ontario a jihozápadní provincii Manitoba.\n\nS rozlohou 1 230 000 km² je po Bengálském zálivu druhým největším zálivem na světě, téměř stejné velkým jako polovina Středozemního moře. Od poloviny prosince do poloviny června bývá většinou zamrzlý. Pobřeží je jen řídce osídleno.\n\nZáliv objevil 2. srpna 1610 anglický mořeplavec Henry Hudson na své čtvrté cestě do Severní Ameriky, kdy se plavil kolem západního Grónska, dostal se do zálivu a zmapoval velkou část jeho východního pobřeží. \n\n\n"}
{"id": "90915", "url": "https://cs.wikipedia.org/wiki?curid=90915", "title": "Voronija", "text": "Voronija\n\nVoronija (Grubera-Voronya) je vysokohorská propasťovitá jeskyně, nacházející se na krasovém plató Arabika v Abcházii (částečně uznaném státě nárokovaném Gruzií) v horách Západního Kavkazu. První část pojmenování je odvozena od příjmení ruského geologa Alexandra Krubera.\n\nV současnosti se jedná o druhou nejhlubší známou přírodní jeskyni na světě (2190 m). Maximální hloubky bylo dosaženo v srpnu 2007 ukrajinským speleologem Gennadijem Samochinem. Vchod do jeskyně se nachází ve výšce přibližně 2250 m n. m. Jeskynní systém je rozvětven do několika slepých větví, zejména do hloubky 400 metrů.\n\nJeskyně Voronja nebo někdy také Krubera se nachází v Abcházii, v západním Kavkazu na jednom z největších vysokohorských vápencových masívů – masívu Arabika v údolí Ortobalagan. Jedná se o druhou nejhlubší známou přírodní jeskyni světa a zároveň druhou jeskyní na Zemi hlubší než 2000 metrů. Vchod do jeskyně se nachází v Abcházii, ve výšce přibližně 2250 metrů nad mořem. Ve stejné oblasti se nachází Jeskyně Verevkina, která má hloubku 2 212 m.\n\nSkládá se z křídových a jurských vápenců. Na severozápad, sever, severovýchod a východ je masív Arabika ohraničen kaňony a řekami. Je to oblast s četnými ledovcovými údolími a kary, s hřebeny a vrcholy mezi nimi. Mezi několika stovkami jeskyní známých v masívu Arabika je 15 hlubších než 400 metrů a pět hlubších než 1000 metrů. Všechny větší jeskyně v údolí Ortobalagan pravděpodobně patří k jednomu hydrologickému systému, který je spojen s velkými prameny na pobřeží Černého moře.\n\nÚdolí Ortobalgan se táhne podél hřebenu Berchil’ské antiklinály, která se jemně stáčí k severozápadu. Jeskynní vchody jsou seřazeny podél hřebenu. Jeskyně jsou převážně tvořeny kombinacemi šachet a strmých chodeb. Základní část masívu Arabika se skládá z pískovců, jílů, porfyrů a zatuhlé lávy. Písčité vápence jsou v údolí Ortobalgan zvláště bohaté v horní části (do 1000 metrů) hlubokých jeskyň. Struktura masívu řídí rozvoj jeskyně a proudění podzemní vody. Největší vliv na vývoj oběhu podzemní vody v jeskyni měly zdvihy desek v období pliocénu a pleistocénu. V proudění podzemní vody z centra Ortobalganu směrem k Černému moři hrálo roli podélné i příčné vlnění.\n\nNejvíce vodopádů a pramenů se nachází na východě masívu Arabika. Dva hlavní prameny se nacházejí v říčních kaňonech na východ od jeskyně Voronja. Goluboe Ozero v Bzybském kaňonu a Gegsky vodopád v kaňonu Gega. Mnoho dalších pramenů se nachází v blízkém městě Gagra. O podmořských pramenech v oblasti Arabika je známo, že pod tlakem vyvěrají ze dna černého moře hned u masívu. Mělkých pramenů (v hloubce 5–7 metrů) může být dosaženo volným potápěním u Tsandripsh. U města Gagra jsou prameny v moři hloubce 25–30 metrů.\n\nJeskyně Voronja je obývána mnohými endemickými druhy živočichů, které objevila expedice až v roce 2010. Jeskyně je například obývána chvostoskoky: Anurida stereoodorata, Deuteraphorura kruberaensis, Schaefferia profundissima, Plutomurus ortobalaganensis. Jsou to první podzemní živočichové, kteří žijí v hloubce až 1980 metrů pod vchodem do jeskyně. Brouk Catops cavicis také obývá jeskyni Voronja. Živočišná složka v jeskyni Voronja se skládá z více než 12 druhů členovců různých skupin. Např.: pavouci, korýši, chvostoskoci, dvoukřídlí a další.\n\nJeskyně byla poprvé více prozkoumána v roce 1960 gruzínskými speleology, kteří dosáhli hloubky 95 m. Od té doby je v Rusku známa jako Kruberova jeskyně. Během 80. a první poloviny 90. let působili v jeskyni téměř výhradně ukrajinští speleologové, od nichž pochází i třetí název (Voronja).\n\nHranici hloubky jednoho kilometru pokořila opět ukrajinská výprava v roce 2000. O rok později spojenými silami Rusové a Ukrajinci vytvořili světový rekord sestoupením na hloubku 1710 metrů pod povrchem. Tato cesta se později ukázala jako slepá.\n\nV letech 2003–2005 byla opuštěna doposud využívaná větev chodby a začal průzkum delší štoly, která dovedla další mezinárodní expedice postupně na hloubku 2080 metrů (říjen 2004). Rok 2007 začal lednovým posunutím rekordu na 2 170 metrů. Této expedice se zúčastnili i dva čeští speleologové Oldřich Štos a Zdeněk Dvořák. V srpnu téhož roku byla hloubka posunuta na 2191 metrů. Poslední rekordní sestup Samochina tak byl například sice „pouhých“ šest metrů do hloubky, dobrodruh ale musel překonat vzdálenost 46 metrů pod vodou. Celkové délka jeskynního systému Krubera-Voronja je nyní přes 15 kilometrů a aktualní hloubka 2 197 m.\n\n\n"}
{"id": "90918", "url": "https://cs.wikipedia.org/wiki?curid=90918", "title": "Fototrofie", "text": "Fototrofie\n\nFototrofie je způsob získávání energie pro budování organických sloučenin u fototrofních organismů. Tyto organismy získávají energii ze světla. Jde zejména o zelené rostliny, řasy, sinice a fotosyntetizující bakterie. U všech těchto organismů se fototrofie pojí s autotrofií, existují však i fotoheterotrofní bakterie. Protipólem fototrofie je chemotrofie, kdy je energie získávána rozkladem organických látek vytvořených jinými organismy (organotrofie) či látek anorganického původu (litotrofie).\n\n"}
{"id": "90925", "url": "https://cs.wikipedia.org/wiki?curid=90925", "title": "Pavel Lányi", "text": "Pavel Lányi\n\nPavel Lányi (Lány, Láni) (okolo 1670–1733) byl uherským právníkem, zemským úředníkem, podnikatelem, soudcem, poslancem a vědcem. Pocházel z uherské rodiny Lányů.\n\nLányi se narodil buď v Matějovcích nebo v Gemeru v okrese Revúca. Po studiích se stal úředníkem gemerské stolice. Byl dobrým právníkem i vědcem, zajímal se o chemii a petrografii. Byl přívržencem sedmihradského knížete Františka II. Rákocziho proti Habsburkům. Od roku 1704 zastával funkci vojenského komisaře a o dva roky později také krajinského železářského inspektora. Své politické postavení využíval na podnikání ve vlastní režii. Rákocziho armádu zásoboval ledkem, střelným prachem a zbraněmi. Roku 1711- 1714 se stal malohontským podžupanem V Rimavské Sobotě a tabulárním soudcem a od roku 1712 střídavě až do roku 1729 poslancem krajinského sněmu. \n\nRoku 1696 byl společně se svým bratrem Janem a jejich rodinami dědičně povýšený do šlechtického stavu.\n\nProváděl nejrůznější chemické pokusy a mezi jinými se mu podařilo vyrobit nehořlavý papír z azbestu. Tento vynález se však ještě v 18. století neujal, především kvůli vysokým nákladům na výrobu.\n\nV roce 1715–1716 nechal postavit novou železnou huť „Officina chalybiacea seu massa“.\n\nRoku 1722 postavil podle holandského vzoru jednu ze dvou prvních vysokých pecí v Uhrách.\n\nNechal si tisknout vlastní papírové peníze, první na uherském území.\n\nS významným vědcem Georgem Buchholtzem ml. prozkoumal a popsal jeskyni u Aggteleku. \n\nDodnes se po Pavlovi Lányi jmenuje osada u Dobšiné Lányiho huta\n\n\n"}
{"id": "90926", "url": "https://cs.wikipedia.org/wiki?curid=90926", "title": "Minulý opakovaný čas", "text": "Minulý opakovaný čas\n\nMinulý čas opakovaný je zvláštní druh mluvnického času, který se v češtině nevyskytuje. Používá se pouze v litevštině a vyjadřuje opakovaný minulý děj. \n\nPři tvorbě tohoto času se přidává přípona -dav- ke slovesu před osobní koncovku, například:\n\nTento čas pravděpodobně vznikl o mnoho později než ostatní tři časy (přítomný, budoucí a minulý), protože se v příbuzné lotyštině nevyskytuje.\n"}
{"id": "90927", "url": "https://cs.wikipedia.org/wiki?curid=90927", "title": "Seleukos I. Níkátór", "text": "Seleukos I. Níkátór\n\nSeleukos I. (pozdější generace ho obdařily přízviskem Níkátór – „Vítěz“; * kolem 358 př. n. l., † 281 př. n. l.) byl makedonský důstojník Alexandra Velikého a jeden z vůdčích diadochů. Během válek diadochů, které vypukly nedlouho po Alexandrově smrti, se Seleukos stal zakladatelem dynastie Seleukovců a seleukovské říše.\n\nSeleukos se narodil patrně v roce 358 př. n. l. jako syn makedonského aristokrata Antiocha z Orestidy, jednoho z velitelů Filipa II. Makedonského, a jeho manželky Laodiké z Europu. O Seleukově mládí neexistuje mnoho poznatků, avšak zdá se pravděpodobné, že byl vyslán jako rukojmí do makedonského hlavního města Pelly a zde možná sloužil v jízdě druhů (\"hetairoi\"). Na jaře 334 př. n. l. ve věku dvaceti tří let Seleukos doprovázel Alexandra, jenž vpadl do Asie s cílem podrobit si perskou říši. V průběhu tažení do Indie, jehož počátek spadá do konce roku 327 př. n. l., byl Seleukos povýšen do hodnosti velitele „štítonošů“ (\"hypaspistai\"), elitní pěší jednotky makedonského vojska, později nazývané „stříbrné štíty“ (\"argyraspides\"). Při tažení proti indickému králi Pórovi se vyznamenal v bitvě u Hydaspés, kde velel pěchotě. Po návratu do Persie se Seleukos v rámci hromadné svatby makedonských vojáků a vznešených Peršanek oženil se sogdijskou princeznou Apamé, dcerou Spitamena. Makedoňané se se svými perskými manželkami po Alexandrově úmrtí většinou rozvedli, ovšem Seleukos jako jeden z mála svou choť nezapudil.\n\nPoté, co Alexandr v roce 323 př. n. l. v Babylóně zemřel, stal se Perdikkás regentem říše za dosud nenarozeného Alexandra IV. a vlády nezpůsobilého Filipa III. Arrhidaia. Seleukos při rozdělování správy říše mezi jednotlivé makedonské generály neobdržel žádnou satrapii, nicméně byl jmenován do funkce \"chíliarchos\" (vezír) a byl tudíž Perdikkovým přímým podřízeným. V roce 321 př. n. l. uspořádal Perdikkás výpravu do Egypta proti tamějšímu neposlušnému satrapovi Ptolemaiovi. Seleukos, účastnící se tohoto tažení jako velitel jezdectva, pohlížel nevraživě na Perdikkovu moc a na jeho neschopnost vypořádat se se vzpurnými místodržiteli. Zapojil se proto do spiknutí, které vyústilo v Perdikkovo zavraždění. Následně byla svolána konference satrapů v syrském městě Triparadeisos, kde došlo k novému přerozdělení vlády nad říší. Seleukos byl ustaven satrapou Babylónu, zatímco Antigonovi Jednookému bylo uloženo, aby se vypořádal s Eumenem z Kardie, Perdikkovým spojencem. Po pěti letech bojů Antigonos se Seleukovou pomocí Eumena porazil a nechal ho popravit.\n\nVítězstvím nad Eumenem si Antigonos zajistil autoritu ve východních provinciích říše a v roce 315 př. n. l. žádal od Seleuka, aby mu odevzdal podíl ze svých daňových výnosů. Seleukos choval vůči Antigonovi značnou podezřívavost, a jelikož se cítil ohrožen, uprchl k Ptolemaiovi do Egypta. Ptolemaios Seleuka vřele uvítal a učinil ho svým námořním velitelem. Seleukos si byl dobře vědom, že Ptolemaios není schopen vyrovnat se Antigonově obrovské moci a inicioval tedy vznik koalice diadochů proti Antigonovi. V nastalém konfliktu sehrál Seleukos významnou roli, když svým námořnictvem vázal velký počet Antigonových vojáků. V roce 312 př. n. l. Seleukos přispěl k Ptolemaiově vítězství v bitvě u Gazy, v níž byl poražen Antigonův syn Démétrios Poliorkétés. Po tomto střetnutí se Seleukos vypravil s menší vojenskou silou k Babylónu, jenž se mu díky náklonnosti tamních obyvatel rychle poddal. Seleukův návrat do Babylónu je pokládán za okamžik vzniku seleukovské říše. Podle makedonského kalendáře k němu došlo 7. října 312 př. n. l., naproti tomu Babylóňané udávají datum 3. dubna 311 př. n. l. Takřka ihned potom Seleukos porazil Antigonovy satrapy Níkánora a Euagora, čímž svému nepříteli odejmul kontrolu nad Persidou, Susianou a Médií. Aby zastavil Seleukův rozmach, vyslal Antigonos na východ Démétria, který podnikl nájezd do Babylónie. Seleukův postup ale navzdory tomu pokračoval a v několika dalších letech spolu oba diadochové sváděli nelítostný zápas. Seleukos dokázal v roce 309 př. n. l. Antigona rozhodně porazit, načež byl mezi nimi uzavřen mír.\n\nPříměří s Antigonem využil Seleukos k rozšíření své vlády dále na východ až k řekám Jaxartés (Syrdarja) a Indus. V roce 309 př. n. l. byla vážně otřesena iluze o jednotě Alexandrovy říše, neboť Kassandros, vládce Makedonie, zavraždil nezletilého Alexandra IV. Když v roce 306 př. n. l. dosáhl Antigonos vítězství nad Ptolemaiovým loďstvem, přijal poté královský titul. Během jediného roku následovali jeho příkladu rovněž jeho soupeři: Ptolemaios, Kassandros, Lýsimachos a Seleukos. Někdy v téže době nechal Seleukos vystavět svoji královskou rezidenci, město Seleukii na Tigridu. Seleukův pokus obnovit makedonskou vládu až k Indu narazil na odpor Čandragupty, vládce maurjovské říše. Řecké prameny jsou v této záležitosti poměrně skoupé na informace, mnozí moderní historikové se přesto domnívají, že Seleukos utrpěl v Indii porážku. Každopádně v roce 302 př. n. l. uzavřel Seleukos s Čandraguptou mírovou smlouvu, podle níž odstoupil Čandraguptovi kromě jiných území zřejmě také Gedrósii a Arachósii (dnešní západní Pákistán a jižní Afghánistán), za což od něho získal 500 válečných slonů. Koncem téhož roku se Seleukos obrátil zpět na západ, kde s Ptolemaiem, Kassandrem a Lýsimachem obnovil spojenectví namířené proti Antigonovi.\n\nV roce 301 př. n. l. se Seleukos spojil v Malé Asii s Lýsimachem, králem v Thrákii, a společnými silami pak v bitvě u Ipsu přivodili Antigonovi porážku a smrt. Vítězní diadochové si rozdělili mezi sebe Antigonovy državy, přičemž Seleukos připojil ke svému království některé oblasti Malé Asie, Sýrii a Koile Sýrii (nynější jižní Sýrie a Libanon). Nicméně dříve, než obsadil Koile Sýrii svými posádkami, zmocnil se této země Ptolemaios. Tento Ptolemaiův čin se stal v dalších dvou staletích příčinou napětí a četných válek mezi Seleukovci a Ptolemaiovci. Ovládnutím Sýrie si Seleukos zabezpečil přístup ke Středozemnímu moři a v roce 300 př. n. l. založil na řece Orontés nové hlavní město, nazvané Antiochie. Seleukie na Tigridu zůstala i nadále hlavním městem pro východní satrapie.\n\nUtužování rodinných svazků mezi Ptolemaiem a Lýsimachem a smrt Apamy přiměla Seleuka k tomu, aby se oženil se Stratoníké, dcerou Démétria Poliorkéta. Seleukova ctižádostivost vedla ovšem záhy k rozporům mezi ním a Démétriem, jelikož Seleukos žádal o vydání Kilíkie a měst Tyru a Sidonu, nad nimiž si Démétrios podržel kontrolu i po porážce u Ipsu. Protože Démétrios odmítl, rozhořel se v roce 294 př. n. l. mezi oběma diadochy nový konflikt. Krátce poté došlo na Seleukově dvoře k nevšední události. Antiochos, syn Seleuka a Apamy, se zamiloval do své nevlastní matky Stratoníky a kvůli své nenaplněné lásce onemocněl. Když se o tom Seleukos dozvěděl, rozhodl se synovi vyjít vstříc a oženil ho se svojí dosavadní manželkou. Patrně v roce 293 př. n. l. učinil navíc Antiocha místokrálem východních provincií. Mezitím válka mezi Démétriem a Seleukem pokračovala až do roku 285 př. n. l., kdy Démétrios padl do zajetí. Třebaže Seleukos nechal Démétria uvěznit v syrském městě Apameia, zacházel se svým dřívějším tchánem nadmíru velkoryse. Démétrios přesto propadl netečnosti a po více než dvou letech trvání čestného zajetí se upil k smrti.\n\nPoté, co Lýsimachos nechal popravit svého syna Agathokla, zachvátil jeho říši neklid. Nato Ptolemaios Keraunos, jenž pobýval na Lýsimachově dvoře, vyzval Seleuka k Lýsimachově sesazení. Seleukos se chopil příležitosti a vyhlásil Lýsimachovi válku. V únoru 281 př. n. l. pak Seleukos porazil a zabil Lýsimacha v bitvě u Kúrúpedia v Lýdii, načež Lýsimachovo území na západě Malé Asie přešlo do Seleukových rukou. Seleukos se v tomto okamžiku ocitl na vrcholu své moci, neboť kontroloval téměř celé území někdejší Alexandrovy říše s výjimkou Egypta. V září 281 př. n. l. byl připraven podmanit si také Makedonii a Thrákii, které rovněž patřily k Lýsimachově doméně. Seleukos zamýšlel přenechat vládu nad Asií Antiochovi, zatímco sám hodlal strávit zbytek svých dní v Makedonii. Sotva však překročil Helléspont, byl nedaleko města Lýsimacheie úkladně zavražděn Ptolemaiem Keraunem. Filetairos, správce Pergamu, získal později Seleukovy ostatky, které byly uloženy poblíž Antiochie v mauzoleu nazvaném \"Níkátóreon\".\n\nJako poslední z diadochů, jenž usiloval o obnovu Alexandrovy říše, měl Seleukos zásadní vliv na utváření helénistických království. V důsledku jeho energické vlády se seleukovská říše stala nejrozsáhlejším ze všech států vzniklých v průběhu válek diadochů. Jím založená říše si v následujících staletích udržovala dominantní postavení na Středním východě. Seleukos dokázal nejlépe spravovat rozmanité národy a území na východě, přičemž dal vybudovat mnoho nových měst a kolonií. Údajně nechal postavit devět Seleukií, šestnáct Antiochií a řadu dalších měst.\n\n\n\n"}
{"id": "90931", "url": "https://cs.wikipedia.org/wiki?curid=90931", "title": "Auto", "text": "Auto\n\nAuto může být:\n\n"}
{"id": "90935", "url": "https://cs.wikipedia.org/wiki?curid=90935", "title": "Lotyština", "text": "Lotyština\n\nLotyština (lotyšsky \"latviešu valoda\") patří do skupiny baltských jazyků. Je to úřední jazyk Lotyšska, kde jím mluví přibližně 2 milióny lidí.\n\nBaltské jazyky jsou pro lingvisty velmi zajímavé, protože se v nich zachovalo mnoho archaických tvarů pocházejících z rané indoevropštiny. To je důkaz o odštěpení balto-slovanské větve od ostatních jazyků. Baltská a slovanská větev se od sebe oddělily přibližně v 10. století př. n. l. Zatímco výskyt archaických tvarů slov je nezpochybnitelný, přesný způsob, jakým se baltské jazyky vyvíjely z indoevropštiny, není znám.\nVýchodobaltské jazyky se oddělily od západobaltských (podle teorie o prabaltském jazyce) někdy mezi lety 400 a 600 n. l. Rozdílnost mezi lotyštinou a litevštinou začala být patrná v 9. stol., dlouhé období neexistoval jeden jazyk, ale mnoho různých nářečí. Tato přechodná nářečí existovala do 15. a možná až do 17. století.\nLotyština se jako samostatný jazyk objevila v 16. století, vyvinula se z ní latgalština a asimilovala s kuronštinou, zemgalštinou a sélštinou.\nNejstarší známé nálezy psané lotyštiny jsou překlady množství kostelních písní z roku 1530 Nicholase Ramma, německého pastora z Rigy.\n\nLotyština je jeden ze dvou posledních živých baltských jazyků (druhým je litevština), patřících k indoevropské jazykové rodině. Lotyšský a litevský jazyk si udržely mnoho rysů prajazyka, ačkoli ve věcech hláskosloví a tvarosloví vykazují mnoho zdokonalení (u lotyštiny mnohem větší než u litevštiny). Baltským jazykům jsou nejvíce příbuzné jazyky slovanské a germánské.\n\nLotyština má tři nářečí: livonské, latgalské a střední nářečí. Livonské nářečí je rozděleno na vidzemské a kuronské (také tāmnieku nebo ventiņu). Střední nářečí, předchůdce dnešní lotyštiny, se dělí na vidzemské, kuronské a zemgalské nářečí. (Poznámka: Lotyšská nářečí by neměla být zaměňována s jazyky livonštinou, kuronštinou, zemgalštinou ani sélštinou)\n\nLivonské nářečí je více ovlivněno livonštinou než lotyštinou v jiných částech Lotyšska. V livonském nářečí existují dvě melodie řeči. V nářečí kuronském krátké samohlásky na koncích slov zanikají a dlouhé samohlásky jsou zkráceny. Osobní jména v obou rodech jsou zakončena na \"-els\" a \"-ans\". Předpona \"ie-\" se mění na \"e-\".\n\nVidzemské a zemgalské nářečí si jsou navzájem podobné, kuronské nářečí je archaičtější. Ve středním nářečí jsou tři melodie řeči. V zemgalském nářečí je navíc použit znak \"ŗ\".\n\nLotyština je flektivní jazyk, jehož skladba je ovlivněna němčinou. Slovní přízvuk je až na výjimky na první slabice.\n\nV lotyštině se rozlišují dva jmenné rody – mužský a ženský. Jména se skloňují šesti pády: nominativem, genitivem, dativem, akuzativem, lokálem a vokativem. Starší gramatiky za akuzativ vkládaly instrumentál, za který považovaly použití předložky \"ar\", odpovídající českému \"s\", s příslušným pádem (viz dále). V gramatikách se upřednostňuje slovní označení pádů, tím se předchází záměnám obou uvedených pojetí.\n\nJména se skloňují podle šesti vzorů (deklinací), dosti pravidelně ve srovnání s češtinou. První tři jsou převážně mužské, poslední tři převážně ženské.\n\nNěkteré výrazné rysy užívání jmen:\n\nPřídavná jména se ohýbají podobně jako v češtině, rod se rozlišuje i v přísudku. Je zachován jev, který ve slovanských jazycích zanikl: Základní tvar přídavného jména ve shodném přívlastku vyjadřuje neurčitost, podobně jako neurčitý člen v jazycích, které používají členy. Delším tvarem, tzv. determinativním (příponou vloženou před koncovku, která někdy s koncovkou splývá), se vyjadřuje určitost.\n\nLotyština nezná přivlastňovací a mnohá jiná přídavná jména odvozená od substantiv. Místo toho hojně užívá substantiva, příp. zájmena, v neshodném přívlastku (genitiv v poloze před jménem, dativ za jménem). Příklady:\n\nSlovesa se dělí do tří tříd podle způsobu časování. Tvary běžného minulého i budoucího času jsou jednoduché. Při časování často dochází ke změnám ve kmeni. Ve třetí osobě je shodný tvar jednotného i množného čísla. Infinitiv má stejně jako v češtině koncovku -t.\n\nPředložky se v jednotném čísle pojí s příslušnými pády: genitivem, akuzativem nebo dativem. Zvláštností je, že v množném čísle se pojí skoro všechny předložky s dativem.\n\nJako instrumentál se někdy označuje použití \"ar\" s akuzativem v jednotném čísle a s dativem v množném; to je ovšem pravidelné použití té předložky i v jiném významu než instrumentálním, proto část gramatik již instrumentál jako pád nevymezuje.\n\nLotyština se zapisuje latinkou. Dlouho byl používán pravopisný systém založený na německých pravopisných principech. Teprve na počátku 20. století byl nahrazen fonetičtějším, používajícím ve větší míře diakritiku, upravenou podle několika různých zdrojů. Dnes se lotyšská abeceda skládá ze 33 písmen:\nDo reformy z roku 1946 bylo užíváno také písmeno Ŗ, měkké R, které se již ve většinové výslovnosti neodlišovalo. Emigrantská komunita tuto sovětskou reformu nepřijímá a jí vydávané texty obsahují toto písmeno dodnes.\n\nTéměř všechna písmena označují podobné hlásky jako v češtině či slovenštině a s jejich čtením by mluvčí češtiny neměli mít problémy. Písmena s makronem (vodorovnou čárkou) označují dlouhé samohlásky.\n\nOdlišnosti u souhlásek jsou víceméně jen grafické:\n\nPodstatnější rozdíly jsou ve výslovnosti samohlásek:\n\nDva široce uznávané problémy v lotyštině jsou lingvistický purismus a takzvaný \"\".\n\nTermín je nesprávné pojmenovaní asijského černého medvěda a pravděpodobně není nejlepším termínem k popisu těchto dějů. V podstatě jde o vliv jiných jazyků, který způsobí (často docela zábavné) jazykové omyly. Tyto omyly jsou gramatické a stylistické; zřejmě sem patří i překlepy a chybné překlady. Každý rok probíhá boj, který jim chce předejít. Organizátoři prohlašují, že nejvíce těchto omylů pochází z oblastí hustě zalidněných Rusy a od litevských obchodních řetězců. Chybné překlady nejsou gramaticky špatné, u nich pouze vadí styl a volba slov, tj. doslovně přeložená anglická slova do lotyštiny by vypadala podivně exaltovaná oproti lotyšským.\n\nPurismus se projevuje tvořením nových slov, obvykle bez souhlasu nebo přičinění široké společnosti. Ačkoli puristé ponechávají některá slova eufonická, jejich neologismy zní spíše jako cizí než lotyšská slova. Mnoho výrazů je zbytečných a jiné jsou doslovné překlady. Lotyština má například dva výrazy pro telefon: ' (doslovný překlad ') a ', tři slova pro počítač: ' nebo ' (obě jsou převzatá) a ' (lotyšský výraz).\n\nLotyšsko mělo bouřlivý vztah s Německem, Švédskem, Ruskem a Polskem po celou svou historii, a vždy bylo mnohonárodnostní zemí. Během let, kdy bylo připojeno k Sovětskému svazu (1940–1941 a 1945–1991), politická rusifikace velmi ovlivnila lotyšský jazyk. V těchto obdobích bylo asi 340 000 (?) Lotyšů (přibližně jedna třetina populace) vyhoštěno a jinak perzekvováno. Následovala masová imigrace obyvatel ze sovětských republik Ruska, Ukrajiny, Běloruska a dalších, podíl etnicky lotyšské populace byl redukován z 80 % v roce 1935 na 52 % v roce 1989. Nejvíce přistěhovalců se usadilo na venkově bez jakékoli snahy učit se lotyšsky a sžít se se zdejšími tradicemi. Dnes je lotyština mateřskou řečí jen pro více než 60 % populace země.\n\nPo opětovném získání samostatnosti v roce 1991 byla představena nová jazyková politika. Hlavním cílem bylo začlenění všech obyvatel na pozadí oficiálního státního jazyka a chránit jazyky menšin v Lotyšsku (přitom ruština nebyla označena jako menšinová). Mnozí učenci se domnívají, že tyto věci mohou přispět k celkovému úpadku lotyštiny.\n\nOpravdové dvojjazyčné vzdělání na vládní náklady (základní škola) je dostupné pro několik menšin. Patří sem Rusové, Židé, Poláci, Litevci, Ukrajinci, Bělorusové, Estonci a Romové. V těchto školách je lotyština vyučována jako druhý jazyk, aby odstranila překážky v dorozumívání a pomohla každému obyvateli začlenit se do společenského života. Od roku 1990 vláda platí studium na veřejných univerzitách pod podmínkou zvládnutí lotyštiny. Od roku 2004 je v lotyštině vyučováno na veřejných středních školách (forma 10-12) 60 % předmětů (předtím zde existoval široký systém vyučování v ruštině).\n\n\n"}
{"id": "90936", "url": "https://cs.wikipedia.org/wiki?curid=90936", "title": "Diffieho–Hellmanova výměna klíčů", "text": "Diffieho–Hellmanova výměna klíčů\n\nDiffieho-Hellmanova výměna klíčů (zkráceně D-H) je kryptografický protokol, který umožňuje přes nezabezpečený kanál vytvořit mezi komunikujícími stranami šifrované spojení, bez předchozího dohodnutí šifrovacího klíče. Výsledkem tohoto protokolu je vytvoření symetrického šifrovacího klíče, který může být následně použit pro šifrovaní zbytku komunikace. Výhodou je, že případný útočník odposlouchávající komunikaci tento klíč nezachytí. Klíč je zkonstruován všemi účastníky komunikace a nikdy není poslán v otevřené formě. Nevýhodou tohoto protokolu je bezbrannost proti útoku Man in the middle, protože neumožňuje autentizaci účastníků. Tento protokol bez kombinace s jinými metodami je tedy vhodný pouze tam, kde útočník nemůže aktivně zasahovat do komunikace.\n\nDiffieho–Hellmanův protokol distribuce klíčů byl vynalezen v roce 1976 Whitfieldem Diffiem a Martinem Hellmanem, svou roli zde ovšem sehrál i Ralph Merkle, John Gill navrhl aplikování problému diskrétního logaritmu. Jednalo se o první praktické využití metody vytvoření tajných sdílených informací na nechráněném komunikačním kanálu. Jako první tento protokol vymyslel Malcolm Williamson z Government Communications Headquarters z Velké Británie o několik let dříve, ale GCHQ se vzhledem ke své podstatě tajné vládní instituce rozhodla objev utajit až do roku 1997, kdy už to nemělo žádný vliv.\n\nPrincipiálně se problém opírá o složitost výpočtu diskrétního logaritmu.\n\nToto číslo s nemůže nikdo zjistit, třetí strana by musela tipovat čísla a, b a doufat, že správné číslo uhodne.\n\nDiffieho-Hellmanova výměna klíčů není omezena jen na dva účastníky. Je tedy možné mít libovolný počet účastníků.\n\nPro představu mějme 3 komunikující uživatele: Alice, Bob a Carol.\nPřípadný útočník odposlouchávající komunikaci může zaznamenat všechny mezi-výpočty, ale není schopný vypočítat klíče a, b a c a konečné výsledky g mod p.\n\nPro rozšíření tohoto mechanismu pro větší skupiny, je nutné dodržovat dva základní principy:\nTyto zásady nechávají otevřené možnosti, v jakém pořadí všichni účastníci přispějí svým privátním exponentem k vytvoření kopií finálního klíče. Nejjednodušším řešením je uspořádat n účastníků do kruhu a nechat kolovat n klíčů, dokud se každému z účastníků nevrátí jeho vlastní klíč (aplikováno všech n exponentů). Ovšem toto řešení vyžaduje, aby každý účastník provedl n modulárních umocnění.\n\nOptimalizací pořadí, a uvážením faktu, že klíče mohou být reprodukovány, je možné snížit počet modulárních umocnění provedených každého účastníka na log(n) + 1 za použití přístupu rozděl a panuj. zde je příklad s osmi účastníky:\nJakmile je tato operace dokončena všichni účastníci budou mít tajný g, ale každý účastník provede jen čtyři modulární umocnění místo osmi v kruhovém uspořádání.\n\n"}
{"id": "90940", "url": "https://cs.wikipedia.org/wiki?curid=90940", "title": "MMS", "text": "MMS\n\nMultimediální zprávy (zkratka MMS z anglického \"Multimedia Messaging Service\"). Multimediální paralela k SMS. Pomocí MMS je možné posílat kromě textu i obrázky, audio a videoklipy, podobně jako e-mailem. MMS zprávy jsou přenášeny jako datový tok prostřednictvím datové technologie GPRS v GSM a pokročilejších, jakým jsou např. CDMA u UMTS nebo EDGE.\n\nMMS zprávu lze v praxi posílat z telefonu na telefon, případně z telefonu do e-mailové schránky. A to buď okamžitým doručením nebo doručením s možností vyzvednutí zprávy, zpravidla v určitém časovém intervalu (v závislosti na službách telefonního operátora).\n\nPředchůdcem MMS byla technologie Sha-Mail, ktera umožňovala zasílání fotografií z jednoho mobilního telefonu na druhý. Byl představen představený japonskou firmou J-Phone v roce 2001.\n\nPro přenos obrázků se u MMS používají nejčastěji formáty GIF, PNG, JPG. Pro přenos zvuku AMR nebo WAV a pro video MPEG-4.\n\n\n"}
{"id": "90943", "url": "https://cs.wikipedia.org/wiki?curid=90943", "title": "Mithridatés VI. Pontský", "text": "Mithridatés VI. Pontský\n\nMithridatés VI., zvaný Eupatór Dionýsos (132 př. n. l. – 63 př. n. l.), byl králem Pontu v 1. století př. n. l. Pontos, který ležel na jižním pobřeží Černého moře, v dnešním severovýchodním Turecku, byl v této době největší a nejvlivnější říší Malé Asie.\n\nMithridatés VI. byl celkem šestkrát ženatý: poprvé roku 116 př. n. l. se svou sestrou, královnou Laodikou Pontskou (popravenou 90 př. n. l.); podruhé 88 př. n. l. s Monimou (zemřelou 71 př. n. l.), potřetí 86 př. n. l. s Bereniké z Chiosu (zemřelou 71 př. n. l.), počtvrté 86 př. n. l. se Stratoniké Pontskou (zemřelou 63 př. n. l.); popáté s neznámou ženou a pošesté s Hypsikrateou. Také měl značný počet konkubín.\n\nMithridates se nespokojil se zděděnou říší a využíval každé příležitosti k rozšíření vlády. Již v roce 110 př. n. l. získal Bosporské království rozkládající se na severním břehu Černého moře a na Krymu. Poté zaměřil pozornost na Malou Asii, kde se však jeho zájmy střetly se zájmy Římanů, kteří zde měli pevnou základnu již od roku 133 př. n. l. – provincii Asie.\n\nK tomu, aby dosáhl svého záměru vytvořit mocnou helénistickou říši mu napomohla nestabilní politická situace ostatních maloasijských království: Kappadokie, Bithýnie, Paflagonie a Galatie. Kromě toho byli Římané vázáni v bojích s nebezpečnými germánskými kmeny Kimbrů a Teutonů. Po vypořádání se s touto hrozbou vypukla v Itálii nejprve válka se spojenci, poté došlo k občanské válce mezi dvěma politickými skupinami: optimáty, vedenými Luciem Corneliem Sullou, a populáry, v jejichž čele stál Gaius Marius.\n\nNejdůležitějším spojencem Mithridata v následujících válečných letech byl jeho zeť, arménský král Tigranes.\n\nÚtokem na Bithýnii, Kappadokii a nakonec na provincii Asia začala v roce 88 př. n. l. první z celkem tří válek označovaných také jako „mithridatovské války“. Vrcholem krutosti byl Mithridatův rozkaz povraždit všechny Římany a Italiky. Tento skutek (zavraždění 80 000 lidí) naznačuje, jak nenáviděná byla v Asii římská vláda kvůli drancování, jež prováděli výběrčí daní. Každopádně Mithridates byl vítán jako osvoboditel. Jeho vliv se rozšířil až do Řecka: Egejské ostrovy (s výjimkou Rhodu) a řecké obce (např. Athény) poslouchaly jeho rozkazy. Kvůli zamýšlenému vylodění v Itálii navázal dokonce kontakt s odbojnými Italiky.\n\nV téže době došlo v Římě k občanské válce mezi vojevůdcem Luciem Corneliem Sullou, stoupencem strany optimátů, a Gaiem Mariem, vůdcem strany populárů. Sulla, který v rámci svého konzulátu získal vrchní velení v připravované válce proti Mithridatovi, byl svými protivníky sesazen a velení ve válce bylo předáno Gaiovi Mariovi. Sulla se však se situací nesmířil a vedl své vojsko z Capuy na Řím. Město bylo po pouličním boji dobyto a Sulla se pokusil uspořádat politiku ve městě podle svých představ. Krátce na to vytáhl, jak původně zamýšlel, se svými legiemi na východ proti Mithridatovi. Okamžitě po Sullově odchodu z Itálie se do Říma z Afriky vrátil Gaius Marius. Společně s Luciem Corneliem Cinnou převzali moc ve městě a rozpoutali teror proti stoupencům Sully. Brzy po nastoupení sedmého konzulátu však Gaius Marius v roce 86 př. n. l. zemřel. Oproti očekávání svých protivníků však Sulla nekapituloval, nýbrž se rozhodl vést válku s Mithridatem bez podpory Říma, na vlastní pěst. Po delším obléhání obsadil Athény. V roce 86 př. n. l. porazil vojsko Mithridata vedené vojevůdcem Archelaem u Chaironeie a v dalším roce u Orchomenu. Pak se přeplavil do Asie.\nZatím senát vyslal na východ Lucia Valeria Flacca, aby rovněž strana populárů ukázala svoji přítomnost v Asii. Flaccus měl pokud možno převzít velení nad Sullovým vojskem. To ale nebylo jeho prioritou, poněvadž se svými dvěma legiemi nemohl pět v boji zocelených Sullových legií ohrozit. Flaccus však byl vojáky usmrcen při otevřené vzpouře, kterou vyvolal jeho legát – Gaius Flavius Fimbria – který nesouhlasil s Flaccovým šetrným zacházením s civilním obyvatelstvem. Fimbria však nadále vedl válku pod vlajkou populárů a porazil stejnojmenného syna Mithridata VI. Král byl nucen uprchnout na Mytilene a byl donucen vést s Římany mírová jednání. Ta však selhala na králově odporu odstoupit Římanům Paflagonii. Fimbria se na to vydal drancovat provincii.\n\nSoučasně se podařilo Luciovi Liciniovi Lucullovi (který byl Sullovým kvestorem) zvítězit v námořní bitvě u Tenedu. Sulla však pospíchal do Itálie a v roce 84 př. n. l. uzavřel s Mithridatem mír, v němž Mithridates musel vyklidit provincii Asii, vydat flotilu a zaplatit 3000 talentů. Sice směl nadále zůstat králem, ale jeho vláda byla omezena na Pontus. Sullovi se podařilo přivést na svou stranu Fimbriovy legie. Fimbria na to spáchal sebevraždu. Aby získal dostatek prostředků pro válku, ždímal Sulla naprosto nemilosrdně zlato z Řecka a Asie. V roce 83 př. n. l. přistál opět v Itálii a v následujícím roce ukončil úspěšně občanskou válku s máriovci. Obnovil vládu optimátů a v rámci proskripcí nechal zavraždit mnoho svých politických soupeřů.\n\nDosavadní příměří bylo ve skutečnosti založeno na pouhé dohodě mezi Mithridatem a Sullou, nikdy nebylo ratifikováno senátem.\n\nMithridates, jenž musel po uzavření míru čelit revoltám v Kolchidě a na Krymu, nechal za tímto účelem vybudovat flotilu a připravit armádu. Tyto přípravy však pro svou důležitost bylo možné mylně interpretovat jako vedené proti Římu, tím spíše když Mithridatés zahálel s restitucí Kapadokie Ariobarzanovi I., což byla jedna z podmínek předchozí dohody. Jelikož podezříval svého generála Archelaa z toho, že učinil příliš mnoho ústupků Sullovi, uprchl Archelaos k Mureně a obvinil Mithridata z přípravy nové války proti Římanům.\n\nDruhá válka s Mithridatem začala v roce 83 př. n. l. římskou invazí do Pontu, když se místodržitel Asie Lucius Licinius Murena (Sullův legát) toužící po slávě a kořisti svévolně rozhodl vést válku. Avšak Mithridates se mu úspěšně ubránil a po dvou letech bojů bylo v roce 81 př. n. l. obnoveno příměří.\n\nMithridates, zajištěný mírovou smlouvou s Římany, systematicky znovu vybudoval své mocenské postavení v Malé Asii a posílil vojsko a flotilu. Bithýnský král Nikomedes IV. žádal senát několikrát o pomoc, aby si zajistil své postavení před znovu se vzmáhajícím Pontem. Ještě před svou smrtí se bezdětný král rozhodl, že Řím zdědí jeho říši, což se nakonec stalo v roce 74 př. n. l.\n\nMithridates v reakci na to vpadl do Bithýnie, čímž zahájil třetí a poslední válku s Římem.\nLuciu Liciniu Lucullovi bylo nyní jako konzulovi svěřeno velení ve válce a v letech 74 – 68 př. n. l. dosáhl řady významných úspěchů. V roce 74 př. n. l. porazil Lucullus Mithridata, který pak musel uprchnout do Arménie ke svému zeti, králi Tigranovi. V mezidobí se staral o zlepšení situace vydrancované Asie, což mu vyneslo na jedné straně vděčnost jejích obyvatel, na druhé straně nenávist a zlobu výběrčích daní a vlivných kruhů v Římě. Lucullus nejprve odmítl Mithridata pronásledovat a podrobil si celou pontskou říši. Následně ale obnovil pronásledování krále a vpadl do Arménie. Proti Tigranovi z Arménie dosáhl Lucullus opět skvělých vítězství, navzdory tomu, že jeho soupeř měl nad ním leckdy i dvacetinásobnou převahu. Arménské hlavní město Tigranocerta v roce 69 př. n. l. padlo s netušenými poklady do rukou Římanů.\n\nV roce 68 př. n. l. nastal v Lucullově válečné štěstěně obrat: jeho legie se vzbouřily a zamezily mu tak v dalším postupu na východ. Mithridates a Tigranes využili Lucullova svízelného postavení a chopili se opět iniciativy. Během Lucullova ústupu z Arménie porazil Mithridat u Zely v Pontu Lucullova legáta Caia Valeria Triaria. Rovněž v Římě byli Lucullovi nepřátelé aktivní a zbavili ho velení ve válce. Pasivita Lucullova nástupce Glabria umožnila Mithridatovi bez překážky znovu získat vládu nad Pontem, odkud ho kdysi Lucullus vypudil. Kromě toho ohrožovali nyní opět oba králové provincii Asii. Taková byla situace v roce 66 př. n. l.\n\nŘímané nyní požadovali schopného vojevůdce, který by konečně porazil Mithridata. Za takového byl tribunem lidu Maniliem a praetorem Ciceronem vybrán Gnaeus Pompeius – vítěz z Hispánie. Pompeius své příznivce nezklamal: Mithridates byl definitivně sražen na kolena a vyhnán z Pontu . V roce 63 př. n. l., poté, co se proti němu postavil i jeho syn Farnakés, spáchal sebevraždu. Traduje se, že byl imunní vůči jedu, který ze strachu z úkladné vraždy po léta užíval v malých, ale rostoucích dávkách. Nejprve se pokusil otrávit, ale protože si od mládí navykl požívat protijedy, účinek jedu nebyl dostatečný, a proto musel požádat svého sluhu, aby mu zasadil smrtící úder mečem. Pompeius následně nově uspořádal římskou vládu nad celým orientem: Pontos, Kilíkie a Sýrie se staly římskými provinciemi, Arménie, Judsko, Kolchida, Kappadokie a říše Galatů se staly závislými klientskými královstvími.\n\n\n"}
{"id": "90947", "url": "https://cs.wikipedia.org/wiki?curid=90947", "title": "Varhany", "text": "Varhany\n\nVarhany (někdy označované za „královský nástroj“) jsou největší a mechanicky nejsložitější hudební nástroj, respektive jsou strojem užívaným v hudbě (varhanní stroj). Varhany se způsobem tvorby zvuku řadí mezi vícehlasé aerofony a svou mechanikou současně mezi klávesové nástroje. Největší varhany mohou mít až sedm manuálů (klaviatur), dvě pedálnice (klaviatury pro nohy), desítky rejstříků a až desítky tisíc píšťal velikosti od 11 mm do 20 m.\n\nZa primitivní předchůdce varhan lze považovat Panovu flétnu. Dlouhá staletí usilovného zvětšování a zdokonalování dala vznik „královskému“ nástroji, který zdobí největší katedrály světa stejně jako malý venkovský kostelík. Jsou nadále budovány i v moderních koncertních sálech. Rozsahem menším příbuzným nástrojem je harmonium.\n\nNejvětší službu umění vykonaly varhany v době hudebního baroka, kdy se na ně provozovaly velkolepé koncerty. Ale hlas varhan neztratil své kouzlo ani dnes — svědčí o tom vyprodané varhanní koncerty ať v koncertních síních s moderními elektrifikovanými nástroji nebo ve chrámech s historickými nástroji. V Praze je takovou historickou koncertní síní např. bazilika sv. Jakuba na Starém Městě. Pro varhany psali hudbu skladatelé všech dob (Johann Sebastian Bach v období baroka, Antonín Dvořák v době romantismu či Petr Eben v moderní hudbě) a každá doba měla také své slavné varhaníky a stavitele těchto nástrojů.\n\nČeské varhanářství bylo velmi ovlivněno varhanářstvím německým, proto jsou někdy uvedeny také německé pojmy. Mezi tradiční české výrobce varhan patří od roku 1873 krnovská firma RIEGER-KLOSS (dnes RIEGER - KLOSS VARHANY, s.r.o.), která již vyrobila 3732 varhan do všech světadílů. Mezi nejvýznamnější německé varhanáře patřil Johann Silbermann.\n\nTóny se v něm tvoří v dřevěných nebo kovových píšťalách buď chvěním vzduchových sloupců, nebo chvěním kovových jazýčků (podle druhu píšťal). Stlačený vzduch se do píšťal vhání obvykle měchem. Různorodosti barvy tónů varhan se dosahuje akustickým spoluzněním alikvotních tónů vznikajících v několika píšťalách současně. Tento princip odpovídá elektrofonické aditivní syntéze používané u elektronických hudebních nástrojů.\nVarhany sestávají z více strojů.\nJednotlivé stroje mívají různou velikost a zpravidla bývají umístěny na různých místech a podle toho mívají i své vlastní pojmenování, např.:\n\nZejména v romantické době se stavěly stroje i na dalších místech:\n\nKaždý ze strojů bývá tradičně umístěn ve vlastní varhanní skříni, ale může být umístěno i více strojů v jedné skříni. Naproti tomu může být i jeden stroj rozdělen do více skříní – např. pedál do dvou skříní po obou stranách hlavního stroje.\n\nObvykle je každý ze strojů ovládán jedním manuálem (klaviaturou) nebo pedálnicí (pedálem) hracího stolu, proto počet strojů obvykle odpovídá počtu manuálů a pedálů u varhan. Pedál mají varhany zpravidla jen jeden (výjimkou jsou španělské varhany, které mívají pedály dva).\n\nV českých kostelích nejčastěji nacházíme dvoumanuálové varhany, které mají zpravidla hlavní stroj, positiv a pedál. Varhany ve větších kostelích bývají trojmanuálové, výjimečně čtyřmanuálové – i ve velkých koncertních síních. Naproti tomu malé varhany mohou být i jen jednomanuálové s pedálem. Malé varhánky, které by měly jen jeden manuál bez pedálu, se nenazývají varhanami, ale positivem. Malý přenosný positiv se nazývá portativem.\n\nKaždý stroj má svoji vlastní vzdušnici, která nese píšťaly. Ke každému stroji vede od hracího stolu traktura. Zdroj vzduchu naopak bývá pro všechny stroje společný, i když některé stroje mohou mít vlastní vyrovnávací měch.\n\nZdrojem zvuku u varhan jsou různé píšťaly. Prouděním vzduchu skrz ně (nebo vibracemi kovového jazýčku) vzniká zvuk. Délka píšťaly rozhoduje o frekvenci zvuku; čím je píšťala delší, tím hlubší tón vydává. Každá píšťala může hrát pouze jeden tón - zvuk varhan vzniká simultánním hraním více píšťal najednou. Hlasitost tónu ovlivňuje tlak vzduchu.\n\nPíšťaly lze rozdělit podle různých kriterií:\n\n\nPodle uvedených kriterií pak celé píšťalové řady vytvářejí rejstříky. Přitom se však v průběhu rejstříku může měnit jak mensura, tak i použitý materiál (ve spodní části dřevo, v horní cín) či stavba (ve spodní části kryté, ve střední polokryté a v horní otevřené).\n\nKaždý stroj sestává z několika řad píšťal čili rejstříků (registrů), které je zpravidla možno nezávisle zapínat a vypínat. (To je vymoženost od doby renesance; v gotických varhanách zpravidla hrály všechny rejstříky najednou.)\n\nKaždý rejstřík sestává z řady píšťal, uspořádaných nejčastěji v půltónové stupnici, které mají shodnou barvu a další parametry (hlasitost) zvuku. Píšťaly hlubokých či naopak velmi vysokých tónů mohou mít z různých důvodů tvar, materiál i konstrukci odlišnou od zbývajících, přesto (nebo právě proto) budou znít stejně. Kolika a jakými rejstříky varhany disponují se nazývá disposice. Každý stroj může mít jiný počet rejstříků a rejstříky jednotlivých strojů se liší, čímž se dosahuje různé síly i charakteru zvuku při hře na různé manuály.\n\nVýška rejstříku vypovídá o tom, v jaké výšce píšťaly znějí. Udává se podle toho, jakou délku má otevřená labiální píšťala nejnižšího tónu, který je zpravidla na klávese velké C. Udává se ve stopách (ft, někdy se značí také čárkou ') a většinou jde o celočíselnou mocninu čísla 2 (takže klasické rejstříky mají výšky 1' , 2' , 4' , 8' a 16' - vyšší rejstříky nalezneme jen na velikých varhanách).\n\nNázvů rejstříků je téměř nepřeberné množství (mohou jich být stovky; většina takových až exotických názvů vznikala v romantice, kdy se varhanáři pod tlakem módy snažili napodobit všechny možné zvuky, například ptačí cvrlikání, lidský hlas – vox humana, názvy různých hudebních nástrojů apod.) Proto uvedeme jen několik základních:\n\n\nŘady píšťal jsou postaveny na vzdušnici, ze které proudí do píšťal vzduch. Každý stroj má ve varhanní skříni zpravidla jednu vzdušnici, nesoucí příslušné řady píšťal, ovšem u větších varhan můžou být píšťaly rozděleny i mezi více vzdušnic. Vzdušnice obsahuje ventily, ovládané hráčem prostřednictvím hracího stolu, ze kterého se pohyb kláves přenáší do vzdušnic pomocí traktury. Dále je zde zařízení, které umožňuje hráči zvolit, které řady píšťal budou v činnosti, tj. rejstříkovat. Existují různé způsoby řešení. Nejznámější systémy jsou:\n\nKromě těchto dvou nejznámějších způsobů uspořádání můžou existovat i jiné systémy a jejich různé kombinace.\n\nVarhanní skříň je to, co je zpravidla na každých varhanách nejvíce vidět. Varhany mohou mít více skříní, případně skříň dělenou. Každá skříň skrývá varhanní stroj, jehož hlavní částí je, jak jsme uvedli, vzdušnice, nesoucí řady píšťal. (Někdy ovšem může být jeden stroj např. symetricky rozdělen do dvou skříní anebo naopak jedna skříň může ukrývat více strojů.) Z varhanního stroje jsou zpravidla vidět pouze přední píšťaly, kterým bývá věnována zvláštní umělecká pozornost; řada těchto předních, viditelných píšťal se nazývá prospekt.\n\nNebývá zvláštností, že varhanní skříň, na rozdíl od vlastních varhan, navrhuje, vyrábí či restauruje jiný řemeslník či jiná firma. Na varhanní skříni je kromě akustických a technických parametrů významná i stránka výtvarného provedení, která zpravidla koresponduje s provedením interiéru kostela a s jeho architekturou. Samozřejmě by ale styl varhanní skříně měl korespondovat i se stylem varhan.\nRozvádí pohyby kláves a rejstříkových manubrií či klapek do jednotlivých strojů. Traktura může být:\n\nHrací stůl umožňuje varhaníkovi ovládat všechny varhanní stroje z jednoho místa. Zpravidla je každý varhanní stroj ovládán jedním manuálem, sestávajícím z řady kláves, neboli tastaturou, neboli klaviaturou, neboli klavírem, podobným, jaký známe např. u harmonia nebo u fortepiana; basový stroj je zpravidla ovládán pedálem, neboli pedálnicí, sestávající z řady pedálových kláves. Během hry může varhaník využívat různé manuály a tím měnit charakter zvuku. Kromě manuálů jsou na hracím stole umístěna rejstříková táhla (manubria) či klapky, která umožňují i během hry zapínat a vypínat jednotlivé rejstříky. U komplikovaných skladeb, které vyžadují časté rejstříkování, proto varhaníkovi může vypomáhat druhá osoba, tzv. registrátor. Volba vhodných rejstříků je podstatnou součástí toho, jak je ta či ona varhanní skladba interpretována. V některých případech autor varhanní skladby použití vhodných rejstříků předepíše, často ale leží volba registrace na interpretovi, který musí volit rejstříky podle toho, jaké rejstříky jsou u těch kterých varhan k dispozici.\n\nStlačenému vzduchu, určenému k rozeznívání píšťal, případně i k pohonu pneumatické traktury, se ve varhanářské terminologii říká vítr.\n\n\nV obou případech se stlačený vzduch vede nejprve do zásobního měchu (hlavního měchu), který vyrovnává tlak vzduchu, a teprve potom je rozváděn vzduchovými kanály do jednotlivých vzdušnic. Při jiných tlacích na jednotlivých manuálech se používají ještě „pomocné měchy“. Používaný tlak vzduchu je různý, zpravidla od 50 mm vodního sloupce až do 2500 mm vodního sloupce.\n\nTónový rozsah varhan, nahlížený podle rozsahu manuálu, se může zdát (ve srovnání s jinými klávesovými nástroji, např. s klavírem, čembalem nebo harmoniem) poměrně malý, neboť zpravidla obnáší čtyři až čtyři a půl oktávy (některé varhany ovšem mají až sedmioktávový manuál): od velkého C do tříčárkovaného c, případně tříčárkovaného d, f, g, až čtyřčárkovaného c. \nTento rozsah se týká rejstříku v základní poloze, kterou je 8 stop. Vzhledem k tomu, že varhany mohou obsahovat rejstříky od 64 stop až po 1 stopu, může být jejich celkový tónový rozsah 6–9 oktáv. Proto se říká, že varhany jsou hudebním nástrojem, který má největší tónový rozsah (nepočítáme-li elektronické zdroje zvuku). Varhanám se také říká královský nástroj, protože je to opravdu král mezi nástroji.\n\n\nV České republice se o post největších varhan dělí dva nástroje. Z hlediska počtu píšťal je největší nástroj v chrámu sv. Jakuba staršího v Praze 1 na Starém Městě se 4 manuály, 1 pedál, 91 rejstříkem (95 při započtení transmisí) a 8 277 píšťalami. Z hlediska počtu rejstříků jsou za největší považovány varhany v kostele sv. Mořice v Olomouci, které disponují 5 manuály, 1 pedálem, 95 rejstříky a 8 054 píšťalami. Některými zdroji uváděný údaj 135 rejstříků a 10 400 píšťal nelze srovnávat se specifikacemi ostatních nástrojů, neboť jsou kromě znějících rejstříků číslovány i spojky (ovládací prvky) a do počtu píšťal zahrnuta i tzv. „zvuková centra“.\n\n\n\n\n\n\n\n"}
{"id": "90951", "url": "https://cs.wikipedia.org/wiki?curid=90951", "title": "Cembalo", "text": "Cembalo\n\nCembalo (zkrácenina z clavicembalo) nebo také clavecin, harpsichord nebo spinet, je klávesový nástroj, u nějž vzniká zvuk trsáním hrotu o struny.\n\nPraotcem cembala byl řecký monochord, původně přístroj na měření hudebních intervalů. Byla to jediná struna napjatá na ozvučné desce, která se posuvnou kobylkou dělila na různě dlouhé úseky, a ty se pak rozeznívaly paličkou, které se říkalo \"plektron\".\n\nZvýšením počtu strun vznikl polychord, který již byl od počátku zamýšlen jako hudební nástroj. Poměrně značně se rozšířil a v různých zemích byl znám pod různými názvy (\"helikon, manicorde, manicordium\").\n\nPřipojením klaviatury a trsacího mechanizmu rozechvívajícího struny vznikl, nejspíše na začátku 14. století, klavichord (anglická šachovnice, ve Španělsku \"exaquir\").\n\nPodstatným rysem všech těchto nástrojů je to, že všechny struny jsou stejně dlouhé, jsou naladěné na stejnou výšku a při hře se výška tónu mění zkracováním délky struny posuvem kobylky a změnou místa, kde se jazýčky dotýkají strun.\n\nParalelně s klavichordem vzniká klavicembalo, které se od klavichordu liší tím, že jeho struny jsou různě dlouhé, z nichž každá je naladěna na jinou výšku tónu. Zpočátku byla pro každý tón struna jedna, později dvě až tři.\n\nCembalo se skládá ze skříně, klaviatury, nohou, ozvučné desky a strun. Tón se vytváří trsnutím havraního brku, koženého trnu nebo kovového háčku o strunu. Každá ze strun má vlastní dusítko. Vytváří se tak zvonivý, silný, ale krátký tón neschopný dynamických změn ani způsobu trsnutí o strunu jiný, než který vyplývá z konstrukce nástroje. Cembalo tedy na rozdíl od klavíru nemá pedály – hráč hraje pouze rukama.\n\nNeschopnost dynamiky je však vyvážená možností změny barvy tónu. Jsou používány dvě klaviatury odpovídající dvěma soustavám strun, z nichž jedna bývá zdvojena. Podobně jako u varhan bývá klavicembalo vybaveno rejstříky. Tzv. čtyřstopý zdvojuje tón tónem o oktávu vyšším, šestnáctistopý naopak s tónem o oktávu nižším, osmistopý učiní funkční spodní klaviaturu a dalším rejstříkem je možno obě klávesnice spojit. Dalších efektů se dosahuje jinými technickými prostředky. Při zavedení loutnového rejstříku se ke strunám přiloží lišta opatřená plstí, u buffového rejstříku zase pergamenový pásek. Podobně byly konstruovány rejstříky harfové, bubnové, zvonkové a další. Transpoziční rejstřík zase posouvá celou klaviaturu o šířku jedné či více kláves, takže skutečný zvuk je o šířku posunutí vyšší či nižší.\n\nPodstatné je, že hudebník u klavicembala seděl čelem ke strunám nataženým napříč. V Anglii se takto konstruovanému nástroji říkalo \"virginal\", v Německu \"spinet\", podle nástrojaře Giovanni Spinettiho, který nástroj významně zdokonalil.\n\nDalším vývojem se změnilo posazení hráče. Hudebník je přesazen na užší stranu nástroje a struny jsou nataženy směrem od něj. Nástroj se pak značně podobá cimbálu a vžil se pro něj název clavicembalo nebo zkráceně cembalo. V Anglii je dodnes znám jako harpsichord. Podle podoby s ptačím křídlem se takto konstruovanému cembalu říkalo křídlo, což se přeneslo i na dnešní koncertní kladívkový klavír. Virginaly čili spinety byly kompaktnější a skladnější, takže mohly putovat i do domácností středostavových a muzikálně založených rodin; cembala „křídlové“ konstrukce byla a jsou rozložitější a vhodnější spíše do rozlehlejších (koncertních) sálů – mají také lepší akustické možnosti dané volitelným sklápěním desky přikrývající struny.\n\nNa počátku 18. století byla vynalezena kladívková mechanika a po jejím zdokonalení a rozšíření se po celé 19. století zdálo, že cembalo bude již jen muzejním exponátem. Ve 20. století však došlo k neočekávané renesanci cembala, když umělci i obecenstvo rozpoznali, že skladby psané pro cembalo znějí autenticky a barevněji, jsou-li provedeny na originálním nástroji, zatímco klavír se v takovém případě zdá být nedokonalou náhražkou. I současní skladatelé ocenili zvukové možnosti cembala, které kladívkový klavír nemůže napodobit, a pro cembalo vzniká i nová literatura.\n\n\n\n"}
{"id": "90953", "url": "https://cs.wikipedia.org/wiki?curid=90953", "title": "Trolejbusová doprava v Brně", "text": "Trolejbusová doprava v Brně\n\nTrolejbusová doprava v Brně je trolejbusový systém v Brně provozovaný Dopravním podnikem města Brna (DPMB). Je součástí brněnské městské hromadné dopravy a Integrovaného dopravního systému Jihomoravského kraje. Jedná se o největší trolejbusovou síť v Česku, jejíž historie sahá do roku 1949. Provozní délka tratí, z nichž jedna vede i do sousedního města Šlapanice, dosahovala roku 2011 celkem 54,0 km, napájecí napětí činí 600 V, zázemí tvoří tři vozovny. K 31. prosinci 2017 provozoval DPMB celkem 147 trolejbusů určených pro pravidelnou osobní dopravu, které během roku 2017 najely celkem 6,0 milionů vozokilometrů a přepravily 44,7 milionů cestujících. V roce 2018 bylo v provozu celkem třináct pravidelných denních linek, které měly délku 97,7 km, a jedna linka nostalgická.\n\nO zavedení trolejbusové dopravy ve městě se uvažovalo již na konci 30. let 20. století. Bylo rozhodnuto propojit první trolejbusovou tratí střed města se čtvrtí Černá Pole (šlo o úsek, na kterém začala jezdit v roce 1930 první brněnská autobusová linka). Dokonce byla vypsána soutěž pro dodání prvních trolejbusových vozidel, která byla ukončena 15. ledna 1938. Nakonec ale vzhledem k vypuknutí druhé světové války nebyl tento projekt vůbec realizován. Černá Pole byla za války s centrem spojena tramvajovou tratí vedoucí nově proraženou ulicí (dnešní \"ulice Milady Horákové\").\n\nPo válce byly úvahy o trolejbusech v Brně oživeny. Bylo navrženo šest tratí, ale projekty těchto úseků byly o dva roky odloženy. Až v roce 1948 byly schváleny tři tratě (Komárov – Tuřany, Hlavní nádraží – Slatina, \"náměstí Rudé armády\" (dnes konečná \"Česká\") – Královo Pole). Ihned poté bylo skutečně započato s výstavbou všech úseků.\n\nPoprvé se cestující trolejbusem mohli svézt 30. července 1949 na trati od hlavního nádraží do Slatiny na \"Přemyslovo náměstí\". Ještě na podzim téhož roku, 6. listopadu, byla otevřena i druhá linka z tehdejšího \"náměstí Rudé armády\" do Králova Pole (po ulicích \"Jana Babáka\", \"Dobrovského\" a \"Vodova\"). 31. prosince 1949 byla zprovozněna i třetí trať vedoucí z Komárova do Tuřan (smyčka před kostelem). Pro trolejbusy byla vyhrazena část tramvajové vozovny v Husovicích, která se nacházela velmi daleko od všech tří linek. Proto bylo nutné postavit velké množství manipulačních tratí.\n\nPůvodní síť zůstala pět let beze změn (vyjma smyčky \"Náměstí Rudé armády\", která byla již od roku 1950 vedena okolo bloku mezi \"Brandlovou ulicí\", \"Žerotínovým náměstím\" a \"náměstím Rudé armády\" místo ulicemi \"Slovákovou\" a \"Veveří\"). V roce 1954 byl postaven meziměstský úsek ze Slatiny do Šlapanic, na jehož stavbě se podíleli i místní obyvatelé. O čtyři roky později byla dokončena nová tramvajová vozovna v Medlánkách (tehdy označovaná jako vozovna Královo Pole), ve které bylo také počítáno s trolejbusy. Pro ně byla vyhrazena jedna hala. Důsledkem toho ale také vzrostla délka manipulačních tratí (napojením vozovny na královopolskou trať). Roku 1959 byla prodloužena i tuřanská linka od kostela až na konec zástavby. V roce 1961 proběhla přestavba trati do Králova Pole. V souvislosti s výstavbou zdejší tramvajové trati byla ta trolejbusová přeložena; trolejbusy od té doby jezdí \"Botanickou\", \"Chodskou\", \"Charvátskou\" a \"Srbskou ulicí\".\n\nJiž v roce 1964 byla trolejbusová část medlánecké vozovny přenechána autobusům, všechny trolejbusové vozy byly tedy opět umístěny ve vozovně husovické. Do areálu v Medlánkách ale bylo ponecháno trolejové vedení (zrušeno v 1. polovině 70. let), poněvadž zde byly (a dodnes jsou) umístěny ústřední dílny.\n\nVe druhé polovině 60. let, v období všeobecného útlumu trolejbusových systémů, byla v Brně uzavřena jedna ze tří tehdejších tratí. Doprava na tuřanské lince byla omezována již v roce 1967, trolejbusový provoz zde byl zrušen o rok později (trolejové vedení bylo paradoxně sneseno až v roce 1972, v době opětovného rozvoje trolejbusové dopravy). Důvodem se stalo její nevhodné ukončení v Komárově a nutnost přestupu na linky tramvajové dopravy. V době neexistence přestupného tarifu proto cestující raději jezdili autobusovou linkou, která vedla z Tuřan po stejné trase do Komárova a dále do centra města.\n\nPo období útlumu a připravovaného (ale neuskutečněného) zrušení trolejbusů v Brně a jejich nahrazení autobusy se elektrická nekolejová trakce dostala do popředí zájmu dopravního podniku. Na začátku 70. let se začala stavět mnohá sídliště a bylo rozhodnuto, že dopravu do těchto oblastí budou zajišťovat právě trolejbusy. Z malé sítě se tak během několika let stala jedna z největších v tehdejším Československu.\n\nPrvní sídliště, které bylo obslouženo trolejbusy, bylo menší sídliště Žabovřesky. Původně sem měla vést tramvajová trať, ale kvůli nedostatku financí dostaly přednost trolejbusy. Nově vystavěný úsek odbočoval z tratě královopolské na křižovatce dnešních ulic \"Kounicova\" – \"Zahradníkova\" – \"Nerudova\". Nová trať pokračovala dále po \"Kounicově\" a ulicemi \"Tábor\" a dnešní \"Zborovskou\" se dostala do Žabovřesk. Protože ale ještě nebyla dostavěna komunikace vedoucí prostředkem sídliště, vedla trať po jeho okraji (na hranici mezi starou a novou zástavbou) po ulici \"Luční\" až k ulici \"Topolky\", kde byla umístěna smyčka. Provoz zde byl slavnostně zahájen v srpnu 1971.\n\nJeště v témže roce byla zahájena doprava na další trati do Žabovřesk. Ta odbočovala z o půl roku starší tratě a pokračovala z \"Kounicovy ulice\" dále dnešními ulicemi \"Jana Babáka\", \"Purkyňovou\", \"Skácelovou\" a \"Královopolskou\" na ulici \"Vychodilovu\" v západní části sídliště. Na konci této ulice byla vystavěna smyčka.\n\nO rok později (1972) byly všechny tramvaje z husovické vozovny (tehdy zde již byly pouze historické vozy) přesunuty do Medlánek, celá vozovna od té doby tedy slouží již pouze trolejbusům.\n\nNa začátku roku 1974 byl zprovozněn úsek po \"Řípské ulici\" ve Slatině podél nových skladů a podniků. Trať byla ukončena u slatinského nádraží. Již o několik měsíců později byl postaven krátký úsek po ulici \"Tuřanka\", který spojoval obě slatinské tratě. Linka do Šlapanic byla přesunuta do \"Řípské ulice\" a původní trať vedoucí přes slatinské náměstí byla zrušena. V roce 1976 byla trať ve Šlapanicích zkrácena o jednu zastávku.\n\nDo Kohoutovic jezdí trolejbusy od konce roku 1975. Nová trať byla postavena v trase \"Mendlovo náměstí\" – \"Hlinky\" – \"Antonína Procházky\" – \"Libušina třída\". Trolejbusy se otáčely přímo na silnici poblíž u ulice \"Voříškovy\". Prodloužení se Kohoutovice dočkaly v roce 1979, kdy byla zprovozněna trať až na dnešní smyčku \"Jírovcova\". Zajímavostí je, že tento úsek byl vystavěn již v roce 1978, domy okolo prodlouženého úseku ale ještě nebyly dokončeny, proto zůstala trať více jak rok bez využití.\n\nNa počátku roku 1976 byla zprovozněna další trolejbusová trať, tentokrát do menšího sídliště Komín. Nový úsek se odpojil od druhé žabovřeské tratě na křižovatce ulic \"Vychodilova\" – \"Královopolská\" – \"Přívrat\" a po ulicích \"Kroftově\", \"Štursově\", \"Hlavní\" a \"Kristenově\" se trolejbusy dostaly na náměstíčko před komínským kostelem, kde byla umístěna provizorní smyčka. Na trati ze staré zástavby do sídliště se tehdy ještě pracovalo. Tam se trolejbusy rozjely koncem roku 1977, smyčka byla vystavěna na ulici \"Řezáčově\". Poslední prodloužení bylo zprovozněno v Komíně v roce 1980. Šlo o velmi krátký úsek (cca 100 m) o jednu zastávku do dnešní smyčky.\n\nV roce 1979 byl zahájen provoz na trati z Pisárek do Nového Lískovce, trolejbusy se otáčely na autobusové smyčce umístěné poblíž dnešní zastávky \"Raisova\". Trať byla prodloužena již o půl roku později (1980). Nový úsek vedl z Nového Lískovce po dnešní ulici \"Kamenice\" k zadní části bohunické nemocnice (konečná \"Bohunice, Chirana\").\n\n1. května 1981 byla prodloužena trať z \"Mendlova náměstí\" po ulicích \"Úvoz\" a dnešní \"Údolní\" na \"Komenského náměstí\", kde byla ukončena blokovou smyčkou. Úsek ulicí \"Úvoz\" byl v provozu již dříve, ale pouze jako manipulační trať do vozovny.\n\nO několik měsíců později byl zprovozněn další nový úsek. Trať vycházela z ulice \"Úvoz\" a po ulicích \"Tvrdého\" a \"Barvičově\" se trolejbusy dostaly do Masarykovy čtvrti (tehdy \"Jiráskovy čtvrti\") k tehdejší stavební fakultě VUT (nyní Biskupské gymnázium Brno), kde byla umístěna smyčka.\n\nNa konci téhož roku se trolejbusy objevily i v Bystrci. Nový úsek vycházel z komínské trati, smyčka se nacházela na \"Černého ulici\" poblíž dnešní zastávky \"Filipova\".\n\nTaké v roce 1982 přibývaly nové tratě. Nejprve byl v září zprovozněn krátký úsek v Novém Lískovci do sídliště k ulici \"Koniklecové\", který byl vystavěn již o dva roky dříve. Ale podobně jako v Kohoutovicích o několik let dříve zde byla trať dokončena dříve než mohly být obydleny nové domy. O necelý měsíc později byl zahájena doprava na nové trati v Masarykově čtvrti na novou smyčku \"Preslova\". V listopadu se trolejbusy objevily i v sídlišti Slatina, zčásti vedla nová trať po úseku zrušeném o osm let dříve.\n\nV roce 1983 byly vystavěna nová trať na okraj sídliště ve Starém Lískovci do smyčky \"Labská\" (tehdy \"Kalininova\"). Téhož roku také byla přeložena trať vedoucí prostředkem sídliště Žabovřesky. Z ulice \"Luční\" a části ulice \"Zborovské\" byla přeložena do souběžné ulice \"Korejské\" a ukončena ve smyčce \"Přívrat\". I když přibližně 50 m od smyčky vedly trolejbusové linky do Komína a Bystrce, nebyla tehdy spojka mezi smyčkou a touto tratí zrealizována. V tomto roce zároveň skončil velký rozvoj brněnských trolejbusů.\n\nV roce 1984 byla zprovozněna odstavná plocha pro trolejbusy ve Slatině nacházející se vedle autobusové vozovny.\n\nNásledující rok byl zahájen provoz na krátkém prodloužení v Bystrci ze smyčky \"Filipova\" do smyčky \"Černého\" na konci stejnojmenné ulice.\n\nDalších nových trolejbusových tratí se Brno dočkalo v roce 1987. Na počátku roku začaly trolejbusy jezdit od Janáčkova divadla ve středu města kolem Lužánek do dnešní Štefánikovy čtvrti. Tato trať byla torzem zamýšlené tratě do sídliště Lesná. Linka, která na ní jezdila, byla pouze minimálně využívaná (z několika důvodů), a proto byla celá trať již o čtyři roky později zrušena. Dalším novým úsekem v roce 1987 se stala trať ze Židenic (ze \"Staré osady\") do právě stavěného sídliště Vinohrady na \"Pálavské náměstí\". Na konci roku pak byla zprovozněna spojka tratí v Žabovřeskách.\n\nPrávě v této době (1987 – 1991) tvořila brněnská trolejbusová síť pět samostatných větví, které byly propojeny pouze manipulačními tratěmi. Šlo o tratě do Slatiny a Šlapanic (1. větev), trať ze Židenic na Vinohrady (2. větev), trať od Janáčkova divadla do Štefánikovy čtvrti (3. větev), tratě vycházející z dnešní konečné zastávky \"Česká\" (směr Královo Pole, Žabovřesky, Komín, Bystrc; 4. větev) a tratě vycházející z \"Komenského náměstí\" (do Masarykovy čtvrti, přes \"Mendlovo náměstí\" do Kohoutovic, Nového Lískovce a Starého Lískovce; 5. větev).\n\nV roce 1988 byla prodloužena trať na Vinohradech: z Pálavského náměstí ve středu sídliště vedl nový úsek do smyčky Novolíšeňská na okraji sídliště Líšeň. Tato smyčka měla být pouze provizorní, avšak k plánovanému prodloužení až do zastávky Jírova v Líšni došlo až v roce 2019.\n\nPrvní změnou (pokud nepočítáme manipulační tratě) se stalo v roce 1991 zrušení téměř nevyužívané tratě od Janáčkova divadla do Štefánikovy čtvrti. Téhož roku byla také v létě „dočasně“ přerušena doprava na trati z Bystrce do centra města. Důvodem byla stavba kanalizace v \"Hlavní ulici\" v Komíně. Po ukončení výstavby ale trolejbusová doprava do Bystrce nebyla obnovena, náhradní autobusová linka (jezdící až do znovuzprovoznění tratě v roce 2000 pod trolejbusovým číslem 140) byla přesměrována do Králova Pole a dále na Lesnou.\n\nV roce 1992 se jedinou změnou v síti brněnských trolejbusů stalo prodloužení o přibližně 500 m z Nového Lískovce do sídliště Kamenný Vrch.\n\nRoku 1993 také došlo k jediné změně: koncový úsek tratě ve Starém Lískovci do smyčky \"Labská\" (na okraji sídliště) byl přeložen do středu sídliště na konečnou \"Osová\", kde je možnost přestupu na tramvaj.\n\nNásledující rok byla zprozovněna polookružní trať \"Stará osada\" – \"Tomkovo náměstí\" – \"Provazníkova\" – \"Úvoz\", kde byla napojena na úsek z \"Komenského náměstí\". Nová trať z velké části vedla po již dříve postavených manipulačních úsecích. Ve stejný den (1. října 1994) byl zrušen málo využívaný koncový úsek za bohunickou nemocnicí v úseku \"Netroufalky\" – \"Chirana\", trolejové vedení bylo sneseno až v roce 2007.\n\nV roce 1995 došlo k poslednímu prodloužení trati v oblasti Nového Lískovce, respektive Kamenného Vrchu. Nový úsek byl dlouhý přibližně 500 m a vedl od provizorní konečné do dnešní smyčky.\n\nDalší změna v trolejbusové síti se odehrála o dva roky později, v roce 1997. Tehdy byla slavnostně uvedena do provozu nová, moderní a dlouho očekávaná vozovna v Komíně. Základní kámen této budovy položen v roce 1994. Trať od nové vozovny přes Jundrov po \"Veslařské ulici\" do Pisárek byla zprovozněna na konci roku 1999. Dlouho však byla využívána pouze jako manipulační (i když cestující trolejbusy zatahující z a do vozovny mohli využívat); pravidelné linky se trať dočkala až v souvislosti se započetím výstavby MÚK Hlinky v roce 2004. Dočasná trolejbusová linka (č. x25) vedoucí přes Jundrov byla po ukončení výluky o tři roky později ponechána pro velký zájem cestujících po řádným linkovým číslem (č. 29).\n\nV listopadu 2000 byla po devíti letech znovuobnovena trolejbusová doprava do Bystrce. Zároveň byl zatrolejován úsek \"Skácelova\" – \"Slovanské náměstí\" – \"Palackého\" – \"Kosmova\" – \"Královo Pole, nádraží\". Tím byla trolejbusová linka (č. 140), jezdící původně v trase \"Bystrc, Černého\" – \"Česká\", přesměrována ke královopolskému nádraží, kam jezdila i „náhradní“ autobusová linka stejného čísla. Na \"Slovanském náměstí\" byl také zrušen krátký úsek tratě do smyčky \"Královo Pole, Srbská\" vedoucí skrz parčík na naměstí. Od té doby musejí trolejbusy jedoucí po této trase objet náměstí po jeho obvodu. Taktéž byla zrušena (již podruhé v historii) trolejbusová trať vedoucí po ulicích \"Purkyňově\" a \"Jana Babáka\".\n\nV lednu 2001 byla vzhledem v opravě \"ulice Antonína Procházky\" zprovozněna trať spojující smyčky \"Kohoutovice, Jírovcova\" a \"Kamenný Vrch\". Také byla pro umožnění otáčení vozů zatrolejována krátká odbočka v Kohoutovicích do smyčky u hájenky. Po devíti měsících se trolejbusy vrátily do svých původních tras, ale nově postavená trať zrušena nebyla. Důvodem byla chystaná výstavba mimoúrovňové křižovatky \"Hlinky\". Od září 2004 byla po této trati (vyjma odbočky k hájence) vedena výluková trolejbusová linka (č. x25), která byla ještě před ukončením stavby (červen 2007) přečíslována na řádnou linku (na č. 29 v lednu 2007).\nV listopadu 2002 byl ukončen provoz na krátké a málo využívané odbočce ve Slatině k nádraží (respektive závodu).\n\nV roce 2007 proběhla výstavba terminálu a nové manipulační smyčky v zastávce Nemocnice Bohunice.\n\nDne 11. února 2015 byla dokončena výstavba nové jednostopé manipulační smyčky na Konečného náměstí. Tento nový úsek byl napojen na již existující stopu. Tímto rozšířením manipulačních tratí na Konečného náměstí je tak nově možný obrat trolejbusů jedoucích od zastávky Čápkova. Teoreticky lze také celý blok domů po ulicích Kotlářská – Veveří – Nerudova – Kounicova – Kotlářská objet dokola. Dne 1. srpna 2015 byl změněn směr průjezdu smyčkou Jírovcova. To umožnilo sjednotit odjezdovou zastávku pro spoje linky 37 a 50. Dne 13. prosince 2015 byla zprovozněna odbočka v Bystrci z náměstí 28. dubna do smyčky Zoologická zahrada. Trolejbusy tuto zastávku obsluhují pouze jednosměrně, při cestě do Bystrce.\n\nDne 30. listopadu 2019 bylo uvedeno do provozu prodloužení trolejbusové trati ze stávající smyčky Novolíšeňská do nové smyčky v zastávce Jírova v Líšni. Smyčka na Jírově je třístopá s jednou vratnou stopou. V rámci výstavby tratě byla ve smyčce Jírova vybudována měnírna. Provizorní smyčka Novolíšeňská z roku 1988 byla zachována a nadále slouží pouze jako manipulační bez využití běžnými linkami.\n\nI v budoucnu se v brněnské MHD počítá s trolejbusy jako s vhodným doplňkem páteřní tramvajové sítě. Velké rozšíření by mohlo brněnské trolejbusy potkat v případě přesunu hlavního brněnského železničního nádraží. Studie počítá s trolejbusovými tratěmi k novému nádraží ze směru od bohunické nemocnice, z Mendlova náměstí a z Křenové ulice.\n\nProvoz trolejbusové dopravy v Brně byl v roce 1949 zahájen vozy Škoda 6Tr, kterých bylo dodáno 15. Šlo o první československé dvounápravové trolejbusy, jež byly vyvinuty speciálně pro Brno. Všechny byly vyřazeny v polovině 60. let 20. století. Roku 1953 začaly ve městě jezdit první vozy typu Škoda 7Tr, celkem jich bylo zakoupeno 16. Vyřazeny byly koncem 60. let, poslední trolejbus tohoto typu dojezdil v roce 1971. Poté byl předán Technickému muzeu (TMB), zrenovován a zařazen mezi historické trolejbusy. V letech 1957 až 1960 bylo do Brna dodáno celkem 11 vozů Škoda 8Tr. Vyřazeny byly během 70. let, tedy většinou ani ne po patnáctileté službě. První trolejbusy Škoda 9Tr byly zakoupeny v roce 1963. Šlo o dva dvoudveřové vozy, následující dodávky (až na několik kusů) byly ovšem klasické třídveřové. Celkem bylo do Brna dodáno 121 trolejbusů typu 9Tr v různých variantách (9Tr, 9TrT, 9TrH, 9TrHT). Poslední vůz tohoto typu byl zakoupen roku 1981, v provozu tyto vozy vydržely do roku 1996. Jeden trolejbus byl předán TMB a byl tedy zachován jako historický.\n\nV roce 1968 v Brně zkušebně jezdil po tři měsíce jeden trolejbus Škoda T 11. Poté byl vrácen zpět výrobci a od roku 1970 byl v provozu v Plzni. O 10 let později byl tento vůz předán TMB, zachován je jako historický, ovšem v plzeňském nátěru.\n\nPrvní trolejbusy Škoda 14Tr se v Brně objevily v roce 1982. Šlo o pět vozů ověřovací série. Postupně bylo do roku 1995 dodáno celkem 123 trolejbusů typu 14Tr (včetně 20 kusů zmodernizované verze 14TrM). Většina provozních trolejbusů 14Tr byla mezi lety 1999 a 2006 zmodernizována na typ Škoda 14TrR. Jeden z prvních vozů z roku 1983 v původním stavu byl vyřazen a předán TMB jako historické vozidlo. Osm dvoučlánkových (kloubových) trolejbusů Škoda 15Tr bylo do Brna dodáno v letech 1990 a 1991. Mezi lety 2002 a 2006 byly všechny tyto vozy modernizovány na typ Škoda 15TrR.\n\nStandardní nízkopodlažní trolejbusy Škoda 21Tr jezdí v Brně od roku 1999, do roku 2002 jich bylo zakoupeno celkem 43 kusů, z toho čtyři kusy typu 21TrIGCT. V letech 2003 a 2004 bylo zakoupeno osm dvoučlánkových nízkopodlažních vozů Škoda 22Tr a letech 2007 až 2009 devět kloubových nízkopodlažních trolejbusů Škoda 25Tr Irisbus.\n\nV roce 2011 bylo odkoupeno pět ojetých trolejbusů Škoda 21Tr z Jihlavy, z nichž jeden posloužil pouze pro náhradní díly. O rok později byly pořízeny čtyři ojeté vozy stejného typu z Hradce Králové a v roce 2013 dalších pět trolejbusů 21Tr z tohoto města. Roku 2014 došlo k nákupu dalších tří vozů z Hradce Králové (z toho 2 ks typu 21TrAC, první v Brně, určené pro provoz, a 1 ks 21Tr na náhradní díly) a dvou vozů z Českých Budějovic. Roku 2016 byly zakoupeny další tři kusy 21TrIGCT z Jihlavy a poslední královéhradecký vůz 21TrAC. V květnu roku 2018 byl zakoupen jeden vůz 21Tr z Pardubic, který je určen na náhradní díly především pro trolejbus ev. č. 3019, jenž byl po nehodě odstaven.\n\nCelkem 30 kloubových vozů Škoda 31Tr SOR bylo do Brna dodáno v roce 2015. Další nové vozy pořídil DPMB v roce 2018, kdy zakoupil 10 parciálních trolejbusů Škoda 26Tr Solaris s pomocným bateriovým pohonem.\n\nK 31. prosinci 2017 bylo v provozu 147 trolejbusů určených pro osobní dopravu a jeden vůz pracovní. V brněnské trolejbusové síti jsou v současnosti v provozu tyto typy vozů:\n\nVětšina historických trolejbusů v Brně je majetkem brněnského Technického muzea (TMB), které je příležitostně vypravuje na zvláštní jízdy nebo historickou linku. Z brněnských vozidel jsou v jeho sbírce zachovány vozy Škoda 7Tr (č. 31), Škoda 9Tr (č. 3076), Škoda 14Tr (č. 3173), Škoda 15TrR (č. 3501) a také vůz Škoda T 11, který byl v Brně pod č. 55 krátce zkoušen.\n\nDopravní podnik města Brna má v plánu vytvořit soubor vlastních historických vozidel. Vytipován je trolejbus 15Tr č. 3501 z roku 1990 a jedno z dvaceti dodaných vozidel 14TrM z roku 1995. Nakonec byl však k renovaci přistaven vůz 15Tr č. 3502. V dubnu 2019 byl z ukrajinského Rovna odkoupen původně brněnský trolejbus 9TrHT původního ev. č. 3136. Do Brna dorazil 7. května 2019. V plánu je jeho renovace do původního stavu a zařazení do sbírky retrovozidel DPMB.\n\nTrolejbusy využívají v Brně celkem tři vozovny, přičemž slatinská má převážně charakter odstavné plochy, kde lze provádět jen denní údržbu.\n\n\n\n"}
{"id": "90954", "url": "https://cs.wikipedia.org/wiki?curid=90954", "title": "Manuál", "text": "Manuál\n\nManuál (z lat. \"manualis\", ruční, od \"manus\", ruka) je pojem používaný ve více významech\n"}
{"id": "90957", "url": "https://cs.wikipedia.org/wiki?curid=90957", "title": "Bafomet", "text": "Bafomet\n\nBafomet (či Baphomet) je jméno nejasného původu i etymologie. Je znám jako modla, kterou měli údajně uctívat templáři, přičemž podoba této modly je také nejasná. Druhou variantou je symbolická bytost podobná démonu s hlavou kozla, jejímž autorem je francouzský okultista Eliphas Lévi.\n\nEtymologie slova Bafomet je nejasná a existuje více pokusů o výklad. První užití slova ukazuje na zkomoleninu muslimského proroka Mohameda, starofrancouzsky \"Machomet\". Tuto domněnku podporuje i první známé použití tohoto slova, které procesu s templáři předcházelo o celá dvě století, v dopise, který napsal účastník první křížové výpravy, Anselm de Ribodimonte, remešskému arcibiskupovi Manassovi:\n\nObviňováním z uctívání Bafometa byli tudíž templáři obviněni z konverze k islámu, kterému pověrčiví křesťané té doby přisuzovali mj. také idolatrii.\n\nDalší pokus o výklad počítá s tím, že jde o spojení dvou řeckých slov \"bafé\" a \"metis\" a znamená tak křest ohněm.\n\nPodle další teorie se jednalo o zkratku \"tem.o.h.p.ab\" (\"templi omnium hominum pacis abbas – otec (opat) chrámu míru všech lidí\") čtenou zprava. Nebo je Bafomet odvozen od arabského \"Abufihamat\" – \"Otec porozumění.\"\n\nTempláři během procesu popsali Bafometa jako modlu nebo schránku v podobě mužské vousaté hlavy děsivého vzezření, zhotovenou ze dřeva nebo z kovu. Podivné zpodobnění idolu, kterému se templáři měli údajně na tajných setkáních klanět a prokazovat mu pocty, mělo mít tři tváře a na vrchu cosi, co snad mělo připomínat templářský čepec. Některé další výpovědi se s touto verzí rozcházejí, někteří ji popisovali jako hlavu ženy. Vzadu byly umístěny dvířka s dutinou, ve které byly uloženy neznámé kosti. Jelikož tyto předměty nebyly nalezeny a výpovědi templářů se v procesu různily, napomáhá tato informace myšlence, že tyto modly nikdy neexistovaly. Znamenalo by to i mimo jiné, že výpovědi byly zcela vymyšlené a vynuceny na mučidlech.\n\nPodle templářských výpovědí měl tyto podivné ceremoniály zavést v řádu neznámý sultán, a to prostřednictvím nejmenovaného velmistra řádu, který padl do zajetí. Zda se skutečně jednalo o Gérarda de Ridefort, který byl skutečně po nějaký čas vězněn sultánem Saladinem a po krátké době propuštěn, zůstalo nezodpovězeno.\n\nV zákulisí celého procesu se odehrával mocenský boj mezi papežstvím v Avignonském zajetí, bohatým a mocným řádem katolické církve, který podléhal papeži jen formálně, a zadluženou francouzskou monarchií, jejíž panovník Filip IV. Sličný nedovedl přihlížet roztahovačnosti nezávislého řádu. Je nesporné, že náhlé obvinění mocného a bohatého řádu z odpadnutí od víry, z kolaborace s nepřítelem (nebo dokonce tajné konverze k islámu), přišlo jeho odpůrcům nejvíc vhod. Řád byl během procesu obviňován z nejrůznějších zločinů, mnohdy až protichůdným a příliš fantastických, v podstatě z praktikování černé magie, k čemuž náležely absurdity typu unášení nevinných panen, travičství domácího skotu apod., což jen posiluje pochybnosti v hodnověrnost celého procesu.\n\nDnes se většina lidí včetně historiků přiklání k závěru, že proces s templáři byl vykonstruovaný.\n\nNicméně v 19. století byly konspirační teorie související s templáři populární. Tyto novodobé teorie ustálily podobu Bafometa, tak jak ji ve svém díle \"Dogme et Rituel de la Haute Magie\" (Dogma a rituál vysoké magie) nakreslil okultista Eliphas Lévi – tj. \"„mendéského kozla sabatu“\", byť se tato podoba s popisem templářů rozchází. V této podobě se jedná o okřídlenou bytost s hlavou kozla s lidským tělem, rukou ženy a rukou muže a rozštěpenými kopyty. Na hlavě je kromě rohů také zapálená pochodeň. Samotný Bafomet ukazuje na dva srpky měsíce, přičemž na pravé ruce má napsáno latinské slovo SOLVE a na levé COAGULA. Dnešní satanisté obecně považují Léviho Bafometa za zpodobnění ďábla, ale Lévi zamýšlel Bafometa zpodobnit spíše jako starodávného pohanského boha plodnosti.\n\nVe své knize Elipas Lévi uvádí:\nJe zde jistá analogie starověkým galským bohem Cernunnem, konkrétně s jeho zobrazením na Gundestrupském kotli, jímž se Lévi mohl nebo nemusel inspirovat. Jisté je ale to, že Lévi svůj výtvor nepokládal za podobiznu ďábla.\n\nPostava Léviho Bafometa se objevuje i v populární kultuře, kde se využívá jeho asociace s tajemnem a mýty, například v sérii počítačových her \"Broken Sword\", nebo v románu Dana Browna \"Šifra mistra Leonarda\".\n\nV roce 1897 se objevil další Bafomet, tentokrát v podobě symbolu obráceného pentagramu doplněnou o hlavu kozla, a to v knize jiného francouzského okultisty Stanislase de Guaita zvané \"La Clef de la Magie Noire\". Tento pentagram byl později běžně spojován s Léviho Bafometem a rovněž nazýván \"„kozlem sabatu“\". Autor však zřejmě zamýšlel něco jiného, když původně použil jiná jména. Samael napsaný v horní části je dle Talmudu jméno padlého archanděla a Lilith v dolejší části je ženský démon převzatý z židovské mytologie. Hebrejská písmena v kruhu představují biblickou mořskou příšeru Leviatana.\n\nPozději v roce 1969 si symbol přisvojila Církev Satanova, jejímž zakladatelem byl Anton Szandor LaVey, a byla oficiálně nazvána \"Sigil of Baphomet\" („Znamení Bafometa“). Symbol se do běžného povědomí dostal jako znak satanismu, ale zejména toho vytvořeného LaVeyem.\n"}
{"id": "90961", "url": "https://cs.wikipedia.org/wiki?curid=90961", "title": "Dívčice", "text": "Dívčice\n\nDívčice jsou obec v okrese České Budějovice, asi 7 km severozápadně od Zlivi. Mají obyvatel. Katastr obce leží na území Zbudovských Blat.\n\nPrvní písemná zpráva o vsi pochází z roku 1358.\n\nPo roce 1850 byly Dívčice součástí obce Zbudov, samostatnou obcí jsou od roku 1920.\nV letech 1943-45 byly připojena k Dívčicím Česká Lhota a Dubenec, po válce se opět osamostatnily. Roku 1960 se definitivně staly součástí Dívčic.\nV roce 1964 byly připojeny Mydlovary, Novosedly a Zbudov, Mydlovary se ale roku 1990 osamostatnily.\n\nObec vydává zpravodaj, ve kterém občany informuje o kulturních akcích. V období začátku adventu zde pravidelně probíhá lampionový průvod a slavnostní rozsvícení stromečku při společném zpěvu vánočních koled a popíjení punče (dětskou verzí je čaj). Každé léto se konají slavnosti připomínající vztyčení pomníku Jakuba Kubaty ve Zbudově.\n\nNejbližší koupaliště se nachází v obci Olešník.\n\n\nV obci se nachází železniční stanice Dívčice, která leží na trati č. 190 Plzeň - České Budějovice. Do roku 2011 fungovaly Dívčice jako železniční uzel. K trati č. 190 se zde připojovala železniční trať č. 193 Dívčice - Netolice. V rámci škrtů byl provoz na trati 193 Českými drahami ukončen. V Dívčicích je také autobusová zastávka.\n\nV blízkosti obce se nachází bývalá chemická zpracovna uranových rud MAPE, která patří k největším ekologickým zátěžím v České republice.\n\nV prosinci 2008 byla v blízkosti obce zprovozněna solární elektrárna, která v době svého dokončení patřila k nejvýkonnějším ve střední a východní Evropě. Ročně má vyrábět zhruba 3200 MWh elektřiny, výkon elektrárny činí 2,85 megawattu.\nDnešní ves Dívčice se dělí na dvě části. Původní obec je nazývána „staré Dívčice“ či Dívčice ves a nověji postavená zástavba u železniční stanice je vedena jako ZSJ Dívčice-u nádraží. Obecní úřad se nachází v části nádraží. Obě části jsou od sebe vzdálené přibližně 1 kilometr, odděluje je rybník „Černá“.\n\nObec Dívčice se skládá z pěti částí, které všechny leží v katastrálním území \"Dívčice\".\n\n\n\n"}
{"id": "90962", "url": "https://cs.wikipedia.org/wiki?curid=90962", "title": "Pyrrhovo vítězství", "text": "Pyrrhovo vítězství\n\nPyrrhovo vítězství je slovní spojení, které vyjadřuje formální vítězství či úspěch, které ve skutečnosti ve svých důsledcích žádným vítězstvím či úspěchem není. Původně vzešlo z vojenství, ale stalo se používaným rčením v oblastech, v nichž se soutěží či se nějak hodnotí úspěch. Označuje především vítězství, které je příliš těsné a příliš draze zaplacené. Též označuje vítězství, ke kterému došlo omylem nebo byl snadno dosažený cíl buďto bezcenný, nebo přinesl vítězi namísto zisku hlavně ztráty.\n\nPůvod rčení a jeho pojmenování odkazuje na Pyrrha, krále z Epeiru, starověkého válečníka a jednoho z nepřátel Římské republiky. Fráze naráží na jeho poznámku, kterou po bitvě u Auscula (279 př. n. l.) odbyl své důstojníky, když mu blahopřáli k vítězství: „Ještě jedno takové vítězství a jsme zničeni.“ Šlo o realistické zhodnocení celé situace – nepřítele sice přinutil k ústupu a způsobil mu těžké ztráty, ale jeho vojsko nezničil úplně a jeho vlastní elitní jednotky a důstojnický sbor vyšly z bitvy značně oslabeny. Vzhledem k tomu, že Římané měli větší možnosti doplnit své řady, se Pyrrhova pozice de facto zhoršila.\n"}
{"id": "90965", "url": "https://cs.wikipedia.org/wiki?curid=90965", "title": "Dobrá Voda u Českých Budějovic", "text": "Dobrá Voda u Českých Budějovic\n\nDobrá Voda u Českých Budějovic () je obec ležící v okrese České Budějovice, kraj Jihočeský, zhruba 4 km vjv. od centra Českých Budějovic, při hranicích čtvrti Suché Vrbné. Žije zde obyvatel, čímž je nejlidnatější obcí bez statusu města v okrese České Budějovice, dokonce dvě nejmenší města českobudějovického okresu, Nové Hrady a Rudolfov, převyšuje. Obcí protéká Dobrovodský potok. K místnímu poutnímu kostelu Panny Marie Bolestné od známého barokního architekta Kiliána Ignáce Dientzenhofera se každoročně o Velikonocích konají poutě.\n\nDobrá Voda se svojí nepravidelnou uliční sítí vznikala pozvolna a živelně teprve v průběhu posledních staletí. Ještě ve středověku se v místech nynější Dobré Vody nerozkládalo žádné osídlení, jen polnosti v zázemí okolních vesnic Suchého Vrbného, Hlinska a Pohůrky. První proměnu a usedlíky přineslo dolování stříbra ve druhé polovině 16. a počátkem 17. století. Roku 1555 zde byla zaražena štola \"Svatý Václav\", následovala díla \"Dům rakouský\" (později přejmenované na \"Svatá Anna\") a \"Svatý Šebestián\". Výtěžek však trvale nenaplňoval očekávání, až dolování nakonec roku 1635 nadlouho ustalo.\n\nZatím se do okolí šířila povědomost o léčivých účincích vody ze zdejšího minerálního pramene. Když tato v roce 1629 ulevila od nemoci také Dorotě Karmenské, manželce českobudějovického purkmistra Jana Karmenského z Ebenfeldu, nechali vděční manželé v letech 1630 až 1632 při prameni postavit kostelík, zasvěcený Panně Marii Bolestné. V letech 1677 až 1678 zde také město zřídilo nevelké lázně, které, roku 1720 rozšířené, po následujících sto let provozovalo, než je roku 1779 odkoupil soukromník Antonín Graf. Původní kostelík zanedlouho svou kapacitou nepostačoval hojným procesím poutníků, když nadto klenba začala praskat a hrozit zřícením, přikročilo město České Budějovice ke stavbě kostela nového, k čemuž byli zjednáni přední tuzemští architekti a výtvarníci. Hlavní část stavby proběhla v letech 1733 až 1735; ke slavnostnímu vysvěcení, spojenému s přenesením uctívaného mariánského obrazu ze starší svatyně, došlo roku 1739. Původní kostelík byl roku 1809 odprodán a přeměněn na byty (nynější čp. 5). Mezitím kolem lázní a poutního kostela zvolna přibývalo domů a vznikající osada začala být označována \"U dobré vody\" či \"Dobrá voda\" (v podobě \"Dobrawoda\" je název doložen k roku 1720).\n\nNa sklonku 60. let 18. století zde znovu ožilo dobývání stříbra a zlata, zpočátku iniciativou soukromých těžařstev. Byly obnoveny práce na dílech \"Šebestián\" (přejmenovaném na \"Barboru\"), \"Václav\" a \"Anna\", nově zaraženy štoly \"Mauricius\" a \"Ondřej\". V roce 1778 získal většinový podíl na těžbě stát, což přineslo lepší technické vybavení, vznikl též další důl \"Leopold\" a na Dobrou Vodu v roce 1784 přesídlil horní úřad z Rudolfova. Dlouhodobě však byla těžba opět ztrátová (výnos nedosahoval ani 2/3 vynaložených nákladů), a tak byly s rokem 1809 veškeré práce v dolech zastaveny. Pokusy o obnovení těžby drahých kovů do třetice byly v menším rozsahu činěny ještě od roku 1893, vedly ale též ke krachu. Počátkem 19. století už byla Dobrá Voda vesnicí s několika desítkami domů a vlastní duchovní správou (1777 při kostele usídlen kaplan, 1786 zřízena lokálie, 1858 povýšena na farnost).\n\nPo zrušení poddanství ke královskému městu České Budějovice se roku 1850 Dobrá Voda stala součástí obce Mladé, od níž se pak osamostatnila po roce 1902. Význam vsi, coby střediska lázeňství postupem času upadal, Dobrá Voda se však stala oblíbeným výletním místem pro českobudějovické měšťany, někteří zámožnější si ve zdejším příjemném prostředí počátkem 20. století nechali postavit vily. Obec, v 19. století ještě převážně německá, se na přelomu století přílivem nových obyvatel rychle počešťovala; při sčítání roku 1910 tak představovali Češi dvě třetiny obyvatel a v roce 1930 přes devět desetin.\n\nS počátkem roku 1952 byla Dobrá Voda připojena k městu České Budějovice, samostatnou obcí se znovu stala dne 24. listopadu 1990. Osamostatněním Dobré Vody se z budějovických místních částí Třebotovice a Kaliště u Českých Budějovic stala exkláva města České Budějovice a zároveň exkláva budějovické místní části České Budějovice 5, k níž od 1. října 1970 patřila i Dobrá Voda.\n\n\n\n"}
{"id": "90966", "url": "https://cs.wikipedia.org/wiki?curid=90966", "title": "Civilizace", "text": "Civilizace\n\nCivilizace (z latinského civis) je pojem označující vysokou úroveň duchovního a materiálního pokroku lidstva. \n\nZ evolucionistického a marxistického hlediska se jedná o tu fázi vývoje lidstva, která následovala po období divošství a barbarství. Charakterizuje ji především vznik písma, měst, počátky státního zřízení, hutnictví a pokročilejší úroveň ekonomiky.\n\nMůže se také jednat o komplexní, sociálně rozvrstvenou společnost, která se skládá z velkého množství komunit žijících na jednom společném území. Tato společnost je řízena centrální vládou, která dokáže vybírat daně, sestavit vlastní armádu a přinutit své členy dodržovat zákony. V tomto případě splývá výraz civilizace se slovem stát, kde se ovšem nemusí vyskytovat všechny výše zmíněné prvky. První takové státy se objevily zhruba před 5500 lety v Mezopotámii nebo v údolí Indu. Civilizace vznikají u velkých řek, které vyžadují větší spolupráci (povodně, záplavy). Řeky (jako například Nil či Žlutá řeka) pak hrají v životě obyvatel velkou roli.\n\nTermín civilizace má také stejný význam jako výraz kultura, i když někteří odborníci obsah těchto výrazů rozlišují. Civilizace je pro ně označení pro změny z hlediska vědeckého a technického, zatímco kultura se týká umění, náboženství a politiky. Další z definic popisuje civilizaci jako kvalitnější stupeň kultury, nahrazující předchozí, jednodušší fázi kulturního vývoje. Německý sociolog Norbert Elias v této souvislosti definuje historii jako civilizační proces směřující k větší racionalitě a sebekontrole.\n\nVýraz civilizace rovněž označuje určité etapy vývoje lidských společenství, které jsou definovány vlastní kulturou nebo se vyznačují shodnými projevy na úrovni duchovní a materiální (např. egyptská či evropská civilizace). Během francouzského osvícenství bylo slovo civilizace synonymem pro společnost postavenou na principech spravedlnosti a rozumu.\n\nAnglický antropolog 19. století E.B. Tylor definoval civilizaci jako život ve městech, organizovaný vládou a usnadněný písmem. Zakoupený či odcizený nadbytek zdrojů umožňuje specializaci.\n\nSoučasný americký antropolog John H. Bodley píše, že hlavní funkcí civilizace je organizace sítí ideologické, politické, ekonomické a vojenské moci, které pak rozdílně pomáhají privilegovaným domácnostem. Jinak řečeno, v civilizaci instituce jako církve, korporace a armády existují proto, aby přesouvaly zdroje a moc vládnoucím elitám.\n\nKritici civilizace existují už od pradávna. Různí poustevníci, asketi a mniši, a na východě taoisté, se snažili vytvořit život s odstupem od civilizace. Později, američtí transcendentalisté, ámišové, někteří mennonité a hutterité, a v dnešní době ochránci přírody a přízněnci tzv. ekologické udržitelnosti se snaží najít cestu, jak civilizaci usměrnit jinam. Ještě radikálnější hlasy se vynořují mezi primitivisty, zelenými anarchisty, a anticivilizacionisty.\n\nČasto se traduje, že civilizaci zničila přírodní katastrofa, ale většinou je důvodem jiná civilizace. Například Mínojská civilizace nezanikla po katastrofické události na ostrově Santorini, ale později ji zničila Mykénská civilizace. Civilizace také rozvracely tzv. mořské národy a důsledkem tak mohlo být temné období. Civilizace také rozvrátily tzv. necivilizované národy (barbaři), a způsobili tak například pád Západořímské říše. Mayskou civilizaci zničila evropská civilizace, ze které vznikla západní civilizace.\n\nV dílech některých filozofů a autorů vědecko-fantastické literatury se objevují myšlenky o hypotetických civilizacích jinde ve vesmíru nebo v jiné geologické době na planetě Zemi. Takovou civilizací je například hypotetická civilizace inteligentních dinosaurů (dinosauroidů), o které někteří paleontologové (například Dale Russell) spekulují (i když jen v podobě myšlenkového experimentu) již od přelomu 70. a 80. let 20. století.\n\n"}
{"id": "90967", "url": "https://cs.wikipedia.org/wiki?curid=90967", "title": "Atbaš", "text": "Atbaš\n\nAtbaš je monoalfabetická substituční šifra. Pochází z doby okolo roku 500 př. n. l., původně používaná k šifrování hebrejské abecedy. Může být požita s jakýmkoliv známým písmem s daným pořadím.\n\nKaždé písmeno zaměňuje za jiné, ležící ve stejné vzdálenosti od opačného konce abecedy. Písmena A-T-B-Š jsou postupně prvním (alef), posledním (thav), druhým (bet) a předposledním (šin) písmenem hebrejské abecedy. Například pro latinku by vypadalo šifrování takto:\n\nŠifra Atbaš je použita i v biblických textech, kde je v knize Jeremjáš několikrát místo slova Babel (Babylón) použito slovo Šéšak − v hebrejské abecedě je B (bet) druhé písmeno a L (lamed) dvanácté písmeno, Š (šin) je pak druhé písmeno od konce a K (kaf) dvanácté písmeno od konce.\n"}
{"id": "90970", "url": "https://cs.wikipedia.org/wiki?curid=90970", "title": "French Open", "text": "French Open\n\nFrench Open, známý pod názvem Roland Garros (oficiálně , také \"Mezinárodní mistrovství Francie v tenise\"), je druhý ze čtyř tenisových turnajů nejvyšší kategorie – Grand Slamu, každoročně hraný na přelomu května a června. Pojmenování získal po francouzském válečném letci Rolandu Garrosovi, který roku 1913 jako první přeletěl Středozemní moře. Úvodní ročník se konal v roce 1891 pod názvem Championnat de France. Až do počátku otevřené éry tenisu se v angličtině jmenoval French Championships. V sezóně 1968 byl pak turnaj jako první z grandslamů otevřen profesionálním tenistům, což odráží část „Open“ v názvu.\n\nOd roku 1928 je dějištěm události osmihektarový tenisový areál Stade Roland-Garros ležící na území 16. městského obvodu Paříže v sousedství Boulogneského lesíka. Představuje jediný ze čtyř nejvýznamnějších turnajů velké čtyřky hraný na otevřených antukových dvorcích. Největším z dvaceti tří kurtů je stadión Court Philippe Chatrier s kapacitou dosahující 15 tisíc diváků, jenž získal název po francouzském sportovním funkcionáři Philippu Chatrierovi. V roce 2020 bude opatřen zatahovací střechu. Druhý velký dvorec pro deset tisíc osob nese jméno Court Suzanne Lenglen po ženské tenisové legendě Suzanne Lenglenové. V březnu 2019 byl otevřen třetí hlavní stadion, Court Simonne Mathieu, pro 5 tisíc diváků pojmenovaný po francouzské šampionce turnaje a člence hnutí odporu Simonne Mathieuové.\n\nGrandslam je nejsledovanější francouzskou událostí ve světě. Pro pomalý antukový povrch, sedm kol a absenci tiebreaku v rozhodující sadě utkání, které muži hrají na tři vítězné sety, je French Open považován za fyzicky nejnáročnější tenisový turnaj světa.\n\nProgram zahrnuje soutěže mužské i ženské dvouhry, mužskou, ženskou a smíšenou čtyřhru, soutěže juniorů, legend a vozíčkářů. Na počest čtyř francouzských tenistů první poloviny 20. století označovaných jako „čtyři mušketýři“ získává vítěz mužské dvouhry Pohár mušketýrů. Vítězka ženské dvouhry je oceněna Pohárem Suzanne Lenglenové. Od sezóny 2006 finanční odměny ženské dvouhry a čtyřhry vyrovnaly dotaci mužské poloviny.\n\nOficiální název grandslamu ve francouzštině zní „Les internationaux de France de Roland-Garros“, ve zkrácené podobě pak „Tournoi de Roland-Garros“. Běžnými názvy jsou anglický „French Open“ a případně také jednoduchá mezinárodně používaná forma „Roland Garros“. Ve francouzštině je spojovník do jmen vkládán po úmrtí osoby, a proto korektní forma zápisu jména letce je „Roland-Garros“. Malá encyklopedie tenisu uvádí český název grandslamu ve formě „Mezinárodní mistrovství Francie“.\n\nNa první ročník grandslamu, který se uskutečnil v roce 1891, měli přístup pouze hráči registrovaní ve francouzských tenisových oddílech. Mezi ně patřil také Brit H. Briggs, jenž si odnesl debutovou výhru. Počátečnímu období dominoval Francouz Max Decugis s rekordními osmi amatérskými tituly. Název turnaje zněl Championnat de France. V angličtině se používal překlad „French Championships“. Premiérový ročník ženské části proběhl v roce 1897 a vítězkou se v prvních třech letech stala Francouzka Adine Massonová, která získala celkem pět titulů.\n\nUzavření soutěží výlučně pro tenisty francouzských klubů trvalo do roku 1924. V této počáteční fázi se dějištěm konání staly postupně čtyři lokality:\n\n\nSoučasně s tímto turnajem se v období 1912–1914 a v letech 1920, 1921 a 1923, konala na antukových dvorcích Stade Français v Saint-Cloud druhá tenisová soutěž World Hard Court Championships (WHCC; ). Roku 1922 proběhla její soutěž v Bruselu. Někdy je právě tento turnaj považován za skutečného předchůdce druhého grandslamu sezóny, protože byl od počátku otevřen i zahraničním tenistům. Dvakrát tuto událost vyhrála novozélandská světová jednička Tony Wilding (1913, 1914), a později také první hráč světa Američan Bill Tilden (1921). V roce 1924 již WHCC neproběhl v důsledku konání pařížských letních olympijských her.\n\nV roce 1925 byl Championnat de France poprvé otevřen i zahraničním amatérským tenistům. V letech 1925 a 1927 se uskutečnil na antukových dvorcích Stade Français v Saint-Cloud, kde se předtím odehrávalo Mistrovství světa na tvrdých dvorcích. Roku 1926 turnaj hostil Racing Club de France v Boulogneském lesíku, tedy místo, na němž se v předchozích letech konal uzavřený francouzský šampionát.\n\nPo francouzském vítězství „čtyř mušketýrů“ – René Lacosta, Jeana Borotry, Henri Cocheta a Jacquese Brugnona, nad družstvem Spojených států v Davis Cupu 1927 konaném ve Filadelfii, se Francouzi rozhodli rychle vybudovat nový sportovní areál, na kterém by obhajovali ve vyzývacím finále salátovou mísu. Tak vznikl záměr vzniku Tenisového areálu Rolanda Garrose, který byl otevřen již v roce 1928 ve čtvrti Autiel na jihu Paříže. Od tohoto data se v něm každoročně koná grandslam French Open, do roku 1968 hraný pod názvem French Championships. Pojmenování tenisový areál získal po francouzském letci Rolandu Garrosovi, který 23. září 1913 jako první přeletěl Středozemní moře a poté se účastnil v roli bojového pilota první světové války.\n\nAntukový povrch na dvorcích je relativně pomalý, což vede k možnosti rozvinutí obranného stylu hry. Vítězové jsou obvykle vnímání jako nejlepší tenisté na antuce pro dané období. Turnaj se neuskutečnil v obdobích první (1915–1919) a druhé světové války (1940–1945). Ve vichistickém režimu byl v letech 1941–1945 hrán turnaj Tournoi de France, tenisové mistrovství uzavřené jen pro francouzské tenisty, jehož dvojnásobným šampiónem se stal Bernard Destremau a třikrát na něm triumfoval Yvon Petra. Francouzská tenisová federace jej však nezahrnuje do historie grandslamu.\n\nVe dvacátých letech ovládli mužské soutěže čtyři mušketýři, přesto se žádnému z nich nepovedlo titul obhájit. Francouzskou dominanci přerušil v roce 1933 Australan Jack Crawford. Do roku 2013 pak grandslam vyhráli pouze dva další domácí hráči, a to v roce 1946 Marcel Bernard, který v pětisetové finálové bitvě porazil československého tenistu Jaroslava Drobného, a podruhé roku 1983 Yannick Noah po výhře nad Švédem Matsem Wilanderem.\n\nVe třicátých letech byli hlavními postavami grandslamu Crawford, Němec Gottfried von Cramm a Brit Fred Perry. Roku 1938 zvítězil v boji o titul nad Čechoslovákem Roderichem Menzelem první Američan Don Budge, jenž danou sezónu také získal premiérový čistý grandslam v historii tenisu.\n\nMezi ženami se ve dvacátých letech prosadila Francouzka Suzanne Lenglenová se šesti tituly, následována čtyřmi výhrami Američanky Helen Willsové Moodyové a v letech 1935–1937 třemi trofejemi Němky Hilde Krahwinkel Sperlingové.\n\nPrvní dva ročníky pařížského grandslamu konané po druhé světové válce, v letech 1946 a  1947, se hrály až po londýnském Wimbledonu, jako třetí událost ze čtyř.\n\nV roce 1947 získal titul Maďar Jozsef Asboth a v 50. letech se mezi hlavní osobnosti zařadil československý tenista, jenž později získal egyptskou národnost Jaroslav Drobný. Po finálových nezdarech z let 1946, 1948 a 1950, vyhrál následující dva ročníky 1951 a 1952. V roce 1953 pak v semifinále nestačil na nastupujícího australského tenistu Kena Rosewalla, který se stal v osmnácti letech a sedmi měsících věku, do té chvíle nejmladším vítězem French Championships.\n\nŽenskou část v poválečné etapě ovládly Američanky, když si v letech 1946–1960 připsaly vítězství Margaret Osborneová duPontová, Patricia Canningová Toddová, Doris Hartová, Shirley Fryová Irvinová, Maureen Connollyová Brinkerová a konečně v roce 1960 tuto zámořskou šňůru zakončila Darlene Hardová. V roce 1958 se Maďarka Zsuzsa Körmöczyová stala vůbec nejstarší šampiónkou pařížské události, když vyhrála ve věku třiceti tří let a devíti měsíců.\n\nOd roku 1956 následovalo třináctileté období dominance australských hráčů, které po titulech Roye Emersona, Rosewalla a Freda Stolla v roce 1969 titulem završil Rod Laver, který v dané sezóně získal druhý čistý grandslam v mužském tenisu. Nesnadné soupeře Australanů v této éře představovali Ital Nicola Pietrangeli a Španěl Manuel Santana, oba se dvěma vítězstvími.\n\nV šedesátých letech si mezi ženami po dvou titulech připsaly Australanka Margaret Courtová a Britka Ann Haydonová-Jonesová.\n\nV sezóně 1968 došlo k otevření turnaje pro profesionály a od tohoto roku název grandslamu zní French Open.\n\nProtože otevření Australian Open proběhlo až v roce 1969, stal se French Open 1968 historicky prvním grandslamem, na němž mohli startovat profesionální hráči. Tento ročník vyhrál Australan Ken Rosewall, jenž v boji o titul zdolal krajana Roda Lavera. Ve finále ženské dvouhry triumfovala americká tenistka Nancy Richeyová, na jejíž raketě ve finále skončila Haydonová-Jonesová. V roce 1969 pak potřetí triumfovala Margaret Courtová, která v dané sezóně zkompletovala jako první tenistka otevřené éry čistý grandslam ve dvouhře. Celkově pařížskou dvouhru vyhrála pětkrát (z toho 3× v otevřené éře).\n\nOd počátku sedmdesátých let, po ukončení australské nadvlády, se začali prosazovat evropští tenisté. Dva tituly v řadě si připsal československý hráč Jan Kodeš, následován Španělem Andrésem Gimenem, který se v roce 1972 stal ve věku třiceti čtyř let a deseti měsíců, vůbec nejstarším vítězem French Open v historii. Od roku 1974 nastala dominantní etapa Švéda Björna Borga, jehož šest trofejí nasbíraných do roku 1981 dokázali přerušit pouze Ital Adriano Panatta (1976), jenž ho porazil v prvním kole a Argentinec Guillermo Vilas (1977). Osmnáctiletý Börg se vítězstvím v roce 1974 stal nejmladším šampiónem turnaje, když překonal věkový rekord Rosewalla.\n\nTiebreak byl zaveden v roce 1973, ale nehraje se v rozhodující sadě zápasu.\n\nOd sezóny 1972, kdy titul získala Billie Jean Kingová, nastoupila druhá perioda dominance amerických tenistek, která skončila až rokem 1986. Během této etapy vytvořila rekord v počtu sedmi titulů Chris Evertová, dvě výhry zaznamenala také Martina Navrátilová, která již v Paříži startovala s americkým občanstvím. Od roku 1987 se prosazovaly Evropanky, nejvíce pak Němka Steffi Grafová s šesti vítězstvími, která v roce 1988 navíc dosáhla na čistý grandslam.\n\nTři tituly v osmdesátých letech přidali Švéd Mats Wilander a Čech Ivan Lendl. V roce 1989 se stal vůbec nejmladším mužským vítězem dvouhry na jakémkoli Grand Slamu Američan Michael Chang, když ve věku sedmnácti let a tří měsíců dokázal nejdříve ve čtvrtém kole porazit světovou jedničku Lendla v pětisetové bitvě, v níž už prohrával 0–2 na sety. Ve finále opět v pěti dějstvích zdolal Švéda Stefana Edberga. Překonal tak věkový rekord Matse Wilandra, který Roland Garros 1982 vyhrál v sedmnácti letech a devíti měsících.\n\nV devadesátých letech získali dva tituly za sebou Američan Jim Courier a Španěl Sergi Bruguera. Následovaly tři vítězství světové jedničky Gustavo Kuertena, prvního brazilského vítěze turnaje.\n\nOd začátku nového milénia začala španělská éra, kdy po výhrách Alberta Costy a Juana Carlose Ferrera, přišlo do roku 2012 sedm titulů Rafaela Nadala, jehož dominanci od sezóny 2004 přerušil pouze v roce 2009 Švýcar Roger Federer, který tím doplnil sbírku titulů ze všech čtyř grandslamů. V roce 2012 pak Nadal sedmou výhrou překonal Borgův rekord a současně vyrovnal nejvyšší počet vítězných grandslamů ve dvouhře z jediného turnaje, když se zařadil po bok sedmi wimbledonských výher Američana Peta Samprase (později se k nim přidal i Roger Federer, který v to samém roce posedmé vyhrál Wimbledon).\n\nČistý grandslam v sezóně 1997 unikl Švýcarce Martině Hingisové, když vyhrála tři zbylé grandslamy, ale ve finále French Open 1997 odešla poražena od Chorvatky Ivy Majoliové a nikdy singlový titul na turnaji nezískala. V devadesátých letech dosáhla hattricku – tří výher v řadě Jugoslávka Monika Selešová. Při prvním z nich v roce 1990, kdy jí bylo šestnáct let a šest měsíců, se stala nejmladší vítězkou celé historie French Open.\n\nV sezóně 2002 vyhrála dvouhru Mary Pierceová, první Francouzka od titulu Françoise Durrové z roku 1967. Do konce první dekády nového tisíciletí se nejvýraznější postavou ženské části Roland Garros stala belgická světová jednička Justine Heninová, která triumfovala celkem čtyřikrát, z toho třikrát v řadě. French Open 2011 pak vyhrála Číňanka Li Na a stala se historicky prvním tenistou z asijské země, jenž dokázal vyhrát dvouhru na jakémkoli grandslamu. Maria Šarapovová si připsala v roce 2012 první titul a jako desátá žena historie tenisu zkompletovala kariérní Grand Slam. Druhou trofej přidala o dva roky později po vítězství nad Simonou Halepovou.\n\nRafael Nadal se finálovou výhrou nad Ferrerem v roce 2013 stal prvním mužem historie, kterému se podařilo jediný grtandslam vyhrát osmkrát. Serena Williamsová na stejném ročníku triumfovala podruhé, když titul získala po 11 letech, což představovalo nejdelší prodlevu mezi dvěma grandslamovými vítězstvími v open éře. V následujícím ročníku 2014 vylepšil Španěl svůj rekordní zápis, když získal devátou trofej poté, co ve finále zdolal Djokoviće. Od prvního startu v roce 2005 prohrál během dalších jedenácti odehraných ročníků dva zápasy – v osmifinále 2009 se Švédem Söderlingem a ve čtvrtfinále 2015 s Djokovićem, když ze 70 zbylých klání vyšel vítězně. V ženském deblu 2014 dosáhla na premiérovou trofej z pařížského grandslamu asijská dvojice, kterou tvořily čínská světová jednička Pcheng Šuaj a tchajwanská druhá hráčka žebříčku Sie Su-wej. Novak Djoković v roce 2016 zkompletoval jako osmý tenista kariérní Grand Slam, stal se třetím hráčem, který vyhrál čtyři majory v řadě. a jako první vydělal na odměnách více než 100 milionů dolarů, když hranici překonal postupem do čtvrtfinále. Druhou španělskou šampionkou z dvouhry se ve stejném ročníku stala nastupující světová dvojka Garbiñe Muguruzaová.\n\nPremiérový titul na majorech v roce 2018 vybojovala Rumunka Simona Halepová. Poprvé od roku 1992 tak v obou singlových soutěžích zvítězili světové jedničky. Rafael Nadal získal tři trofeje v letech 2017–2019. Celkově dvanáctým vavřínem překonal historický rekord v počtu singlových trofejí z jediného grandslamu, který držel s Australankou Margaret Courtovou. Zároveň devátým obhájeným titulem na French Open se stal nejúspěšnějším tenistou v počtu obhájených trofejí z jediného majoru, když pokořil osm obhájených výher Courtové z Australian Open.\n\nV roce 2009 vydala Francouzská tenisová federace (FFT) prohlášení, ve kterém uvedla, že zázemí French Open je nedostatečné a zaostává za dalšími třemi Grand Slamy. Proto došlo k pověření francouzského architekta Marca Mimrama, mimo jiné autora pěšího mostu „Passerelle des Deux Rives“ přes Rýn ve Štrasburku, aby navrhl rozšíření a celkovou inovaci areálu Stade Roland-Garros, včetně zlepšení osvětlení a možnosti uzavření dvorce Philippa Chartiera zatahovací střechou.\n\nV blízké rekreační oblasti Georges Hébert, ležící východně od Roland Garros v Porte d'Auteuil, měl podle plánů vyrůst čtvrtý velký stadión se zatahovací střechou a kapacitou 14 600 diváků. Spolu s ním by pak měly vzniknout další dva menší dvorce pro 1 500 a 750 návštěvníků.\n\nBěhem roku 2010 se zvedl nesouhlas s navrhovaným rozšířením, a to také ze strany pařížské městské rady. V reakci na to FFT odhalil alternativní plán, který předpokládal přemístit konání druhého grandslamu do nové lokality s 55 tenisovými dvorci. K uvažovaným lokalitám patřily Marne-la-Vallée u Euro Disney, severní pařížské předměstí Gonesse a opuštěná vojenská základna poblíž Versailles. Rozloha Roland Garros je méně než poloviční v porovnání se všemi zbylými areály turnajů velké čtyřky, proto FFT pracoval pouze se dvěma scénáři: rozšíření stávajícího zázemí nebo změna dějiště konání.\n\nV únoru 2011 bylo učiněno rozhodnutí, které uvádělo, že French Open bude pokračovat ve stávajícím areálu u Porte d'Auteuil a do roku 2021 projde významnou obnovou. V březnu 2019 byla otevřena třetí hlavní aréna, Court Simonne Mathieu, na pozemcích Jardin des serres d'Auteuil pro 5 tisíc diváků. Dokončení úprav zaznamenala část areálu Fonds des Princes, se vznikem šesti nových kurtů, čtyř soutěžních (10, 11, 12 a 13) a dvou tréninkových (15 a 16). Centrální dvorec Philippa Chatriera prošel modernizací, výměnou sedadel, a v roce 2020 získá zatahovací střechu. Court 1 pro 3 900 návštěvníků byl po dohrání ročníku 2019 určen ke zbourání.\n\nNa French Open působí 250 sběračů míčků ( ). Jedná se o mladé francouzské chlapce a dívky, hrající tenis, mezi dvanáctým až šestnáctým rokem života, kteří jsou oblečeni do stejnokrojů. Jejich výběr probíhá na základě podané žádosti, kterých v roce 2010 přišlo okolo 2 500.\n\nVybraní adepti podstupují před grandslamem vícetýdenní přípravu.\n\nZajímavosti v číslech po ročníku 2016:\n\nJména vítězů soutěží dvouher jsou vyryta na poháry. Všechny jsou vyrobeny z čistého stříbra:\n\nVšichni vítězové obdrží nepatrně menší stříbrné repliky pohárů vyrobené firmou Maison Mellerio, sídlící na pařížské ulici Rue de la Paix.\n\nCelkový rozpočet French Open 2019 byl proti předešlému ročníku navýšen o více než tři miliony eur a dosáhl částky 42 661 000 eur, což představovalo nárůst o 8 % proti roku 2018. Vítězové mužské a ženské dvouhry obdrželi 2 300 000 eur, tedy meziročně o sto tisíc eur více.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\nPět finále dvouhry si zahrál Jaroslav Drobný. V letech 1946, 1948 a 1950 odešel z boje o titul poražen, poté již jako egyptský občan získal dva tituly. Jan Kodeš se stal od roku 1925 pátým tenistou turnaje, který dosáhl na dvě výhry v řadě, když triumfoval v letech 1970 a 1971. Tři tituly v 80. letech přidal Ivan Lendl, jenž další dvě finále prohrál. Posledním českým singlovým finalistou je Petr Korda, který v roce 1992 podlehl Courierovi. Roku 1990 prohrál s Ivaniševićem také finále debla.\n\nV letech 1957 a 1963 se do semifinále dvouhry probojovala Věra Pužejová-Suková, která roku 1957 zvítězila s Jiřím Javorským ve smíšené čtyřhře. V roce 1975 odešla z boje o titul poražena Martina Navrátilová. Následující sezónu neuspěla také Renáta Tomanová. Premiérový a zároveň jediný československý ženský titul získala roku 1981 Hana Mandlíková. V roce 2015 se do finále dostala Lucie Šafářová, avšak v něm nestačila na Serenu Williamsovou ze Spojených států. V roce 2019 se do závěrečného zápasu dvouhry probojovala 19letá Markéta Vondroušová, jakožto první teenagerka od sezóny 2007, kterou přehrála Australanka Ashleigh Bartyová.\n\nFinále mužské čtyřhry si třikrát zahrál Lukáš Dlouhý, z toho jednou v roce 2009 s Leandrem Paesem vyhrál. V letech 1996 a 1997 triumfoval Daniel Vacek spolu s Rusem Kafelnikovem a v roce 2001 odešli z boje o titul poraženi Petr Pála a Pavel Vízner.\n\nRoku 1986 si titul připsal také Tomáš Šmíd, když vytvořil pár s Australanem Johnem Fitzgeraldem. První deblovou výhru pro Československo z Roland Garros zajistil v roce 1948 Jaroslav Drobný, který hrál se Švédem Lennartem Bergelinem.\n\nV ženské čtyřhře zvítězila v roce 1975 Martina Navrátilová, když nastoupila s Chris Evertovou. V roce 1977 získala titul Regina Maršíková spolu s Teeguardenovou. V sezóně 1990 pak triumfovaly Jana Novotná a Helena Suková. Novotná si výhru zopakovala další rok s Gigi Fernándezovou a také roku 1998 s Martinou Hingisovou. V sezóně 2011 zvedly vítězný pohár nad hlavu Andrea Hlaváčková a Lucie Hradecká. V letech 2015 a 2017 triumfovala Lucie Šafářová společně s Američankou Bethanie Mattekovou-Sandsovou. V sezóně 2018 ovládly debl 22leté spoluhráčky Barbora Krejčíková s Kateřinou Siniakovou.\n\nRoku 1974 ovládla soutěž smíšené čtyřhry Martina Navrátilová, když nastoupila s Ivanem Molinou. V sezóně 1978 vyhráli mix Tomanová s Pavlem Složilem a roku 1980 pak v boji o titul Tomanová se Stanislavem Birnerem neuspěli. V sezóně 1991 vyhráli smíšenou čtyřhru také sourozenci Helena a Cyril Sukovi.\n\n"}
{"id": "90971", "url": "https://cs.wikipedia.org/wiki?curid=90971", "title": "Lmhosts", "text": "Lmhosts\n\nLocal Manager Hosts (Lmhosts) je soubor, který je používán pro rozlišení doménových a NetBIOS jmen v rámci sítě, pokud selžou všechny ostatní metody (například WINS).\n\nV operačním systému Microsoft Windows najdeme soubor lmhosts v c:\\LMHOSTS, dokumentaci a ukázkový soubor potom v C:\\WINDOWS\\system32\\drivers\\etc\\lmhosts.sam.\n\nV UNIXových systémech tento soubor využívá Samba. Lmhosts potom často najdeme v adresáři /etc/samba nebo /usr/local/samba/lib.\n"}
{"id": "90975", "url": "https://cs.wikipedia.org/wiki?curid=90975", "title": "Windows Internet Naming Service", "text": "Windows Internet Naming Service\n\nWindows Internet Naming Service (WINS) je implementace NetBIOS Name Service (NBNS) pro Windows, sloužící jako name server pro jména počítačů v síťovém prostředí NetBIOS. Velmi jednoduše lze říci, že WINS jsou pro NetBIOS tím co DNS (Domain Name System) pro doménová jména – centrální úložiště informací. Na druhou stranu je toto úložiště vždy automaticky (např. po resetu pracovní stanice) dynamicky aktualizováno, takže když klient potřebuje kontaktovat jiný počítač na síti, může si aktualizovat údaj o nové adrese, alokované pomocí DHCP. Počítačové sítě mají běžně více než jeden WINS server a každý WINS server by měl být konfigurován pro vyžádanou i nabízenou replikaci; preferovaný replikační model je topologie hub-and-spoke, kde návrh WINS není centrální, ale distribuovaný. Každý WINS server drží plnou kopii všech ostatních souvisejících WINS systémových záznamů. Ve WINS neexistuje hierarchie (na rozdíl od DNS), ale stejně jako u DNS může být jeho databáze dotazována na jednotlivé adresy nutné pro komunikaci spíše než aby šířila žádost, ke které adrese se připojit. Systém proto redukuje síťový provoz, i když je třeba přičíst provoz vzniklý replikacemi.\nOd vydání operačního systému Windows 2000 už WINS nejsou doporučeny ve prospěch DNS a Active Directory.\n\nSoftware Samba může také fungovat jako WINS (NBNS) server.\n\n"}
{"id": "90976", "url": "https://cs.wikipedia.org/wiki?curid=90976", "title": "Bitva na Katalaunských polích", "text": "Bitva na Katalaunských polích\n\nV bitvě na Katalaunských polích (20. června 451, někdy nazývané také bitva u Chalons nebo bitva národů) bylo odraženo vojsko krále Attily složené z Hunů a jim podřízených kmenů (Ostrogóti, Herulové, Skirové, Gepidové aj.) spojenými silami Římanů, Vizigótů, Alanů a Franků pod vedením římského velitele vojska (magister militum) Flavia Aetia.\n\nBoj začal odpoledne a trval až do noci. Bitva se odehrávala v nepřehledné a rozsáhlé krajině, přičemž boje měly charakter mnoha jednotlivých střetů, během nichž kromě mnoha jiných padl vizigótský král Theodorich I. Za jeho nástupce byl bezprostředně po bitvě jmenován jeho syn Thorismund.\n\nBitevní pole leželo pravděpodobně poblíž dnešního města Châlons-en-Champagne ve Francii, dosud to však není zcela archeologicky doloženo.\n\nSílu vojsk na obou stranách je možné určit jen na základě nejistých zdrojů. Podle dnešních odhadů proti sobě stály armády čítající asi 20 000 Římanů doplněných 10 000 Vizigóty, Alany, Franky na jedné straně a více než 60 000 Hunů a Attilových spojenců na druhé straně. Starší a zejména dobová literatura, pro niž bylo charakteristické velmi hrubé zaokrouhlování a přehánění, hovoří až o 100 000 Římanů a jejich spojenců a 150 000 Hunů, tyto počty jsou ovšem značně nerealistické, zejména pokud jde o římskou stranu.\n\nKvůli podstatně menšímu počtu svých vojsk zvolil římský velitel Aetius defenzivní taktiku: Své vojáky nechal obsadit kopce západně od řeky Marny, zatímco germánské spojence pod vedením krále Theodoricha poslal na planinu na břehu řeky, aby tak čelili prvnímu útoku hunských vojsk. Alany, jejichž loajalita byla pochybná, umístil pro případ jejich zrady do středu bitevní linie, aby se tak museli cítit ohroženi křídly.\n\nTheodorichova vojska se střetla s Huny pronikajícími přes řeku Marnu v krvavé bitvě, ve které padl také Theodorich. Někteří historikové tvrdí, že Aetius schválně držel svá vojska během těchto bojů zpět, aby tak pokořil Theodoricha usilujícího o nezávislost na Římu, snad dokonce aby ho úplně zničil. Po těžkých ztrátách na obou stranách uprchli Germáni z bitvy pod vedením Thorismunda – Theodorichova syna. Nyní se Attila a Hunové dopustili chyby, když napadli odpočinuté Aetiovy vojáky. Aetiovi lukostřelci a z obou stran bojiště útočící římská jízda způsobili Hunům strašlivé ztráty. Když se pak Thorismundovi podařilo shromáždit germánská pomocná vojska a zaútočit znovu z kopců na Huny, ztratil Attila bitvu a musel se lehce zraněný stáhnout.\nOdhadované počty padlých v bitvě na obou stranách se liší. Jordanes uvádí více než 165 000, což je nerealistické číslo odpovídající tradicím antické historiografie, která se často uchylovala k přehánění.\n\nBitva na Katalaunských polích zastavila invazi Hunů a odvrátila jejich další postup do nitra Galie. Bojovalo se v ní patrně o samu další existenci západořímské říše, avšak římské vítězství (vykoupené mnohými oběťmi) neznamenalo samo o sobě definitivní porážku a odražení hunské expanze (byť se to někdy v knihách uvádí), o čemž svědčí fakt, že o rok později vpadl Attila na Apeninský poloostrov a vydrancoval samotné jádro říše. Hunskou hrozbu odvrátila až nečekaná smrt Attily na počátku roku 453, neboť jeho říše se poté rozpadla v zuřivých rozbrojích.\n\nBitva na Katalaunských polích byla současně posledním velkým vítězstvím západořímské říše. Západ byl stále ještě schopen shromáždit značnou vojenskou sílu, i když tvořenou převážně federáty a jen na krátký čas, ovšem zpravidla na něco takového neměl dost času a federáti byli navíc čím dál méně spolehliví.\n\nHeather, P., \"Gótové\", 2002.\n\n"}
{"id": "90979", "url": "https://cs.wikipedia.org/wiki?curid=90979", "title": "Rejnoci", "text": "Rejnoci\n\nRejnoci (Batoidea) jsou nadřád příčnoústých paryb, zahrnující přes 660 druhů zařazených ve 13 čeledích. Jako rejnoci se také označují zástupci řádu Rajiformes, tedy praví rejnoci. Všichni jsou blízce příbuzní žralokům. Společně patří mezi již zmiňované paryby, pro něž je typická chrupavčitá kostra. I proto existuje jen málo fosilních záznamů.\n\nJedná se o velmi starobylé jedince. První důkazy o jejich existenci nacházejí paleontologové v usazeninách vzniklých před 150 milióny let.\n\nRejnoci mají kosočtverečné zploštělé tělo, což jim umožňuje splynout se dnem, číhat na kořist a ukrýt se před dravci. Některé druhy (parejnok elektrický, rejnok ostnatý) jsou schopny vydávat silné elektrické výboje – jejich elektroplaxy fungují jako fyziologický elektrický zdroj. Jiné druhy jsou vybaveny jedovým ostnem. Jejich párové ploutve srůstají a tvoří lem těla, hřbetní a ocasní ploutve zakrňují. Zašpičatělý okraj prsních ploutví tvoří křídla, ocas některých druhů je protažen v bičíkovitý výběžek. Na spodní straně těla je 5 žaberních štěrbin, čichové jamky a ústa.\n\nAvšak ne všichni rejnoci mají takovou stavbu těla, výjimku tvoří pilouni a zástupci čeledě pilohřbetkovití.\n\nNejvětším rejnokem je manta obrovská. Na šířku může dosahovat až 9 metrů. Naproti tomu nejmenší zástupce rejnoků měří okolo 10cm a váží nejvýše půl kila.\n\nRejnoci jsou dobří plavci, mnoho z nich je ale přizpůsobeno životu na dně. Jsou to noční živočichové, den tráví zahrabaní v písku. Potravu si hledají u dna. Parejnok elektrický používá k lovu elektrické výboje, piloun rypcem rozrývá dno a plaší drobné živočichy.\n\nRejnok manta, obří rejnok žijící na volném moři, se živí planktonem.\n\nOplození je vnitřní, naprostá většina rejnoků je ovoviviparní, výjimku tvoří čeleď rejnokovití, kteří snášejí hranatá kožnatá vejce.\n\nVelmi podobný letu ptáka. Proto jsou prsní ploutve často nazývány jako \"křídla\".\n\nVětšina rejnoků žije na mořském dně, existují ale i sladkovodní druhy. Žijí v pobřežních vodách po celém světě, některé druhy jsou hlubinné, manty žijí na otevřeném moři.\n\nTrnuchy, které mají na kořeni ocasu tvrdý trn (v ohrožení jím mohou způsobit nepříjemné zranění, nebo zabít), sladkovodní žijí v povodí Amazonky.\n\nObecně platí, že skupina s jedovými trny je druhově rozmanitější v tropech, zatímco ostatní druhy se vyskytují spíše ve vodách mírného pásma.\n\nKlasifikace rejnoků není dosud ujasněná. Někteří vědci navrhují zařadit všechny rejnoky do jednoho řádu, Rajiformes, někdy se nadřád dělí do tří řádů, nebo dokonce do pěti nebo i šesti řádů.\n\n\n\n\nSibovití se někdy řadí do vlastního řádu Myliobatiformes, stejně tak pilohřbetkovití, pro které byl vytvořen zvláštní řád Rhinobatiformes, který se navíc může rozdělit na další dva řády, Rhynchobatiformes a Rhiniformes.\n\n"}
{"id": "90985", "url": "https://cs.wikipedia.org/wiki?curid=90985", "title": "Debye", "text": "Debye\n\nDebye (značka D) je jednotka dipólového momentu, nepatřící do soustavy SI a to ani jako vedlejší jednotka. Přesto je ve fyzikální chemii stále používána, neboť základní jednotka dipólového momentu v soustavě SI je příliš veliká a většina hodnot dipólových momentů molekul a iontů leží v rozpětí od 3×10 do 20×10 C·m což v jednotkách debye odpovídá přibližně 0,9 až 6,0 D.\n\nJednotka debye je definována jako 10 sC·cm, kde sC je značka statcoulombu. Vztah debye k jednotce SI je\n\nKromě výše uvedené definice jednotky debye existují ještě dvě další, které však nejsou všeobecně přijímány:\n\nJednotka byla pojmenována po nositeli Nobelovy ceny za chemii v roce 1936, holandském fyzikálním chemikovi Peteru Debyeovi, který se zabýval polárními molekulami.\n"}
{"id": "90987", "url": "https://cs.wikipedia.org/wiki?curid=90987", "title": "Aseptická technika", "text": "Aseptická technika\n\nAseptická technika jinak též aseptická metoda je způsob práce, kdy se pracuje ve sterilních podmínkách (za nepřítomnosti mikroorganismů). Do této oblasti patří lékařské a laboratorní metody, například chirurgie nebo práce s mikrobiologickými kulturami.\n\nAseptická metoda práce je založena na snaze maximálně zamezit nozokomiální infekci (infekci způsobenou mikroorganismy přítomnými v nemocnici) (Crow 1989). Za objevitele této techniky je považován Joseph Lister. Jejím cílem je zabránit mikrobiologické kontaminaci rány nebo jiných míst organismu. To lze zajistit tím, že se při invazivních lékařských a ošetřovatelských procedurách používají pouze sterilní nástroje a kapaliny. Ayliffe a spol. (2000) uvádí, že existují dva typy asepse: lékařská a chirurgická. Lékařská nebo též čistá asepse snižuje počet mikroorganismů a brání jejich šíření. Chirurgická nebo také sterilní asepse zahrnuje procedury, které odstraňují mikroorganismy z prostoru a používá se na operačních sálech a v dalších zákrokových prostorech.\n\n\n\n"}
{"id": "90988", "url": "https://cs.wikipedia.org/wiki?curid=90988", "title": "Dezinfekce", "text": "Dezinfekce\n\nDezinfekce je ničení mikroorganismů – ne však nutně jejich spor – pomocí chemických a fyzikálních (např. UV záření, vysoká teplota) metod. Provádí se v místech se zvýšenými nároky na čistotu z důvodu minimalizace nebo zamezení výskytu infekcí (nemocnice, výroba potravin a léčiv). Dezinfekci lze také definovat jako \"Čištění předmětu od některých nebo všech patogenních organismů, které mohou způsobit infekci.\"\n\nDezinfekční látka (též dezinficiens; výrobek obsahující dezinfekční látku a určený k dezinfekci se nazývá dezinfekční přípravek nebo dezinfekční prostředek) je protimikrobiální činidlo, které se aplikuje na neživé předměty za účelem zničení mikroorganismů.\n\nDezinfekční látky je potřeba odlišovat od \"antibiotik\", která ničí mikroorganismy uvnitř těla, a od antiseptik, ničících mikroorganismy na živých tkáních. Sanitizéry jsou látky, které snižují počet mikroorganismů na bezpečnou úroveň. Jedna z oficiálních a právně závazných verzí říká, že sanitizér musí být schopen zlikvidovat 99,999 % (též \"snížení 5 log\") specifické bakteriální testovací populace, a musí to udělat do 30 sekund. Hlavní rozdíl mezi sanitizérem a dezinficiens je v ředění, dezinficiens musí mít větší schopnost zabíjet patogenní bakterie v porovnání se sanitizérem. Jen velmi málo dezinfekčních látek a sanitizérů dokáže sterilizovat (kompletně odstranit veškeré mikroorganismy), a u těch, které to dokáží, zcela záleží na způsobu aplikace. Proti dezinfekčním látkám jsou nejodolnější bakteriální endospory, ale i některé viry a bakterie mají též určitou toleranci. Užívání dezinfekčních látek také může zhoršovat antibiotickou rezistenci.\n\nDokonalé dezinficiens by poskytovalo úplnou a dokonalou sterilizaci, bez škodlivosti pro jiné formy života, a bylo by levné a nekorozivní. Ideální dezinfekční látka však neexistuje. Mnoho dezinfekčních látek je z principu potenciálně škodlivých (nebo i toxických) člověku a zvířatům. Je nutno s nimi zacházet s náležitou opatrností. Většina dezinfekčních přípravků se dodává s bezpečnostními instrukcemi na obalu, tyto je potřeba si před použitím důkladně přečíst. Většina moderních dezinfekčních přípravků pro domácnosti obsahuje jako přísadu denatonium-benzoát, extrémně hořkou látku určenou k prevenci před požitím. Pro použití uvnitř objektu se dezinfekční přípravky nesmějí nikdy míchat s jinými čisticími výrobky, protože může dojít k chemické reakci. Dezinfekční přípravky se často používají v nemocnicích, zubních ordinacích, kuchyních a koupelnách k likvidaci infekčních organismů.\n\nVolba dezinfekční látky závisí na konkrétní situaci. Některé mají široké spektrum (zabíjejí téměř všechny mikroorganismy), kdežto jiné sice ničí jen užší škálu patogenních organismů, ale jsou preferovány z jiných důvodů (jsou nekorozivní, nejedovaté nebo levné).\n\nDezinfekční účinky slunečního (ultrafialového) záření jsou silné. Namísto úplného spoléhání na chemikálie, je základní hygiena - pilíř potravinové bezpečnosti - důležitá při úsilí boje proti bakteriím, protože tyto obecně preferují teplé, vlhké a tmavé prostředí. Existují argumenty pro vytváření a udržování podmínek, které nejsou příznivé pro přežívání a množení bakterií, namísto toho, aby byly bakterie ničeny chemicky. Bakterie mají velmi krátký cyklus rozmnožování, proto se mohou velmi rychle množit. Když některé bakterie přežijí chemický útok, přenese se jejich „zkušenost“ na další generaci. Proto se může vyvinout rezistence na příslušné chemikálie. Z tohoto důvodu je otázkou, zda impregnovat oblečení, prkénka na krájení a pracovní plochy baktericidními chemikáliemi.\n\nAlkoholy, obvykle ethanol nebo isopropanol, se někdy používají jako dezinfekční látky, ale mnohem častěji jako antiseptika (rozdíl je v tom, že je tendence používat alkoholy spíš na živou tkáň než na neživé povrchy). Mají široké spektrum mikrobicidního účinku, nejsou žíravé ani korozivní, ale mohou představovat riziko požáru. Kvůli odpařování také mají omezenou zbytkovou účinnost, což vede ke kratší době působení, a přítomnost organických látek snižuje jejich účinnost. Alkoholy jsou účinnější v kombinaci s čistou vodou - 70% isopropanol nebo 70% ethanol jsou účinnější než 90% alkohol, protože vyšší obsah vody umožňuje lepší difuzi přes buněčné membrány. Nevýhodou je, že alkoholy nejsou účinné proti rezistentním sporám bakterií a hub.\n\nAldehydy, například glutaraldehyd, mají širokospektrální mikrobicidní účinnost a jsou také sporocidní a fungicidní. Jsou částečně deaktivovány organickými látkami a mají slabou zbytkovou účinnost.\n\nU určitého množství bakterií se vyvinula rezistence proti glutaraldehydu, navíc se objevily případy, že glutaraldehyd způsoboval astma nebo jiná zdravotní rizika, proto se glutaraldehyd nahrazuje ortho-ftalaldehydem.\n\nOxidační činidla působí prostřednictvím oxidace buněčné membrány mikroorganismů, která vede ke ztrátě struktury, rozkladu buňky a její smrti. Tímto způsobem účinkuje mnoho dezinfekčních látek. Silnými oxidačními činidly jsou chlor a kyslík, proto zde zhusta figurují jejich sloučeniny.\n\n\n\n\n\n\n\n\n\n\n\n\n\n\nFenoly jsou aktivní látky některých dezinfekčních přípravků pro domácnost. Bývají též součástí některých ústních vod, dezinfekčních mýdel a tekutin na mytí rukou.\n\n\n\n\n\n\nKvartérní amoniové sloučeniny (KAS), například benzalkoniumchlorid, jsou velkou skupinou příbuzných látek. Některé z nich se používají jako dezinfekční látky nízké úrovně. Účinkují proti bakteriím, ale nikoli proti některým druhům bakterií \"Pseudomonas\" nebo proti bakteriálním sporám. KAS jsou biocidy, které zabíjejí též řasy a používají se jako přísady ve velkých průmyslových vodních systémech k omezení nežádoucí biologické aktivity. Kvartérní amoniové sloučeniny mohou být též účinné proti zapouzdřeným virům.\n\nBiguanid polymer polyaminopropyl biguanid je specificky baktericidní ve velmi nízkých koncentracích (10 mg/l). Má unikátní způsob účinku: řetězce polymeru se zapracovávají do bakteriální buněčné stěny, narušují membránu a snižují její permeabilitu, což má pro bakterii smrtelný účinek. Též je známo, že se může vázat na bakteriální DNA, měnit její předpis a způsobovat smrtelná poškození. Má velmi nízkou toxicitu pro vyšší organismy, například buňky človkěa, které mají mnohem složitější a lépe chránící membrány.\n\nIntenzivní krátkovlnné ultrafialové záření lze používat k dezinfekci hladkých povrchů, například zubních nástrojů, ale nikoli pro porézní materiály, které jsou neprůsvitné, například dřevo nebo pěna. Instalace pro generování ultrafialového záření se často používají v mikrobiologických laboratořích a aktivují se jen v případě, že v místnosti nikdo není (např. v noci).\n\nDezodorizace - dezinfekce plynným ozónem nebo ozónovou vodou.\n\nJedním ze způsobů porovnávání dezinfekčních látek je porovnávat je s jinými známými dezinfekčními látkami a hodnotit je vzhledem k nim. Standardní je fenol, odpovídající systém hodnocení se nazývá \"fenolový koeficient\". Testovaná dezinfekční látka se porovnává s fenolem na standardním mikrobu (obvykle \"Salmonella typhi\" nebo \"Staphylococcus aureus\"). Dezinfekční látky, které jsou účinnější než fenol (např. chlornan sodný nebo eugenol), mají koeficient větší než jedna. Méně účinné látky (např. resorcinol) mají koeficient menší než jedna.\n\nVýrazně cenově výhodným dezinfekčním přípravkem je běžně používané \"chlorové bělidlo\" (pětiprocentní roztok chlornanu sodného, který je účinný proti většině obvyklých patogenů, včetně obtížně likvidovatelných bakterií tuberkulózy (mycobacterium tuberculosis), virů hepatitidy B a C, hub a antibioticky rezistentních kmenů stafylokoků a enterokoků. Má též určitý účinek proti parazitickým organismům.\n\nPozitivní je, že ničí nejširší škálu patogenů ze všech levných dezinfekčních látek. Je extrémně účinný proti virům a bakteriím při pokojové teplotě, je běžně dostupný a levný, rychle se rozpadá na neškodné látky (primárně chlorid sodný a kyslík). Mezi negativa patří leptavost pro kůži a oči, zvlášť ve vyšších koncentracích. Jako mnoho běžných dezinfekčních látek, degraduje v přítomnosti organických látek. Má silný zápach, neúčinkuje proti parazitickým prvokům lamblie střevní (\"Giardia lamblia\") a \"Cryptosporidium\".\n\nJe třeba dbát zvláštní opatrnosti, aby přípravek s chlornanem sodným nepřišel do styku s roztokem amoniaku nebo s jakoukoli kyselinou (např. octem) - vyvíjí se nebezpečný plyn (chlor). Je vhodné nepřidávat k těmto přípravkům nic dalšího kromě vody. Zředěný chlornan je většinou osob při kontaktů s pokožkou tolerován, jak dosvědčují dlouhé expozice extrémně zředěnému \"chloru\" (dnes typicky chlornanu sodnému nebo vápenatému), kterým jsou děti vystaveny v bazénech.\n\nPro účinné použití přípravku s chlornanem sodným musí být dezinfikovaný povrch nebo předmět čistý. V koupelně nebo při úklidu po domácích zvířatech je potřeba dát pozor, aby se nejdříve odstranila moč, protože s ní chlornan reaguje za vývinu toxického plynu. Při zředění přípravku vodou 1:20 je účinný jednoduše tak, že se jím povrch omyje a nechá uschnout. Uživatel by měl používat gumové rukavice a ochranné brýle. Je-li podezření na přítomnost parazitických organismů, měl by se přípravek aplikovat v koncentraci 1:1 nebo neředěný. Je třeba extrémní opatrnost, aby roztok nepřišel do styku s očima a sliznicemi. Při aplikaci koncentrovaného chlornanu jsou nezbytné ochranné brýle a dobrá ventilace.\n\nKomerční přípravky s chlornanem mají tendenci během času slábnout, byla-li nádoba otevřena. Starší částečně spotřebované přípravky nemusí mít koncentraci uvedenou na obalu.\n\nPokud se někdo nechce vystavovat riziku žíravých účinků chlornanových přípravků, přípravky založené na alkoholech jsou dostatečně levné a poměrně bezpečné. Velkou nevýhodou je jejich rychlé vypařování - někdy lze dostatečně účinné dezinfekce dosáhnout jen ponořením předmětu do roztoku alkoholu.\n\nPoužití některých antimikrobiálních látek, například triclosanu, konkrétně v nekontrolovaném domácím prostředí, je kontroverzní, protože může vést k rezistenci mikrobů. Chlornany a alkoholy nezpůsobují rezistenci, protože jsou zcela smrtící, a to přímou fyzikální cestou.\n\nKNEIFLOVÁ, Jana. \"Dezinfekční přípravky II: schválené k používání v ČR k 30.6.2001\". Praha: KNEIFL, 2001. ISBN 80-86052-10-9.\n\n"}
{"id": "90994", "url": "https://cs.wikipedia.org/wiki?curid=90994", "title": "Asmodeus", "text": "Asmodeus\n\nAsmodeus אשמדאי (\"Ašmodaj\", \"Ašmedaj\"), Ἀσμοδαῖος (\"Asmodaios\") je démon, vyskytující se v deuterokanonické knize Tobijáš a Talmudu, jakož i v různých spisech s okultní tematikou, kde bývá ztotožňován s negativními silami a zlem. Jeho jméno pochází s největší pravděpodobností z perštiny a to výrazu \"aēšma-daēva\", tj. démon hněvu, který se vyskytuje v Avestě. Je to ďábel, který rozbíjí manželství.\n\nAsmodeus je v knize vypodobněn jako démon, jenž je sexuálně přitahován k Sáře, dceři Reguela a o svatební noci zabíjí její manžele. Když takto zabije sedm novomanželů, chystá se zabít i Tóbita, který ovšem s pomocí anděla Rafaela Asmodea zažene do Egypta, kde je Rafaelem spoután. Asmodeus je v této knize vykreslen jako představitel zla.\n\nV Talmudu je Ašmodaj zpodobňován jako démon, který sice nemá takovou vražednou moc, jako jeho vzor v knize Tóbit, nicméně přesto zůstává představitelem zla a bývá spojován především se sexualitou, eventuálně se v některých případech specializuje na mladé dívky, jež jsou jím následně „posedlé“. Má velkou zálibu v ženách, jeho velkým cílem je tak v některých legendách Šalamounův harém. To vede některé badatele k přesvědčení, že Ašmodaj byl v pozdějších rabínských představách daleko spíše inspirován řeckým Satyrem než zlem jako takovým (to je vyhrazeno většinou Samaelovi). V midraši \"Nistarot rabi Šim’on bar Jochaj\" posedne caesarovu dceru. V takových případech se i jeví jako bytost s určitým, byť poněkud zvráceným, smyslem pro humor.\n\nPodle jiné legendy pomáhal Šalamounovi se stavbou jeho Chrámu - byl při té příležitosti Šalamounem obelstěn. Tato legenda může v některých bodech připomínat oblíbenou tematiku v českých pohádkách, kdy ďábel nebo čert uzavře sázku (nejčastěji o duši) výměnou za splnění náročného úkolu, během jehož plnění pak bývá často podveden a musí přiznat porážku.\n\nV jiných pasážích je vypodobňován jako manžel Lilith (v jiných pasážích je to Samael). Dále je podle některých legend potomkem Adama a anděla - sukuba - Na’amy z dob, kdy Adam byl se svou první ženou Lilith.\n\nJe znázorňován jako sluha Luciferů a čtvrtý pekelný princ.\n\nDémon Asmodeus se objevuje jako 32. démon v magickém grimoáru Goetie a v Knize umění Almadelova, což jsou obojí části knihy Lemegeton. Jsou zde obsaženy popisy jak s tímto démonem jednat, v jaké podobě se zjevuje, jeho pečeť a také co je v jeho moci.\n\nVěří se, že právě Asmodeus je vyobrazen na vnitřní straně dveří kostela Máří Magdaleny v Rennes-le-Chateau. Ve skladbě Predator se autor Stein27 stotožňuje s démonem Asmodeusem.\n\n\n"}
{"id": "90995", "url": "https://cs.wikipedia.org/wiki?curid=90995", "title": "Alexej Alexandrovič Gubarev", "text": "Alexej Alexandrovič Gubarev\n\nAlexej Alexandrovič Gubarev ( 29. března 1931 obec Gvardějcy, Kujbyševská oblast SSSR – 21. února 2015) byl sovětský vojenský letec a kosmonaut. Do vesmíru letěl dvakrát jako velitel kosmických lodí Sojuz.\n\nV roce 1936 mu zemřel otec a přestěhovali se k Moskvě, do sovchozu Čašnikovo. Zde se zastavila fronta v II. světové válce a na desetidenní boje ve vsi stále vzpomínal. V prosinci 1941 během přechodu fronty vyhořel jejich dům. Měl tři sestry. Celá rodina tvrdě pracovala na poli kvůli dodávkám na frontu. V roce 1950 ukončil střední školu v Krjukově a dostal se do Vojenského leteckého učiliště námořnictva. Po třech letech výuky jej poslali na Dálný východ do základní vojenské služby, kde byl jako průzkumník námořního letectva. V roce 1957 odešel studovat Gagarinovu vojenskou leteckou akademii. V době startu Gagarina byl velitelem letky v hodnosti 1. třídy u Černého moře. Po nalétání 2000 hodin jej velitel v roce 1963 doporučil do oddílu kosmonautů. Na svůj první let čekal přes 10 let. Nejdříve byl cvičen pro sovětský lunární program a pro vojenské mise Sojuzu Almaz. Letěl poprvé v roce 1975.\n\nStartoval se Sojuzem 17 11. ledna 1975 na palubě s kosmonautem Grigorijem Grečkem z kosmodromu Bajkonur, spojili se jako první expedice s orbitální stanicí Saljut 4 a po měsíci práce (a potížemi při zaměřování dalekohledu) se 9. února úspěšně vrátili na Zemi.\n\nV rámci programu Interkosmos odstartoval 2. března 1978 Sojuzem 28 s prvním československým kosmonautem Vladimírem Remkem na stanici Saljut 6. Úspěšný návrat byl 10. března. Byla to první mezinárodní posádka ze Země na oběžné dráze.\n\n\nPři návštěvě ČSSR byl vyznamenán Zlatou hvězdou Hrdiny ČSSR, je dvojnásobným držitelem vyznamenání Hrdina Sovětského svazu, má Gagarinovu zlatou medaili. Je čestným občanem měst Kaluga, Arkalyk, Celinograd, Praha a České Budějovice. Byl ženatý a měl dvě děti. Je po něm pojmenována planetka č. 2544 o průměru 10 km, kterou 6. srpna 1980 objevila astronomka Zdeňka Vávrová na hvězdárně Kleť.\n\nU stanice metra Háje byl Alexej Gubarev s Vladimírem Remkem zvěčněn v sousoší \"Kosmonauti\" od sochaře Jana Bartoše.\n\nSvoji kariéru kosmonauta ukončil v roce 1981 a přijal administrativní místo v Středisku přípravy kosmonautů J. A. Gagarina. Roku 1990 byl povýšen na generálmajora. V letech 1990–1996 se stal náměstkem generálního ředitele společnosti \"Ščelkovavtotrans\". V roce 1982 vydal knihu \"Притяжение невесомости\" (Priťaženije něvěsomosti, \"Přitažlivost beztíže\"), roku 1990 pak \"Орбита жизни\" (Orbita žizni, \"Dráha života\"). S Vladimírem Remkem v roce 1983 vydali společně knihu \"Породненные орбитой\". V letech 1957–1991 byl členem komunistické strany.\n\n"}
{"id": "90998", "url": "https://cs.wikipedia.org/wiki?curid=90998", "title": "Kamil Bednář", "text": "Kamil Bednář\n\nKamil Bednář (4. července 1912, Praha – 23. května 1972, Mělník) byl český básník a překladatel.\n\nStudia práv a filozofie na Karlově univerzitě nedokončil. Po uzavření vysokých škol okupační správou působil jako redaktor v nakladatelství Melantrich. Odtud přešel do nakladatelství V. Petra a několik let po válce roku 1949 k Československému spisovateli. Od roku 1959 se věnoval pouze psaní. Používal také pseudonymy, např. Prokop Kouba.\n\nPatřil k vůdčím osobnostem básnické generace, která umělecky dorůstala v období krátce před německou okupací Československa. Ta se orientovala k nadčasovým hodnotám konkrétního, „nahého“ člověka (člověk zbavený vnější slupky, oproštěn od umělých konvencí a ideologií), což Bednář vyjádřil v programovém eseji \"Slovo k mladým\" (1940), kolem něhož se soustředily názory celé literární generace.\n\nJeho starší syn Jiří Bednář (1941–17. 11. 2013) se stal divadelníkem. Mladší syn Ivan Bednář (nar. 1945) se stal divadelním režisérem a publicistou.\n\nDruhá manželka Kamila Bednáře byla Emilie Bednářová (1907–1998), roz. Jiřincová, spisovatelka a překladatelka (publikovala také pod pseudonymem Emilie Stambolieva). Sňatek uzavřeli v roce 1960. Od roku 1966 do roku 1972 žili v letní sezoně na chatě v Mělníku obklopeni velkou zahradou. Zde také vznikaly fejetony o zahradě a přírodě, které vycházely periodicky v novinách Lidová demokracie. Pod titulem \"Zahrada přítelkyně\" vyšla knižní sbírka po smrti autora s ilustracemi Ludmily Jiřincové.\n\nKamil Bednář zemřel 23. května 1972 v Mělníku, je pohřben na hřbitově v Praze-Ďáblicích.\n\n\nBednářovým debutem byla sbírka spirituální, programově antiavantgardní lyriky Kámen v dlažbě (1937), vydaná v Halasově edici První knížky a Halasovou poetikou též značně ovlivněná. Následovaly pak sbírky Milenka modř (1939) a Kamenný pláč (1939). Též v básnických knihách uveřejněných za okupace (Po všech svatbách světa, Bosé oblohy, Hladiny tůní) Bednář vychází z prožitku úzkostné doby a blízkosti smrti. Zároveň se sbližuje s autory Skupiny 42 a i v jeho poezii se objevují motivy města a jeho periférie. S válečnou dobou se vyrovnává ve skladbě \"Jim hostinou bylo\" (1948) a předkládá tu svou vizi o spasitelské síle utrpení.\n\nKniha Kouzlení a cesty doktora Fausta je souborem přepisů dosud napsaných českých překladů německých pověstí o Faustovi, který vyvolal ďábla a upsal mu svou duši. Dílo je zařazováno k sci-fi, resp.fantasy literatuře kvůli líčení letu Fausta na draku k Atlantidě. Tento motiv použil i v napsaných pohádkách a loutkové hře.\n\nPokusem vyjít vstříc dobové společenské situaci a zároveň uchránit před jejím tlakem svou básnickou integritu je kniha \"Dějiny srdce\" (1957), shrnující Bednářovu lyriku z let 1946–56.\n\nVěnoval se tvorbě pro děti a překladatelství. Vyniká zvláště jeho přetlumočení díla amerického básníka Robinsona Jefferse (\"Mara\" (1958), \"Jestřábí křik\" (1960), \"Pastýřka putující k dubnu\" (1961), \"Básně z Jestřábí věže\" (1964) a další).\n\n\n\n"}
{"id": "91010", "url": "https://cs.wikipedia.org/wiki?curid=91010", "title": "The Singles 1984-2004", "text": "The Singles 1984-2004\n\nThe Singles 1984-2004 je desátým (a druhým výběrovým) albem norské skupiny A-ha. Album bylo vydáno k dvacátému výročí existence skupiny.\n\n\n\n"}
{"id": "91011", "url": "https://cs.wikipedia.org/wiki?curid=91011", "title": "Albrechtice (okres Ústí nad Orlicí)", "text": "Albrechtice (okres Ústí nad Orlicí)\n\nAlbrechtice (německy \"Olbersdorf\", v době svého založení \"Albrechtsdorf\". později i \"Olbschtoff\" a \"Buttapilz\") je vesnice v okrese Ústí nad Orlicí v Pardubickém kraji. Tato obec s obyvateli a rozlohou 1 007 ha leží na jihovýchodě okresu Ústí nad Orlicí asi 7 km od hranic s okresy Svitavy (jižně) a Šumperk (východně). Táhne se od hranice s obcí Sázava na křižovatce silnice první třídy I/43 se silnicí třetí třídy, podél které obec dále pokračuje až ke konci silnice. Obcí prochází řeka Moravská Sázava, která se nedaleko Zábřeha vlévá do Moravy. Leží asi 3 km severovýchodně od Lanškrouna a 15 km východně od České Třebové.\n\nV letech 1880–1910 nesla obec název \"Albrechtice t. Ouprachtice\".\n\nPrvní písemná zmínka o obci pochází z roku 1304.\n\nV letech 1869–1975 byla samostatnou obcí, v období od 1. ledna 1976 do 23. listopadu 1990 příslušela jako místní část k Lanškrounu, od 24. listopadu 1990 je opět samostatnou obcí.\n\n\nNachází se zde čtyři autobusové zastávky uvnitř obce na silnici třetí třídy (od severu na jih) a jedna mimo obec na silnici první třídy:\n\n"}
{"id": "91013", "url": "https://cs.wikipedia.org/wiki?curid=91013", "title": "Relient K", "text": "Relient K\n\nRelient K (/Rilájnt Kej/) je americká křesťanská rocková skupina, která byla založena roku 1998 ve městě Cantonu v Ohiu. Patří do skupiny alternativního rocku, pop punku a křesťanského rocku. Je pojmenovaná podle automobilu kytaristy Matta Hoopese, Plymouth Reliant K-car. Skupina obdržela četná ocenění včetně nominace na Grammy v roce 2003 za „Nejlepší evangelické rockové album“ a dvě Dove Awards.\n\nVšichni členové jsou křesťané, i přesto se někteří fanoušci ptali skupiny, zdali patří do žánru křesťanského rocku. Na toto téma odpověděl v interview hlavní zpěvák skupiny Matt Thiessen: \"„Celá naše odpověď je, že nás můžete nazývat čím chcete. Můžete nám říkat křesťanská skupina, můžete nám říkat rock'n roll skupina. A můžeme jít na turné s \"touto\" skupinou a můžeme jít na turné s \"tamtou\" skupinou. Nám je to jedno. Děláme pouze to, co děláme. Baví nás to. Píšeme o čem chceme psát a, jak víte, nejčastěji o našich srdcích a o naší víře.“\"\n\nSkupina se dostala do hlavního proudu v roce 2004 poté co je Capitol podepsala a vydali jejich čtvrté plnohodnotné album, \"Mmhmm\", které debutovalo jako patnácté na stránkách Billboard 200, produkovali tři nej-5 hity na Křesťanském rádiu a dva nej-20 hity v hlavni-proudovém rádiu. Jejich páté plnohodnotné album, \"Five Score and Seven Years Ago\", debutovalo jako šesté na Americkém Billboard 200. Dodnes bylo prodáno minimálně 150,000 kopií.\n\nSkupina Relient K byla založena v roce 1998 Matthewem Thiessenem (kytara a klavír), Brianem Pittmanem (basa), a Mattem Hoopesem (kytara). Todd Frescone (bicí) se na krátkou dobu připojil v roce 1998. Po vydání \"All Work and No Play\", prvního demo alba skupiny byl Todd Frescone nahrazen Stephenem Cushmanem. Cushman hrál bicí na prvním EP skupiny, \"2000 A.D.D.\" a na jejich debutovém albu Relient K v roce 2000, ale ještě ten rok odešel aby se připojil ke Křesťanský metal skupině Narcissus. Jared Byers, bubeník z křesťanské rockové skupiny Bleach, byl využit jako dočasný bubeník, dokud se v prosinci roku 2000 nepřipojil Dave Douglas. Toto složení zůstalo stejné od EP \"The Creepy EP\" a \"The Anatomy of the Tongue in Cheek\" v roce 2001, přes album \"Mmhmm\" v roce 2004, po kterém Brian Pittman opustli skupinu aby založil firmu na údržbu krajiny. Pittman nyní hraje na basu v Křesťanský metal skupině Inhale Exhale. John Warne, hlavní zpěvák a kytarista skupiny Ace Troubleshooter, se připojil jako basista po zbytek roku 2004. V roce 2005 se stal plnohodnotným basistou. V roce 2005 se připojil také Jon Schneck jako třetí kytarista a také jako hráč na banjo a na zvonky pro vytvoření plnějšího a více výraznějšího zvuku. Bylo to také proto, že se skupina chystala hrát více na klavír a další kytarista dal Mattu Thiessenovi svobodu to udělat.\n\n\n\n\n"}
{"id": "91014", "url": "https://cs.wikipedia.org/wiki?curid=91014", "title": "Čukčagirské jezero", "text": "Čukčagirské jezero\n\nČukčagirské jezero ( ) je jezero v povodí řeky Amguň (levý přítok Amuru v Chabarovském kraji v Rusku. Má rozlohu 366 km². Průměrně je hluboké 2 m a dosahuje maximální hloubky 6 m.\n\nPobřeží je velmi členité, na severu nízké a bažinaté. Ostrovy Godbaňki a Džalu rozdělují jezero na tři části.\n\nZ jezera odtéká řeka Oldžikan (přítok řeky Amguň). Zdroj vody je sněhový, dešťový a podzemní. Zamrzá na konci října až na začátku listopadu rozmrzá v květnu.\n"}
{"id": "91016", "url": "https://cs.wikipedia.org/wiki?curid=91016", "title": "Chantajské jezero", "text": "Chantajské jezero\n\nChantajské jezero ( ) je jezero v bývalém Tajmyrském rajónu v Krasnojarském kraji v Rusku. Má rozlohu 822 km². Leží na jihozápadním okraji planiny Putorana v nadmořské výšce 73 m v úzké tektonické kotlině.\n\nJe spojené širokým a krátkým průtokem s Malým Chantajským jezerem. Jezero je přirozeným regulátorem přítoku vody k Chantajské hydroelektrárně a součástí Chantajské přehrady (řeka Chantajka, přítok Jeniseje).\n"}
{"id": "91017", "url": "https://cs.wikipedia.org/wiki?curid=91017", "title": "Malé Chantajské jezero", "text": "Malé Chantajské jezero\n\nMalé Chantajské jezero ( ) je jezero v Tajmyrském rajónu v Krasnojarském kraji v Rusku. Je to mělké jezero s členitým pobřežím. Má rozlohu 58 km².\n\nVoda do něj přitéká průtokem z Chantajského jezera. Odtéká z něj řeka Chantajka, přítok Jeniseje. Jezero je také součástí vzdutí Chantajské přehrady.\n"}
{"id": "91019", "url": "https://cs.wikipedia.org/wiki?curid=91019", "title": "Čukočje", "text": "Čukočje\n\nČukočje ( ) je jezero v deltě Kolymy v Jakutské republice v Rusku. Má rozlohu 120 km²\n\nJezero je mělké s členitým pobřežím.\n\nZdrojem vody jsou sněhové a dešťové srážky. Nedaleko leží jezero Malé Čukočje o rozloze 55 km², se kterým je spojené průtokem. Také je řadou jiných průtoků a jezer spojené s jezerem Něrpičje a s levým ramenem delty Kolymy.\n\n"}
{"id": "91020", "url": "https://cs.wikipedia.org/wiki?curid=91020", "title": "Chummi", "text": "Chummi\n\nChummi (rusky \"Хумми\" nebo \"Коми\"), je jezero v Chabarovském kraji v Rusku. Má rozlohu 117 km². Průměrně je hluboké 1,5 m a dosahuje maximální hloubky 3,9 m.\n\nLeží v údolí dolního Amuru, se kterým je spojené několika rameny, z nichž hlavní \"Chummijské\" je dlouhé 8 km. Kolísání úrovně hladiny je ovlivňováno úrovní hladiny \"Amuru\".\n"}
{"id": "91021", "url": "https://cs.wikipedia.org/wiki?curid=91021", "title": "Čudzjavr", "text": "Čudzjavr\n\nČudzjavr ( \"\") je jezero na Kolském poloostrově v Murmanské oblasti v Rusku. Má rozlohu 57,8 km². Leží v nadmořské výšce 192 m.\n\nJméno jezera pochází z kildinské sámštiny.\n\nPobřeží je značně členité, na západě a jihozápadě srázné.\n\nZdrojem vody jsou sněhové a dešťové srážky. Z jezera, které náleží k úmoří Barentsova moře, odtéká řeka Čudzjok, 33 km dlouhý levostranný přítok řeky Voroňje.\n"}
{"id": "91022", "url": "https://cs.wikipedia.org/wiki?curid=91022", "title": "Člja", "text": "Člja\n\nČlja ( ) je jezero v Chabarovském kraji v Rusku. Má rozlohu 140 km². Průměrně je hluboké 0,9 m a dosahuje maximální hloubky 2,6 m.\n\nBřehy jsou srázné a zalesněné, na jihozápadě nízké a bažinaté.\n\nŘeka Podgornaja spojuje jezero s jezerem Oreľ a řeka Glinskaja s Amurem. Vyšší úroveň hladiny je v srpnu a září (rozsah kolísání okolo 4,5 m). Zamrzá na konci října nebo na začátku listopadu.\n"}
{"id": "91023", "url": "https://cs.wikipedia.org/wiki?curid=91023", "title": "Jänisjärvi", "text": "Jänisjärvi\n\nJänisjärvi ( ) je jezero na jihozápadě Karelské republiky v Rusku. Má rozlohu 200 km². Průměrně je hluboké 12 m a dosahuje maximální hloubky 51 m.\n\nJezero má přibližně kruhový tvar, jenž je důsledkem pádu meteoritu před 700 (±5) milióny let, tj. v období kryogenium ve starohorách. Kráter vytvořený dopadem má 14 km v průměru.\n\nPřed 2. světovou válkou byl kráter, jež se tehdy nacházel na území Finska, považovaný za vyhasnutou sopku. Stejně jako v případě jezera Lappajärvi byl však později překlasifikován na kráter meteoritický.\n\nZdroj vody je sněhový a dešťový. Rozsah kolísání úrovně hladiny je 2,6 m při regulování až 2,8 m. Vyšší je na začátku června a nižší v dubnu. Zamrzá v listopadu nebo v první polovině prosince a rozmrzá na konci dubna nebo v květnu. Odtok z jezera je regulovaný vodní elektrárnou na řece Janisjoki při jejím odtoku.\n\n"}
{"id": "91024", "url": "https://cs.wikipedia.org/wiki?curid=91024", "title": "Veliký Novgorod", "text": "Veliký Novgorod\n\nVeliký Novgorod (rusky ; název znamená \"„ Veliké Nové město“\"), do roku 1999 Novgorod, je starobylé město v západním Rusku, zhruba 160 km jihovýchodně od Petrohradu. Je centrem Novgorodské oblasti. Žije zde obyvatel.\n\nPrvní zmínka o existenci Novgorodu pochází z roku 862 v souvislosti s příchodem varjažského náčelníka Rurika. Město však vzniklo až později, archeologicky doložitelné je osídlení v polovině 10. století. Knížecí dvůr v polovině 11. století přenesl Jaroslav Moudrý dolů po proudu řeky Volchov tak, aby se dala snáze kontrolovat obchodní stezka z Volchova přes blízké jezero Ilmeň (viz Jaroslavův dvorec). Ve 40. letech 11. století vznikl původně dřevěný Novgorodský dětinec s kamenným Chrámem svaté Žofie, který tvoří historické jádro současného Novgorodu.\n\nV letech 1015–1019 během války Novgorodců s Kyjevem získala městská bojarská aristokracie silné postavení, srovnatelné s postavením knížete. Toto dvojvládí bylo ukončeno povstáním bojarů v roce 1136 a vznikem bojarské republiky, která se udržela až do roku 1478, kdy byl Novgorod podřízen Moskvě.\n\nRoku 1570 utrpělo město těžkou ránu: opričníci v čele s Ivanem Hrozným brutálně povraždili 2000 zdejších obyvatel, především bojarů. V letech 1611–1617 bylo město vyčerpáno švédskou okupací. Během novověku tak Novgorod postupně ztrácel pozici jednoho z hlavních center východní Evropy; ze třetího největšího města ruské říše se postupně stal sídlem gubernie (1727); zastíněn slávou nově budovaného Petrohradu se již nezbavil provinčního rázu. Od roku 1944 zde sídlí Novgorodská oblast.\n\nMěsto bylo těžce poničeno během Velké vlastenecké války. Poválečnou obnovou městského centra byl pověřen architekt Alexej Ščusev. Roku 1992 byly Historické památky Novgorodu a okolí zapsány na seznam světového dědictví UNESCO.\n\n11. června 1999 podepsal ruský prezident Boris Jelcin federální zákon \"O přejmenování města Novgorodu, administrativního centra Novgorodské oblasti, na Veliký Novgorod\". Městu se tak částečně vrátilo jeho historické jméno z období Novgorodské republiky (do r. 1478), kdy neslo název \"Pan Veliký Novgorod\" (). Hlavním důvodem bylo odlišení od Nižného Novgorodu.\n\nDnes je Novgorod relativně prosperujícím městem a jedním z větších center turistického ruchu v Rusku. Sídlí zde několik muzeí a kulturních institucí, nejvýznamnější školou je univerzita Jaroslava Moudrého. Ve městě sídlí chemický kombinát \"Akron\", metalurgické a strojírenské závody.\n\nNovgorod leží mimo hlavní železniční tahy, spojení s Moskvou (530 km) a především s Petrohradem (180 km) tedy zajišťuje zejména federální dálnice M10. Dálkové vlaky kromě Moskvy a Petrohradu míří do Minsku a Murmansku, místní pak do Lugy, Pskova, Čudova a Malé Višery. V roce 1995 byla v Novgorodě zprovozněna síť trolejbusové dopravy (5 linek); stala se tak první sítí, kterou se podařilo dokončit po rozpadu Sovětského svazu.\n\n"}
{"id": "91028", "url": "https://cs.wikipedia.org/wiki?curid=91028", "title": "Pantera", "text": "Pantera\n\nPantera byla jedna z amerických metalových skupin, které formovaly metalovou scénu, z Arlingtonu v Texasu, založená roku 1981. I když zpočátku hrála pod vlivem glam metal/hardrockových skupin, tak thrashmetalové skupiny jako Slayer a Metallica, stejně tak i tradiční skupiny jako Black Sabbath a Iron Maiden dokázaly svůj vliv na významnou změnu žánru, který Panteru postihl na konci 80. let. Pantera se následně stala klíčovým tvůrcem groove metalu (post-thrashe) - podžánru heavy metalu.\n\nPrvním komerčním úspěchem Pantery po devíti letech od založení bylo až album \"Cowboys from Hell\". Od té doby se Pantera stala jednou z nejproslulejších heavymetalových skupin 90. let. Navzdory celkově chladnému přijetí jejich prvních čtyřech alb museli kritici poté jejich styl chválit; Jason Birchmeier z Allmusic Panteru považuje za „pravděpodobně největší metalovou skupinu 90. let … jednu z největších a nejvlivnějších metalových skupin vůbec.“ Panteře se dostalo uznání dosažením 45. pozice v žebříčku \"100 Greatest Artists of Hard Rock\" od televize VH1 a páté v žebříčku „Top 10 Greatest Heavy Metal Bands of All-Time“ od televize MTV.\n\nKvůli dlouhodobým vnitřním konfliktům byla Pantera roku 2003 rozpuštěna. Další rok byl její kytarista \"Dimebag\" Darrell Abbott během vystoupení své nové skupiny Damageplan zastřelen na pódiu.\n\n\n\n"}
{"id": "91030", "url": "https://cs.wikipedia.org/wiki?curid=91030", "title": "Čebarkul (jezero)", "text": "Čebarkul (jezero)\n\nČebarkuľ ( ) je jezero u města Čebarkul v Čeljabinské oblasti v Rusku. Má rozlohu 19,8 km². Leží na východním svahu Jižního Uralu v nadmořské výšce 319,9 m.\n\nPobřeží je malebné, nacházejí se na něm rekreační objekty a sanatoria. Na břehu leží také město Čebarkul.\n\nZdroj vody je smíšený s převahou sněhového. Rozsah kolísání úrovně hladiny je 1,25 m. Nejvyšší je v červnu. Z jezera odtéká řeka Kojelga (povodí Obu).\n\nZamrzá v první polovině listopadu a rozmrzá v květnu.\n\n15. února 2013 dopadly do jezera úlomky úlomky meteoritu, který vědci navrhli pojmenovat podle něj.\n"}
{"id": "91031", "url": "https://cs.wikipedia.org/wiki?curid=91031", "title": "Čebarkul", "text": "Čebarkul\n\nČebarkul může být:\n\n"}
{"id": "91033", "url": "https://cs.wikipedia.org/wiki?curid=91033", "title": "Vlad", "text": "Vlad\n\nVlad je mužské jméno používané zejména v Rumunsku a Rusku.\nVzniklo pravděpodobně ze starého tvaru slovanských jmen začínajících elementem „volod“ znamenajícím „vládu“ nebo „vládce“.\nNejznámějším nositelem byl valašský kníže Vlad III. Dracula (vlastním jménem: Vlad Bela Denszo Draconarius) žijící v 15. století, který byl inspirací pro Brama Stokera pro jméno upíra v jeho románu – Hrabě Dracula. Ženská varianta je Vlada.\n\n"}
{"id": "91034", "url": "https://cs.wikipedia.org/wiki?curid=91034", "title": "Elton (jezero)", "text": "Elton (jezero)\n\nElton ( ) je silně slané bezodtoké jezero na severu Přikaspické nížiny ve Volgogradské oblasti v Rusku, nedaleko hranic s Kazachstánem. Má rozlohu 152 km². Hluboké je přibližně 0,1 m (na jaře 0,7 až 0,8 m). Leží 18 m pod úrovní mořské hladiny.\n\nZdroj vody je převážně sněhový. Na dně jsou vyústění slaných pramenů. Jezero je naplněno solankou, který se na jaře nařeďuje.\n\nNa dně se nacházejí ložiska soli (především NaCl a KCl) a minerální sirovodíkové bahno. Poblíž jezera (6 km od železniční stanice) se nacházejí bahenní balneologické lázně. Léto je zde teplé (průměrná teplota v červenci 25 °C), zima je mírně chladná (průměrná teplota v lednu -11 °C), srážky činí 300 mm za rok.\n\nK léčbě se využívají jílové bahno, solný roztok a Smoragdinský chlorido-sulfátový-sodný pramen, jehož voda se používá k pití. Léčí se bolesti periferní nervové soustavy, pohybového ústrojí a páteře, zažívaní a gynekologických problémů. Nacházejí se zde sanatorium a léčebný dům.\n"}
{"id": "91036", "url": "https://cs.wikipedia.org/wiki?curid=91036", "title": "Evoron", "text": "Evoron\n\nEvoron ( ) je jezero v povodí dolního toku Amuru v Chabarovském kraji v Rusku. Má rozlohu 194 km². Je protáhnuté ze severu na jih v délce 30 km a maximálně 12 km široké. Průměrně je hluboké 2 až 3 m.\n\nZápadní břehy jsou vyvýšené a lesnaté, zbývající nízké a bažinaté.\n\nZdroj vody je sněhový a dešťový. Vyšší úroveň hladiny je na jaře a na začátku léta. Zamrzá od konce října do začátku listopadu a rozmrzá v květnu. Ústí do něj řeka Evur.\n\nJe na něm rozvinutý rybářský průmysl.\n"}
{"id": "91037", "url": "https://cs.wikipedia.org/wiki?curid=91037", "title": "Chasan", "text": "Chasan\n\nChasan ( ) je jezero na jihovýchodě Přímořského kraje v Rusku. Nachází se u zálivu Posjeta nedaleko hranic s ČLR a KLDR. Má rozlohu 2,23 km². Odtéká z něj řeka Tanbogatyj. Podle tohoto jezera se jmenuje nedaleké město Chasan.\n\nVe dnech 29. července až 11. srpna 1938 v okolí jezera proběhla Bitva u jezera Chasan mezi rudou a japonskou císařskou armádou.\n"}
{"id": "91038", "url": "https://cs.wikipedia.org/wiki?curid=91038", "title": "Šira", "text": "Šira\n\nŠira ( ) je bezodtoké meromiktické hořkoslané jezero v Chakaské republice v Rusku. Leží v Minusinské kotlině v nadmořské výšce 352 m. Má rozlohu 32 km². Průměrně je hluboké 11,2 m a dosahuje maximální hloubky 21,6 m.\n\nBřehy jsou mírně skloněné s písčitými plážemi. Dno je tvořené sirovodíkovým léčebným jílem.\n\nRozsah kolísání úrovně hladiny je 4,5 m. Zamrzá v listopadu a rozmrzá na konci dubna nebo v květnu. Do jezera ústí řeka Son. V létě je u jezera teplo (průměrná teplota vzduchu v červenci je 18 °C), v zimě je chladno (průměrná teplota vzduchu v lednu je -19 °C). Průměrné srážky jsou 250 mm/rok.\n\nLázně s léčebným bahnem se nacházejí 11 km od stejnojmenné železniční stanice. Léčebné prostředky jsou sulfáto-chloridová, sodno-hořečnatá voda jezera používaná na pití v ředěném stavu a pro koupele jílové bahno z Velkého Utičjeva jezera, které leží 20 km daleko. Lečí se nemoci pohybového ústrojí, páteře, zažívání, gynekologické nemoci a nemoci nervového systému. Nacházejí se zde sanatoria a léčebné domy.\n"}
{"id": "91043", "url": "https://cs.wikipedia.org/wiki?curid=91043", "title": "Vyšehradský železniční most", "text": "Vyšehradský železniční most\n\nŽelezniční most (výjimečně uváděný s přívlastkem vyšehradský) propojuje vltavské břehy v Praze u Výtoně (bývalé Podskalí) pod Vyšehradem a Smíchov. Most není oficiálně pojmenovaný, v mapách je běžně označován podobně jako jiné nepojmenované železniční mosty slovy \"železniční most\" (s malým písmenem), v tomto případě je však toto označení vžité jako neoficiální vlastní jméno.\n\nŽelezniční most patří k pohledu na Vyšehrad podobně jako Karlův most k panoramatu Hradčan. V pořadí po proudu řeky je čtvrtým mostem přes Vltavu na území Prahy.\n\nPůvodní most v těchto místech byl postaven v letech 1871 až 1872 a byl součástí tzv. Pražské spojovací dráhy procházející Nuselským údolím, spojující \"nádraží Františka Josefa\" (nynější hlavní nádraží) a \"Západní nádraží\" (nyní Smíchovské nádraží). Jeho konstrukce byla jednokolejná, most spočíval na třech pilířích. Jednalo se o most příhradový a přímopásový, zhotovený ze svářkové oceli. Měl pět polí, každé o délce 56,9 m a celkovou délku 196,3 m. Zhotovila ho Harkortova mostovna v Duisburgu.\n\nNa konci 19. století již přestal starý jednokolejný most vyhovovat, proto bylo rozhodnuto o jeho nahrazení novou konstrukcí pro dvojkolejnou trať. Stavba nového mostu proběhla v letech 1900–1901. Podílely se na ní tři libeňské firmy: První Českomoravská továrna na stroje, Bratři Prášilové a spol. a Rustonova strojírna. V říčním korytě byly vybudovány dva nové, kamenné pilíře. Tři příhradové parabolické nosníky, každý o délce 72 m a hmotnosti 560 t, byly smontovány na dřevěné konstrukci vedle původního mostu, blíže k Vyšehradu. Vlastní výměna pak proběhla během dvoudenní výluky. Práce začaly 30. září v 6 h ráno, původní nosníky byly odsunuty na pomocnou konstrukci 7,5 m směrem po proudu a poté byly na nové pilíře v ose původního mostu nasunuty nové nosníky. V poledne 1. října byl nový most usazen a v noci na 2. října byl obnoven železniční provoz. Říční doprava nebyla přerušena vůbec. Scénu výměny mostu použil František Langer v próze Kruh ze sbírky \"Předměstské povídky\".\n\nV roce 1928 byl v rámci elektrizace pražských spojovacích drah na železničním mostě zaveden elektrický provoz s napájecí soustavou 1500 Vss. V roce 1962 došlo v celém pražském železničním uzlu k přepnutí na napětí 3 kVss.\n\nPři zavedení pravostranného silničního provozu v Praze k 26. březnu 1939 byla stanovena pěším povinnost používat na tomto a ještě na dalších třech vltavských mostech vždy levý chodník.\n\nV roce 2015 SŽDC odhadovala životnost stávajícího mostu při dosavadním zatížení na asi 30 let. Tento most je také nejproblematičtějším místem plánované modernizace trati mezi hlavním a smíchovským nádražím.\n\nS úpravou mostu na tříkolejný počítal už územní plán z roku 1999, kdy most ještě nebyl zapsán jako kulturní památka. V souvislosti s rozvojem železniční sítě se uvažovalo o jeho náhradě novým trojkolejným mostem v poněkud odsunuté poloze tak, aby bylo možno zvýšit poloměry oblouků ve výhybně Praha-Vyšehrad, nový most měl sloužit i silniční dopravě (viz heslo Výtoňský most).\n\nK 8. prosinci 2004 byl soubor železničních mostů na trati Praha hlavní nádraží - Praha-Smíchov prohlášen nemovitou kulturní památkou pod rejstříkovým číslem 101315.\n\nMarek Zděradička z Institutu plánování a rozvoje hl. m. Prahy v roce 2015 uvedl, že původní idea modernizace železničního mostu byla nahradit železniční most novým sdruženým mostem, který by měl dvě části - tříkolejnou železniční a dvoupruhovou silniční. Tato idea podle něj ale vzala za své s vyhlášením památkové ochrany železničního mostu.\n\nV propagačním videu z roku 2013 SŽDC uváděla, že v té době se předpokládalo doplnění nového dvoukolejného mostu vedle stávajícího, který by byl zjednokolejněn. Nový most by byl vzhledem přizpůsoben staré konstrukci, ale při využití nových technologických možností. Starý most by měl být asi o metr pozvednut kvůli tramvajové trati na nábřeží. K variantě přístavby druhého, dvojkolejného mostu a zjednokolejnění stávajícího mostu se v roce 2011 vyjádřilo kladně pražské středisko Národního památkového ústavu a následně i památkový odbor MHMP. Památkáři však nesouhlasili s výstavbou zastávky na výtoňské straně na místě rovněž památkově chráněných kamenných oblouků.\n\nV roce 2015 si SŽDC zadala studii proveditelnosti dvou variant řešení, mezi kterými pak má rozhodnout komise ministerstva dopravy.\n\nPodle propočtů aktuálních v roce 2015 má modernizace trati trvat minimálně tři roky a nezačne dříve než v roce 2019, protože dosud nebylo vydáno územní rozhodnutí ani stavební povolení. Studie proveditelnosti předpokládá termín dokončení stavby kolem roku 2024.\n\nIDnes.cz v roce 2015 citovala architekta Jaroslava Zimu, jehož vztah k tématu blíže nevysvětlila, který kritizoval jak narušení kamenných oblouků případnou výstavbou zastávky na Výtoni, tak údajné zničení veškerých historických hodnot mostu jeho zamýšleným přizvednutím o jeden metr. Přijatelným řešením by podle něj bylo, aby rychlíky jezdily do centra po mostu v Braníku a přes Krč a Vršovice. Ředitel pražského Institutu plánování a rozvoje oponoval, že kapacita trati mezi Vršovicemi a hlavním nádražím je rovněž téměř vyčerpaná a také by došlo k neúměrnému navýšení cestovní doby.\n\n\n"}
{"id": "91044", "url": "https://cs.wikipedia.org/wiki?curid=91044", "title": "Holomorfní funkce", "text": "Holomorfní funkce\n\nHolomorfní funkce jsou důležitým pojmem komplexní analýzy. Jsou to komplexní funkce definované na otevřených podmnožinách komplexní roviny C takové, že jsou \"komplexně diferencovatelné\". Diferencovatelnost v komplexních číslech je silnější požadavek než v číslech reálných a implikuje fakt, že daná funkce je nekonečně diferencovatelná a rozvinutelná do Taylorovy řady. Výraz „holomorfní funkce“ bývá často zaměňován s pojmem funkce analytická, ačkoliv tento výraz má i jiné významy. Funkce holomorfní na celé komplexní rovině se označuje jako celá.\n\nBuď \"Ω\" otevřená podmnožina C, potom řekneme, že funkce \"f\": \"Ω\"→C je \"komplexně diferencovatelná\", nebo že má \"komplexní derivaci\" v bodě \"z\" množiny \"Ω\" právě tehdy, když existuje limita\n\nMá-li tato limita existovat, musí (podle Heineho věty) existovat a mít stejnou hodnotu jako limita posloupnosti pro každou posloupnost mající hromadný bod v \"z\". Takto definovaná derivace má některé společné vlastnosti s derivací reálnou - řídí se Leibnizovým pravidlem, řetízkovým pravidlem a je lineární vůči násobení.\n\nMá-li funkce \"f\" komplexní derivaci ve všech bodech množiny \"Ω\", potom je \"f\" na \"Ω\" \"holomorfní\".\n\nEkvivalentní podmínkou holomorfnosti funkce \"f\"(\"x\"+i\"y\") = \"u\"(\"x\",\"y\")+i\"v\"(\"x\",\"y\"), kde \"u\", \"v\", \"x\", \"y\" jsou reálné, je splnění Cauchyho-Riemannových vztahů spolu se spojitostí parciálních derivací \"u\", \"v\" podle \"x\", \"y\".\n\nPlatí, že součin a součet dvou holomorfních funkcí je opět holomorfní funkce, podíl dvou holomorfních funkcí je holomorfní funkce, není-li jmenovatel nulový. Polynomy a všechny stejnoměrně konvergentní řady z nich utvořené jsou holomorfní funkce (tedy např. funkce sinus, kosinus, exponenciála, neboť je lze napsat jako součet mocninné řady na celé komplexní rovině).\n\nDerivace holomorfní funkce (z definice) existuje a je opět holomorfní funkce. Pokud je definována podél dané křivky hladká funkce (tedy zejména např. všechny reálné hladké funkce), existuje lokálně jednoznačný způsob, jak danou funkci rozšířit do zbytku komplexní roviny. Tomuto procesu se říká \"holomorfní\" nebo \"analytické prodloužení\". Lze jej provést více způsoby, např. pomocí Cauchyho-Riemannových podmínek. Typickým příkladem neholomorfních funkcí je (zpravidla) reálná či imaginární část holomorfní funkce, nebo její absolutní hodnota.\n\nKolem bodu \"z\" holomorfní funkce lze tuto jednoznačně rozvinout do Taylorovy, nebo obecněji Laurentovy řady (a to i v případě, že zde má tato funkce singularitu). V prvním případě k dané funkci řada konverguje stejnoměrně na kružnici\n\nkde \"ω\" je vzdálenost k nejbližšímu bodu, kde funkce není holomorfní (tedy zpravidla nejbližší singularitě).\n\n"}
{"id": "91053", "url": "https://cs.wikipedia.org/wiki?curid=91053", "title": "PU", "text": "PU\n\nSpojení písmen P a U může mít různé významy:\n\n\n\n\n"}
{"id": "91054", "url": "https://cs.wikipedia.org/wiki?curid=91054", "title": "Droužetice", "text": "Droužetice\n\nObec Droužetice se nachází v okrese Strakonice v Jihočeském kraji, zhruba 3,5 km severně od Strakonic, při jihovýchodním úpatí vrchu Tisovník (588,9 m n. m.). Žije zde obyvatel.\n\nPrvní písemná zmínka je z roku 1227 (záznam o darování poplatků z Droužetic králem Přemyslem Otakarem I. klášteru sv. Jiří na Pražském hradě). Stávala tu tvrz, která patřila pánům Řepickým. V roce 1552 byla již pustá.\n\nOd 1. dubna 1976 do 31. prosince 1991 byla obec součástí města Strakonice.\n\n\nObec Droužetice se skládá ze dvou částí na dvou katastrálních územích.\n\n"}
{"id": "91055", "url": "https://cs.wikipedia.org/wiki?curid=91055", "title": "Západořímská říše", "text": "Západořímská říše\n\nZápadořímská říše (jedná se o moderní označení), ve vnímání současníků existovala jen jedna Římská říše (latinsky \"Imperium Romanum\") v čele s dvěma císaři. K rozdělení Římské říše došlo v roce 395 poté, co ji císař Theodosius I. odkázal svým dvěma synům: západní část Flaviu Honoriovi a východní Flaviu Arcadiovi.\n\nZápadořímská říše zanikla již v roce 476 abdikací mladistvého císaře Romula Augustula, k čemuž byl přinucen Odoakerem – germánským velitelem římské armády. V podstatě se však jednalo o vojenský převrat, který ponechal stát nedotčen. Římská moc na západě byla v té době omezena už jen na Itálii a alpský prostor. Přestože západořímská říše existovala jen jedenaosmdesát let, měla celkem dvanáct legitimních vládců, a k tomu ještě tři (podle některých názorů čtyři) uzurpátory.\n\nHonorius byl mladším synem císaře Theodosia I., posledního císaře, který vládl oběma částem říše. Flavius Honorius byl v době nástupu na trůn ještě dítě, z tohoto důvodu ustanovil Theodosius velitele vojska, Stilichona, syna vandalského šlechtice a Římanky, Honoriovým poručníkem.\n\nHonoriova vláda byla velmi nestabilní. Již v roce 397 se vzbouřil Gildo, správce provincie Afriky. Po invazi Vizigótů do Itálie v roce 402, se Honorius přemístil se svým dvorem z Milána do Ravenny, která byla považována za nedobytnou. Vojáci posádky v Británii se vzbouřili nejprve pod vedením Marca (406-407) a pak Konstantina III. (407-411). Vojsko se následně přemístilo z Británie do Galie, a ponechalo tak zdejší obyvatelstvo, které se pokládalo za Římany, svému osudu, přesněji řečeno napospas vpádům germánských kmenů Anglů a Sasů. Ti původně přicházeli do Británie v malých skupinkách především jako římští žoldnéři.\n\nVedle toho došlo k prolomení rýnské hranice, 31. prosince 406 vpadli Vandalové, Svébové a íránští Alani přes zamrzlou řeku do severní Galie (pravděpodobně byli na útěku před Huny) a v bitvě u Mohuče porazili franské foederati, kteří se jim postavili na odpor a kteří byli nakonec poraženi. Navíc převážně gótské vojsko vedené Radagaisem napadlo samotnou Itálii. Toto vojsko bylo však zničeno Stilichonem. Avšak kvůli obavě z jeho přílišné moci nechal Honorius svého rádce a velitele vojska v roce 408 zavraždit. Zatím však docházelo k loupeživým tažením Vizigótů pod vedením náčelníka Alaricha I., který v roce 410 nakonec vydrancoval Řím, což mělo neblahý účinek na římskou psychiku. Proběhlo také několik uzurpací. Nejprve došlo ke Konstantinově vzpouře v Británii, jak již bylo uvedeno výše a později k uzurpaci senátora Prisca Attala v letech 409-410 a 414-415. Po dvouletém drancování a plenění Galie napadli v roce 409 Svébové, Vandalové a Alani Hispánii. V následujících letech však Vizigóti část Vandalů, kteří pronikli do Hispánie, zničili. Vizigóti byli v roce 418 dokonce usazeni jako federáti v Akvitánii, čímž vláda v Ravenně získala vnitřní hráz proti povstáním a rovněž silný bojový svaz proti vnějším nepřátelům. Vizigóti si počínali celkem loajálně, což jim však nebránilo v občasném narušování římského území a tím ke zvětšování vlastní sféry vlivu. K opravdovému porušení smlouvy však došlo teprve v 60. letech 5. století.\n\nPo smrti Honoria v roce 423 vládl v letech 423 až 425 uzurpátor Johannes. V roce 425 byl poražen a císařem se stal Valentinianus III., synovec Honoria. Měl být posledním císařem theodosiánské dynastie. Protože byl zatím v dětském věku, měla vládní záležitosti na starosti jeho matka Galla Placidia, avšak brzo došlo k bojům mezi různými veliteli. Velitel vojska Flavius Felix a \"comes Africae\" Bonifatius podporovali až do své smrti (někdy více, někdy méně) politiku Gally Placidie. Po smrti Bonifatia však říši vládl patricius a velitel vojska Flavius Aetius. Valentinianus sídlil střídavě v Ravenně a v Římě. Na dobu jeho vlády připadá ztráta Afriky. Také severozápadní Hispánie připadla Svévům. Galii se Aetiovi i přes tlak Vizigótů a Burgundů podařilo uhájit. Burgundská říše na Rýně byla zničena v roce 436 Aetiovými hunskými pomocnými sbory. Kromě toho se mu v roce 451 podařilo zastavit hunského krále Attilu, který vpadl s velkým vojskem do Galie, v bitvě na Katalaunských polích. V roce 454 však Valentinianus nechal Aetia zavraždit, jen aby se v následujícím roce stal sám obětí úkladné vraždy. V Dalmácii si zatím generál Marcellinus vytvořil fakticky samostatnou říši.\n\nVelký význam náleží definitivní ztrátě provincie Afriky dobytím Kartága a získáním tam ukotvené flotily v roce 439 Vandaly, kteří (na rozdíl od ostatních Germánů) odmítli formální podřízenost císaři a založili tak první nezávislý stát na římském území. Naproti tomu Vizigóti, Svébové, Burgundi a Frankové byli federáti a vládli provinciálnímu římskému obyvatelstvu jménem císaře, což zachovávalo zdání pokračování římské vlády a také zvyšovalo možnost politických a vojenských intervencí Ravenny.\n\nStínoví císaři panovali obvykle jen krátkou dobu a sotva ještě dokázali aktivně čelit blížící se katastrofě západořímského státu. Západ ztratil rozsáhlá území ve prospěch Germánů, kteří vytvářeli státy ve státě a tím Západořímskou říši zbavovali důležitých daňových příjmů, které byly nutné k udržování armády. Prvním z tzv. stínových císařů se po Valentinianově smrti stal 16. dubna 455 senátor, Petronius Maximus. Avšak jeho vláda trvala jen krátce a skončila násilně během dobytí Říma Vandaly pod vedením krále Geisericha. Po něm nastoupil na císařský trůn Galoromán Eparchius Avitus. Předtím působil jako vyslanec mezi Římany a Vizigóty. V prvé řadě však musel uklidnit vztahy s Marcianem, východořímským císařem, a také udržet v klidu velitele vojska Ricimera, který se brzy stal skutečným vládcem Západu.\n\nPo Avitovi nastoupil v dubnu 457 na trůn Maiorianus a zastával jej pak po čtyři roky. Po letech porážek se mu konečně podařilo získat kontrolu nad Itálií a velkou částí Galie. Vizigóti a Burgundi byli přinejmenším dočasně zpacifikováni. Také v části Hispánie byl nastolen mír. Ve vnitřní politice se mu podařilo naklonit si senát ústupky a lid zlepšenou hospodářskou situací. Poté, co ale selhala trestná expedice proti Vandalům, byl na začátku srpna 461 Ricimerem svržen a krátce na to zavražděn. Ricimer sám se však jako arián a Germán nemohl stát císařem.\n\nMísto něho se bez pomazání papeže stal císařem Západořímské říše Libius Severus. Během jeho vlády Vandalové obnovili drancování západního pobřeží Itálie. V Galii mezitím proti vládě v Ravenně povstal velitel vojska a Maiorianův přítel Aegidius a vytvořil galorománskou říši na severu země, která přetrvala až do roku 486. Po čtyřech letech vlády (465) Libius Severus zemřel (údajně byl otráven Ricimerem). Na jeho místo nastoupil východní Říman Procopius Anthemius poté, co v letech 465-467 nastalo krátké Interregnum (mezivládí). Anthemius se snažil obnovit vládu a vystupoval proti Vandalům a především proti Vizigótům, kteří pod vedením Euricha porušili smlouvu z roku 418 a zahájili systematické dobývání Hispánie. Flotila generála Basiliska, vyslaná proti Vandalům, zpočátku dosáhla velkých úspěchů, nakonec ale Vandalové Basiliska porazili a vytlačili z Afriky. Z finančního a vojenského hlediska to byla naprostá katastrofa. Rovněž tažení proti Vizigótům zůstalo neúspěšné. Konflikt mezi Anthemiem a Ricimerem vyústil nakonec v občanskou válku, z které vyšel vítězně dodnes blíže neznámý Anicius Olybrius.\n\nOlybriovi však nebyl dopřán ani rok vlády. Na trůn nastoupil v dubnu nebo květnu 472 a již o sedm měsíců později zemřel. Sotva úspěšnější byla vláda jeho nástupce Glyceria, který vládl v letech 473 až 474. Přestože byl diplomaticky i vojensky talentovaný, musel se podrobit Ostrogótům a nakonec také veliteli vojska Juliu Nepotovi.\n\nJulius Nepos vládl v letech 474 až 475. Konflikt s Vizigóty, kteří dobyli Provence, chtěl řešit především diplomatickou cestou. Zatím Vandalové získali kontrolu nad celým západním Středomořím. Nakonec se pro něho zhoršila situace také v Římě: Jeho patron Orestes (který byl sekretářem hunského krále Attily) převzal velení vojska a vyhnal Nepota v roce 475 z Itálie.\nRomulus Augustulus byl posledním západořímským císařem (ačkoliv Nepos zůstal až do své smrti v roce 480 posledním císařem, uznaným Východořímskou říší). Při nástupu na trůn mu bylo teprve 10 let. V roce 476 byl konečně sesazen germánským vojevůdcem Odoakerem. Na rozdíl od svého předchůdce Ricimera nedosadil Odoaker žádného loutkového císaře, nýbrž poslal senátorskou delegaci k císaři Zenonovi do Konstantinopole a nechal tam vyhlásit, že jeden císař je dostačující pro obě poloviny říše. Odoaker chápal svoji vládu pravděpodobně jako pokračování římské tradice a od Zenona obdržel nakonec také oficiální titul patricia a císařského místodržitele. Západořímská říše tím ale zanikla, jak konstatoval i comes Marcellinus, přičemž se ovšem aktu z roku 476 sotva dostalo zvláštní pozornosti. Ostatně v Konstantinopoli byl ještě jeden císař. Navíc k faktickému rozpadu západní říše došlo již dříve ztrátou většiny původního území ve prospěch Germánů a v posledních letech její existence se státní moc omezovala v podstatě už jen na Itálii.\n\nMimoto nechal Odoaker nadále razit mince se jménem císaře Julia Nepota (až do roku 480), který stále ještě vládl v Dalmácii. V severozápadní Galii, vklíněn mezi Vizigóty a Franky a odříznut od zbytku říše, se dokázal udržet až do roku 486 římský místodržící Syagrius, syn výše zmíněného Aegidia. Po dobytí jeho území Franky byl jimi popraven.\n\nDalší části někdejší západořímské říše byly na konci 5. století ovládány Vandaly a Vizigóty. Apeninský poloostrov setrvával pod vládou Odoakera až do roku 489, kdy sem vpadl z podnětu Zenona Theodorich Veliký, náčelník Ostrogótů. De iure podléhala západní území nyní svrchovanosti Konstantinopole. Za vlády východořímského císaře Justiniana I. byly v letech 533-553 ještě jednou vojensky podrobeny velké části dřívější západořímské říše (severní Afrika, Itálie, jižní Španělsko), avšak jednalo se už pouze o poslední krátkou epizodu.\n\nZánik západořímské říše byl patrný i ve městě Římě. Město, ve kterém kolem roku 250 n. l. žilo na 1 milion obyvatel, se po ztrátě postavení hlavního města říše zmenšilo asi na 400 000 obyvatel okolo roku 400. Dvoutýdenní drancování Vandaly v roce 455 zmenšilo bohatství města a mor v roce 472 zdecimoval počet obyvatel. Nicméně také v 5. století byl Řím současníky považován za kulturní a politicky významnou metropoli. Členové císařské rodiny pobývali i přes přeložení rezidence do Ravenny častěji v Římě. Na začátku 5. století a po roce 439 se město zvětšilo díky přívalu uprchlíků z Galie a Afriky. Ještě v roce 470 je Řím popisován jako významné město s velkými stavbami a s rušnou divadelní scénou. Koloseum bylo využíváno minimálně do roku 523, velké lázně až do roku 535. V roce 534 mělo mít město stále kolem 100 000 obyvatel.\n\nVálka východořímského císaře Justiniana I. proti Ostrogótům znamenala zlom v dějinách města: Mezi lety 535 a 549 byl Řím vícekrát obležen, životně důležité akvadukty zničeny a velká část senátorů deportována. Zmínky o západořímském senátu zmizely brzo na to (kolem roku 580). Počet obyvatel dosahoval v následujících stoletích nejvýše 20 000. Na Foru Romanu bylo provozováno zemědělství. Antické stavby sloužily jako kamenolom nebo byly znehodnoceny různými stavebními úpravami. V Římě nastal středověk.\n\n\n\n"}
{"id": "91056", "url": "https://cs.wikipedia.org/wiki?curid=91056", "title": "Sheltie", "text": "Sheltie\n\nShetlandský ovčák, sheltie, vyšlechtěná na Shetlandských ostrovech vypadá jako malá kolie. Na Shetlandských ostrovech najdeme malé ovce a Shetlandské poníky. A právě Sheltie byla jejich ovčáckým psem. Jelikož Shetlandský poník je malý, tak ani jejich pastevecký pes nepotřeboval být vysoký. To je asi jeden z důvodů, proč je Sheltie tak malý pastevecký pes. Toto plemeno se považuje za výsledek křížení dlouhosrstých kolií s domácími psy na Shetlandských ostrovech, ale zřejmě má více krve původních keltských ovčáků. Sheltie je známá už od 18. století.\n\nJe to nenáročný, odolný a přátelský pes, v současnosti se chová také jako společník. Je oblíbená u rodin s dětmi.\n\nŠeltie, pocházející ze Shetlandských ostrovů severně od Skotska, se začaly vyvíjet již v 17. století. Nevypadaly však vždy tak, jako dnes. Ze začátku by se daly přirovnat spíše k malé border kolii. Do své dnešní podoby se dostaly až kolem roku 1940. Do této doby byl vzhled každého jedince dost rozmanitý. Hlavní příčinou takových rozdílů bylo, že se anglický Kennel Club nemohl dohodnout na standardní výšce a preferovaly se úplně jiné kostry než dnes. Někteří chovatelé se chtěli přiblížit vzhledu malé kolie a tak se dostávali do chovu šeltií malí jedinci kolií, kteří však krom krásy srsti zadělali na věčné problémy s výškou ve vrzích. Na rozvoji šeltie se nepodílela zdaleka jen kolie, spíše naopak. Kolie dodala pouze konečný elegantní vzhled, původem jsou šeltie pravděpodobně potomky špicovitých a severských plemen, Kavalír King Charles španělů a částečně mají také podobný původ jako border kolie.\n\nŠeltie je malé plemeno s dlouhým a rovným hřbetem. Špičatá hlava má mírný stop. Oči jsou nejčastěji tmavohnědé mandlovitého tvaru. Uši jsou malé, blízko u sebe, v klidu přiléhají k hlavě, při soustředění směřují poloklopené vpřed. Srst je dlouhá a rovná s hustou podsadou, proto je nutné ji pravidelně kartáčovat. Může mít sobolí, trikolor, blue-merle, černo-tříslová nebo bicolour (černo-bílá) která je trochu vzácná. Ocas je nízko nasazený, lehce prohnutý.\n\nO šeltiích se dá říci, že je to bezproblémové plemeno. Je velice inteligentní a vnímavá a právě pro tuto vlastnost se nehodí ke každému. Bude určitě špatně snášet nervózního člověka, jelikož je citově labilní a neunese hrubost a řev, v takovém případě vám vyhlásí stávku. Je velice učenlivá a chápavá a proto jí výcvik nedělá velké problémy. Některé šeltie ale v důsledku své vnímavosti přehnaně reagují na rušivé podněty a to pak může limitovat jejich pracovní upotřebitelnost. Nejvíce úspěchů dosahují v agility, kde se uplatní jejich přesnost. Některé šeltie vynikají často i velikou rychlostí. V poslední době se v České republice objevuje stále více šeltií v disciplíně dogdancing. I když je šeltie původně pes ovčácký a pudy pást mají šeltie dodnes, v České republice tato disciplína není příliš rozšířená. Je oblíbená u rodin s dětmi.\n\nMezi přednosti šeltií v agility patří lehká kostra, velká učenlivost a pozornost. Většina šeltií se vyskytuje v agility ve velikosti S (Small) a M (Medium). Avšak najdou se i jedinci, kteří závodí v kategorii large. Jsou inteligentní a tak jim netrvá moc dlouho naučit se všechny překážky v agility.\n\n\n"}
{"id": "91066", "url": "https://cs.wikipedia.org/wiki?curid=91066", "title": "Konflikt v Severním Irsku", "text": "Konflikt v Severním Irsku\n\nKonflikt v Severním Irsku (anglicky The Troubles; česky: \"Problémy\") označuje etnicko-nacionalistický konflikt v Severním Irsku, který v různých obdobích probíhal i v částech Irska, Anglie a pevninské Evropy. Rozpor začal na konci 60. let 20. století a za jeho konec se většinou označuje belfastská „Velkopáteční“ dohoda z roku 1998 (ačkoli sporadické násilí stále pokračuje).\n\nKonflikt byl především politický, ale měl také etnické a náboženské rozměry. Klíčovou otázkou bylo ústavní postavení Severního Irska. Loajalisté, kteří jsou převážně protestanti, se považují za Brity a chtějí zachovat Severní Irsko jako součást Spojeného království. Irští nacionalisté jsou většinou katolíci a vidí sami sebe jako Iry, chtějí opustit Spojené království a připojit se k Irsku. Konflikt začal uprostřed kampaně za ukončení diskriminace katolické menšiny ze strany unionistické vlády a policie. Dalším důvodem bylo zavedení internací (vězení bez soudu) pro nacionalisty a použití nelegálních výslechových metod původně označovaných jako mučení.\n\nHlavními účastníky konfliktu byly republikánské polovojenské jednotky (např. Dočasná IRA), loajalistické polovojenské jednotky (např. UDA nebo UVF), britské státní bezpečnostní síly (britská armáda, RUC a Severoirské policejní síly), političtí aktivisté a politici. Irské bezpečnostní síly hrály jen malou roli. Během konfliktu přišlo o život více než 3 500 lidí.\n\nNepanuje obecná shoda, kdy Konflikt v Severním Irsku začal. Historici navrhují různá data např. vytvoření moderního Sboru ulsterských dobrovolníků v roce 1966, pochod za občanská práva v Derry 5. října 1968, začátek bitvy o Bogside 12. srpna 1969 nebo rozmístění britských sil 14. srpna 1969.\n\nV polovině 60. let začala nenásilná kampaň na podporu občanských práv katolíků v Severním Irsku. Ta zahrnovala skupiny jako Severoirské sdružení za občanská práva (NICRA – Northern Ireland Civil Rights Association), Kampaň pro sociální spravedlnost (CSJ), Akční výbor občanů Derry (DCAC) a Lidovou demokracii.\n\nCíle kampaně:\n\n\nNěkteří unionisté podezřívali hnutí za občanská práva, že je pouze agentem IRA jehož konečným cílem je sjednotit Irsko. Ačkoli republikáni a členové IRA pomáhali vytvořit a řídit hnutí, neměli v něm hlavní slovo.\n\nV březnu a dubnu 1966 irští nacionalisté pořádali průvody v celém Irsku na oslavu 50. výročí Velikonočního povstání. 8. března 1966 skupina irských republikánů dynamitem odpálila Nelsonův sloup v Dublinu. V té době byla IRA slabá a nezabývala se ozbrojenými akcemi, ale někteří unionisté varovali, že bude opět oživena, aby zahájila kampaň proti Severnímu Irsku. V dubnu 1966 loajalisté pod vedením Iana Paisleye vytvořili Ulsterský ústavní obranný výbor (UCDC). Vytvořila polovojenské křídlo s názvem Ulsterští protestantští dobrovolníci (UPV).\n\nVe stejné době se loajalistická skupina ulsterské dobrovolnické síly (UVF) objevila na Shankill Road v Belfastu. Byla vedena bývalým britským vojákem Gustem Spencem. Mnoho jejích členů bylo také členy UCDC a UPV. V dubnu a květnu 1966 útočili zápalnými bombami na katolické domy, školy a firmy. Jedna z těchto bomb zabila starší protestantskou vdovu Matildu Gouldovou. Dne 21. května vydala UVF prohlášení ve kterém vyhlásila válku IRA a komukoliv kdo jí pomáhá. Dne 27. května UVF smrtelně postřelila katolického civilistu Johna Sculliona. O měsíc později zastřelili tři katolíky poté, co vyšli z baru. Krátce poté byla UVF vládou Severního Irska zakázána. V lednu 1967 bylo zformováno Severoirské sdružení pro občanská práva (NICRA – Northern Ireland Civil Rights Association).\n\nDne 20. června 1968 občanskoprávní aktivisté protestovali v podřepu proti diskriminaci v domě v Caledone. Místní rada přidělila dům svobodnému 19letému protestantovi místo toho, aby ho přidělila dvěma velkým katolickým rodinám s dětmi. Důstojníci RUC protestující násilně z domu vyhnali. Nacionalistický člen parlamentu Austin Currie přednesl svou stížnost zastupitelstvu ve Stormontu, ale bylo mu řečeno aby odešel. Tento incident oživil hnutí za občanská práva.\n\nDne 24. srpna 1968 hnutí za občanská práva uspořádalo svůj první pochod za občanská práva z Coalisland do Dungannonu. V průběhu následujícího roku se konalo mnoho dalších pochodů. Loajalisté (zejména členové PUE) napadali některé z těchto protestů a pořádali protidemonstrace ve snaze zakázat pochody. 5. října 1968 byl zakázán pochod za občanská práva v Derry severoirskou vládou. Když se aktivisté vzepřeli zákazu, RUC obklopila demonstranty a začala je bít. Více než 100 lidí bylo zraněno, mezi nimi i řada nacionalistických politiků. Tento incident byl natočen i televizním štábem a vysílal se po celém světě. Následovaly dvoudenní střety mezi nacionalisty a RUC v Derry.\n\nNěkolik dní nato se v Belfastu zformovala studentská organizace – Lidová demokracie. Na konci listopadu O'Neill slíbil hnutí za občanská práva úlevy, nacionalisté je považovali za nedostatečné a loajalisté zase za příliš rozsáhlé. 1. ledna 1969 zahájila Lidová demokracie čtyřdenní pochod z Belfastu do Derry, který byl opakovaně obtěžován a napadán loajalisty. Na Burntollet Bridge byl napaden asi 200 loajalisty včetně policistů mimo službu vyzbrojenými železnými tyčemi, cihlami a rozbitými lahvemi. V Derry byl pochod napaden podruhé. Ještě té noci začali důstojníci RUC útočit na katolické domy a útočili a ohrožovali obyvatele ve čtvrti Bogside v Derry. Obyvatelé pak uzavřeli Bogside barikádami před policisty a vytvořili „Free Derry“, která se na jistý čas stala no-go zónou pro bezpečnostní složky. V březnu a dubnu 1969 loajalisté útočili na vedení vody a elektrické energie v Severním Irsku a obviňovali z toho spící buňky IRA a hnutí za občanská práva. Některé útoky nechali velkou část Belfastu bez vody a elektřiny. Loajalisté doufali, že tyto útoky donutí O'Neilla odstoupit a ukončit jakékoliv ústupky vůči nacionalistům. Mezi 30. březnem a 26. dubnem bylo uskutečněno šest bombových útoků, britská armáda byla vyslána chránit tato vedení. Unionistická podpora pro O'Neilla slábla a 28. dubna rezignoval na post předsedy vlády.\n\nDne 19. dubna došlo k střetu mezi demonstranty NiCr a RUC a loajalisty v Bogside. RUC vešla do domu Samuela Devennyho, katolického civilisty a zbila ho spolu s jeho dvěma dospívajícími dcerami a rodinným přítelem. Jedna z dcer byla zbita do bezvědomí. Devenny dostal infarkt a zemřel 17. července na následky zranění. Dne 13. července důstojníci RUC zbili katolického civilistu Francise McCloskey během střetů v Dungiven. Na následky zranění zemřel následující den.\n\nDne 12. srpna loajalistická skupina Apprentice Boys pochodovala na okraji Bogside. loajalisté a nacionalisté si začali slovně napadat. Poté co po nich nacionalisté začali házet kameny a zápalné bomby, RUC se pokusila zaútočit na Bogside. RUC použila slzný plyn, obrněná vozidla a vodní děla, ale byla držena v šachu stovkami nacionalistů. Pokračující boje se staly známé jako Bitva o Bogside a trvaly dva dny.\n\nV reakci na události v Derry, nacionalisté uspořádali protesty při základnách RUC v Belfastu a jinde. Některé z nich vedly ke střetům s RUC. V Belfastu loajalisté odpověděli tím, že napadli nacionalistické čtvrti, zapalovali domy a obchody. Udály se tam přestřelky mezi nacionalisty a RUC a loajalisty a nacionalisty. Skupina asi 30 členů IRA se zapojila do bojů v Belfastu. RUC nasadila obrněná vozidla Shorland s těžkými kulomety Browning. Shorland nařídil dvakrát palbu na panelové domy v nacionalistické čtvrti a zabili 9letého chlapce Patricka Rooneyho. RUC zahájila palbu na výtržníky v Armaghu, Dungannonu a Coalislandu.\n\nDne 13. srpna premiér Irska Jack Lynch pronesl v televizi projev, v němž odsoudil RUC a uvedl, že irská vláda již nemůže přihlížet napadání nevinných lidí. Vyzval k nasazení mírových sil OSN a řekl, že v hrabství Donegal nedaleko Derry byly zřízeny polní nemocnice. Lynch dodal, že irské znovusjednocení by bylo jediným trvalým řešením. Někteří si tuto řeč vyložili jako hrozbu vojenského zásahu. Po nepokojích Lynch předložil irské armádě plán na rychlou humanitární pomoc pro Severní Irsko. Plán s názvem cvičení Armageddon byl odmítnut a zůstal utajen po více než tři desetiletí.\n\nVe dnech 14. – 15. srpna byli v Derry a Belfastu nasazeni britští vojáci, aby obnovili pořádek, ale nesnažili se vstoupit do Bogside. Osm lidí bylo zastřeleno a více než 700 bylo zraněno (z toho 133 postřelených) a více než 400 domů a podniků bylo zničeno (83 % vlastnili katolíci). Více než 1800 rodin muselo opustit své domovy z toho 1505 katolických a 315 protestantských. Irská armáda zřídila uprchlické tábory v Irsku v blízkosti hranic. Mnoho, ale ne všichni nacionalisté nejdříve přivítali nasazení britské armády protože nedůvěřovali RUC.\n\nPo nepokojích byla zřízena Huntova komise, která měla zkoumat RUC. Ta 12. října zveřejnila zprávu. Doporučila aby RUC byla odzbrojena a aby byla rozpuštěna B-Specials. Tuto noc loajalisté vyšli do ulic, protestovat proti této zprávě. Během násilí v Shankill, členové UVF zastřelili důstojníka RUC Victora Arbuckleho. V říjnu a prosinci provedli UVF řadu malých bombových útoků v Irsku.\n\nV letech 1970 až 1972 došlo k explozi politického násilí v Severním Irsku. V roce 1972 zemřelo téměř 500 lidí z nichž byla něco více než polovina civilisté. Byl to nejkrvavější rok v celé historii konfliktu.\n\nKoncem roku 1971 bylo v Derry 29 barikád, které blokovaly přístup k takzvanému „Free Derry“. Šestnáct z nich nebylo dokonce průjezdních ani jednotunovým obrněným vozidlům britské armády. Mnoho z republikánských no-go zón bylo řízených jednou ze dvou frakci IRA. Existuje několik důvodů proč násilí vyvrcholilo v těchto letech. Unionisté tvrdí, že hlavním důvodem bylo vytvoření prozatímní irské republikánské armády (Dočasná IRA) a Oficiální irské republikánské armády (Oficiální IRA). Tyto dvě frakce vznikly poté co se IRA rozdělila. Zatímco starší IRA prosazovala nenásilnou občanskou kampaň, nová Prozatímní IRA si stanovila vést ozbrojený boj proti britské vládě v Severním Irsku. Dočasná IRA byla schopna vzít na sebe vzala roli obránce katolické komunity.\n\nNacionalisté poukázali na události, které vysvětlují prudký nárůst násilí v těchto letech. Jednou z nich byl Zákaz vycházení ve Falls v červenci 1970, kdy 3000 vojáků uvalilo zákaz vycházení na nacionalistickou část Belfastu Dolní Falls. Během přestřelek mezi britskou armádou a Oficiální IRA, ve kterých bylo vypáleno více než 1500 nábojů, byli zabiti čtyři lidé. Dalším z nich bylo zavedení internaci bez soudu v roce 1971 (mezi prvními 350 uvězněnými nebyl ani jeden protestant). Kvůli špatně organizované zpravodajské službě bylo mezi internovanými jen velmi málo republikánských aktivistů, ale někteří internováni se zradikalizovali po těchto zkušenostech. Třetí událost, která způsobila zvýšení náboru do IRA, byla Krvavá neděle, 30. ledna 1972 kdy bylo britskou armádou zastřeleno třináct neozbrojených civilistů (čtrnáctá oběť zemřela na následky zranění o několik měsíců později).\n\nDočasná IRA nebo „Provost“ se snažila vystupovat jako ochránce nacionalistické komunity. Oficiální IRA zahájila svou ozbrojenou kampaň jako odpověď na pokračující násilí. Dočasná IRA zahájila svou ofenzivní kampaň v roce 1971 kdy Armádní rada IRA schválila útoky na britskou armádu.\n\nV roce 1972 Prozatímní IRA zabila přibližně 100 příslušníků bezpečnostních sil, 500 zranila a provedla zhruba 1300 bombových útoků na obchodní cíle, které považovala za „umělou ekonomiku“. Bombová kampaň zabila mnoho civilistů zejména během Krvavého pátku 21. července 1972 kdy 22 bomb v centru Belfastu zabilo sedm civilistů a dva vojáky.\n\nBěhem stejného roku Oficiální IRA zabila desítky vojáků a několik dalších zranila, většinou během přestřelek. Oficiální IRA v květnu 1972 svou kampaň ukončila.\n\nNavzdory dočasnému příměří v roce 1972 a jednáním s britskými úřady, byla Prozatímní IRA odhodlána pokračovat ve své kampani až do dosažení sjednoceného Irska. Vláda Spojeného království v Londýně věřila, že severoirská administrativa je neschopná udržet bezpečnostní situaci a snažila se v Severním Irsku převzít kontrolu nad pořádkovými v Severním Irsku. Britská vláda prosadila stav legislativní nouze a sesadila unionisty řízený parlament a vládu v Stormonte a představila přímou vládu z Londýna. Přímá vláda byla zamýšlena jako krátkodobé opatření. Střednědobá strategie měla obnovit samosprávu Severního Irska, která by byla akceptovatelná ze strany unionistů i nacionalistů. Dohoda se ukázala být klamná a Problémy pokračovaly také v 70. a 80. letech a v 90. letech. Existence „no-go oblastí“ v Belfast a Derry byla výzva k autoritě britské vlády v Severním Irsku a během Operace Motorman britská armáda zničila barikády a obnovila kontrolu nad oblastmi 31. července 1972.\n\nV červnu 1973 po vydání zprávy britské vlády a po referendu o statusu Severního Irska, které proběhlo v březnu toho roku byl založen nový parlamentní orgán Severoirské shromáždění. Volby se konaly 28. června. V říjnu 1973 tradiční nacionalistické a Unionistické strany spolu s britskou a irskou vládou sjednali Sunningdaleskou dohodu, která byla určena k vytvoření politického urovnání v rámci Severního Irska. Dohoda stanovila „sdílení moci“ – vytvoření výkonné moci, která zahrnovala nacionalisty i unionisty a vytvoření Irské rady – složené z ministrů Severního Irska a Irska, která by byla určena na podporu přeshraniční spolupráce.\n\nSunningdaleská dohoda rozdělila unionisty, kterým rovněž oponovala i IRA a jejímž cílem bylo konec existence Severního Irska, jako součásti Spojeného království. Mnoho unionistů bylo proti sdílení moci a argumentovali tím, že není možné se o moc dělit s těmi nacionalisty, kteří se snaží o zničení státu.\n\nNakonec však Sunningdaleská dohoda byla svržena masovou akcí ze strany Loajalistických polovojenských skupin (zejména Ulsterských obranným sdružením, které mělo tehdy 20 000 členů) a dělníky kteří tvořili ulsterskou dělnickou radu. Zorganizovali generální stávku, kterou výrazně omezili podnikání v Severním Irsku a základní služby jako dodávky vody a elektřiny. Nacionalisté argumentují, že britská vláda neudělala toho dost na to, aby prolomila stávku a udržovala Sunningdaleskú iniciativu. Existují důkazy o tom, že stávka byl podporována britskou tajnou službou MI5. Tváří v tvář takové opozici unionisté odstoupili z vlády a nový režim se zhroutil. Třetího dne stávky 17. května 1974 dva UVF týmy z belfastské a středoulsterské brigády odpálily tři neohlášené bomby v autě uprostřed Dublinu během páteční večerní dopravní špičky, což mělo za následek 26 mrtvých a 300 zraněných. Devět minut nato čtvrtá bomba explodovala v Monaghanu a zabila dalších sedm lidí. Nikdo nebyl za tyto útoky odsouzen.\n\nBritský premiér Harold Wilson se tajně setkal s IRA v roce 1971. Během setkání účastníci diskutovali o britském odstoupení ze Severního Irska. Selhání Sunningdaleskej dohody vedlo k vážnému projednávání o nezávislosti v Londýně až do prosince 1975. Kdyby se uskutečnilo odnětí Severního Irska, které Wilson ale i jiní podporovali, region by se stal jedním ze samostatným dominií Britského společenství.\n\nBritské jednání s ilegální organizací rozhněvalo irskou vládu. Irský ministr zahraničí Garret FitzGerald diskutoval v memorandu v červnu 1975 o možnostech nezávislosti, znovurozdělení ostrova a možnosti upadnutí Severního Irska do občanské války a anarchie. Memorandum dávalo přednost sjednání nezávislosti, ale došlo k závěru, že Irská vláda může udělat jen málo.\n\nIrská vláda proto nezabránila vypálení britské ambasády v Dublinu v roce 1972 členy IRA. Věřili, že nemohli zvětšit svou malou armádu v zemi o síle 12 500 vojáků v zemi. Pokud by v Severním Irsku vypukla občanská válka, měla by za následek mnoho obětí na životech a závažné důsledky pro Irsko, protože veřejnost by požadovala zásah irské armády na ochranu nacionalistů.\nV prosinci, jeden měsíc po bombových útocích v Birminghamu při nichž bylo zabito 21 lidí, IRA vyhlásila příměří. Navzdory příměří pokračovalo náboženské násilí, které eskalovalo v roce 1975 v důsledku vnitřních rozbrojů mezi soupeřícími polovojenskými skupinami.\n\nDne 31. července 1975 v Buskhill nedaleko Newry byla ozbrojenci z UVF ze stredoulsterské brigády přepadena populární irská kabaretní skupina Miami Showband, která se vracela domů do Dublinu po vystoupení v Banbridge. Útočníci měli oblečené uniformy britské armády a zastavili je na falešném vojenském silničním kontrolním bodě na hlavní silnici A1. Tři z členů kapely, dva katolíci a jeden protestant, byli zastřeleni, zatímco dva členové UVF byli zabiti poté co bomba umístěna do minibusu kapely předčasně explodovala. V lednu následujícího roku bylo 11 protestantských dělníků zastřeleno v Kingsmillu v Jižním Armaghu, poté co byli vyvedeni z jejich autobusu ozbrojeným republikánským gangem, který se nazýval Jihoarmaghské republikánské akční síly. Útok přežil jen jeden člověk. Tyto útoky byly provedeny v odvetě za Loajalistické útoky proti rodinám Reaveyomcovým a O'Dowdomcovým z předchozí noci.\n\nNásilí pokračovalo po zbytek 70. let. Britská vláda znovu zakázala UVF v říjnu 1975, když příměří Prozatímní IRA skončilo. Počátkem roku 1976 Prozatímní IRA porušila příměří a vrátila se k násilí, ztratila se naděje na rychlé odstoupení Britů ze Severního Irska a místo toho vypracovali strategii známou jako „Dlouhá válka“ (Long War), která zahrnovala méně intenzivní, ale trvalejší násilnou kampaň, která by mohla pokračovat donekonečna. Příměří Oficiální IRA z roku 1972 se stalo trvalým, transformovala se do Dělnické strany Irska, která absolutně odmítala násilí. Odštěpenecká frakce Oficiální IRA – Irská národní osvobozenecká armáda pokračovala v násilné kampani od roku 1974.\n\nKoncem 70. let vznikla skupina Obec lidí míru, která získala Nobelovu cenu za mír v roce 1976. Obec lidí míru organizovala velké demonstrace na ukončení polovojenského násilí. Jejich kampaň postupně ztratila na síle, ale poté apelovali na nacionalistickou komunitu aby poskytovala informace o IRA bezpečnostním silám.\n\nV roce 1979 podnikal dva útoky proti Britům. Dne 27. srpna 1979 Lord Mountbatten zatímco byl na dovolené v Mullaghmore v hrabství Sligo, byl zabit bombou ukrytou na palubě jeho lodi. Při tomto útoku byli zabiti i tři další lidé. Ten samý den bylo zabito 18 britských vojáků (většina z výsadkového pluku) dálkově řízenou bombou ve Warrenpointu v hrabství Down.\nPoté co se britské vládě nedařilo dosáhnout politického urovnání, pokusila se „normalizovat“ Severní Irsko. Zrušila internace bez soudu a odstranění politického statusu polovojenských vězňů. Od roku 1972 byli členové polovojenských organizaci bezporotními soudy, aby se předešlo zastrašování poroty, a proto mělo být s nimi zacházeno jako s obyčejnými zločinci. Odpor proti této politice mezi republikánskými vězni vedl k tomu, že více než 500 z nich zahájilo ve věznici v Maze protesty „na dece“, charakteristické odmítáním vězeňského mundúru a „špinavý protest“ odmítání hygieny. Jejich protesty přešly v letech 1980 a 1981 až do hladovky, která byla zaměřena na obnovení statusu politických vězňů a další ústupky.\n\nV irské hladovce v roce 1981 zemřelo hladem 10 republikánských vězňů (sedm z Prozatímní IRA a tři z Inlay). První, který v hladovce zemřel, byl Bobby Sands. Hladovka rezonovala mezi mnoha nacionalisty. Přes 100 000 lidí se zúčastnilo pohřbu Bobbyho Sandse v Západním Belfastu a tisíce dalších lidí se zúčastnilo pohřbů ostatních hladovkářů. V návaznosti na hladovku se strana Sinn Féin politické křídlo Prozatímní IRA, poprvé zúčastnila voleb v Severním Irsku i v Irsku.\n\nIrská republikánské armáda byla podporována velkými dary zbraní z Libye v roce 1980 kvůli hněvu Muammara Kaddáfího na vládu Margaret Thatcherové, která pomáhala Reaganovy vládě při bombardování Tripolisu, kde bylo údajně zabito jedno Kaddáfího dítě, jakož i díky pomoci finančních darů od Irů ze Spojených států, kteří souhlasili s cíli IRA.\n\nIrská národní osvobozenecká armáda začala být velmi aktivní na začátku a v polovině 80. let. V roce 1982 provedla bombový útok na diskotéce na níž byli britští vojáci mimo službu a zabili 11 vojáků a 6 civilistů. Další velkou akcí IRA v tomto období byl bombový útok na Grand Brighton Hotel 12. října 1984 kde 100 librová bomba umístěná v hotelu ve městě Brighton, kde politici včetně premiérky Margaret Thatcherové zůstaly na konferenci Konzervativní strany. Bylo zabito 5 lidí a dalších 40 bylo zraněno.\n\nDne 28. února 1985 bylo v Newry zabito devět důstojníků RUC (sedm protestantů a dva katolíci) během minometného útoku na policejní stanici na Corry Square. Útok byl naplánován Jihoarmaghskou brigádou IRA a jednotkami IRA v Newry. Devět granátů bylo vypáleno z minometu Mark 10, který byl přišroubován k zadní části ukradené dodávky značky Ford v Crossmaglenu. Osm granátů zasáhlo policejní stanici ale devátý zasáhl unibuňku používanou jako jídelna. 8. listopadu 1987 v Enniskillen v hrabství Fermanagh explodovala časovaná bomba Prozatímní IRA během shromáždění k připomínce dne válečných veteránů. Bomba vybuchla v památníku, který byl v centru shromáždení. 11 lidí (deset civilistů a jeden policista spolu s těhotnou ženou) bylo zabito a 63 bylo zraněno. IRA označila útok za chybu a za svůj skutečný cíl označila britské vojáky, kteří pochodovali k památníku. Jednotka, která útok provedla, byla rozpuštěna. Loajalistické polovojenské skupiny reagovaly odvetnými bombovými útoky na katolíky.\n\nV roce 1988 byli tři dobrovolníci IRA zastřeleni na čerpací stanici Shell na Winston Churchill Avenue v Gibraltaru. Tento incident se stal známý jako Operace Flavius. Jejich pohřeb na hřbitově Milltown v Belfastu byl napaden Michaelem Stonem, členem UDA, který za použití granátů a střelby zabil tři lidi z nichž jeden byl dobrovolník IRA.\n\nV osmdesátých letech Loajalistické polovojenské skupiny včetně ulsterských dobrovolnických sil, ulsterských obranných sdružení a ulsterského odporu, dováželi zbraně a výbušniny z Jihoafrické republiky. Zbraně byly následně rozděleny mezi tyto tři skupiny a vedly k eskalaci útoků mezi katolíky i když se část výzbroje (např. RPG) dala použít jen velmi těžko. Tyto vraždy byly údajně odvetou za Anglo-irskou dohodu z roku 1985, která dala irské vládě poradní roli ve vládě Severního Irska.\n\nV roce 1987 se Irská lidová osvobozenecká organizace (Irish People's Liberation Organisation IPLO), což byla odtržená frakce INLA, zapojila do krvavé pomsty proti INLA a oslabila její přítomnost v některých oblastech. V roce 1992 byla IPLO zničena Dočasnou IRA za jejich zapojení se do drogové činnosti a tak tento spor skončil.\n\nOd konce 80. let zatímco IRA pokračovala ve své ozbrojené kampani, její politické křídlo Sinn Féin, vedené Gerry Adamsem od roku 1983, hledalo řešení jak konflikt ukončit. V prohlášení během interview v roce 1970 řekl, že válka bude trvat dalších 20 let. Řídil otevřené rozhovory s vůdcem politické strany SDLP Johnem Humem a tajná jednání s vládními úředníky. loajalisté se prostřednictvím protestantských duchovních také zapojili do zákulisních rozhovorů o ukončení násilí s britskými a irskými vládami .\nJihoarmaghská brigáda IRA využívala od 70. let vesnici Crossmaglen jako svou pevnost. Okolní vesnice Silverbridge, Cullyhanna, Culloville, Forkhill, Jonesborough a Creggan byly také pevnosti IRA. V únoru 1978 byl v blízkosti Silverbridge sestřelen vrtulník Gazelle britské armády přičemž zahynul podplukovník britské armády Ian Corden-Lloyd.\n\nV 90. letech přišla IRA s novým plánem na omezení pěších hlídek britské armády v okolí Corssmaglenu. Vytvořili dva týmy odstřelovačů na útoky proti hlídkám britské armády i RUC. Odstřelovači zabili devět lidí (sedm vojáků a dva příslušníky RUC). Poslední oběť odstřelovače před Velkopáteční dohodou byl britský voják Steven Restorick. V 80. letech IRA vyvinula útoky na helikoptéry v jižním Armaghu a jinde, jako například sestřelení vrtulníku Gazelle, který letěl přes hranici hrabství Tyrone a Monaghan. Tento incident si nevyžádal žádné oběti.\n\nDalší incidentem v jižním Armaghu byla bitva o Newry Road v září 1993. Dva další vrtulníky Lynx a Puma byly sestřeleny palbou z improvizovaných minometů v roce 1994. Během tohoto období IRA zřídila kontrolní stanoviště v jižním Armaghu a provozovala je bez povšimnutí bezpečnostních sil.\n\nPo delším vyjednávání loajalistické i republikánské skupiny v roce 1994 vyhlásily příměří.\n\nV roce 1993 UDA a UVF zintenzivnily zabíjení katolíků. IRA na to reagovala bombovým útokem na Shankill Road v říjnu 1993. Jeho cílem bylo zlikvidovat vedení UDA, ale bomba zabila osm protestantských civilistů a jednoho člena UDA. Bomba také zabila jednoho pachatele když bomba vybuchla předčasně. UDA to oplatila masovou střelbou v nacionalistických oblastech jako je Greysteel a Castlerock.\n\nDne 16. června 1994 těsně před příměřím Irská národní osvobozenecká armáda zastřelila člena UVF na Shankill Road. Z pomsty o tři dny později UVF zabilo šest civilistů během střelby v baru v Loughinisland. Měsíc před příměřím IRA zabila čtyř vysoce postavených loajalisty (tři z UDA a jednoho z UVF). Dne 31. srpna 1994 Dočasná IRA vyhlásila příměří. Loajalistického polovojenské skupiny se dočasně spojily do Kombinovaného Loajalistického vojenského velení o šest týdnů později.\n\nV roce 1995 byl ve Spojených státech jmenován George Mitchell na post speciálního vyslance Spojených států pro Severní Irsko. Britská a irská vláda se dohodla, že Mitchell bude předsedat mezinárodní komisi o odzbrojení polovojenských skupin.\n\nDne 9. února 1996, méně než dva roky po vyhlášení příměří, jej IRA přerušila bombovým útokem v Docklands v oblasti Canary Wharf v Londýně. Bomba zabila dva lidi a způsobila škodu v hodnotě 85 milionů liber. Sinn Féin obvinila ze selhání příměří britskou vládu, která odmítla jednání všech politických stran, dokud IRA nevyřadí své zbraně.\n\nNásledovalo několik dalších útoků, z nichž byl nejvýznamnější bombový útok v Manchesteru 15. června 1996, během něhož byla zničena velká plocha v centru města. Jednalo se o největší pumový útok v Británii od druhé světové války. Díky telefonnímu varování a rychlé reakci záchranných služeb se útok obešel bez úmrtí, avšak 212 lidí bylo zraněno. Škody způsobené výbuchem byly vyčísleny na 411 milionů liber. Stephen Restorick byl poslední britský voják, který byl zabit před Velkopáteční dohodou. Byl zastřelen 12. února 1997 na hraničním přechodu jihoarmaghským odstřelovačem později identifikovaným jako Bernard Henry McGinn.\n\nIRA opět deklarovala příměří v roce 1997, poté co jednání o dokumentu známém jako Velkopáteční dohoda začala bez Sinn Féin. V září téhož roku Sinn Féin podepsala tzv. Mitchellovy principy a byla přijata do jednání. UVF bylo první polovojenské seskupení, které se rozštěpilo v důsledku jejich příměří a vytvořil se Loajalistický dobrovolnický sbor (LVF). V prosinci 1997 INLA zavraždila vůdce LVF Billyho Wrighta, což vedlo k řadě odvetného zabíjení katolíků touto loajalistickou skupinou. Skupina, která se odtrhla od Prozatímní IRA, vytvořila Pravou IRA.\n\nV srpnu 1998 provedla Pravá IRA Bombový útok v Omaghu, při němž zemřelo 29 civilistů. Tento bombový útok zdiskreditoval „disidentské republikány“ v očích těch, kteří je předtím podporovali. Stali se z nich malé skupiny s malým dopadem, ale stále schopné násilí. INLA také vyhlásila příměří po belfastské dohodě v roce 1998. Od té doby byla většina polovojenského násilí zaměřená na jejich „vlastní“ komunity a další frakce v rámci jejich organizaci. UDA například bojovala se svými loajalistickými kolegy z UVF od roku 2000.\n\nČlenové Prozatímní IRA byli mezitím obviněni z účasti na vraždách Roberta McCartneyho, Matthewa Burnse, Jamese Curran, Andrewa Kearneya a kromě toho z různých jiných obvinění.\n\nPo příměří byla zahájena jednání mezi hlavními politickými stranami v Severním Irsku. Rozhovory vedly k Velkopáteční dohodě v roce 1998. Ta obnovila samosprávu Severního Irska na základě „sdílení moci“. V roce 1999 se zformoval výkonný výbor který se skládal ze čtyř hlavních stran včetně Sinn Féin. Mezi další významné změny patřila reforma Královské ulsterských policie a její přejmenování na Policejní sbor Severního Irska, který měla zaměstnat alespoň 50% u katolíků na deset let a zrušení soudů bez poroty v roce 2007. Bezpečnostní normalizační proces byl také součástí smlouvy který zahrnoval postupné zavírání nadbytečných kasáren britské armády, hraničních rozhleden a stažení všech sil zúčastněných na operaci Banner – včetně Batalion Královského irského pluku který byl tímto nahrazen pěchotní brigádou rozmístěnou na deseti místech po celém Severním Irsku, ale bez operativní úkolů v provincii.\n\nCharakteristickým rysem severoirské politiky po dohodě byl útlum ve volebních podmínkách stran jako například Sociálnědemokratická a labouristická strana a Ulsterská unionistická strana, a utlumení nepřátelství mezi soupeřícími stranami Sinn Féin a Demokratickou unionistickou stranou. Ačkoliv se politické násilí výrazně snížilo, náboženské nepřátelství nezmizelo. Veřejný prostor byl rozdělen mezi katolické nacionalisty a protestantské unionisty tak jako předtím.\n\nVe snaze mařit aktivitu IRA, bylo mnoho případů tajných dohod mezi státními bezpečnostními silami (britská armáda a RUC) a loajalistickými polovojenskými jednotkami. Jejich členy byli vojáci a policisté, kteří se v době, kdy byli mimo službu, účastnili loajalistických útoků. Také dodávali zbraně a informace loajalistům, nezakročovali proti nim a bránili policejnímu. vyšetřování. De Silva ve své zprávě uvádí, že během 80. let 85 % informací které používaly loajalisti při útocích, pocházelo od bezpečnostních složek. Bezpečnostní síly měly také dvojitých agentů a informátorů uvnitř loajalistických skupin, kteří na rozkaz organizovali útoky. Z 210 loajalistů, kteří byli zatčeni týmem Stevens vyšetřování se zjistilo, že 207 byli státní agenti nebo informátoři.\n\nRekruti britské armády v místním ulsterských obranném pluku (UDR) byly téměř všichni protestanti. V roce 1990 bylo 197 vojáků UDR odsouzených za účast na teroristických činech včetně 19 usvědčených z vraždy. Byl to však jen malý zlomek provinění, kteří sloužili v pluku, ale podíl byl vyšší než při odsouzení členy britské armády, RUC a civilního obyvatelstva.\n\nBěhem 70. let Glennaneský gang – tajná aliance Loajalistických militantů, britských vojáků a důstojníků RUC provedla sérii útoků proti katolíkům v Severním Irsku známou jako „vražedný trojúhelník“. Také provedli několik útoků v Irsku, Britská skupina tajné dohody v Irsku si nárokuje 120 vražd, většinou obětí tvořili civilisté. V Casselově zprávě vyšetřovali 76 vražd a našli se důkazy, že vojáci a policisté byli zapojeni do 74 z nich. Jeden člen, RUC důstojník John Weir tvrdil, že jeho nadřazení věděli o tajné dohodě ale dovolili, aby pokračovala. Casselova zpráva rovněž uvedla, že někteří vedoucí pracovníci věděli o trestné činnosti, ale neudělali nic pro prevenci, vyšetřování a trestání. Útoky přisuzované skupině jsou: bombové útoky v Dublinu a Monaghanu (1974), vyvraždění skupiny Miami Showband (1975) a vyvraždění rodin Reaveyoů a O'Dowdovů (1976).\n\nBezpečnostní síly prostřednictvím dvojitých agentů a informátorů pomáhali loajalistickým skupinám se zabíjením lidí a to včetně civilistů. Vyšetřování zjistilo, že to zlepšilo a prodloužilo konflikt. Polní průzkumná jednotka (FRU) britské armády byl hlavní orgán který soustřeďoval tyto agenty. Brian Nelson, šéf rozvědky UDA, byl agentem FRU. Prostřednictví Nelsona, FRU pomáhala loajalistům zaměřit osoby na zabití. Velitelé FRU tvrdili, že pouze pomáhali loajalistům označovat republikánské aktivisty a předcházet zabíjení civilistů. Vyšetřování našlo důkaz, že pouze dva životy byly zachráněny a že Nelson/FRU je zodpovědný za nejméně 30 vražd a dalších útoků – mnoho z nich byli civilisté. Jednou z obětí byl i advokát Pat Finucane. Nelson také dohlížel na dodávky zbraní pro loajalisty v roce 1988. V letech 1992 až 1994 byli loajalisté zodpovědní za více útoků než republikáni.\n\nZpráva policejního ombudsmana z roku 2007 odhalila, že členům UVF bylo dovoleno provést sérii teroristických činů, včetně vražd, zatímco pracovali jako informátoři pro speciální oddělení RUC. Bylo zjištěno, že speciální oddělení dalo informátorům imunitu tím, že zajistilo, aby nebyli chyceni a odsouzeni a blokovaly i prohledávání kvůli zbraním. Policejní ombudsmanka Nuala O'Loanová řekla, že to vedlo ke stovkám mrtvých a že vysocí britští úředníci na ni tlačili aby zastavila vyšetřování. Člen UVF Robin Jackson byl spojen s 50 až 100 vraždami v Severním Irsku, přestože nikdy nebyl odsouzen za jakoukoliv z nich.\n\nBěhem 70. a 80. let republikáni a loajalisté unesli mnoho lidí, kteří byli údajní informátoři. Tito lidé byli vyslýcháni, mučeni a následně popraveni. Do roku 2015 bylo nalezeno 9 z 15 obětí.\n\nBezpečnostní síly britské vlády včetně Vojenských reakčních sil (MRF) provedli útoky, které byly popsány jako mimosoudní popravy neozbrojených civilistů. Jejich oběti byly často katolíci, kteří nebyli spojeni s žádnou polovojenskou skupinou jako například střelba 12. května 1972 v Andersonstowne na sedm neozbrojených civilistů a střelba britských vojáků 15. dubna 1972 ve Whiterock Road na dva neozbrojené katolické civilisty. Člen MRF v roce 1978 uvedl, že se často pod falešnou vlajkou pokoušeli vyprovokovat náboženský konflikt.\n\nRepublikáni tvrdí, že policisté využívali politiku střelby na zabití namísto toho aby zatkli podezřelé. Bezpečnostní síly to popřely a poukázaly na mimořádné situace jako zabití 8 členů IRA v Loughgall v roce 1987 kteří byli těžce ozbrojeni. Jiní argumentují, že incidenty jako zastřelení tří neozbrojených členů IRA v Gibraltaru jednotkou SAS o deset měsíců později, potvrdily podezření mezi republikány a v britských a irských médiích se objevily zprávy o tiché politice střelby na zabití britských sil která byla používána proti podezřelým z členství v IRA.\n\nMezikomunitní napětí často stoupalo během „pochodové sezóny“, když protestantský Oranžský řád pořádal pochody napříč celým Severním Irskem. Přehlídky se konají u příležitosti vítězství Viléma Oranžského v bitvě u Boyne v roce 1690, čímž zajistil protestantskou převahu a britskou nadvládu v Irsku.\n\nJeden konkrétní bod vzplanutí který způsobil neustálý roční spor je oblast Garvaghy Road v Portadown, kde oranžisté prochází nacionalistickou oblastí na Garvaghy Road. Tento průvod byl prozatím zakázán na neurčito po nacionalistických nepokojích proti doprovodu a také loajalistických odvetných nepokojích proti jeho zákazu. V letech 1995, 1996 a 1997 došlo k několik týdnů trvajícím nepokojům v celém Severním Irsku kvůli bezvýchodné situaci v Drumcree. Během těchto nepokojů zemřela řada lidí, včetně katolického taxikáře, který byl zabit Loajalistickými dobrovolnými silami a tří katolických sourozenců, kteří zemřeli poté, co na jejich dům v Ballymoney házeli zápalné lahve.\n\nVliv konfliktu na obyvatele Severního Irska byl přirovnán zátěži obyvatel v Londýně během Blitzu. Stres plynoucí z bombových útoků, bezpečnostních kontrol a vojenské přítomnosti měl nejsilnější vliv na děti a mladistvé. Také byly obavy, že místní polovojenské skupiny použijí jako odplatu proti různým přestupkům jako trest bití.\n\nKromě násilí a zastrašování konflikt prohloubil chronickou nezaměstnanost a nedostatek bydlení. Z mnoha lidí se stali bezdomovci v důsledku zastrašování nebo proto, že jejich domy byly spáleny a městská výstavba je nedokázala nahradit. Belfastské rodiny čelily přemístění do nových cizích nemovitostí, když byly zbourány staré a zchátralé okresy jako Sailortown nebo Pound Loney. Podle sociální pracovnice Sarah Nelsonové, tyto nové společenské problémy bezdomovectví a dezorientace přispěly ke zhroucení normálního běžného života, což v některých oblastech umožnilo polovojenským skupinám mít silný vliv. Velkým problémem byl také vandalismus. V roce 1970 bylo 10 000 prázdných domů v Belfastu poškozených. Většina vandalů byly děti ve věku mezi osmi a třinácti lety.\n\nPodle jednoho historika konfliktu, stres z konfliktu způsobil zhroucení přísné sexuální morálky v Severním Irsku, což mělo za následek „zmatené požitkářství“ ve vztahu k osobnímu životu. Ve městě Derry se zvýšily nemanželské porody, alkoholismus a také se zvýšila rozvodovost párů. Problém byl také v alkoholismu mladistvých, částečně v důsledku pití v klubech, který se rozšířil v loajalistických i republikánských komunitách. V mnoha případech byl malý rodičovský dohled nad dětmi zejména v chudších čtvrtích. Ministerstvo zdravotnictví vyhlásilo na základě zprávy Mikea Tomlinsona z Královniny univerzity v roce 2007, že následky konfliktu jsou hlavní příčinou sebevražd v Severním Irsku.\n\nV letech 1969 až 2001 bylo během konfliktu zabito 3532 lidí. Počty mrtvých se liší a sahají od 3532 (1969–2001) po 3722 (1966–2007) v důsledku různých metod. V knize \"Politika antagonismu: Pochopení Severního Irska\", Brendan O'Leary a John McGarrym poukázali na to, že „téměř dvě procenta populace Severního Irska bylo zabito nebo zraněno během politického násilí. V roce 2010 se odhadovalo, že v Severním Irsku utrpělo úraz v důsledku konfliktu až 107.000 lidí. Na základě údajů shromážděných severoirskou statistickou a výzkumnou agenturou, se počet „obětí“ odhaduje na 500.000 pouze v Severním Irsku. Pojem „oběť“ se tu ale definuje pro ty, kteří byli přímo ovlivněni úmrtím, fyzickým poraněním nebo traumatem v důsledku konfliktu.\n\nPřibližně 60% mrtvých bylo zabito republikány, 30% loajalisty a 10% britskými bezpečnostními silami.\n\nZabití britskými bezpečnostními silami:\n\nZabití republikánskými skupinami:\n\nZabití loajalistickými skupinami:\n\nPřibližně 52% mrtvých byli civilisté, 32% byli členové nebo bývalí členové britských bezpečnostních sil, 11% byli členové republikánských polovojenských jednotek a 5% byli členové Loajalistických polovojenských jednotek. Několik obětí, které byly uvedeny jako civilisté, byly později potvrzeny jako členové IRA. Jeden člen UDA a tři členové UVF byli v době své smrti během konfliktu členy ulsterského obranného pluku. A minimálně jedna civilní oběť byl člen územní armády mimo službu.\n\nVětšina zabití se odehrála v Severním Irsku a to zejména v Belfastu. Většina vražd v Belfastu se odehrála na západě a severu města. Dublin, Londýn a Birmingham byly také ovlivněny, i když v menší míře, než Severní Irsko samotné. Občas se IRA pokoušela provést útoky na britské cíle v Gibraltaru, Německu a Nizozemsku.\n\n\n"}
{"id": "91069", "url": "https://cs.wikipedia.org/wiki?curid=91069", "title": "Cloud", "text": "Cloud\n\nTermín cloud (anglicky oblak) může označovat:\n"}
{"id": "91070", "url": "https://cs.wikipedia.org/wiki?curid=91070", "title": "Martin Gore", "text": "Martin Gore\n\nMartin Lee Gore (* 23. července 1961 v Dagenhamu, Essex, Anglie) je členem hudební skupiny Depeche Mode od jejího založení v roce 1980. Poté co Vince Clarke opustil skupinu po jejich debutovém albu v roce 1981, stal se Gore hlavním skladatelem a textařem Depeche Mode. V současnosti hraje občas na kytaru a zpívá hlasy na pozadí, někdy zahraje i na klávesy. V některých písních si ale zazpíval Gore i jako hlavní zpěvák.\n\n\nV Depeche Mode zpívá hlavně David Gahan, ale čas od času si zazpívá i Martin hlavní hlas. Zde jsou chronologicky seřazeny všechny skladby, které nazpíval.\n\n\nV těchto skladbách zpívali Dave a Martin přibližně stejnou dobu, seřazeno chronologicky.\n\"Poznámka: tento seznam je založen na subjektivním názoru autorů tohoto článku a tyto písně tedy nemusejí být oficiálně označovány za „duety“.\"\n\nTyto skladby zpíval Martin naživo jako hlavní zpěvák, ačkoliv studiové verze zpíval Dave. Jsou seřazeny v chronologickém pořadí od prvního živého Martinova vstoupení. Obsahuje jeho sólo koncerty z roku 2003.\n\n"}
{"id": "91077", "url": "https://cs.wikipedia.org/wiki?curid=91077", "title": "Běgovaja (stanice metra v Moskvě)", "text": "Běgovaja (stanice metra v Moskvě)\n\nBěgovaja ( ) je stanice moskevského metra. Její název je v překladu doslova „dostihová“, pojmenována je tak vzhledem k blízkému závodišti.\n\nBěgovaja se nachází v severozápadní části Tagansko-Krasnopresněnské linky. Je to hloubená a mělce založená stanice, pouhých 6,5 m pod povrchem. Nástupiště je ostrovní, je podpírané dvěma řadami sloupů. Ty jsou u stropu čtyřhranné a postupně směrem dolů se mění na osmihranné. Stěny za nástupištěm i sloupy jsou obložené bílým mramorem (původně ale stěny byly obložené žlutými dlaždicemi). Výstupy jsou vedené do mělce založených podpovrchových vestibulů z konců nástupiště podle osy stanice. Běgovou otevřel moskevský dopravní podnik 30. prosince roku 1972 jako součást úseku Barrikadnaja – Okťabrskaja. Denně stanici využije přes 50 000 cestujících.\n\n"}
{"id": "91078", "url": "https://cs.wikipedia.org/wiki?curid=91078", "title": "Thutmose II.", "text": "Thutmose II.\n\nThutmose II. (též známý jako Thutmosis II.) byl čtvrtým staroegyptským faraonem 18. dynastie, který vládl přibližně v letech 1492–1479 př. n. l. Během své vlády postavil několik menších monumentů a podnikl nejméně dvě menší válečné výpravy. Je pravděpodobné, že byl silně ovlivňován svojí sestrou a manželkou Hatšepsutou, která se po jeho smrti ujala vlády. Mumie faraona Thutmose II. byla objevena ve skrýši v Dér el-Bahrí, která se nachází nedaleko zádušního chrámu královny Hatšepsut, a v současné době je k vidění v Egyptském muzeu v Káhiře.\n\nThutmose II. byl synem Thutmose I. a jeho vedlejší manželky Mutnofret. Aby Thutmose II. posilnil svůj nárok na trůn, oženil se svojí nevlastní sestrou Hatšepsutou, která byla dcerou Thutmose I. a jeho velké královské manželky Ahmose. V době svého nástupu na trůn pravděpodobně ještě nebyl dospělý, což by vysvětlovalo jeho neúčast na válečných výpravách proti povstalcům v Núbii a Levantě. Zároveň však nebyl tak mladý, aby nemohl zplodit potomka se svojí manželkou Hatšepsutou. Jejich dcerou byla princezna Nefrure. Mužského dědice trůnu, Thutmose III., mu porodila jeho vedlejší manželka Iset.\n\nNěkteří archeologové se domnívají, že Hatšepsut měla velkou moc již během vlády svého chotě. Podklady pro toto tvrzení spatřují v podobné domácí a zahraniční politice, kterou později praktikovala za své vlády, a v jejím prohlášení, že právě ona byla vybrána svým otcem Thutmosem I., aby se stala jeho nástupcem. Tuto teorii by mohly podporovat i některé nízké reliéfy nacházející se v Karnackém chrámu, které pocházely z období vlády Thutmose II. a zobrazovaly faraona se svojí manželkou a některé dokonce Hatšepsutu samotnou.\n\nKolem délky jeho panování panuje řada nejasností. Historik Manetho ve svých spisech nazýval Thutmose II. jménem „Chabron“, což bylo zřejmě odvozeno od jeho trůnního jména „Aacheperenre“, a připisoval mu vládu dlouhou třináct let. Tento údaj je však velmi sporný a mnozí egyptologové přisuzují Thutmosovi mnohem kratší období vlády. Nejvyšším doloženým datem jeho vlády je první rok, druhý měsíc období Achet, den 8, a studie z konce 20. století naznačují, že nevládl déle než tři roky. Na kratším období se shodují především z důvodu malého množství nalezených skarabů a monumentů. Období jeho vlády lze odvodit od pozorování heliaktického východu hvězdy Sirius, které proběhlo za vlády faraona Amenhotepa I. Thutmose II. tak pravděpodobně vládl v letech 1492 až 1479 př. n. l. nebo v letech 1513 až 1499 př. n. l. Odlišnost dat je způsobena tím, že není známé místo, odkud bylo pozorování prováděno. Je rovněž možné, že jeho nástup na trůn se konal o několik let dříve, neboť kolem délky vlády jeho předchůdce Thutmose I. rovněž panují spekulace. Mezi odborníky se však obvykle uvádějí roky 1493 či 1492 až 1479 př. n. l.\n\nMnozí egyptologové se domnívají, že Thutmose II. vládl mnohem kratší dobu, než je obvykle uváděno. Pro tuto teorii hovoří několik důkazů. První z nich se vztahuje k osobě architekta Ineniho, o kterém je známo, že žil ještě za Hatšepsutina regentství, avšak v době Thutmosova nástupu na trůn byl již v pokročilém věku. Dalším argumentem může být malé množství dochovaných písemných záznamů. K určení délky panovníkovy vlády se velmi často využívají právě monumenty, které nechal faraon za svého života postavit. To je však v tomto případě skoro nemožné, neboť jeho choť královna Hatšepsut si jejich velkou část po jeho smrti přivlastnila a nahradila jeho jméno svým. Naopak některé monumenty nesoucí jeho jméno mu byly věnovány jeho synem Thutmosem III. Kromě několika staveb v Semně, Kummě a na Elefantině nechal Thutmose II. postavit pouze jeden větší monument. Jedná se o vápencovou bránu v Karnaku, která se nacházela západně od čtvrtého pylonu. Avšak ani tato stavba nebyla dokončena za jeho života, nýbrž na počátku vlády Thutmose III. Brána byla za vlády Amenhotepa III. rozebrána a její bloky posloužily ke stavbě třetího pylonu. V roce 1987 představil francouzský egyptolog Luc Gabolde studii, která porovnávala množství nalezených skarabů pocházejících z období vlády Thutmose I., Thutmose II. a královny Hatšepsut. Tito skarabové dokumentují tehdejší dění lépe než mnohem větší monumenty, které byly častokrát uzurpovány jinými vládci. Skarab byl naproti tomu malý a poměrně nevýznamný, a proto nemělo pro pozdější vládce příliš velký smysl si jej přivlastňovat. Předpokládá se, že královna Hatšepsut vládla dvacet jedna let a devět měsíců a Thutmose I. přibližně dvanáct let a devět měsíců. Gabolde ve své analýze zdůraznil malý počet nalezených skarabů patřících právě Thutmosovi II. Podle starší studie, kterou prováděl anglický egyptolog Flinders Petrie, bylo zaznamenáno 86 skarabů patřících Thutmosovi I., 19 Thutmosovi II. a 149 Hatšepsutě. Podle novějšího výzkumu je rozdíl ještě větší - 241 skarabů nesoucí jméno Thutmose I., 463 se jménem královny Hatšepsut a pouze 65 patřících Thutmosovi II. Na základě tohoto nízkého množství lze usoudit, že vláda Thutmose II. trvala mnohem kratší dobu, než je obvykle uváděno. Podle Gabolda tak mohl Thutmose II. vládnout pouze tři roky.\n\nThutmosovi je tradičně přičítána vláda trvající třináct či čtrnáct let. Z objevené autobiografie architekta Ineniho nelze vyvodit jednoznačný závěr. Část tohoto textu by mohla být interpretována tak, že král vládl pouze krátce, avšak rovněž je zde faraon nazýván jako „jestřáb v hnízdě“, což by naznačovalo, že byl pravděpodobně v době svého nástupu na trůn ještě dítětem. Vzhledem k tomu, že musel žít dost dlouho na to, aby se stal otcem dvou dětí, je pravděpodobnější delší období vlády. Německý egyptolog Jürgen von Beckerath využívá tento argument k obhajobě zhruba třináctileté vlády Thutmose II. Alan Gardiner při podpoře této teorie zmínil monument z 18. roku Thutmosovy vlády, který objevil Georges Daressy v roce 1900. Jeho přesná poloha však zůstala neznámá. Tento nápis je však obvykle přičítán královně Hatšepsut, která zcela určitě vládla nejméně osmnáct let. Rok 18 byl rovněž objeven na fragmentu nápisu, který patřil jistému egyptskému úředníkovi. Podle von Beckeratha bylo v textu původně jméno Aacheperenre Thutmose, které nechala královna Hatšepsut přepsat na své trůnní jméno Maatkare. Zajímavostí je, že královna Hatšepsut oslavila svátek sed (královské jubileum, které panovník slavil při příležitosti třicátého roku od svého nástupu na trůn) již v šestnáctém roce své vlády. Podle von Beckeratha by to mohlo znamenat, že Hatšepsuta slavila tento svátek při příležitosti třiceti let od úmrtí jejího otce Thutmose I. Pokud by tato domněnka byla správná, znamenalo by to, že období mezi smrtí Thutmose I. a počátkem Hatšepsutiny vlády by trvalo přibližně třináct až čtrnáct let, což by se shodovalo s předpokládanou delší vládou Thutmose II.\n\nPoté, co Thutmose II. nastoupil na trůn, propuklo v Kuši povstání, které však nebylo příliš významné. Cílem povstalců bylo využít změny na egyptském trůně k vymanění se z egyptského područí. Núbie se dostala pod nadvládu Egypťanů za vlády Thutmose I., který si jí během svých válečných výprav celou podmanil. Rebelové z Chenthenneferu během povstání zajali egyptské kolonisty a uvěznily je v pevnosti, kterou nechal postavit Thutmose I. Z důvodu nízkého věku se faraon této výpravy nejspíše nezúčastnil a velení přenechal generálům, kteří dříve sloužili v armádě jeho otce. Vojenská výprava proběhla v prvním roce Thutmosovy vlády a byla velmi rychlá a brutální. Zmínky o ní byly objeveny na skalní stéle v Sáhelu. Záznamy z této stély hovoří o nelítostném vyvraždění všech povstalců a jediným přeživším měl být syn vládce Kuše, který byl následně převezen jako rukojmí do Egypta.\n\nZmínka o další válečné výpravě pochází z pohřebního nápisu, který byl objeven v hrobce Ahmose Pennechbeta. Podle tohoto textu přivedl Thutmose II. do Egypta velké množství „Šasu“ jako válečné zajatce. Označení Šasu se však vztahovalo jak na obyvatele Núbie, tak i na lid z Kanaánu. Mohlo se tedy jednat o bitvu proti beduínům žijících na Sinaji. Pravděpodobně se jednalo o menší výpravu, která mohla podle německého egyptologa Kurta Setheho směřovat až do Nije v Sýrii, což bylo místo, kde Thutmose I. při svém návratu z válečného tažení od řeky Eufrat lovil slony. Je tedy možné, že bitva proti Šasu nebyla cílem výpravy, ale jednalo se pouze o konflikt během cesty do Sýrie. Avšak existuje možnost, že zmínka o této výpravě pouze odkazuje na válečné tažení do Núbie, které Thutmose II. podnikl během prvního roku své vlády. Jelikož hrobka Ahmose Pennechbeta vznikla až několik desetiletí po smrti Thutmose II., je možné, že texty v ní vytesané obsahují řadu nepřesností.\n\nMumie Thutmose II. byla objevena v roce 1881 ve skrýši v Dér el-Bahrí. V této hrobce byly rovněž nalezeny ostatky dalších faraonů z období Nové říše. Jednalo se například o Ahmose I., Amenhotepa I., Thutmose I., Thutmose III., Ramesse I., Sethiho I., Ramesse II. či Ramesse IX. Těla faraonů byla na toto místo přenesena během 21. dynastie. O přesun se postarali thébští kněží, kteří chtěli tímto krokem ochránit mumie před řáděním vykradačů hrobek. Poloha původní hrobky Thutmose II. zůstává neznámá.\n\nThutmosova mumie byla rozbalena 1. července 1886 francouzským egyptologem Gastonem Masperem. Při jejím ohledání byla zjištěna velká podobnost s mumií Thutmose I., neboť obličej a tvar lebky byl velmi podobný. Jeho tělo vykazovalo známky značného poškození, které bylo způsobeno starověkými vykradači hrobek. Jeho levá ruka byla od těla oddělena v ramenním kloubu a předloktí v loketním kloubu. Pravá ruka byla useknutá pod loktem. Dále byly porušeny břišní stěny a množství jeho žeber bylo polámaných. Toto poničení faraonových ostatků bylo pravděpodobně způsobeno sekerou. Rovněž jeho pravá noha byla oddělena od těla. Všechna tato zranění vznikla až po smrti, přesto jeho tělo vykazuje známky toho, že neměl snadný život. Gaston Maspero se k tomu vyjádřil následovně:\n"}
{"id": "91086", "url": "https://cs.wikipedia.org/wiki?curid=91086", "title": "Jazdkart II.", "text": "Jazdkart II.\n\nJazdkart II. byl perský velkokrál z rodu Sásánovců vládnoucí v letech 439–457. Jeho otcem byl král Bahrám V. Gór (vládl v letech 421–439), syny pozdější králové Hormizd III., Péróz I. a Valgaš.\n\nJazdkartovo osmnáctileté panování vyplňuje téměř nepřetržitý sled vnitropolitických a zahraničněpolitických konfliktů, které sásánovský stát značně oslabily. Zahájila je stejně jako v případě Bahráma V. válka s východořímskou říší, probíhající v letech 440/441–442. Peršané v ní ani tentokrát nedosáhli ničeho, co by stálo za zmínku, a brzy uzavřeli s císařem Theodosiem II. mír, snad dokonce zpečetěný spojenectvím proti společným nepřátelům.\n\nNa severovýchodní hranici pokračovaly v příštích letech boje s Hefthality, etnikem, které od počátku 5. století opakovaně vpadalo na území říše. Jazdkartovi se jen s obtížemi podařilo nastolit v oblasti pořádek, moc Hefthalitů však nebyla ani v nejmenším zlomena.\n\nVnitropoliticky se Jazdkartova vláda vyznačovala intenzivní perzekucí křesťanů a nově nyní i židů, kteří se dosud těšili relativní náboženské svobodě. Snaha prvního ministra Mihry Narsého zavést v Arménii zarathuštrismus vyvolala roku 450 vzpouru, která musela být potlačována královskými jednotkami a provázely ji rozsáhlé násilnosti. V roce Jazdkartovy smrti (457) byly poměry v říši všechno jiné než urovnané.\n\n\n"}
{"id": "91087", "url": "https://cs.wikipedia.org/wiki?curid=91087", "title": "Občanský průkaz", "text": "Občanský průkaz\n\nObčanský průkaz je průkaz totožnosti používaný v Česku a na Slovensku (dříve také v Československu) k identifikaci obyvatel – k prokázání totožnosti. Občanský průkaz je vydáván všem občanům s trvalým pobytem na území státu po dosažení patnácti let věku nebo v případě zájmu prakticky ihned po narození (avšak za příplatek 50 Kč a platností pouze 5 let) a v případě potřeby je možné pomocí něj prokázat svou totožnost (nebo např. pomocí cestovního pasu). Poslední vzory vydávané od roku 2000 obsahují strojově čitelné kódy a je možné se jimi identifikovat kdekoli v Evropské unii.\n\nObčanský průkaz lze použít i jako cestovní doklad místo cestovního pasu do některých zemí, např. všech balkánských států (státy bývalé Jugoslávie a Albánie) a dále Gruzie a Moldavska. Kosovo vyžaduje biometrický občanský průkaz, který ČR zatím nevydává (nebo dosud vydala tento typ jen v omezeném množství). Podněstří ke vstupu vyžaduje \"identifikační doklad\".\n\nV ČSR (období první republiky) byly občanské průkazy zavedeny vládním nařízením č. 481/1919 Sb. z. a n., kterým se zavádějí všeobecné občanské legitimace, vydaného k provedení císařského nařízení č. 31/1857 ř. z., o zavedení nového pasového systému. Tato legitimace byla dobrovolná a obsahovala fotografii.\n\nPrvní povinná legitimace byla zavedena během německé okupace 17. března 1939 nařízením říšského protektora Konstantina von Neuratha. Tento průkaz byl navržen podle podobného dokumentu s fotografií z Třetí říše a byl přezdíván \"kennkarta\" (německy \"die Kennkarte\" je průkaz totožnosti, doslovně \"poznávací karta\").\n\nV zásadě totožný byl zákon č. 198/1948 Sb., o občanských průkazech. S účinností od 1. ledna 1949 však zavedl povinnost mít občanský průkaz v celním pohraničním pásmu. Vládní nařízení č. 61/1953 Sb., o občanských průkazech, vydané na základě zmocňovacího zákona č. 241/1948 Sb., o prvním pětiletém hospodářském plánu rozvoje Československé republiky (zákona o pětiletém plánu), již stanovilo povinnost mít občanku bez výjimky (období komunistického režimu). Občanský průkaz rozšířený na několikastránkový doklad v červených, původně plátěných, později plastových deskách obsahoval osobní informace o jeho držiteli. Kromě dětí, rodičů a manželů to byly také například údaje o jeho rodném čísle, zaměstnavateli, nejvyšším dosaženém vzdělání, branném poměru (voják/nevoják), zdravotnické údaje (očkování proti tetanu, krevní skupina a podskupina, údaje o závažných chorobách) a omezení způsobilosti k právním úkonům. Tento občanský průkaz byl vydáván československým občanům při dosažení věku 15 let a to okresním oddělením Sboru národní bezpečnosti (nebo jeho ekvivalentem).\n\nZákon č. 328/1999 Sb., o občanských průkazech, ve znění pozdějších předpisů, v § 2 odst. 3 stanoví: „Občanský průkaz je povinen mít občan, který dosáhl věku 15 let a má trvalý pobyt na území České republiky. Tuto povinnost má i občan, jehož způsobilost k právním úkonům byla rozhodnutím soudu omezena.“\n\nOd 1. 1. 2012 pak navíc lze občanský průkaz na žádost vydat i občanovi mladšímu 15 let nebo občanovi, který nemá trvalý pobyt na území České republiky (§ 2 odst. 4). Od roku 2012 se stalo dobrovolným uvádění rodinného stavu do občanského průkazu.<ref name=\"idnes.cz/vymazani-rodneho-stavu-z-obcanky-si-rozmyslete-f58-/domaci.aspx?c=A120228_103445_domaci_hv\"></ref> V případně nutnosti prokázat rodinný stav při jeho neuvedení na občanském průkazu je možné využít výpisu z evidence obyvatel.\n\nK podobě zakotvení prokázání totožnosti v českém právu dodal ministr spravedlnosti České republiky následující:\nOd roku 2018 bude vydáván pouze tzv. elektronický občanský průkaz. 1. 1. 2020 by mělo dojít k povinnému ukončení zápisu rodného čísla do občanského průkazu.<ref name=\"idnes.cz/do-banky-ci-nemocnice-nova-obcanka-kvuli-chybejicim-udajum-nestaci-1c2-/domaci.aspx?c=A120203_112915_domaci_hv\"></ref>\n\nProkázat svou totožnost lze v mnoha případech i jinak, nejen občanským průkazem, například cestovním pasem. Alternativně též může být užíván služební pas či diplomatický pas. Pokud konkrétní zákon výslovně neuvádí povinnost prokázat svou totožnost některými z uvedených dokladů, lze svou totožnost případně prokázat i jinými způsoby, například řidičským průkazem, sdělením osobních údajů PČR, přičemž tyto bývají porovnány v příslušné databázi včetně fotografie apod.\n\nV zemích, které povinné občanské průkazy z doby totalitní minulosti zavedeny nemají, se může totožnost člověka obvykle prokazovat jinak (např. USA) – typicky řidičským průkazem, sdělením osobních údajů a jejích porovnáním v databázi s fotografií atp.\n\nPro občany narozené před rokem 1936 však tento druh dokladu stále platí, pokud v něm mají vyznačeno „bez omezení“ nebo „platnost prodloužena bez omezení“.\n\nDo roku 1992 Česká republika vlastní občanské průkazy nevydávala, její občané dostávali pouze občanské průkazy federace, v nichž občanství národních republik ani nebylo přímo uváděno. \n\n\n"}
{"id": "91093", "url": "https://cs.wikipedia.org/wiki?curid=91093", "title": "Alois Jedlička", "text": "Alois Jedlička\n\nAlois Jedlička (20. června 1912 Brno – 13. června 2000 Praha) byl český bohemista, profesor českého jazyka na Univerzitě Karlově a redaktor časopisu \"Naše řeč\". Spolu s Bohuslavem Havránkem je autorem české mluvnice a pokračovatelem díla Jana Gebauera a Františka Trávníčka.\n\nNarodil se sice v Brně, ale své mládí prožil v Oslavanech u Brna. Jeho otec pracoval jako průvodčí.\n\n\nČlánky A. Jedličky ve Slově a slovesnosti (dostupné on-line):\n"}
{"id": "91097", "url": "https://cs.wikipedia.org/wiki?curid=91097", "title": "František Daneš (jazykovědec)", "text": "František Daneš (jazykovědec)\n\nFrantišek Daneš (23. července 1919 Písek – 18. března 2015 Praha) byl český jazykovědec.\n\nStudium bohemistiky a anglistiky na Filozofické fakultě Univerzity Karlovy, přerušené válkou, dokončil v roce 1948. Od téhož roku působil jako učitel českého a anglického jazyka na Benešově reálném gymnáziu v Praze. V roce 1962 se vrátil na Filozofickou fakultu UK jako docent, v roce 1992 byl jmenován profesorem.\n\nUž během svého studia, od roku 1947, působil jako vědecký pracovník Ústavu pro jazyk český AV ČR, v letech 1965–1970 a 1990–1994 byl jeho ředitelem. V roce 1994, kdy odcházel do důchodu, jej AV ČR vyznamenala Zlatou medailí Josefa Dobrovského. V roce 2010 jej prezident České republiky Václav Klaus vyznamenal medailí Za zásluhy.\n\n\n\n"}
{"id": "91102", "url": "https://cs.wikipedia.org/wiki?curid=91102", "title": "Konrad Duden", "text": "Konrad Duden\n\nKonrad Alexander Friedrich Duden (3. ledna 1829 Gut Bossigt, Lackhausen u Weselu – 1. srpna 1911 Sonnenberg u Wiesbadenu) byl německý gymnaziální učitel a filolog. Jeho jméno dodnes nesou slovníky německého jazyka Duden.\n\nKonrad Duden se celý život zasazoval o sjednocení německého pravopisu. V roce 1880 vydal \"Vollständiges Orthographisches Wörterbuch der deutschen Sprache\" (Úplný pravopisný slovník německého jazyka), který na 187 stranách obsahoval 28 000 hesel. Tímto dílem položil základy slovníkových edic Duden, které dodnes vycházejí. Aktuální, 23. vydání pravopisného slovníku Duden z roku 2004 zahrnuje 125 000 hesel.\n\n"}
{"id": "91104", "url": "https://cs.wikipedia.org/wiki?curid=91104", "title": "Édouard Michelin (1963-2006)", "text": "Édouard Michelin (1963-2006)\n\nÉdouard Michelin (13. srpna 1963 Clermont-Ferrand – 26. května 2006 poblíž Île de Sein) byl řídícím společníkem a generálním ředitelem společnosti Michelin Group.\nNarodil se v Clermont-Ferrand ve Francii, vystudoval strojírenství na École Centrale de Paris. Do rodinné firmy nastoupil v roce 1985, byl šéfem Michelin manufacturing facilities a Michelin truck business v Severní Americe 1990–1993, dále zastával různé manažerské pozice ve firmě Michelin (např. v oblasti výzkumu, výroby, marketingu a odbytu). V roce 1999 nahradil v čele podniku svého otce Françoise. Byl členem Světové obchodní rady pro udržitelný rozvoj (WBCSD).\n\nZemřel 26. května 2006 při lodním neštěstí u ostrova Île de Sein při západním pobřeží Francie poté, co se vydal na moře rybařit a jeho loď ztroskotala.\n\nJeho pradědeček Édouard Michelin (1859–1940) byl jedním ze zakladatelů firmy Michelin.\n"}
{"id": "91105", "url": "https://cs.wikipedia.org/wiki?curid=91105", "title": "Noah Webster", "text": "Noah Webster\n\nNoah Webster (16. října 1758, West Hartford– 28. května 1843, New Haven) byl americký lexikograf, autor učebnic, reformátor anglického pravopisu a politický spisovatel.\n\nJeho původní slovník je dnes vydáván v moderní verzi pod názvem \"Merriam-Webster\".\n\nVe Spojených státech i jinde na světě je Websterovo jméno často považováno za synonymum slova „slovník“.\n\n\n"}
{"id": "91109", "url": "https://cs.wikipedia.org/wiki?curid=91109", "title": "Peter Handke", "text": "Peter Handke\n\nPeter Handke (* 6. prosince 1942, Griffen, Rakousko) je rakouský spisovatel, básník, dramatik a překladatel. \n\nV roce 2009 byl oceněn literární Cenou Franze Kafky, v roku 2014 Mezinárodní Ibsenovou cenou a v roce 2019 mu byla udělena Nobelova cena za literaturu.\n\nNarodil se 6. prosince 1942 v malé vesničce v rakouských Korutanech jako nemanželský syn. Matka byla Rakušanka slovinské národnosti. Biologický otec Handkeho byl vojákem, nacistický zaměstnanec banky Erik Schönemann.\n\nPředtím, než se Handke narodil, vzala si matka ještě jednoho vojáka, po kterém je Handke pojmenovaný, Adolfa Bruna Handkeho. Handke se pravdu o svém biologickém otci dozvěděl krátce před svojí maturitní zkouškou.\n\nHandkeho rodina žila v Berlíně, jeho otec však nemohl v sovětské okupační zóně najít práci, a proto se celá jeho rodina krátce před sovětskou blokádou západního Berlína vrátila do jeho rodné vesnice Griffen.\n\nMěl se stát knězem, ale odešel z katolického semináře. Studoval humanistické gymnázium v Klagenfurtu, posléze právnickou fakultu v Grazu. Studium však v roce 1965 ukončil. Ve svých 22 letech se začal zabývat literární tvorbou. Od roku 1966 žil v Düsseldorfu. Zde žil se svojí partnerkou Libgart Schwarz. Po dvou letech se pár odstěhoval do Berlína, kde se jim narodila dcera Amina. V Berlíně strávila rodina dva roky a poté se přestěhovala do Paříže. V tomto období zažíval pár manželskou krizi.\n\nDo roku 1978 žil Handke v Paříži, poté se odstěhoval do rakouského Salzburgu, který v roce 1987 na tři roky opustil, neboť hodně cestoval. Od roku 1990 žije v Chaville nedaleko Paříže.\n\nV roce 1990 se seznámil se svojí druhou manželkou, francouzskou herečkou Sophií Semin. Rok nato se narodila jejich dcera Leocardie. Manželství oficiálně uzavřeli v roce 1995.\n\nZpočátku měl Handke kritický postoj k literární tvorbě, který byl podobný beatnickému hnutí. Jeho dílo bylo podobné novým formám mladé západní opozice 60. let 20. století. Byl kritický vůči skupině 47. Handke byl citlivý vůči násilí a autoritám ve společnosti. Dílo je ovlivněno utrpením občanů v nacistických dobách. V rakouské literatuře je znám především díky svému experimentálnímu dramatu.\n\nJisté kontroverze způsobila jeho veřejná podpora politiky jugoslávského prezidenta Slobodana Miloševiće. Handke ho kromě jiného několikrát navštívil ve vězení Mezinárodního trestního tribunál pro bývalou Jugoslávii v Haagu a pronesl také hlavní řeč na jeho pohřbu dne 18. března 2006. V roce 1999 Handke dokonce obdržel jugoslávský pas.\n\nV roce 1966 vydal svůj první román \"Sršni\". Následovalo množství dalších knih, v českém překladu vyšly např. \"Úzkost brankáře při penaltě\" (1970), \"Nežádané neštěstí\" (1972), \"Zvláštní žena\" (Die linkshändige Frau, 1976, zfilmováno 1977; v doslovném překladu v češtině poněkud zavádějící, nepřiléhavě znějící Levačka či Žena levačka), román-esej \"Tři pokusy\", \"Dějiny psané tužkou\", \"Za temné noci vyšel jsem ze svého tichého domu\" (1997) a další.\n\nUž od sedmdesátých let spolupracoval s Wimem Wendersem, zvláště se proslavil jako autor některých částí scénáře, zejména básnických monologů, ve filmu \"Nebe nad Berlínem\" (například \"Lied Vom Kindsein\" /Když dítě bylo dítětem/ z tohoto filmu později zhudebnil i Handkeho oblíbený hudebník Van Morrison.)\n\nJeho rané experimentální drama \"Spílání publiku\" z roku 1966 uvedlo pod názvem \"Spílání publiku 2010\" Divadlo Komedie (režie: Dušan D. Pařízek, premiéra: 10. září 2010).\n\nHandkeho práce občas vzbuzují pozornost svou provokativností. V svých textech Handke nicméně důsledně zkoumá základní otázky a situace lidské existence. Snaží se svůj vnitřní svět podrobně popsat a prostřednictvím literatury ho i uchovat.\n\nDíla jsou řazena chronologicky od nejstaršího po nejmladší dle data vydání originálu.\n\n\nVzhledem k tomu, že Peter Handke s oblibou experimentuje s formami a žánry, je následující rozřazení jeho textů pouze orientační.\n\n\n\n\n\n\n\nHandke přeložil do němčiny díla následujících autorů: Adonis, Aischylos, Dimitri T. Analis, Bruno Bayen, Emmanuel Bove, René Char, Jean Genet, Georges-Arthur Goldschmidt, Julien Green, Gustav Januš, Patrick Modiano, Florjan Lipuš, Walker Percy, Francis Ponge, William Shakespeare, Sofokles\n\n\n"}
{"id": "91110", "url": "https://cs.wikipedia.org/wiki?curid=91110", "title": "Britské listy", "text": "Britské listy\n\nBritské listy \"()\" jsou internetové publicistické periodikum. V 90. letech 20. století vznikly jako rubrika na Neviditelném psu Ondřeje Neffa, kde 29. července 1996 vyšlo jejich první vydání. Zakladatelem a vydavatelem byl v letech 1996–2001 Jan Čulík. V roce 1999 se Britské listy na výzvu Ondřeje Neffa osamostatnily a od roku 2001 je jejich vydavatelem Občanské sdružení Britské listy (OSBL).\n\nVydavatelem online deníku je Občanské sdružení Britské listy. Šéfredaktorem listu je Jan Čulík\n(* 1952), který žije ve Skotsku a v ČR a přednáší bohemistiku na Glasgowské universitě. Redaktorem v České republice je Karel Dolejší.\n\nBritské listy neposkytují klasický zpravodajský servis. Lze je považovat za analyticky a esejisticky orientované periodikum zaměřující se na témata, o nichž se podle redaktorů „v České republice příliš nemluví“ a která mají přispět ke „konfrontaci myšlenek mezi Západem a Českou republikou“. Snaží se zprostředkovat pro české prostředí mezinárodní debatu na aktuální témata, shrnují argumentaci některých především anglosaských médií. Často citují britské liberální deníky \"The Guardian\" a \"The Independent\", mnohdy i konzervativní \"Daily Telegraph\", všímají si novinářské práce amerických listů \"Washington Post\" a \"New York Times\". Dále se pokoušejí medializovat témata, jimž se česká periodika nevěnují, anebo se jim dle názoru listu věnují zkresleně. Zaujímají často kritický přístup vůči českým sdělovacím prostředkům. Deklarují také svoji příslušnost k tradici britské a americké nezávislé žurnalistiky. Značné množství příspěvků tvoří komentáře kmenových autorů k aktuálnímu dění na tuzemské či zahraniční politické scéně.\n\nK datu 4. února 2013 evidoval systém Britských listů celkem více než 3 tisíce autorů, většina však přispěla jen s jedním článkem. Sto a více článků zde v té době publikovalo 54 autorů. Mezi nejaktivnější s více než tisícovkou článků patřili: sochař, fotograf a novinář Štěpán Kotrba, bohemista a zakladatel listu Jan Čulík, sociolog a bývalý mluvčí Greenpeace ČR Karel Dolejší, právník a karikaturista Michael Marčák. Dále následovali – s více než čtyřmi sty články – autoři jako chemik a křesťansky orientovaný filozof Boris Cvek, ekonom Uwe Ladwig, mediální teoretik Bohumil Kartous, filozof Miloš Dokulil, ekonom Ladislav Žák a malíř a výtvarný kritik Jan Paul.\n\nV roce 2007 přestali do Britských listů přispívat Ivan Brezina a ekologický aktivista Miroslav Šuta. Oba svůj rozchod s Britskými listy zdůvodňovali rozpory s Janem Čulíkem a nesouhlasem s jeho editorskými metodami. V únoru 2011 oznámil odchod někdejší místopředseda OSBL Fabiano Golgo a vysvětlil jej na svém blogu názorovým rozchodem se současnou z jeho pohledu příliš levicovou orientací. V dubnu téhož roku opustil redakci Štěpán Kotrba. Asi po půlroce publikoval dva články a od začátku roku 2012 se k psaní pro Britské listy postupně vrátil.\n\nFinancovány jsou mj. dobrovolnými částkami od čtenářů. Každý měsíc na chod deníku přispívá částkou cca 60 000 – 90 000 Kč přibližně 250 čtenářů. List z ní financuje převážně základní výdaje a hardware serveru. Zprávy o hospodaření Občanského sdružení Britské listy jsou pravidelně zveřejňovány.\nNěco pod 10 000 Kč měsíčně list vydělává reklamou.\nPodle přiznání šéfredaktora Jana Čulíka může list existovat zejména proto, že šéfredaktor má trvalé zaměstnání jako univerzitní docent na University of Glasgow, rediguje Britské listy až po svém hlavním zaměstnání. List zároveň funguje pro jeho práci jako jeho výzkumný projekt, jehož prostřednictvím získává informace o soudobé debatě v České republice. Jedním z výstupů byla například analýza současných názorů v České společnosti, která vyšla r. 2011 v publikaci péčí Fribourské univerzity ve Švýcarsku.\n\nBěhem každého jednotlivého měsíce BL zaznamenávají v současnosti na své stránky přístup od cca 305 000 individuálních návštěvníků. Podle Google Analytics zaznamenaly v prosinci 2011 2 723 687 zhlédnutí (Pageviews).\n\nVýběr zdejších článků vyšel v několika knižních výborech \"Jak Češi myslí\", 1999; \"Jak Češi jednají\", 2000; (obojí: Millenium Publishers, Chomutov, \"V hlavních zprávách: Televize\", 2001, nakladatelství ISV, Praha), posledním je titul \"Jak Češi bojují\" nakladatelství Libri, Praha, 2003.\n\nWeb je veřejností často vnímán jako levicový. Profiluje se jako web s názorem protichůdným k současnému mediálnímu diskurzu.\nŠéfredaktor a zakladatel Jan Čulík označuje Britské listy za „zastánce konzervativních hodnot“.\n\nV říjnu 2016 šéfredaktor BL v České republice Karel Dolejší obhajoval saúdskou vojenskou intervenci v Jemenu a „zbraňové dodávky pro Saúdy ze Západu“. Podle Dolejšího musí Saúdská Arábie čelit íránské expanzi a hybridní válce ze strany Íránu. Dolejší kritizoval „levičáčké mediální aktivisty“ ze Západu za jejich tvrzení, že saúdská armáda a její spojenci „systematicky vraždí“ jemenské civilisty. V jiných článcích Britské listy označily konflikt v Jemenu za „zapomenutou válkou“, v jejímž důsledku se země nachází na pokraji hladomoru, a informovaly o tom, že Saúdská Arábie bombarduje nemocnice a školy v Jemenu, a používá zakázanou kazetovou munici. V prosinci 2016 publicista Daniel Veselý z Britských listů napsal, že „hlavní díl viny na každodenní tragédii v Jemenu spočívá na bedrech Saúdské Arábie a jejích arabských spojenců“ a obvinil západní politiky z cynismu, pokrytectví a lhostejnosti ke smrti jemenských dětí.\n\nV průběhu března 2007 požádaly své čtenáře o vyplnění sociodemografického dotazníku, více než 5 tisíc osob tak učinilo. Pokud bychom podobně jako Britské listy samotné považovali 5 000 z 300 000 čtenářů za reprezentativní vzorek, mohli bychom z výsledků usuzovat, že typickým čtenářem Britských listů je vysokoškolsky vzdělaný (63%), spíše mladší muž s vyšším příjmem, žijící ve větším městě. Ženy tvořily necelou pětinu respondentů dotazníku. Každý desátý čtenář Britských listů, který dotazník vyplnil, žije mimo Českou republiku. Někteří čtenáři občas reagují, že je čtou, aby poznali způsob uvažování svého nepřítele\".\n\n20. září 2000 byla na základě stížnosti Jana Urbana Janu Čulíkovi udělena důtka „Komise pro etiku“ „Syndikátu novinářů České republiky“ za „poškození dobré pověsti žurnalisty“ Jaromíra Štětiny. Ve svých článcích Čulík kritizoval Štětinovu „politickou zaujatost a aktivismus“. V prvním článku k tomuto tématu na dobu 24 hodin spojil tehdejší živnost „Epicentrum“ Jaromíra Štětiny a Petry Procházkové s institucí „Epicentr“ ruského politika Grigorije Javlinského a zpochybňoval novinářskou objektivitu obou zpravodajů. Chybu Jan Čulík na webu do údajně 24 hodin opravil, ovšem v kritice Jaromíra Štětiny za to, co považuje za aktivismus, neslučitelný s novinářskou prací, pokračoval.\n\nV dubnu 2013 publikovaly Britské listy článek O týrání důchodců hlady, v němž obvinily Psychiatrickou nemocnici Bohnice za zneužívání pacientů s Alzheimerovou chorobou a dělení se o dědictví s příbuznými. Kontroly ani policejní vyšetřování však nic takového neprokázaly. Nemocnice proto Britské listy zažalovala, ty později musely článek z rozhodnutí soudu smazat a nemocnici uhradit 50 tisíc Kč.\n\n"}
{"id": "91115", "url": "https://cs.wikipedia.org/wiki?curid=91115", "title": "Paul Schäfer", "text": "Paul Schäfer\n\nPaul Schäfer (4. prosince 1921 Troisdorf, Německo – 24. dubna 2010, Santiago, Chile) byl zakladatelem sekty a zemědělské komunity německých imigrantů Colonia Dignidad (dnes známá pod názvem Villa Baviera). Toto sídliště se nachází v Chile, v odlehlé části regionu Maule, kam Schäfer přišel v roce 1961. V osadě byli prokazatelně mučeni političtí protivníci diktátora Augusta Pinocheta. Dále byly sexuálně zneužívány děti a nezletilí, mj. samotným Schäferem. Jsou zjištěna i další závažná porušování lidských práv v této osadě.\n\n24. května 2006 byl Schäfer odsouzen ve městě Parral ke 20 letům vězení a peněžní pokutě ve výši 770 milionů chilských peso (v přepočtu 1,22 milionu eur) ve prospěch jedenácti postižených obětí. Bylo mu prokázáno pohlavní zneužívání 25 dětí, převážně chlapců.\n"}
{"id": "91126", "url": "https://cs.wikipedia.org/wiki?curid=91126", "title": "Ekonomický okruh", "text": "Ekonomický okruh\n\nEkonomický okruh je zjednodušená reprezentace základních vztahů mezi institucionálními sektory ve formě finančních či fyzických toků: daně, export, investice, nákupy, půjčky, veřejné výdaje a další.\n\nNa rozdíl od různých nerozlišených subjektů působících na trhu stanovuje okruh jistou hierarchii: domácnosti závisejí na podnicích díky mzdám, podniky závisejí na bankách díky udílení půjček, banky jsou závislé na rozdělovaní nařizovaném státem. Subjekty vykonávají pravomoci, které odpovídají funkcím které zastávají.\n\n"}
{"id": "91127", "url": "https://cs.wikipedia.org/wiki?curid=91127", "title": "Cargo kult", "text": "Cargo kult\n\nCargo kult (z angl. \"cargo cult\") je v obecném významu jev, kdy po setkání dvou kultur – vyspělejší a primitivnější – začne primitivnější kultura uctívat tu vyspělejší a napodobovat některé aspekty, které se s ní vážou, popřípadě – v užším významu – je to skupina náboženských hnutí v Melanésii, která vznikala po setkání s návštěvníky z vyspělých zemí, především od konce 19. století do konce 2. světové války. Příslušníci cargo kultů jsou přesvědčeni, že průmyslové zboží není vyráběno, ale tvořeno dobrými duchy, kteří je jen nedopatřením věnovali bělochům. Domnívají se, že opakováním rituálů bílých návštěvníků získají sami hodnotné zboží – cargo (anglicky náklad).\n\nPodle encyklopedie se na některých ostrovech Melanésie praktikuje od konce 19. století kult \"kago\", to je slovo, které pochází z \"kargo\" (anglicky \"cargo\" — náklad přepravovaný lodí nebo letadlem). Přeneseně může znamenat i obchodní/nákladní loď (anglicky \"cargo ship\"). Vyznavači tohoto kultu na Šalamounových ostrovech a Nové Guineji-Papuy čekají na tuto výjimečnou loď, která má přivézt jejich předky i s nářadím a semeny a díky tomu pole budou dávat vše potřebné, aniž by lidé museli pracovat. Tato bájná loď odveze také všechny bělochy do jejich vlasti. Odborníci se domnívají, že tyto představy spadají do doby, kdy Melanésané viděli přijíždět lodě s bělochy, kteří násilím dobyli jejich území.\n\nKulty carga nemají jasného vůdce, popřípadě se nazývá „big man“. Vyskytuje se zde ale vždy prorok, který prorokuje, že pokud budou splněny podmínky, dostane se cargo na zem. Tyto podmínky jsou např. takové, že proroci si vyprovokují stavy extáze, následovníci carga se musí odtrhnout od minulosti a tím pádem i od všech statků, jsou nastoleny zákazy, přikázání a tabu, které se musí dodržovat a všichni běloši musí být vyhnáni. S cargem se mají na zem vrátit i mrtví předkové. Návrat carga se nazývá milénium a bude mít podobu lodí a letadel přinášejících cargo. V den tohoto milénia, také bude převrácen společenský řád, běloši zčernají a černoši zbělají.\n\nZaložení Cargo kultů proroky je vysvětlováno:\n\nProrok John Frum po 2. světové válce na ostrově Tanna, Vanuatu. Domorodí obyvatelé tohoto ostrova považovali jednu z hor za boha. Tam se jim bůh zjevil a představil se jako John Frum - pokud mu budou sloužit, pomůže jim vyhnat bílé, nebudou muset pracovat a on je ošatí a uživí. Podmínkou příchodu milénia stanovil zbavení se všeho majetku. Lidé začali opouštět své vesnice a církve, zbavovali se peněz, aby stanuli jemu \"po boku\". John Frum byl nakonec dopaden a zatčen, měl ale pomocníky a ti se i z exilu snažili nadále domorodce ovlivňovat.\n\nPatrně nejznámějším příkladem je budování atrap letišť, letadel a napodobování rituálů pozemního personálu. Domorodci je odpozorovali během přítomnosti japonské a americké armády v průběhu 2. světové války, kdy získali mnoho užitečných věcí. Vysledovali, že zanedlouho po radiové relaci pozemního personálu s letounem přistane na letišti letadlo s dodávkou potravin a jiného užitečného materiálu. Radisté měli vysílačky s prutovými anténami a na uších sluchátka. \n\nKdyž vojska opustila pozice, domorodci začali konstruovat \"antény\" z bambusu a \"sluchátka\" z kokosových skořápek a imitovali přivolávání letadla. Měli za to, že zásobovači zase přiletí a přivezou náklad.\n\nPojem \"Cargo kult\" použil Richard Feynman při popisu pseudovědeckých přístupů (Kargokultická věda).\n\n"}
{"id": "91128", "url": "https://cs.wikipedia.org/wiki?curid=91128", "title": "Navážka (Zeměplocha)", "text": "Navážka (Zeměplocha)\n\nSeržant Navážka (ang. \"Detritus\") z Ankh-Morporkské Městské hlídky je literární postava z knih o Zeměploše anglického spisovatele Terryho Pratchetta. Je to nepříliš inteligentní troll.\n\nPodle svého velitele, kapitána Elánia je velmi schopný policista a ještě lepší seržant. Má silný hlas, velitelský zjev a vytrvalost. Poté co je povýšen v knize Muži ve zbrani, dokáže celé hodiny křičet na nováčky. Navážka umí celkem obstojně klást tři otázky:\n\nJako u všech zeměplošských trollů jeho inteligence prudce stoupá s klesající teplotou. A tak mu kolega Potroublo zhotovil chladicí helmici, která bránila přehřívání jeho mozku za běžných teplot.\n\nJe ženatý s Rubínou, která je barovou tanečnicí. Kvůli ní původně nastoupil do hlídky, protože chtěla, aby měl poctivou práci. S Rubínou by chtěl mít děti. Vede kampaň proti užívání drog. Jeho oblíbenou zbraní je těžký dobývací samostříl bez podvozku, který využívá jako střelivo tyče s ocelovým hrotem o délce asi 1,5 metru buď jednotlivě nebo ve svazku k docílení maximální efektivity. Nazývá ho mírotvůrce (v angličtině piecemaker, což by se volně dalo přeložit také jako mrtvoltvůrce). Je využíván k průnikům do budov, neboť dokáže otevřít přední i zadní dveře téměř současně. Ostatní postavy jsou v přítomnosti Navážky a Mírotvůrce značně nervozní, protože Navážka nepochopil funkci pojistky.\n\nPoprvé se objevuje v knize Stráže! Stráže!, kde pracuje jako vyhazovač (rozpleskávač - to je totéž jen aplikováno s mnohem větší silou) v hospodě U zašitého bubnu. Do hlídky nastupuje, jako zástupce rasové menšiny v knize Muži ve zbrani, kde používá kyrys z upravené zbroje, jež byla původně určena pro nosorožce. S Rubínou se Navážka seznamuje v příběhu Pohyblivé obrázky, kde pracuje jako bodyguard Kolíka Aťsepicnu, který v této knize vystupuje jako nejúspěšnější filmový producent v celém Holy Woodu.\n"}
{"id": "91131", "url": "https://cs.wikipedia.org/wiki?curid=91131", "title": "Dan Bárta", "text": "Dan Bárta\n\nDan Bárta (* 14. prosince 1969 Sokolov) je český zpěvák, textař a fotograf. Je známý mimo jiné ze skupin Alice, Die el. Eleffant!?, Sexy Dancers, J.A.R. nebo z jazzového projektu Illustratosphere. V devadesátých letech zpíval také v muzikálech \"Jesus Christ Superstar\" a \"Evita\" a také se účastnil na projektu kytaristy Jiřího Urbana a basisty Zdeňka Kuba z Arakainu – Project KAIN z roku 1999. Je jedenáctinásobným držitelem ceny Akademie české populární hudby v kategorii Zpěvák roku a Zpěvák čtvrtstoletí, v roce 2006 se umístil třetí v anketě Český slavík. Hrál také v několika filmech. Nejznámější zůstává asi role vodníka ve filmu \"Kytice \"režiséra\" \"F. A. Brabce z roku 2000.\n\nV současnosti studuje aplikovanou ekologii na Ostravské univerzitě, kde se mimo jiné podílel na vývoji aplikace Lovec vážek.\n\nPůvodně vystudovaný rentgenologický laborant. Rok pracoval jako pomocná síla na operačních sálech v Plzeňské nemocnici. Až poté začal profesionálně muzicírovat.\n\nSe Sexy Dancers natočil album Butcher's On The Road v roce 1998, které bylo jediným albem skupiny, na kterém se podílel i autorsky, a které produkoval Roman Holý.\n\nSe skupinou Illustratosphere natočil již čtyři studiová alba (\"Illustratosphere\" v roce 2000, \"Entropicture\" v roce 2003, \"Animage\" v roce 2008 a Maratonika v roce 2013) a jedno živé retrospektivní dvojalbum Retropicture Livě v roce 2005.\n\nObjevil se dále na několika dalších projektech, jako jsou soundtracky Snowboarďáci, Rafťáci, Horem pádem, Crushing Bliss. Jako host pak na albech Monkey Business (Save The Robots – 2001, Kiss Me On My Ego – 2005), na albu romské skupiny Gulo čar a albu Coveranto Xaviera Baumaxy.\n\nKoncertuje jak s Illustratosphere, tak s J.A.R. a v neposlední řadě i s jazzovým Robert Balzar Triem (Robert Balzar – basa, Jiří Slavíček – bicí, Stanislav Mácha – piáno).\n\nAmatérsky se zabývá fotografováním vážek. V roce 2008 vystavoval fotografie v Galerii a literární kavárně knihkupectví Academia v Praze (ve Wiehlově domě) a v Brně. Ve stejném roce také vyšla publikace \"Vážky České republiky\" na které spolu s Alešem Dolným spolupracoval cca 8 let. Některé jeho fotografie vážek byly publikovány v populárně-vědeckém časopisu Živa. Je po něm pojmenováno šídlo \"Gynacantha bartai\" Paulson and von Ellenrieder, 2005.\nNa počátku roku 2014 v reakci na anexi Krymu podepsal výzvu Sobotkově vládě, která požadovala tvrdší postup vůči Rusku a potrestání příslušníků ruské menšiny v Čechách, kteří mají ruské občanství, konkrétně „okamžité zastavení vydávání víz občanům Ruské federace, zrušení možnosti obdržení dvojího občanství pro občany Ruské federace od 1. 1. 2015, zmrazení kont ruských občanů v ČR s cílem prověřit legálnost těchto vkladů, zastavení vstupu ruského byznysu a kapitálu do ČR“.\n\n\n\n"}
{"id": "91133", "url": "https://cs.wikipedia.org/wiki?curid=91133", "title": "Bolek Polívka", "text": "Bolek Polívka\n\nBoleslav Polívka (* 31. července 1949 Vizovice) je moravský herec, mim, dramatik a scenárista. Vystudoval brněnskou JAMU a od roku 1972 působil v divadle Husa na provázku. V roce 1993 si v Brně založil vlastní Divadlo Bolka Polívky. Ztvárnil řadu divadelních, filmových a televizních rolí.\n\nVe svých autorských pantomimických inscenacích, které si sám režíroval a vytvářel v nich hlavní role \"(Am a Ea, Pezza versus Čorba, Pépe, Trosečník, Poslední leč, Šašek a královna)\", se inspiroval klauniádou, komedií dell'arte i filmovou groteskou, ale užívá i slova a záměrně překračuje hranice žánru směrem k totálnímu herectví. Specifický styl jeho autorského divadla získal obdiv a uznání po celém světě. Se zahraničními divadly a umělci také často spolupracuje.\n\nZa ztvárnění postavy faráře Holého ve filmu \"Zapomenuté světlo\" získal Českého lva a cenu za herecký výkon na MFF Karlovy Vary v roce 1997. Druhého Českého lva dostal za roli ve filmu Jana Hřebejka \"Musíme si pomáhat\". Film byl také nominován na Oscara.\nÚčinkoval v několika filmech Věry Chytilové, např. v komedii \"Kalamita\" (1981), ve filmovém přepisu vlastní divadelní hry \"Šašek a královna\" z roku 1987 nebo v komedii \"Dědictví aneb Kurvahošigutntag\" (1992). V televizi uvádí vlastní pořady \"Manéž Bolka Polívky\" a \"Bolkoviny\".\n\nJedna jeho scénka z \"Manéže\" z roku 1993, kdy sám sebe pasoval na doživotního valašského krále, stála u zrodu úspěšného projektu pro podporu cestovního ruchu \"Valašské království\" založeného Tomášem Harabišem. Bolek Polívka byl též dlouhou dobu tváří tohoto projektu.\n\nNa své farmě v Olšanech pořádal happeningy a recesní akce, např. mistrovství světa v házení flinty do žita. Česká televize odtud na přelomu milénia vysílala cyklus recitálů zejména folkových formací s názvem \"Zpívání na farmě\". V březnu 2013 poslal Krajský obchodní soud v Brně Polívkovu farmu kvůli osmimilionovému dluhu bez příslušenství do úpadku. K 9. dubnu 2013 bylo přihlášeno celkem 55 pohledávek za cca 56 000 000 Kč, z toho 11,6 milionů korun tvoří dotace z fondů EU. Na podzim 2013 farmu vydražila firma Alkony-CZ za 15 milionů korun, ale cenu neuhradila kvůli tomu, že Polívka prodal okolní pozemky včetně přístupové cesty, které patřily přímo jemu a nikoli farmě, svému známému Alexandru Seidlovi. Polívka dále postoupil své pohledávky v hodnotě 8,5 milionů korun svému dalšímu známému a společníkovi Alexandra Seidla, Zbyňku Cejnarovi. Cejnar tvrdí, že konkurzní správkyně nejednala v prospěch všech věřitelů tím, že vyvolávací cenu farmy stanovila nízkou oproti znaleckému posudku. Proto čelí od listopadu 2013 kvůli ochraně věřitelů a kvůli úmyslnému snižování hodnoty farmy během konkurzu insolvenčnímu řízení i Polívka.\n\nBolek Polívka je otcem šesti dětí. Nejstarší je dcera Kamila, jejíž matkou je Stanislava Polívková. Následuje Anna, která je také herečkou; její matkou je česká herečka Evelyna Steimarová. Dále syn Vladimír Polívka, který se narodil do manželství s francouzskou herečkou Chantal Poullain. Manželkou Bolka Polívky je Marcela Polívková, se kterou má syny Jana, Františka Antonína a dceru Marianu.\n\n\n\n"}
{"id": "91136", "url": "https://cs.wikipedia.org/wiki?curid=91136", "title": "Adobe Photoshop", "text": "Adobe Photoshop\n\nAdobe Photoshop je bitmapový grafický editor pro tvorbu a úpravy bitmapové grafiky (např. fotografií) vytvořený firmou Adobe Systems.\n\nPrvní verze (1.0) vyšla v únoru roku 1990 pro Mac OS pod záštitou firmy Adobe Systems. V současné době je k dispozici čtrnáctá verze, prodávaná pod označením \"Creative Cloud\" (CC). Původně je Photoshop dílem bratrů Thomase a Johna Knolla, kteří na vývoji začali pracovat již v roce 1987. Jedním z nejvýznamnějších bodů byl vznik verze pro operační systém Microsoft Windows v roce 1996 (verze 4.0). Označení Creative Suite používané u nových verzí vyjadřuje fakt, že je Photoshop integrován se skupinou dalších grafických programů firmy Adobe (Adobe's Creative Suite), kam patří mimo jiné Adobe Illustrator či Adobe InDesign. Označení Creative Cloud, zatím jen u poslední verze vyjadřuje, že je Photoshop daleko více integrován cloudově.\n\nJako Photoshop family se označuje „rodina“ následujících produktů Adobe Systems:\n\n\nV anglickém jazyce se stále běžněji vyskytuje slovo \"photoshop\" a \"photoshopping\" ve významu digitálně upravovat (zejména retušovat) obrázky a fotografie v digitální formě (ať už v Adobe Photoshop nebo jiném programu). Přispívá k tomu fakt, že Adobe Photoshop je pro úpravu obrázků a fotografií jeden z nejznámějších programů a de facto profesionální standard. Nicméně, firma Adobe vystupuje proti takovéto konotaci.\n\nNová verze Photoshopu přináší inovované uživatelské rozhraní, obsahující možnost ukotvení palet, vylepšený systém práce s formátem RAW, lepší nastavení tisku, upravenou podporu PDF a práci v Adobe Bridge.\nDalší velice významnou novinkou jsou takzvané „Smart filters“, umožňující nedestruktivní použití filtrů na vrstvu a možnost jejich pozdějších úprav.\n\nZásadní novinkou ve verzi CS5 je Content-Aware Fill umožňující snadné retušování a mazání objektů z obrázku – Photoshop sám pozná, jak vymazanou část obrázku \"zamaskovat\" a nahradí ji obsahem, který odpovídá zbytku fotografie, či obrázku. To značně urychluje, zjednodušuje a automatizuje mnoho úprav, které se v dřívější době musely provádět ručně. Výrazně byla vylepšena také rychlost programu, který nově využívá i obrovský výkonový potenciál počítačových grafických karet. Ten dokáže využívat díky systému CUDA jako výpočetní sílu, i pro náročnější grafické úpravy, které vyžadují práci s obrázky v reálném čase. Další nástroje a funkce byly přidány i na žádost komunity.\n\nPhotoshop prošel ve verzi CS6 radikální designovou proměnou. Na první pohled zaujme nový tmavý skin, který je nastaven jako výchozí, ale i ostatní prvky uživatelského rozhraní byly přepracovány, aby odpovídaly moderním standardům i specifickým nárokům profesionálních uživatelů, kteří volali po více perzistentním a přehledném ovládání.\n\nNejvíce změn ale opět proběhlo pod povrchem a Photoshop CS6 je oproti předchozím verzím opravdu bleskurychlý, zejména díky vylepšení Mercury Enginu, který používá k manipulaci s fotografiemi výkon a schopnosti grafické karty.\n\nZ nástrojů se největšího rozšíření a zdokonalení dočkaly Content-Aware funkce a nově byl přidán Content-Aware Patch a Content-Aware Move. Prvně jmenovaný nástroj, Patch, funguje podobně jako Content-Aware Fill z verze CS5, ale dovoluje uživatelům v reálném čase vybírat, z které části obrázku má být nová výplň prázdného místa generována, což umožňuje vyšší uživatelskou kontrolu kvality výsledku bez negativního vlivu na rychlost provedení úpravy.\n\nContent-Aware Move pak představuje nejpokročilejší nástroj, který vybranou část obrázku nevymaže, ale pouze přesune na do jiné části obrázku. Prázdné místo nahradí jako v Content-Aware Patch nástroji a přesunutý objekt zakomponuje do jeho nového pozadí. Žádný z těchto nástrojů nezaručuje 100% kvalitu úprav na všech fotografiích, ale v mnoha případech kvalita provedených změn odpovídá mnohonásobně časově náročné manuální úpravě. Content-Aware funkce navíc může s uspokojivými výsledky používat i uživatel, který zatím Photoshop dokonale neovládá.\n\nPod zkratkou CC se skrývá spojení Creative Cloud, což je nový business model Adobe, jenž hodlá nahradit Creative Suite a jenž byl představen v květnu 2012. V tomto modelu je k softwaru přistupováno ne jako k produktu, ale jako ke službě, a jako takový má též zcela nový způsob financování – uživatelé nově neplatí za software, ale za možnost v něm pracovat. Za pravidelnou měsíční platbu přibližně 50 amerických dolarů jim je poskytnut přístup ke všem funkcím programu včetně prostoru v cloudu o velikosti 2 GB (s možností připlatit si dalších 20 GB). Pokud přestanou platit, přijdou okamžitě o přístup k softwaru a veškerou svou práci uloženou v proprietárním souborovém formátu, který není zpětně kompatibilní s verzí z Creative Suite. Navíc jim bude zablokován přístup k jejich cloudu. Tato velmi významná změna cenové politiky Adobe byla sice kladně přijata akcionáři společnosti, Adobe samotná ji prezentuje jako optimistickou revoluční změnu, ale mezi dlouhodobými uživateli to vyvolalo negativní reakce, včetně protestů a petic proti této změně, kterou podepsaly desítky tisíc lidí. Viceprezident Adobe Creative Solutions řekl, že sice chápe uživatele, že je to velká změna, ale Adobe je natolik zaměřeno na principy Creative Cloud, že všechny inovace zaměří a aplikuje na tento model.\n\n\n\n"}
{"id": "91141", "url": "https://cs.wikipedia.org/wiki?curid=91141", "title": "Observatoř Arecibo", "text": "Observatoř Arecibo\n\nObservatoř Arecibo se nachází asi 20 kilometrů na jihojihozápad od portorického města Arecibo. Je provozována Cornellovou univerzitou společně s NSF.\n\nObservatoř je známa především díky svému radioteleskopu, jenž je největším jednoaparátovým na světě (průměr 305 m). Proslavil se například jako prostředek k objevení prvního dvojhvězdného pulsaru PSR 1913+16 (1974), v současnosti jako zdroj dat projektu SETI@home nebo ve filmové tvorbě, mj. v bondovce \"Zlaté oko\", Akta X nebo ve sci-fi filmu Kontakt.\n\nDne 21. září 2017 byl poničen hurikánem Maria.\n\n\n"}
{"id": "91143", "url": "https://cs.wikipedia.org/wiki?curid=91143", "title": "Obrněné vyprošťovací vozidlo", "text": "Obrněné vyprošťovací vozidlo\n\nObrněné vyprošťovací vozidlo (anglický překlad: \"Armoured Recovery Vehicle\") patří, podobně jako mostní tank, mezi speciální obrněná vozidla. Jeho hlavním úkolem je podporovat bojovou činnost všech obrněných jednotek vyzbrojených zejména tanky.\n\nMezi hlavní úkoly patří vyprošťování uvízlých tanků či jiných obrněných vozidel, jejich odtahování v případě poškození a provádění některých rozsáhlejších oprav (třeba – výměna motoru).\nProto je obrněné vyprošťovací vozidlo obvykle vybaveno jeřábem, navijákem a dalšími potřebnými zařízeními.\n\nVyprošťovací tank VT-34, tah hlavního navijáku max. 120tun přes 3 kladky. Tento VT je bez jeřábu, má jen naviják.\n\nČeskoslovenský vyprošťovací tank VT-34\nČeskoslovenský vyprošťovací tank VT-55A\nČeskoslovenský vyprošťovací tank VT-72B\n\n"}
{"id": "91148", "url": "https://cs.wikipedia.org/wiki?curid=91148", "title": "Lechtal", "text": "Lechtal\n\nLechtal (česky \"údolí Lechu\") je alpské údolí v Rakousku, které z větší části náleží k Tyrolsku, ale zčásti také Vorarlbersku. Protéká jím řeka Lech. Geograficky je ohraničeno ze severu Allgäuskými Alpami a z jihu Lechtalskými Alpami. Horní část Lechtalu s městy Zürs am Arlberg a Lech am Arlberg ve Vorarlbersku je známá lyžařská oblast, která je turistům méně uzavřená než zbytek údolí. Průmysl a podnikání kvete hlavně v Reuttské pánvi.\n\nZ Lechtalu odbočují mnohá další postranní údolí, mezi jinými například Hornbachtal a Tannheimer Tal. Okraje přechází již do bavorského předalpí.\n\nV tyrolské části Lechtalu bylo naplánováno zřídit národní park \"Tyrolský Lechtal\". Měl pokrývat plochu 4 138 ha. Tyrolská vláda se ale namísto toho v roce 2004 rozhodla zřídit přírodní park.\n\nOd roku 1997 existovaly konkrétní snahy vytvořit z Lechtalu a jeho postranních údolí národní park. Počátkem února 2003 bylo vedeno oficiální posuzovací jednání o „Zákonu o národním parku Tyrolský Lechtal“. Nakonec však rozhodli pro přírodní rezervaci a proti mezinárodně uznanému národnímu parku, mezi jinými také z důvodu konfliktů o kvótách lovu.\n\nZa zmínku stojí alpská říční krajina s jalovci, výskyt Německé Tamarisky (\"Myricaria germanica\"), mnoha druhů ptáků a nejméně 1 160 prokázaných bylin.\n\n"}
{"id": "91153", "url": "https://cs.wikipedia.org/wiki?curid=91153", "title": "Národní památník II. světové války", "text": "Národní památník II. světové války\n\nNárodní památník II. světové války patří mezi jedno z odborných pracovišť Slezského zemského muzea. Nachází se na cestě mezi Ostravou a Opavou v obci Hrabyně. Jeho původní název zněl Památník Ostravské operace. Byl vybudován na místě nejtěžších bojů tzv. ostravsko-opavské operace v závěru druhé světové války, které se účastnil i 1. československý armádní sbor.\n\nAreál tvoří správní budova a samotný památník, jehož součástí jsou dvě „věže“ nebo také klíny, uvnitř kterých se nacházejí prostory expozice. Před nimi je velká nástupní plocha, kde se konaly vojenské přísahy nováčků. Poblíž památníku je umístěna také historická vojenská technika a symbolický hřbitov se jmény 13 000 padlých sovětských a československých vojáků a také umučených a zabitých obyvatel severní Moravy a Slezska.\n\nPamátník vznikl v 70. letech; základní kámen ke stavbě památníku byl položen 29. dubna 1970 za účasti tehdejšího prezidenta Ludvíka Svobody a velitele 4. ukrajinského frontu, maršála Andreje Ivanoviče Jeremenka. Stavět se ale začalo až v roce 1976 a otevřen byl památník k 35. výročí osvobození ČSR v roce 1980, tehdy jako \"Památník Ostravské operace\". Původně byl památník místem piety, nikoliv muzejním objektem, protože samostatná expozice, která prezentovala ostravskou operaci, byla otevřena v zámku v Kravařích. Během let se však spíše než symbolem osvobození stal památník ukázkou socialistického monumentalismu, později navíc chátral. \n\nOd roku 1992 se stal památník součástí Slezského zemského muzea. Rozhodnutím vlády je od roku 2000 ústředním památníkem II. světové války v České republice. V roce 2005 byl kvůli rekonstrukci uzavřen, oprava probíhala od roku 2006. Slavnostně byl Národní památník II. světové války otevřen 29. dubna 2009. Po znovuotevření se současná expozice rozšířila i o exponáty československých legií, československých letců v Anglii a Francii a další zajímavosti. \n\nExpozice Doba zmaru a naděje připomíná v chronologickém sledu nejdůležitější vojenské a politické události druhé světové války, nezapomíná však ani na civilní život obyvatelstva. Expozice je rozčleněna do několika tematických celků – vznik a bojová činnost československých jednotek na území Sovětského svazu, boje československých vojáků a letců v Polsku, Francii, na Středním východě a ve Velké Británii, osvobozovací boje na území Československa, holocaust a koncentrační tábory a všední život obyvatelstva. Cílem expozice je nejen poskytnout návštěvníkům základní informace o období druhé světové války, ale v osobních příbězích pamětníků zprostředkovat i emocionální prožitek, umocněný autentickými předměty, které pro expozici věnovali přímí účastníci bojů.\n\nExpozice je doplněna multimediálními prvky. V jedenácti infokioscích si zájemci mohou vyhledat dobové fotografie a dokumenty. Textový a obrazový materiál, stejně jako filmové dokumenty, poskytnou návštěvníkům tři desítky plazmových obrazovek. Jedním z takových filmových dokumentů je i snímek Evalda Schorma, který byl promítán v původní expozici. Ústřední scénou expozice je diorama s bojovou technikou a domem, zničeným válečnými boji. Dům byl postaven na základě dobových fotografií válkou zničené obce Hrabyně a jsou v něm umístěny autentické předměty, které věnovali obyvatelé obce. \n\nVstupní část expozice tvoří pamětní síň, v níž je centrálním objektem skleněný sarkofág s prstí z bojišť druhé světové války, koncentračních táborů a dalších míst utrpení. Součástí budovy památníku je symbolický hřbitov se 13 000 destičkami se jmény padlých vojáků Rudé armády, příslušníků 1. čs. armádního sboru, kteří padli v rámci ostravsko-opavské operace, se jmény civilních obyvatel ze severní Moravy a Slezska, kteří padli v domácím odboji nebo byli umučeni v koncentračních táborech. Vedle památníku je umístěno několik kusů historické bojové techniky. V menší výstavní budově se nachází prostory pro sezonní výstavy, je zde konferenční sál, badatelna a restaurace.\n\nDne 29. srpna 1944 vzlétlo ze základny v italské Foggii 599 amerických bombardovacích letadel Consolidated B-24 Liberator a Boening B-17 G Flying Fortress. Doprovod jim tvořilo 294 stíhacích letounů typu Lockheed P-38 Lightning a P-51 Mustang. Cílem náletu bylo seřaďovací nádraží v Ostravě-Přívoze, kde byla soustředěna německá technika, určená pro východní frontu, a ropná rafinerie v Přerově.\n\nMohutný bombardovací svaz 15. americké letecké armády v rámci mise č. 263 odstartoval brzy ráno a jeho trasa vedla přes Jugoslávii a Maďarsko. Během letu se letadla od sebe vzdálila a svaz letěl v délce několika desítek kilometrů. V prostoru Bílých Karpat byla napadena 20. squadrona německými letouny 8. stíhací divize. Odehrála se bitva, známá jako „bitva nad Slavičínem“. Deset amerických letounů bylo sestřeleno, zahynulo 41 členů posádek, z nichž 28 bylo pohřbeno na hřbitově ve Slavičíně. Letadla, která doletěla nad Ostravu, spustila své nálože na město. Bombardována byla především Slezská Ostrava, centrum města a Vítkovice. Během bombardování bylo poškozeno téměř 1500 domů, 129 jich bylo zničeno, 409 lidí zahynulo. Část expozice, otevřená v jednom z klínů hlavního objektu, připomene tuto, pro město Ostravu tragickou událost, ale ve fotografiích připomene i další česká a moravská města, která se v průběhu roku 1944 a 1945 stala cílem amerických náletů.\n\nKoncentrační tábor Mauthausen byl jedním z nejhorších nacistických koncentračních táborů. Tento tábor byl vybudován v roce 1938 vězni z Dachau 20 km východně od Lince, byl to první tábor mimo území Německa. Postupně se rozšířil, měl 49 poboček, z nichž nejznámější byly koncentrační tábory Gusen a Ebensee. K táboru patřil i žulový lom, kde vězni po 186 strmých schodech vynášeli mohutné žulové kvádry, za neustálého pohánění klacky a obušky, často pod střelbou.\nNacisté často vězně shazovali ze schodů dolů. Proto byly nazvány také „schody smrti“. Od roku 1941 zde byli masově deportováni i obyvatelé Protektorátu Čechy a Morava. Tyto deportace měly na svědomí represe po nástupu R. Heydricha do funkce zastupujícího říšského protektora. Vězni byli posíláni do Mauthausenu jako nepolepšitelní, jejichž návrat byl nežádoucí. V tomto táboře žili v nesnesitelných podmínkách, podrobeni nejhoršímu zacházení a mučení. Průměrná délka života vězně koncentračního tábora Mauthausen byla šest měsíců. Vězni byli zabíjeni těmi nejhoršími způsoby – ubitím klacky, petrolejovými injekcemi, hladem, byli naháněni do ostnatých drátů, nabitých elektrickým proudem, nebo naloženi do upraveného policejního krytého auta, kde byli během jízdy usmrceni plynovými zplodinami. Do tábora byli z protektorátu posíláni často umělci a příslušníci inteligence. V táboře zahynul např. písničkář Karel Hašler, herečka Anna Letenská nebo básník Ivan Javor. Na konci roku 1944 byly v táboře zformovány ilegální výbory vězňů. V únoru 1945 byl vydán tajný rozkaz k likvidaci všech vězňů tábora v plynových komorách. Mauthausen byl osvobozen dne 7. května americkou 11. obrněnou divizí. Táborem prošlo více než 335 000 vězňů, přes 122 000 jich zde zemřelo. Čechů a Slováků zde bylo vězněno přes 8 000, z toho 4 500 jich bylo usmrceno. Další část expozice, otevřená ve druhém ze dvou klínů hlavního objektu, má připomenout nesmírné utrpení těchto lidí.\n\n"}
{"id": "91156", "url": "https://cs.wikipedia.org/wiki?curid=91156", "title": "Františkov (Liberec)", "text": "Františkov (Liberec)\n\nFrantiškov (něm. \"Franzendorf\") je X. městskou čtvrtí statutárního města Liberce. Jeho osou je Švermova ulice vedoucí z Nového Města do Ostašova. Dále sousedí s Jeřábem a Růžodolem I.\n\nVýchodním okrajem prochází společný úsek železničních tratí 037 a 089 a západním okrajem Trať 086; v blízkosti Františkova se nachází hlavní liberecké nádraží i nádraží Liberec-Horní Růžodol. Od října roku 1912 staví u viaduktu tramvaj do Hanychova.\n\nObec Františkov vznikla roku 1657 vyčleněním dvojice gruntů z tehdejšího Růžodolu. Nová obec byla pojmenována po svém zakladateli, hraběti Františku Ferdinandu Gallasovi. Na původních gruntech po obou stranách dnešní ulice Švermova bylo vytvořeno 32 lánů. Začínaly u Nisy a táhly se podél Františkovského potoka mezi dnešními ulicemi Jáchymovská a Vysoká.\n\nObec se rozrůstala jen zvolna, Josefínský katastr roku 1785 v ní zaznamenal 51 domů, a mělo trvat ještě dalších 100 let, než jejich počet přesáhl stovku. To už se obec rozrůstala také do šířky a vznikly příčné ulice dnes zvané Tovární (1890–1927), Vltavská (1904–1932) a Vojanova (1912–1930). Během stavebního rozmachu v letech 1920–1930 začala obec získávat ráz předměstské vilové čtvrti a vznikly ulice Vysoká, V Zahradách, Klášterského a Mánesova.\n\nAž do roku 1850 stál v čele obce šolc, pak byla správa obce v Růžodole I. Samostatnost získal Františkov roku 1881, ale až 3. července 1883 byl zvolen jeho první obecní představený (Ignaz Kaulfersch), tříčlenná rada a osmičlenné zastupitelstvo. V září roku 1901 byla otevřena františkovská škola, díky čemuž již zdejší děti nemusely chodit do školy v (proti Františkovu téměř polovičním) Janově Dole. Roku 1931 bylo v obci přihlášeno 75 obchodníků a 77 živnostníků, z toho 12 hostinských.\n\nK Liberci byl Františkov natrvalo přičleněn 1. května 1939. V sedmdesátých letech 20. století byla do prázdných ploch mezi prvorepublikovými vilkami soustředěna výstavba panelových domů pro Uranové doly Hamr. Celkem tak podél nové Jáchymovské ulice bylo podle projektu architekta Augustina Šimůnka postaveno 1057 bytů. Současně s tímto projektem byla rekonstruována Švermova ulice, ve které byla ve třech etapách (1960, 1972 a 1976) dostavěna škola s prvním školním bazénem v celém městě a vlastním sportovním areálem. Koncem roku 1975 byly zprovozněny také jesle a mateřská škola. V novém sídlišti byly postaveny dvě velkoprodejny: první na jeho horním konci roku 1971 a druhá prodejna se zeleninou roku 1985. Ani jedna z nich však dnes neslouží svému účelu.\n\n\n\n"}
{"id": "91157", "url": "https://cs.wikipedia.org/wiki?curid=91157", "title": "Sdružení národů jihovýchodní Asie", "text": "Sdružení národů jihovýchodní Asie\n\nSdružení národů jihovýchodní Asie (ASEAN – \"Association of South East Asian Nations\") je regionální mezinárodní organizace založená v roce 1967. Sdružuje Brunej, Filipíny, Indonésii, Kambodžu, Laos, Malajsii, Myanmar, Singapur, Thajsko a Vietnam. Za svůj cíl si organizace vytkla urychlit ekonomický růst, sociální pokrok, kulturní rozvoj a vzájemné vztahy svých členů s tím, že v současnosti spolupracuje i ve vojenskopolitické a mezinárodněpolitické oblasti.\n\nPředchůdcem dnešní organizace byla ASA (Association of Southeast Asia), která byla založena 31. července 1961. Spojovala Thajsko, Filipíny a Malajsii.\n\nSamotný ASEAN byl založen 8. srpna 1967, kdy se ministři zahraničních věcí pěti zemí – Filipín, Malajsie, Thajska, Indonésie a Singapuru – sešli v Bangkoku a podepsali tzv. Bangkockou deklaraci. Ta staví základy pro spolupráci všech členských zemí. Předkládá snahy o zrychlení ekonomického, sociálního i kulturního růstu. Snaží se zajistit mír na území asijského regionu, spolupráci všech členských zemí ve prospěch jejich společnému růstu.\n\nZakládající členské státy vytvořily organizaci ASEAN zejména kvůli strachu z nástupu komunistického režimu. Z prvního summitu členů organizace ASEAN, který proběhl v Indonésii na Bali, vzešel plán na několik průmyslových projektů spolu s podepsáním deklarace Concord. Zejména kvůli konci Druhé světové války měl ASEAN poměrně velkou příležitost dokázat kohezi mezi zakládajícími státy a udržet si nezávislost.\n\nZakládající členové předpokládali další rozšíření organizace na všechny státy jihovýchodní Asie. Šestým členem se stala 8. ledna 1984 Brunej, která tak vstoupila týden poté, co získala nezávislost na Spojeném království. Sedmým členem se stal 28. července 1995 Vietnam – první komunistický člen organizace. Laos a Myanmar se připojily 23. července 1997. Tyto státy měly vstoupit společně s Kambodžou, její členství však bylo odloženo vzhledem k vnitropolitické situaci. Kambodža se tedy stala desátým členem až 30. dubna 1999.\n\nCelá organizace je také zaměřena na udržitelnost míru a stabilitu asijského kontinentu. Na základě těchto snah byla 15. prosince 1995 podepsána smlouva Southeast Asian Nuclear-Weapon-Free Zone Treaty . Tato smlouvá nabývá platnosti 28. března 1997, nicméně jeden z členských států, přesněji Filipíny, ratifikují tuto smlouvu. Smlouva nabyla reálné platnosti až 21. června 2001 a to úspěšným vymýcením jaderných zbraní z celého regionu.\n\nOd roku 2006 se o členství uchází Východní Timor.\n\nRoku 2009 vznikla Mezivládní komise pro lidská práva ASEANu (AICHR).\n\nSkupina zemí ASEANu se snažila vytvořit jednotný trh a integrovat se do světové ekonomiky. Průměrný růst členských států mezi lety 1989 a 2009 byl větší nežli průměrný růst APECu. Dalším milníkem zapojení regionu do světové ekonomiky bylo vytvoření oblasti volného obchodu AFTA, která zahrnovala společný účinný sazebník, který měl podporovat volný pohyb zboží v rámci organizace ASEAN. Při podpisu AFTA 28. ledna 1992 chyběly později příchozí státy jako Vietnam, Laos, Barma či Kambodža) nicméně i přesto, že neplní všechny závazky vůči AFTA, jsou počítány jako její součást. Součástí podpisu vstupu zemí do ASEANu byly totiž i závazky vůči AFTA. Tyto státy pak dostali více času pro splnění všech podmínek AFTA.\n\nDalším krokem k získání jednotného trhu v jihovýchodní Asii je vytvoření výrobní základny, konkurenceschopnosti v rámci regionu, vytvoření spravedlivého hospodářského rozvoje pro všechny členské státy a tím pádem vytvoření regionu, který je plně integrován do světové ekonomiky. Od roku 2007 vidíme postupné snižování dovozních cel zemí ASEAN do členských států s cílem nulového dovozního cla, jehož chce ASEAN dosáhnout do roku 2016.\n\nStáty ASEANu čítají množství ekonomických zón. Patří mezi ně například průmyslové a ekoprůmyslové zóny a parky, speciální ekonomické zóny či technologické a inovační oblasti. V roce 2018 patřilo osm členských států ASEANu mezi světově nejvíce vyspělé ekonomiky, které mají dlouhodobou pozitivní perspektivu pro celý region. Cílem pro ASEAN momentálně zůstává stát se do roku 2030 čtvrtou největší ekonomikou globálního světa.\n\nDo konce roku 2015 ASEAN plánoval vytvoření jednotného fungujícího trhu postaveného na čtyřech základních svobodách. Zajistit volný pohyb zboží, služeb, kvalifikované pracovní síly a kapitálu. V předešlých letech se trh ASEANu potýkal především s velikostí trhu, jelikož čítal hlavně vývoz do zemí mimo region s výjimkou například Laosu. V roce 2009 činily přímé zahraniční investice 37,9 miliardy USD, v roce 2010 byly tyto investice zdvojnásobeny, přičemž 22% z těchto investic pocházelo z Evropské unie, 16% pak přímo z ASEANu. Na základě dohody o vytvoření organizace ASEAN se snaží všechny státy o liberalizaci obchodu se službami s cílem předkládání stále vyšší úrovně závazku vůči regionu. Existuje dohoda o vzájemném uznávání MRA, která zaručuje uznávání osmi profesí v rámci regionu. Jedná se o lékaře, zubaře, zdravotní sestry, architekty, inženýry, účetní, inspektory a profesionály v cestovním ruchu. Po 31. prosinci 2015 budou všichni občané vykonávající tyto profese volní v místě svého působiště a budou tak moci své povolání aplikovat v jakékoliv z členských zemí. Dalším krokem pro jednotný trh byla spolupráce Malajsie, Vietnamu, Indonésie, Filipín, Thajska a Singapuru na sjednocení a integraci jejich burz, což zahrnovalo okolo 70% všech transakčních hodnot. Cíl této integrace byla větší konkurence schopnost mezinárodním burzám.\n"}
{"id": "91160", "url": "https://cs.wikipedia.org/wiki?curid=91160", "title": "Travestie", "text": "Travestie\n\nTravestie je žánr humoristické literatury, která zpracovává vážné nebo vznešené téma zlehčujícím až karikujícím stylem. \n\nTravestie jako žánr vznikla za renesance (F. Berni) a rozvinula se zejména v osvícenství (v české literatuře J. P. Koubek: Básníkova cesta do pekel).\n\nDnes pojem travestie splývá s pojmem parodie. Na rozdíl od parodie však travestie zachovává děj a mění formu.\n"}
{"id": "91163", "url": "https://cs.wikipedia.org/wiki?curid=91163", "title": "Zákonné opatření Senátu", "text": "Zákonné opatření Senátu\n\nZákonné opatření Senátu je v České republice zvláštní forma právního předpisu podobného zákonu, které přijímá Senát na základě článku 33 Ústavy České republiky v době rozpuštění Poslanecké sněmovny, pokud věc nesnese odkladu. Podobná zákonná opatření s podobnými účinky a nutností následného schválení mohlo vydávat i předsednictvo České národní rady a předsednictvo Federálního shromáždění.\n\nPrvní zákonná opatření přijal Senát v roce 2013, týkala se daní, veřejných zakázek a zdravotního pojištění.\n\nSenát v případě rozpuštění Poslanecké sněmovny nabývá pravomoc přijímat zákonná opatření ve věcech, které nesnesou odkladu a které by jinak vyžadovaly přijetí ve formě zákona. Cílem je zajistit bezproblémovou právní regulaci na zákonné úrovni v situaci, kdy by to jinak právě z důvodu nekompletnosti Parlamentu nebylo možné. Nesmí však jít o Ústavu, volební zákon, státní rozpočet, státní závěrečný účet nebo o mezinárodní smlouvu, která má být součástí českého právního řádu.\n\nObecně k tomu, aby Senát nějaký návrh schválil, je potřeba nadpoloviční většiny přítomných senátorů, přičemž musí být přítomna alespoň jedna třetina senátorů. Z toho plyne, že zákonné opatření Senátu lze přijmout i jen čtrnácti souhlasnými hlasy. \n\nPřijaté zákonné opatření má stejnou právní sílu jako zákon, také se vyhlašuje ve stejné formě ve Sbírce zákonů, rozdíl je pouze v předkladatelské iniciativě, protože oprávněním navrhnout přijetí takového zákonného opatření disponuje pouze vláda. Podepisuje jej předseda Senátu, prezident a předseda vlády.\n\nZajímavostí dříve bylo, že původní zákon o Sbírce zákonů (č. 545/1992 Sb.) s těmito opatřeními nepočítal, protože vznikl dříve než Ústava. Přesto byl v platnosti až do svého zrušení novým zákonem o Sbírce zákonů a o Sbírce mezinárodních smluv ke dni 1. ledna 2000.\n\nZákonné opatření Senátu má pouze podmíněnou a dočasnou platnost, protože dodatečně musí být schváleno Poslaneckou sněmovnou (tzv. ratihabice), a to hned na její první schůzi po jejím ustavení. Pokud schváleno není, tak platnosti pozbývá \"ex nunc\", tj. dnem vyhlášení usnesení Poslanecké sněmovny o neschválení zákonného opatření ve Sbírce zákonů. Do té doby, nebo pokud je schváleno, je právním předpisem se silou zákona. \n"}
{"id": "91164", "url": "https://cs.wikipedia.org/wiki?curid=91164", "title": "Lalibela", "text": "Lalibela\n\nLalibela je město v horách na severu Etiopii, asi 350 kilometrů od hlavního města Addis Abeba. V roce 2005 Lalibelu obývalo asi 14 668 osob. Město je známé především unikátními kostely, labyrinty tunelů, chodeb a dalších budov vytesaných do skal, přičemž 11 kostelů je od roku 1978 zapsáno na seznamu UNESCO.\n\nLalibela, původně známá pod jménem Roha, byla ve 12. století královským městem dynastie Zagwe. Kostely v současné podobě byly vybudovány ve 12. a 13. století, pravděpodobně primárně z popudu krále Lalibely.\n\nKamenných kostelů je v Lalibele celkem 11 a všechny se nacházejí blízko sebe. Vizuálně nejzajímavější je kostel svatého Jiří. Cesta vede po vrcholu skály, ze které je kostel vytesán, a tak je z vrchu vidět jeho křížový tvar. Ostatní kostely mají méně impozantní a ilustrativní přístup, protože cesta vede přímo k jejich vchodům. V současné době jsou všechny kostely kromě kostela sv. Jiří zastřešeny.\n\nNejvětší z kostelů je kostel Medhane Alem (Spasitel světa), jehož loď má rozměry 33×23 metrů. Uvnitř jsou vytesány i sloupy podpírající kamennou střechu. Tento kostel překvapivě připomíná spíše řecké, než etiopské, kostely.Interiéry všech lalibelských kostelů zdobí svaté obrazy, v některých jsou také bohatě zdobené schránky připomínající oltáře. Ty uvnitř obsahují dřevěný nebo kamenný symbol představující Mojžíšovy desky s desaterem. (Podle pověstí vlastní Etiopská ortodoxní církev pravé Mojžíšovy desky s desaterem (tzv. tabot)) Kromě vysekaných reliéfů jsou kostely uvnitř strohé a bez výzdoby. Výjimkou je kostel Meskel s bohatě malovaným stropem. V kostele Golgotha je pochován samotný král Lalibela a budova patří mezi nejsvatější místa v Lalibele, přístup do kostela Golgotha je povolen pouze mužům.\n\nStavebníci si nejdříve museli vyznačit, kde kostel vznikne, poté postupně na všech čtyřech stranách vysekat ve skalách příkopy, čímž vznikl skalní monolit představující budovu kostela zvnějšku. Následně museli do monolitu prorazit dveře a poté vysekat celý vnitřní prostor, včetně oken a nejrůznějších reliéfních ozdob. Kostely byly tesány do relativně měkkého červeného sopečného kamene, tufu, což jejich výstavbu ulehčovalo. Kdo přesně kostely stavěl není známo. Historici odhadují, že na stavbu takových objektů bylo potřeba až 40 000 dělníků. Z architektonické rozdílnosti mezi kostely vyplývá, že musely vzniknout ve větším časovém rozpětí, než bylo období vlády krále Lalibely.\n\nMístní legenda říká, že král Lalibela část svého života pobýval v Jeruzalémě. Ten ho prý ovlivnil natolik, že po návratu do Etiopie zde chtěl také postavit svaté město. Tak rozhodl o vybudování kostelů ve svém královském městě Roha (po jeho smrti přejmenovaném na Lalibela). Názvy místních kostelů, jako Řeka Jordán, Adamův hrob či Boží muka tuto legendu podporují.\n\n\n"}
{"id": "91167", "url": "https://cs.wikipedia.org/wiki?curid=91167", "title": "VJing", "text": "VJing\n\nVJing je mixování videa, činnost podobná djingu (míchání hudby).\n\nVJing dělá osoba nazývaná VJ (visual/video jockey). Jeho hlavní využití je na tanečních parties k projekcím. K tvorbě VJ používá předpřipravené smyčky i aktuální „živý“ signál z kamer a ostatních zdrojů videosignálů. K mixování se používá analogových a digitálních videomixů, případně počítače se softwarovou verzí videomixu.\n\n"}
{"id": "91169", "url": "https://cs.wikipedia.org/wiki?curid=91169", "title": "Reverzní inženýrství", "text": "Reverzní inženýrství\n\nReverzní inženýrství (též zpětné inženýrství nebo zpětná analýza, , zkratka RE) je označení pro proces, jehož cílem je odkrýt princip fungování zkoumaného předmětu (např. mechanického zařízení nebo počítačového programu), většinou za účelem sestrojení stejně či podobně fungujícího předmětu (nemusí však být výslovnou kopií originálu). Reverzní inženýrství může být v závislosti na situaci a právním systému nelegální (např. jako průmyslová špionáž nebo porušení práv duševního vlastnictví), ne však ve všech státech světa stejně.\n\nVýstupem reverzního inženýrství je obnovení návrhu (či jen dokumentace), které může být podkladem k vytvoření podobného produktu, bezpečnostnímu auditu a podobně.\n\nV architektuře je RE používáno pro rekonstrukci 3D modelu skutečného objektu (naskenováním bodů, které jsou zpracovány v CAD programech).\n\nVe vojenství je často zneužíváno RE ke kopírování cizích technologií. Dva příklady z druhé světové války:\n\nBěhem studené války schválil Ronald Reagan plán CIA reagující na krádeže západních technologií tím, že východním agentům bylo podstrčeno několik technologií se skrytými chybami. To se stalo příčinou výbuchu sibiřského plynovodu (po atomových výbuších dosud největší umělá exploze vůbec).\n\nV elektrotechnice bývají zkoumány integrované obvody – RE v oblasti počítačových procesorů přispívá k velké míře kompatibility instrukčních sad.\n\nReverzní inženýrství je v informatice definováno jako \"proces analýzy předmětného systému s cílem identifikovat komponenty systému a jejich vzájemné vazby a/nebo vytvořit reprezentaci systému v jiné formě nebo na vyšší úrovni abstrakce\".\n\nReverzní inženýrství využívá dekompilátory (tj. opak překladače), disassemblery, virtualizaci, sledování či záznam činnosti zařízení pomocí logického analyzátoru nebo dalších pomůcek.\n\nZpětné inženýrství je často využíváno pro získání softwarové dokumentace, která umožní například:\n\nProti reverznímu inženýrství je software typicky chráněn pomocí obfuskací kódu, šifrováním, hardwarovým klíčem a dalšími prostředky.\n\nPříkladem software vzniklého díky reverznímu inženýrství je Samba, kde byl problém duševního vlastnictví vyřešen uložením povinnosti zveřejnit dokumentaci firmě Microsoft ze strany orgánů Evropské unie (na základě vyšetřování zneužití monopolního postavení).\n\nReverzní inženýrství upravuje v českém právu autorský zákon (121/2000 Sb.).\n\nV některých případech zpětné analýzy počítačového programu však může dojít k nutnosti zásahu do technických prostředků ochrany (obecně nepřesně nazývané Digital rights management), který je sám o sobě zásahem do práv autora (v takových případech je zpětná analýza v České republice podle § 43 autorského zákona nelegální) nebo může být právo zpětné analýzy smluvně poskytovatelem programu prakticky vyloučeno.\n"}
{"id": "91173", "url": "https://cs.wikipedia.org/wiki?curid=91173", "title": "Anna", "text": "Anna\n\nAnna ženské rodné jméno hebrejského původu ( חַנָּה, \"Chana\" či \"Channa\") znamená „milostiplná“ či „milá“. Ze stejného hebrejského jména pochází také jméno Hannah. V Bibli se vyskytují dvě ženy s tímto jménem, matka Samuelova z 1. knihy Samuelovy 1. kapitoly, a v Novém zákoně prorokyně Anna, dcera Fanuelova z kmene Ašer (Lukáš 2, 36), která žila v Jeruzalémském Chrámu a očekávala příchod Mesiáše a rozpoznala ho v Ježíši.\n\nPodle českého kalendáře má svátek 26. července a v církevním se slaví Anna společně s Jáchymem, neboť celý život spolu prožili a jsou známí coby rodiče Panny Marie. Druhý vatikánský koncil stanovil památku Jáchyma a Anny na společný den 26. července, do té doby se oba slavili po celém světě v různé dny.\n\nRoku 1481 ji papež Sixtus IV. včlenil do římského kalendáře. Rokem 1584 a z nařízení papeže Řehoře XIII. se slaví svátek sv. Anny.\n\nAnna je patronkou Innsbrucku, Florencie a Neapole a lidé ji prosí za šťastný sňatek a manželství, za požehnání dětí, za šťastný porod a za svou si ji berou vdovy, hospodyně, matky, dělnice, horníci, tkalci, soustružníci, umělečtí truhláři, mlynáři, kramáři, provazníci, krejčí, krajkáři, čeledíni aj.\n\nAnička, Aňa, Anča, Andulka, Anka, Anči, Nanynka, Any, Anica, Anika\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -3,7%, což svědčí o poměrně značném poklesu obliby tohoto jména.\n\nV lednu 2006 se podle údajů ČSÚ jednalo o 5. nejčastější ženské jméno mezi novorozenci.\n\n\n\n\n\n\n\n\n"}
{"id": "91174", "url": "https://cs.wikipedia.org/wiki?curid=91174", "title": "Konstantin von Neurath", "text": "Konstantin von Neurath\n\nKonstantin Hermann Karl svobodný pán von Neurath (2. února 1873 – 14. srpna 1956) byl německý nacistický politik, diplomat, veterán první světové války a důstojník SS v hodnosti SS-Obergruppenführer. Známý je svým působením jako ministr zahraničních věcí nacistického Německa v letech 1932–1938 a také funkcí říšského protektora v Protektorátu Čechy a Morava v letech 1939–1943.\n\nNarodil se 2. února roku 1873 ve Württemberském městě Kleinglattbach jako syn velkostatkáře a nejvyššího komořího Württemberského království Konstantina Sebastiana von Neuratha a jeho ženy Mathilde von Gemmingen-Hornberg. Pocházel ze šlechtické rodiny a měl titul svobodného pána.\n\nPoté, co dokončil základní školu, nastoupil roku 1886 na humanitní gymnázium Eberharda-Ludwiga ve Stuttgartu, kde později maturoval. Po vystudování práv vstoupil do diplomatických služeb a postupně působil v Londýně a Istanbulu.\n\nV roce 1915 byl vojenským přidělencem v Turecku s úkolem sledovat genocidu Arménů osmanskými jednotkami. S vypuknutím první světové války vstoupil do německé císařské armády a sloužil v hodnosti kapitána záloh (\"Hauptmann der Reserve\") u 119. pěšího pluku jako velitel roty. Během svého působení u armády se zúčastnil bitev na západní frontě. Jako důstojník u pěchoty sloužil až do roku 1916, kdy byl vážně raněn. Po válce se vrátil do diplomatických služeb a působil v Dánsku, v Itálii (1921-30) a v Británii (1930-32).\n\nOd roku 1932 zastával funkci ministra zahraničních věcí v Papenově a poté Schleicherově vládě. Ve funkci zůstal i poté, co se v roce 1933 stal kancléřem Adolf Hitler. Ve své funkci se snažil dodat konzervativní vážnost Hitlerově rozpínavé zahraniční politice. V roce 1937 vstoupil do NSDAP. V únoru 1938 byl Hitlerem zbaven funkce ve prospěch agresivnějšího Joachima von Ribbentropa a zůstal ve funkci ministra bez portfeje.\n\nV březnu 1939 byl ustanoven říšským protektorem v Protektorátu Čechy a Morava. Během jeho úřadování ve funkci protektora byly kupříkladu uzavřeny české vysoké školy, došlo k přijetí obdoby Norimberských zákonů a český průmysl byl zapojen do německého válečného hospodářství. Přesto byl v září 1941 Hitlerem fakticky nahrazen Reinhardem Heydrichem kvůli údajné shovívavosti a hlavně neschopnosti vyrovnat se se sílícím odbojem. Po smrti Heydricha nahradil další zastupující říšský protektor Kurt Daluege. Formálně však zůstal von Neurath ve funkci až do srpna 1943.\nV posledních dnech druhé světové války byl dopaden francouzskými jednotkami. Po válce stanul před Norimberským tribunálem. Byl shledán vinným a odsouzen k 15 letům odnětí svobody. V roce 1954, po osmi letech strávených za mřížemi, byl z věznice ve Spandau propuštěn po prodělaném infarktu. Zemřel o dva roky později v Enzweihingenu.\n\n\n\n"}
{"id": "91175", "url": "https://cs.wikipedia.org/wiki?curid=91175", "title": "Petr Mikolanda", "text": "Petr Mikolanda\n\nPetr Mikolanda (* 12. září 1984) je český fotbalový trenér a bývalý hráč. Po zotavení ze závažného onemocnění pracuje v současnosti ve společnosti Sport Invest International, která zastupuje sportovce (včetně fotbalových hráčů). Také se věnuje komentování fotbalového dění, glosuje např. události v Gambrinus lize.\n\nHrát začal v žáčcích za Motorlet Praha, pak hostoval v dorostu pražské Slavie a v roce 2003 se stal hráčem FK Viktoria Žižkov.\nOdtud po dvou letech odešel na testování do anglického týmu West Ham United, kde uspěl. Zde odehrál několik zápasů za rezervu tohoto mužstva, do A-týmu se neprosadil. Poté Petr Mikolanda hostoval postupně v Northamptonu, Swindonu a Rushden & Diamonds. Následně se vrátil v květnu 2006 zpět do České republiky, kde začal hrát za FK Mladá Boleslav. Tím ovšem porušil smlouvu s Viktorií Žižkov a fotbalová arbitrážní komise mu nařídila klubu uhradit částku 8 milionů Kč, později se s klubem dohodl na mimosoudním vyrovnání. V Mladé Boleslavi hrál jen do května 2007, kdy jej postihly zdravotní problémy.\n\nI přes nesouhlas lékařů se rozhodl v roce 2010 s postupným uzdravováním zkusit hrát fotbal za Viktorku Žižkov ve 2. lize. Nastupoval i za divizní SK Horní Měcholupy. V sezóně 2015/2016 působil ve středočeském krajském přeboru v celku SK Lhota.\n\nMikolanda působil v českých reprezentačních výběrech U19 (7 zápasů, 5 gólů), U20 (2 zápasy, 0 gólů) a U21 (14 zápasů, 2 góly).\n\nGóly Petra Mikolandy v české reprezentaci do 21 let \nI přes tyto problémy i nutnost uhradit svůj dluh se vrátil do pražského klubu. Získal trenérskou licenci a začal pracovat jako trenér u žáků, dorostu a občas i u A-týmu v FK Viktoria Žižkov.\n\nPo nedoléčené chřipce se objevil zánět ledvin, během pobytu v nemocnici následovaly dva infarkty, takže zde strávil přes půl roku. Podstoupil transplantaci ledviny. Obě ledviny mu pracovaly na 40%. Po dalších zdravotních komplikacích (pásový opar, otrava draslíkem) začal trávit týdně 18 hodin na dialýze a polykal 30 - 40 prášků denně. Po infarktech ztratil část znalostí jazyků (např. francouzštinu).\n\n"}
{"id": "91176", "url": "https://cs.wikipedia.org/wiki?curid=91176", "title": "Spytihněv (okres Zlín)", "text": "Spytihněv (okres Zlín)\n\nObec Spytihněv leží na břehu řeky Moravy v údolí Dolnomoravského úvalu, v okrese Zlín ve Zlínském kraji. Žije zde obyvatel.\n\nZa zakladatele obce je považován kníže Břetislav I. Postaral se o obnovu tehdy zničených kostelů, o opravu hradeb starých měst a hradů a o založení nových měst jako byla Spytihněv a Opava, která byla obehnána pevnou zdí. Účelem byla obrana hranic proti útokům Uhrů a Poláků. Název města Spytihněv byl dán podle nejstaršího syna knížete Břetislava I. Spytihněva II. První ověřená písemná zmínka o obci pochází z roku 1131 (poslední výzkumy ukazují spíše na rok 1141). Jedná se o výpis majetku moravské církve, u příležitosti přenesení katedrálního kostela v Olomouci od sv. Petra k sv. Václavu.\n\n\n\n\n"}
{"id": "91178", "url": "https://cs.wikipedia.org/wiki?curid=91178", "title": "Karel Lukas", "text": "Karel Lukas\n\ngenmjr. Karel Lukas (16. února 1897 Brníčko u Zábřeha – 19. května 1949 Praha-Pankrác) byl účastník odboje proti Rakousku-Uhersku za první světové války a zahraničního československého protinacistického odboje za druhé světové války. Oběť totalitního komunistického režimu.\n\nKarel Lukas se narodil 16. února 1897 v Brníčku u Zábřeha, v rodině hostinského Františka Lukase. Do roku 1907 se učil v místní dvoutřídce, v letech 1907 až 1915 navštěvoval gymnázium v Zábřehu. V červnu 1915 pak složil maturitní zkoušku a hodlal studovat dále na učitelském ústavu.\n\n15. října 1915 však musel narukovat do Olomouce k 13. zeměbraneckému pluku, se kterým byl zanedlouho odvelen na ruskou frontu. Při první příležitosti, v červnu 1916, přeběhl k Rusům. Prošel několika zajateckými tábory, než mohl v srpnu 1917 vstoupit do československých legií. V listopadu se přesouvá do Francie, kde působí jako voják 21. československého střeleckého pluku na několika místech, mimo jiné u Terronu. Začátkem roku 1919 se vrátil domů.\n\nOd roku 1939 působil v odbojové organizaci Obrana národa.\n\nJako vojenský atašé československé exilové vlády se zapojil do bojů v Severní Africe. Jako pozorovatel se účastnil bitvy u El Alameinu kde byl zraněn střepinou z dělostřeleckého granátu. Ze zranění se zotavoval v nemocnici v Jeruzalémě. Jeho blízkým přítelem byl Pravoslav Řídký. Po skončení druhé světové války se stal leteckým atašé v USA a později i v Kanadě.\n\nByl význačným sběratelem výtvarného umění, zejména grafik Václava Hollara. Sbírku věnoval v roce 1947 městu Zábřehu. Muzeum Zábřeh tak nyní vlastní druhou největší sbírku grafik Václava Hollara s téměř 750 grafickými listy. Jeho kolekci Hollarových grafik v současné době spravuje Okresní vlastivědné muzeum v Šumperku.\n\nDo Československa se vrátil v létě roku 1947. Po únoru 1948 byl označen za \"reakčního západního důstojníka\" a propuštěn z armády. Posléze se pokoušel uchytit jako překladatel.\n\nRoku 1949 byl zatčen Státní bezpečností, obviněn z velezrady, nezákonně uvězněn a umučen ve vězení na Pankráci. Důvodem jeho zatčení se stal jeho západní vůz značky Packard, který si přivezl z USA a také západní zboží (alkohol, cigarety, nylonky, čokoláda), které se nacházelo v jeho bytě a příslušníci StB je chtěli pro sebe. Byl obviněn že v dotyčném vozu Packard údajně pomohl k útěku brigádnímu generálu Aloisi Liškovi. Příslušníci tajné policie po jeho zatčení chodili pravidelně do jeho bytu a všechny věci postupně rabovali. 2. května byl Lukas při jednom výslechu brutálně zmlácen 6 příslušníky Státní bezpečnosti. Vyšetřovatelé mu způsobili rozsáhlá zranění v oblasti žaludku, ledvin i hlavy. Měl také rozdrcenou patní kost, strhané nehty na nohou a rozbitá chodidla. Zranění, které utrpěl za druhé světové války, se otevřelo. Podle výpovědí svědků byl Lukas údajně mučen také elektřinou. Jeho zdravotní stav už byl ale v půlce května vážný. Vězeňský lékař mu odmítl poskytnout pomoc a 19. května Lukas na následky zranění ve vězeňské nemocnici zemřel. Jeho pitvy se účastnil známý soudní lékař Prof. MUDr. František Hájek, který byl však komunisty snadno vydíratelný, a tak za příčinu smrti uvedl edém plic. Bratr Karla Lukase, doktor Otto Lukas se však k bratrovu tělu dostal a uvedl, že jeho tělo bylo doslova poseto četnými podlitinami a tržnými ránami. Pochovaný je na hřbitově v Praze-Bubenči. Za jeho smrt nebyl po roce 1989 nikdo trestně stíhán.\n\nV dubnu 1950 mu komunistický režim odňal čestné občanství města Zábřeh; to mu bylo 9. května 1990 opět navráceno.\n\n29. srpna 1990 byl rozkazem prezidenta republiky Václava Havla povýšen na generálmajora in memoriam; k tomu dále roku 1992 obdržel řád Milana Rastislava Štefánika.\n\n\n\n"}
{"id": "91182", "url": "https://cs.wikipedia.org/wiki?curid=91182", "title": "Honorverse", "text": "Honorverse\n\nHonorverse je imaginární vesmír stvořený americkým sci-fi spisovatelem Davidem Weberem. Název vznikl podle hlavní hrdinky ságy, která se v tomto vesmíru odehrává, Honor Harringtonové. Z této ságy a na ni navazujících sbírek povídek je odvozena též řada komiksů.\n\nDěj se odehrává ve 20. století P.D. (po Diaspoře, tzn. zahájení vesmírné kolonizace), tj. 41. století po Kristu. V té době je lidmi osídlen bezpočet planet; souboje hvězdoletů umožňují mnoho lstí díky maskování, matení nepřátelských senzorů, balistickým manévrům a technologiím vynalezeným v průběhu série.\n\n\nDůstojník mantichorského válečného loďstva. Proslulá odvahou, smyslem pro odpovědnost a nadáním v bojové taktice.\n\nJeden z původních druhů v mantichorské soustavě. Jsou telepatické a inteligentnější, než se lidem jeví. Některé uzavírají s „dvounožci“ celoživotní svazek („adopci“).\n\n\n\n\n\n\n\n\n\n\n\nOd dvanáctého dílu se objevují noví nepřátelé; děj je rozšířen na značnou část galaxie a navazuje i na subsérie Ostrov Saganami a Cena hříchu.\n\n\n\n\nDěj se týká planety Pochodeň, která se stala útočištěm uprchlých genetických otroků, kteří si za královnu zvolí Zilwického adoptivní dceru Berry.\n\nNově objevená červí díra spojuje Mantichorskou křižovatku s hvězdokupou Talbott, která je šikanou nucena stát se součástí Solárního svazu. Většina planet si odhlasuje připojení k Mantichoře, což Svaz nehodlá připustit.\n\n\nPříběhy zaměřené na stromové kočky.\n\n\nČtyři staletí před Honor se kolonie Mantichora mění ve hvězdnou mocnost.\n\n\n\n1. Víc než čest, Polaris 2003, ISBN 80-7332-028-2 (\"More than Honor\", 1998)\n\n\n2. Světy Honor Harringtonové, Polaris 2004, ISBN 80-7332-051-7 (\"Worlds of Honor\", 1999)\n\n3. Měnitelka světů, Polaris 2006, ISBN 80-7332-070-3 (\"Changer of Worlds\", 2001)\n\n4. Ve službách Meče, Polaris 2007, ISBN 80-7332-093-2 (\"The Service of the Sword\", 2003)\n\n5. Ukuti v ohni, Polaris 2013, ISBN 978-80-7332-205-2 (\"In Fire Forged\", 2011)\n\nBeginnings, 2013\n\nstav k 31. 8. 2014\n"}
{"id": "91185", "url": "https://cs.wikipedia.org/wiki?curid=91185", "title": "Marcianus", "text": "Marcianus\n\nMarcianus nebo také Markianos, případně Markian (okolo 390 – leden 457), byl v letech 450 až 457 císařem východořímské říše.\n\nMarcianus se narodil v Thrákii nebo v Ilýrii. Mládí strávil stejně jako jeho otec v armádě jako obyčejný voják. Sloužil pod velitelem vojska Asparem a zúčastnil se válek proti Peršanům a Vandalům. V roce 431 byl poblíž Hippa Regia zajat Vandaly. Byl předveden před krále Geisericha, který ho nakonec propustil, ale pod podmínkou, že už nikdy nepozvedne zbraň proti Vandalům.\n\nDíky Asparovu vlivu se stal velitelem císařské gardy a později obdržel dokonce titul senátora. Po smrti císaře Theodosia II. byl vybrán za manžela Theodosiově starší sestře a dědičce, Aelii Pulcherii. Z jejího podnětu byl pak Marcianus prohlášen senátem, lidem a armádou za císaře.\n\nAčkoliv byl pod silným vlivem Aspara, prováděl celkem úspěšnou politiku. Přestal platit hunskému náčelníkovi, Attilovi, každoroční tribut. Protože Attila neměl dost sil k dobytí Konstantinopole, odtáhl brzo na to na západ do Galie (451) a Itálie (452).\n\nProvedl finanční reformy a nechal zalidnit vydrancované oblasti na Balkáně. V roce 452 odrazil útoky na Sýrii a Egypt a potom stabilizoval také frontu v Arménii. Církevně-politicky a historicky bylo za Marcianovi vlády nanejvýš důležité odsouzení monofysitismu na koncilu v Chalkedonu v roce 451.\n\nCo je Marcianovi především vytýkáno je jeho nezájem o události na západě, který tak ponechal svému osudu. Nijak nezasáhl během Attilových kampaní na západě. Rovněž nijak nebránil Geiserichovi ve vydrancování Říma v roce 455.\n\nV roce 453 znovu vypukl konflikt mezi Attilou a Marcianem. Avšak dříve než válka vypukla, mocný hunský král skonal. Říká se, že Marcianus prý měl sen, ve kterém viděl Attilův luk zlomený. O několik dní později jeho velký nepřítel zemřel. Po Attilově smrti se hunská říše během následných zmatků rychle rozpadla a definitivně tak přestala představovat hrozbu pro východní císařství.\n\nI přes jeho krátkou vládu je Marcianus pokládán za nejúspěšnějšího a nejlepšího pozdněantického císaře. Na to poukazuje i pozdější zvolání během nastolování nových císařů: \"Ať je tvé panování stejné jako Marcianovo!\"\n\n\"Dějiny Byzance\", Nakladatelství Academia, Praha 1992, Praha 1994.\n\n\n"}
{"id": "91187", "url": "https://cs.wikipedia.org/wiki?curid=91187", "title": "Tramvajová doprava ve Lvově", "text": "Tramvajová doprava ve Lvově\n\nOblastní ukrajinské město Lvov provozuje vlastní tramvajovou síť. Celkem je na ní k cestujícím k dispozici okolo 120 vozů na 75 km tratí. \n\nPrvní tramvajové linky byly otevřeny již 5. května roku 1880 (tehdy to byla koňka). V roce 1906 se jejího provozu ujalo město a o dva další roky později provedlo její elektrifikaci. Vykoupena byla také i trať společnosti \"Siemens & Halske\", ta byla v provozu od roku 1894. Zatímco v roce 1896 činila délka sítě pouhých 8,3 km, roku 1909 to bylo již 25 km. Také počet přepravených cestujících rychle rostl; roku 1899 to bylo již 5 milionů přepravených lidí za rok. Postupující elektrifikace a výstavba nových tratí v prvním desetiletí 20. století nakonec vedla k zvýšení počtu cestujících v roce 1907 na 12 milionů.\n\nOd roku 1922 je také zaveden pravostranný provoz. Po druhé světové válce město obsadila Rudá armáda a bylo připojeno k Sovětskému svazu; tramvajová síť byla následně sice díky rozvoji trolejbusů mírně zredukována, většina provozu však zůstala zachována; v 70. letech byly ale ze sítě odstraněny některé tratě v centru města. Zrušeno bylo časem také i mnoho zastávek, aby se zvýšila cestovní rychlost.\n\nV roce 2017 byly v provozu vozy typů Tatra T4 (pouze dva odstavené), Tatra KT4 (hlavně) a také novější tramvaje Electron T3L44 (8 ks) a Electron T5L64 (1 ks) od lvovského výrobce Electron. Jako služební se používají někdy i staré vozy ještě z dob Rakouska-Uherska; jedna tramvaj starší 100 let sloužila během Muzejního dne v provozu s cestujícími.\n\nRozchod kolejí činí ve lvovské síti 1000 mm (je to jeden z mála úzkorozchodných tramvajových provozů na území bývalého SSSR), většina tratí je však ve velmi špatném stavu vzhledem k nedostatku financí. Obdobně jsou na tom i vozy.\n\n"}
{"id": "91189", "url": "https://cs.wikipedia.org/wiki?curid=91189", "title": "Borany", "text": "Borany\n\nBorany jsou sloučeniny boru s vodíkem. Jsou to obvykle značně reaktivní látky, které slouží pro přípravu celé řady dalších sloučenin. Příkladem může být tetrahydridoboritan lithný LiBH, který je mimořádně silné redukční činidlo a zdroj nascentního vodíku. Nejznámějším boranem je diboran BH, samozápalný plyn o teplotě varu −92,5 °C.\n\nNižší borany jsou plynné, vyšší kapalné a nejvyšší borany jsou pevné látky.\n\n"}
{"id": "91193", "url": "https://cs.wikipedia.org/wiki?curid=91193", "title": "Knížecí Pláně", "text": "Knížecí Pláně\n\nKnížecí pláně () jsou bývalá obec na Šumavě. Místo se nachází v Národním parku Šumava na holé planině v nadmořské výšce 1021 metrů těsně u hranic s Německem. Je součástí obce Borová Lada. V roce 2011 zde trvale nikdo nežil.\n\nNutnost zpracovat dřevo v pohraničních lesích způsobila, že v roce 1799 dal kníže Schwarzenberg souhlas k tomu, aby si 48 dřevařských rodin postavilo své domky v místě, jenž se tehdy nazývalo německy „Schöne Ebene“ – Pěkná vyhlídka. Nová vesnice (osada) byla postavena mezi léty 1800 až 1801 a dostala německý název Fürstenhut, který později (v roce 1877) dostal český ekvivalent v pojmenování obce Knížecí Pláně. \n\nNejstarší písemná zpráva o počtu domů a obyvatel je z roku 1840. Tehdy zde stálo již 59 domů, ve kterých bydlelo celkem 521 osadníků. Tehdy (1840) zde také stála myslivna, lesní hájovna, mlýn, pila, škola, obecní úřad, čtyři ubytovací hostince a nacházelo se tu i stanoviště hraniční stráže. V roce 1861 byl položen základní kámen nového kamenného kostela Svatého Jana Křtitele. Ten byl za účasti široké veřejnosti slavnostně vysvěcen dne 27. ledna 1864. Rok poté (1865) byla v Knížecích Pláních zřízena i samostatná fara. V té době (1865) zde již žilo v 60 domech na 725 osob. V pozdějších letech se počet domů sice zvyšoval, zatímco počet obyvatel mírně klesal. Žili zde převážně Němci.\n\nPo správní stránce spadala obec Knížecí Pláně v roce 1850 pod správu obce Kunžvart (nyní – 2019 – Strážný). Teprve v roce 1902 zde byl zřízen samostatný obecní úřad. Poštovní úřad na Knížecích Pláních byl otevřen o jedenáct let později – v roce 1913. V roce 1930 žilo v obci celkem 458 osob, přičemž převážná část obyvatelstva byla německé národnosti (jen 8 osob bylo české národnosti). Na konci 30. let 20. století zde žilo v téměř 80 domech 450 obyvatel (z toho jen 9 české národnosti). Po skončení druhé světové války značná část obyvatelstva uprchla do Německa. Řádným odsunem obyvatelstva německé národnosti tak úředně prošlo jen 58 osob. Ještě v roce 1957 tady bydlelo 53 osob, ale vznik zakázaného příhraničního pásma zapříčinil definitivní zánik obce Knížecí Pláně. Kostel nechala odstřelit Československá lidová armáda v roce 1956. Současně s kostelem byl zlikvidován i přilehlý hřbitov. Do současnosti (2019) se nezachoval ani jeden z původních domů obce. Na místě, kde nyní (2019) stojí budova Knížecí Pláně – Hájenka stávala kdysi hájovna.\n\nV současné době zbyl z obce jen hřbitov, který byl v roce 1992 ze zbytků náhrobních kamenů bývalými místními německými obyvateli obnoven a oplocen. Na místě kostela byl vztyčen 13 m vysoký dřevěný kříž, který byl po vichřici v lednu 2007 nahrazen menším křížem. Nově zde byla postavena (v roce 1999, na místě bývalé hájovny) farma s chovem ovcí a skotu, v níž je restaurace a ubytování.\n\nKromě nepatrných pozůstatků zlikvidovaných domů je v terénu dobře patrný především systém polí, ohraničených mezními pásy z mohutných balvanů.\n\n\n"}
{"id": "91200", "url": "https://cs.wikipedia.org/wiki?curid=91200", "title": "Ladislav Fikar", "text": "Ladislav Fikar\n\nLadislav Fikar (29. června 1920 Samotín u Havlíčkova Brodu – 12. července 1975, Praha) byl český básník, divadelní kritik a překladatel z ruštiny, němčiny, francouzštiny a angličtiny.\n\nBývá spojován s hnutím dynamoanarchistů (Jaromír Hořec, František Listopad, Eduard Petiška a jiní), studoval na FF UK, v roce 1947 nastoupil do nakladatelství F. Borový (po roce 1948 přeměněno na nakladatelství Československý spisovatel), pracoval zde jako redaktor, později šéfredaktor. Po skandálu se Škvoreckého Zbabělci byl v roce 1959 z funkce odvolán, odešel pracovat do Čs. státního filmu, kde po několik let stál v čele tvůrčí skupiny a zasloužil se o vznik řady významných snímků tzv. nové české filmové vlny. V polovině roku 1968 se vrátil na místo ředitele nakladatelství Čs. spisovatel, roku 1970 musel znovu odejít a stal se provozním tajemníkem nakladatelství pro děti a mládež Albatros.\n\nJeho nejvýznamnější básnickou sbírkou zůstala kniha \"Samotín\" (1945), v roce 1967 vyšla v podstatně rozšířeném vydání. Jedná se o jeden z nejvýznamnějších lyrických debutů v moderní české poezii. Navázal v ní na lyricko-mélickou tradici českého básnictví, vytříbeným výrazem a jemnými odstíny nálad se blíží Jiřímu Ortenovi. Je jedinou sbírkou vydanou za jeho života. Autor se vyjadřuje prostřednictvím bohaté obraznosti. Projevuje metaforické snahy o znovustvoření naplno prožitého času, má závrať z jeho míjení, dokonale zobrazuje i atmosféru rozjitřené mladosti a milostné trýzně smyslů. Fikar se přitom soustřeďuje na motivy dětství, chlapecké zamilovanosti a opuštěnosti místa svého srdce. Někteří jeho kritici mluví o „sevřené a vášnivě vyznavačské podobě lyriky“. Tón sbírce udává především básníkovo procítěné mládí, neboť jádrem této lyriky je ryzí cit, čisté, okouzlené chlapectví.\nPo nuceném odmlčení vznikl básnický cyklus Kámen na hrob, který však byl vydán až posmrtně. Obsahuje básníkovu životní bilanci a předtuchu smrti. Tento cyklus se měl stát základem další stejnojmenné sbírky, kterou však autor již nedokončil.\n\n"}
{"id": "91202", "url": "https://cs.wikipedia.org/wiki?curid=91202", "title": "Paulias Matane", "text": "Paulias Matane\n\nSir Paulias Matane (* 21. září 1931) je zakladatelem tiskové agentury Nová Oceanie (New Oceania) a generálním guvernérem Papui-Nové Guineji. Dne 25. července 2010 byl parlamentem zvolen na další funkční období, ale Nejvyšší soud označil tuto volbu parlamentem za neústavní a 13. prosince 2010 jej odvolal z funkce a jeho pravomoci převzal předseda parlamentu Jeffery Nape.\n"}
{"id": "91203", "url": "https://cs.wikipedia.org/wiki?curid=91203", "title": "Loituma", "text": "Loituma\n\nLoituma je finské kvarteto, založené v roce 1989, které kombinuje finské tradiční písně se zvukem kantele. Na festivalu folkové hudby v Kaustinenu v roce 1997 bylo zvoleno skupinou roku. \nJejich asi nejznámější písní je Ievan Polkka.\n\nPrvní vystoupení Loitumy se odehrálo na podzim roku 1989, kdy vystupovali jako sedmičlenná skupina \"Jäykkä Leipä\". Uskupení vzniklo na Sibeliově akademii, katedře folkové hudby. V původní sestavě zpívali i Sanna Kurki-Suonio a Tellu Paulasto, kteří později odešli do švédské skupiny Hedningarna. Později se k Hedningarně přidala i Anita Lehtola.\n\nSkupina se drží vlastního hudebního stylu, který je ovlivněn mnoha různými směry. Základem jejich tvorby je zpěv, který je starým finským kulturním dědictvím. Podobně se skupina orientuje na kantele.\n\nJejich asi nejznámější písní je Ievan Polkka (někdy také chybně psaná \"Levan polka\"), jejíž část se v roce 2006 šířila lavinovitě po Internetu jako flashová animace. Je to píseň ze 30. let 20. století (autorem je Eino Kettunen) zpívaná ve východofinském savoském nářečí. Její intermezzo nemá žádný smysl, přestože se v něm vyskytuje několik finských slov. Při každém vystoupení je trochu pozměněné.\n\nPíseň je příběhem děvčete Ievy, která se potají vypraví na tancovačku, kde potká pěkného mládence, z jehož pohledu je celý příběh vyprávěn. Ten ji vyprovodí domů, kde na ni čeká její naštvaná matka. On ji ale umlčí a dívku si chce vzít.\n\n\n\n"}
{"id": "91204", "url": "https://cs.wikipedia.org/wiki?curid=91204", "title": "Moncalieri", "text": "Moncalieri\n\nMoncalieri je italské město v oblasti Piemont. Po Turíně je druhým největším městem turínské aglomerace.\n\nMěsto je známé svým hradem, který byl postaven ve 12. století a rozšířen v 15. Rád na něm pobýval Viktor Emanuel II. Od roku 1919 se na hradě nachází prestižní škola carabinierů. Nedaleké náměstí Viktora Emanuela II. bylodříve kulturním centrem města. Na dlážděném prostranství, postaveném v roce 1825, se nachází fontána se sochou Neptuna. Ta byla několikrát z estetických i praktických důvodů přesunuta na náměstí tam a zpět.\n\n\n\n\"Počet obyvatel\"\nOficiální stránky\n"}
{"id": "91206", "url": "https://cs.wikipedia.org/wiki?curid=91206", "title": "Edvard Valenta", "text": "Edvard Valenta\n\nEdvard Valenta (22. ledna 1901 Prostějov – 21. srpna 1978 Praha) byl český prozaik, básník a publicista.\n\nEdvard Valenta se narodil 22. ledna 1901\n\nV roce 1903 mu nejprve zemřel na souchotiny otec, o čtyři roky později na tutéž nemoc i matka.\n\nSpolu se sestrami se ho ujal strýc František Kovářík (manžel sestry zemřelé matky), v té době spolumajitel prostějovské firmy F. a J. Kovařík (po sloučení Wikov), politik a předválečný ministr.\n\nEdvard Valenta maturoval v roce 1918 na prostějovské reálce. Ve stejné době studoval na místním gymnáziu spolu s Valentovou sestrou Olgou\n\nNa brněnskou techniku nastoupil Edvard Valenta na přání svého pěstouna Františka Kováříka, který očekával jeho angažovanost v prostějovském podniku. Vystudoval však pouze čtyři semestry (1918–1920) a po příležitostných zaměstnáních nastoupil v roce 1920 do brněnské redakce Lidových novin. V Lidových novinách je působil v brněnské redakci i v olomoucké a pražské pobočce, nejprve jako stenograf, později redaktor a v závěru jako vedoucí redaktor kulturní a literární části a politický úvodníkář. Za finanční podpory Jana Antonína Bati cestoval po světě jako reportér a také J. A. Baťu doprovázel při jeho cestě po USA v roce 1939.\n\nV roce 1940 se po zákazu novinářské činnosti stal spisovatelem z povolání. V roce 1942 se přestěhoval z Prahy do Voznice u Příbrami; zde žil ve vile, kterou měl v obci pronajatu Oldřich Nový.\n\nPo válce byl odpovědným redaktorem týdeníku \"Dnešek\" a Knihovny Svobodných novin; byl redaktorem Svobodných novin. (Lidové noviny, které vycházely v průběhu okupace musely být takto přejmenovány a k původnímu názvu se vrátily až 9. 5. 1948). V té době (1945–1948) byl šéfredaktorem Svobodných novin Ferdinand Peroutka. Na sklonku roku 1948 byl \"Edvard Valenta\" zatčen a držen ve vazbě půl roku. Soud ho následně zprostil obžaloby.\n\nSe svou první ženou měl tři děti, dceru Edvardu\n\nEduard Valenta zemřel 21. 8. 1978 v Praze. Od roku 2005 jsou jeho ostatky umístěny na prostějovském hřbitově, poblíž hrobu jeho přítele z mládí Jiřího Wolkera.\n\nNa počest svého rodáka pojmenovalo město Prostějov \"ulici Edvarda Valenty\" a \"Základní školu Edvarda Valenty\".\n\nJeho prvním významným spisovatelským počinem je knižní zpracování příběhů českého polárníka Jana Welzla z třicátých let, na kterém pracoval společně s přítelem Bedřichem Golombkem. Jeho stěžejním dílem je psychologický román \"Jdi za zeleným světlem\" (1956) odehrávající se na sklonku 2. světové války; jím navazuje na linii prózy 30. let 20. století, ale též na díla soudobá – Ptáčníkův \"Ročník jednadvacet\" (1954) a Otčenáškův román \"Občan Brych\" (1955). Přijetí románu kritikou bylo v době vydání rozporné – od nadšení k odmítání. Dosud nedoceněný je Valentův posmrtně vydaný román \"Žít ještě jednou\".\n\n\n\n\nNa jeho počest natočili prostějovští amatérští filmaři dokument podle stejnojmenné knihy \"Život samé psaní\". Premiéra se uskutečnila v lednu 2010.\n\nPublikace v periodikách \"Lidové noviny\", \"Moravská orlice\", \"Lumír\", \"Niva\", \"Topičův sborník\" aj.\n\nO tehdejší popularitě dnes už polozapomenutých autorů Edvarda Valenty a Bedřicha Golombka, stejně jako o popularitě jejich díla o Eskymu Welzlovi, svědčí román Válka s Mloky (poprvé v Lidových novinách 1935–1936). Karel Čapek v něm v části \"Pan Golombek a Pan Valenta\" nechal své redakční kolegy, coby reportéry, zpovídat kapitána van Tocha (Vantocha). Kapitán van Toch navíc hovoří jazykem podobným vyjadřování Eskymo Welzla.\n\n"}
{"id": "91213", "url": "https://cs.wikipedia.org/wiki?curid=91213", "title": "Paide", "text": "Paide\n\nPaide (německy \"Wittenstein\" nebo \"Weißenstein\") je estonské město ležící v samém středu země. Je správním centrem kraje Järvamaa.\n\nPrvní písemná známka o Paide pochází z roku 1265, kdy byla zahájena stavba zdejšího křižáckého hradu. Krátce poté, roku 1291 získává přilehlé podhradí městská práva. Během povstání roku 1343 se na hradě uskutečnilo klíčové vyjednávání, které ovšem neskončilo zdarem - vůdci povstalců byli úkladně zavražděni. Během livonské války bylo město několikrát obléháno ruskými, švédskými i polskými vojsky a v důsledku toho těžce poškozeno. Z těchto ran se Paide nevzpamatovalo a v roce 1636 ztratilo městská práva. Další ránu zasadila Paide severní válka, když se tudy roku 1703 přehnala ruská armáda. Po utichnutí válečné vřavy nastoupilo Paide pomalou cestu k rozvoji. Městská práva obdrželo zpět roku 1783. V následujícím období zažívá Paide rozkvět, staví se kostely, restauruje se hrad, roste průmysl a město se stává kulturním centrem celé oblasti.\n\nDominantou Paide je zřícenina křižáckého hradu s mohutnou osmibokou strážní věží. Věž ovšem není původní, neboť ta byla vyhozena do vzduchu ustupující rudou armádou roku 1941. K znovupostavení věže došlo roku 1993. Ve věži se nachází muzeum a je z ní krásný výhled do kraje. Za zmínku stojí též budovy na centrálním náměstí - kostel sv. Kříže z roku 1786 a radnice.\n\n\n\n"}
{"id": "91215", "url": "https://cs.wikipedia.org/wiki?curid=91215", "title": "The Elder Scrolls", "text": "The Elder Scrolls\n\nThe Elder Scrolls (často zkráceno na TES) je série počítačových fantasy RPG her vyvíjená společností Bethesda Game Studios a publikována společnosti Bethesda Softworks.\n\nVšechny hry této série jsou zasazeny do světa vytvořeného s velkým důrazem na autentičnost. Svět tedy má svůj kalendář, písmo, historii, mytologii, kulturu a mnoho dalších aspektů. Autentičnost tohoto světa a velká volnost při hraní je pokládána za velké plus této série.\n\nHráči začínají s postavou podle svých představ, procházejí světem, a nejsou nuceni hrát přesně podle scénáře příběhu. Mohou plnit různé vedlejší úkoly, přidávat se k rozličným cechům, vyrábět lektvary, nebo se například jen toulat po krajině.\n\nSvět sám o sobě většinou zobrazuje kontinent Tamriel, který leží na planetě Nirn, nebo jednu z jeho provincií, případně část jedné provincie.\n\nTamriel je kontinent nacházející se na planetě Nirn (což znamená aréna nebo bojiště v Ald Ehlnofex, jakási stará Aldmerská řeč), také je možné jej nazývat \"Mundus\".\n\nSlovo Tamriel znamená „Hvězdné srdce“, nebo to také může být elfsky „Krása rozbřesku“\n\nDějiny Tamrielu se dělí na několik ér (neboli věků); jsou to:\n\nRasy obývající Tamriel jsou Imperiálové, Redguardi, Bretoni, Nordové, Khajiitové, Argoniané, Elfové (Merové): Dunmeři (Temní Elfové), Altmeři (Vznešení elfové), Bosmeři (Lesní Elfové), Aldmeři, Aleydové, Chimeři, Dwemeři, Falmerové, Maormerové a Orsimerové.\n\n\nV této provincii se odehrává . Cyrodiil sousedí na jihu s Valenwoodem a Elsweyrem, na severozápadě s provincií Hammerfell, na severu se Skyrimem a na východě s Morrowindem, v němž se odehrává , a s provincií Black Marsh.\n\nVe středu provincie je situováno Císařské město (Imperial City), které je centrem císařské moci, a proto bývá někdy celý Cyrodiil označován prostě jen jako Císařská provincie. Město bylo postaveno na velkém ostrově uprostřed jezera Rumare, je značně rozsáhlé a člení se do čtvrtí Elfí zahrady, Aréna, Tržiště, Arboretum (park), Chrámová čtvrť, Náměstí Talose, Vězení, Magická univerzita, Nábřeží a Císařská promenáda.\nJižně od Císařského města leží Bravil. Na začátku první éry to bylo slavné město se znakem jelena, ale nyní jeho sláva značně pobledla a většina lidí ho nazývá stokou Cyrodiilu.\nJižně od Bravilu najdeme Leyawiin, velké město se znakem bílého koně ve znaku. Leží téměř na hranicích s Elsweyrem a Černými mokřinami (Black Marsh), takže jeho převážnou část obyvatel tvoří Argoniané a Khajiitové.\nSeverně od Císařského města leží Bruma, ve znaku má černého orla. Leží vysoko v Jerallských horách u hranic s provincií Skyrim, takže je domovem mnoha seveřanů a kultura i stavební styl Brumy je velmi ovlivněn právě seveřany.\nVýchodně od Císařského města se u hranic s provincií Morrowind rozkládá Cheyadinhall. Město je ovlivněno – stejně jako Bruma seveřany – Nordy a Dunmery. Najdeme zde značné množství vrb a rybníčků. Městský znak se honosí zelenou stuhou spletenou do složitého ornamentu.\nNa západ od Císařského města narazíme na Chorrol se znakem bílého stromu. Najdeme zde hlavní sídlo cechu bojovníků.\nNa jihozápad od Císařského města leží Skingrad. Je známý jako oblast pastevců, ale hlavně vinařů. Ve znaku má rudý měsíc.\nZápadně od Skingradu narazíme na Kvatch. Město má ve znaku vlčí hlavu a proslulo tím, že jako jediné z Cyrodiilských měst, kromě Císařského města, mělo svou vlastní arénu. Město však bylo zničeno.\nZápadně od Kvatche najdeme Anvil, známé a významné přístavní město. Ve znaku má zvláštní oranžovo-černé znaky.\n\nMezi těmito městy se táhnou cesty značené jednoduše barvami: žlutá, zelená, červená, oranžová, modrá, zlatá a stříbrná. Kolem jezera Rumare cestují poutníci po červené kruhové cestě.\n\nVe středu Cyrodiilu se rozkládá jezero Rumare, z něhož vytéká řeka Horní Niben. Ta se poté vlévá do Nibenské zátoky a pokračuje do Topalského zálivu u Leyawiinu, už jako řeka Dolní Niben. Vlévá se do ní řeka Panther, řeka Stříbrných ryb a řeka Corbele. Na východní straně Dolní Niben leží Temný hvozd, velká bažinatá oblast. Řeka Panther protéká Nibenayským údolím, což je nádherná zalesněná oblast. Na východ od řeky Stříbrných ryb najdeme jezero Canalus. Oblast s tímto jezerem se nazývá Nibenayská kotlina. Hranice s Morrowindem značí pás Valuských hor. Nad městem Cheyadinhall narazíme na jezero Arrius. Bruma leží v celoročně zasněžených horách Jeral. Oblast mezi Cheyadinhallem a Brumou se nazývá Středozemí. Chorrol leží v Colovianské vysočině a mezi ním a Císařským městem se rozkládá Velký les, hustě zalesněná oblast. Na západ od něj je Císařská rezervace. Mezi Bravilem a Skingradem se táhne oblast Západní pahorkatina. Kolem Kvatche a Anvilu najdeme Zlaté pobřeží, u města Anvil se dostaneme k Abeceanskému moři.\n\nV celém Cyrodiilu můžeme nalézt četné osady a vesnice, ruiny tvrzí a Ayleidských pevností, které tu zbyly po středozemních elfech. Výjimkou nejsou ani desítky jeskyní a opuštěných dolů. Hodně banditů dává přednost otevřené krajině a žije v různých táborech roztroušených po celé zemi. Na nejrůznějších (a obvykle i dobře ukrytých místech) se dají nalézt runové kameny znamení a Daedrické svatyně, kde se uctívají daedry. Naproti tomu jsou zde i desítky oltářů Devítky, kde se mohou lidé pomodlit a hledat útěchu bohů.\n\nOd Prvního věku je Cyrodiil domovem rasy Císařských čili tzv. Imperiálů. Předtím zde sídlili Ayleidé, neboli středozemní elfové. Provincie má však kosmopolitní ráz a je možné tu potkat přistěhovalce všech ras z celého Tamrielu, zejména v údolí řeky Niben. Často zde dochází ke střetům znepřátelených Khajiitů a Argoniánců. Podstatnou část obyvatelů severní Brumy tvoří Seveřané. Elfové jsou rozptýleni po celé provincii.\n\nHammerfell je provincie převážně pouštního až stepního charakteru. Žijí zde Redguardi, lidé s tmavou pletí, dobří válečníci a námořníci.\n\nValenwood je hustě zalesněná provincie, žijí zde Bosmeři (Lesní elfové) a opičí rasa Imga. Na severu, na jihu i ve středu bývají velká vedra. Nejvyšší teploty jsou mírně jižně od středu, nejnižší pak na severu směrem k Cyrodiilu.\n\nVyskytují se tu obrovští ptáci a ptačí forma teriantropie.\n\nSkyrim představuje nejseverněji položenou oblast Tamrielu, na jihu se nachází zasněžené vrcholky hor, nížiny jsou však zelené a úrodné. Žijí tu Nordové a žili tu Falmeři, sněžní elfové a ještě před tím zde žili starobylí Dwemeři s jejich ruinami, které nyní obývají Falmeři se můžete setkat v severních částech Skyrimu. Nachází se zde i nejvyšší hora celého Tamrielu. Ve Skyrimu se odehrává zatím poslední díl (5.) této série.\n\nSkyrim je rozdělen na devět držav, tedy oblastí, které mají samostatnou správu. Pokud je někdo hledaný v jedné državě, v další být hledaný vůbec nemusí. Každé državě vladné jarl, který určuje zákony a také třeba to, na čí straně bude država v občanské válce. Nejmenší, ale nejmocnější državou je Haafingar, kde se zároveň nachází hlavní město Skyrimu Samota. Zde sídlí velekrál Skyrimu a je zde sídlo císaře při návštěvě provincie. Také zde sídlí Cisařská legie, oděvnický obchod, nebo bardská univerzita. V okolí jsou největší přístavy a sklady Skyrimu a také malá vesnička jménem Dračí Most, pojmenovaná podle mohutného mostu přes řeku Karth. Haafingar je sídlem říše ve Skyrimu, proto zde také najdeme Thalmorské velvyslanectví, která se nachází na sever od Samoty. V Samotě si můžete koupit obrovský dům. Na jihozápadě sousedí Haafingar s Vysokoskalím, další provincií Tamrielu. Z toho tedy lze usoudit, je umístěna na severozápadě Skyrimu.\n\nJižně od Haafingaru se nachází další država a to Pláně. Jejím hlavním městem je Markarth, architektonicky velice zajímavé město doslova zasazené do hor. Žili zde Dwemeři, což je na městu velice znát, neboť jejich pradávná a tajemná architektura a technika je ve městě na každém kroku. Nachází se zde i Dwemerské muzeum. Jinak je ve městě hodně dělníků, což naznačuje přítomnost velkých dolů. Pláně jsou jinak územím speciální skupiny bojovníků, říkajících si Zapřísáhlí. Jejich území jim bylo oficiálně zabráno, ale i tak se jich v okolí Markarthu nachází velká spousta a plánují znovuobsazení svého města. Nedaleko hlavního města, poblíž dolního toku řeky Karth, je malé horské městečko Karthwasten. I v Markarthu se dá koupit dům, s né zrovna pohodlnou, kamennou postelí. Rozlehlá država sousedí na západě s Vysokoskalím a na jihu s Hammerfellem.\n\nVýchodně od Plání se nachází jižní država Falkreathská država, pojmenovaná podle hlavního města Falkreath. Město patří k těm menším a nenajdete zde nic, než hospodu, kovárnu, vetešnictví a pilu. Kousek od města se ale nachází velmi zajímavá věc a to vchod do skrýše Temného bratrstva, tedy společenství nájemných zabijáků. Až na tento detail je Falkreath poměrně klidné místo. V datadisku Hearthfire si můžete koupit pozemek na stavbu domu právě tady. Zajímavým místem v okolí jsou hlavně místní roztáhlé lesy a veliké Ilinaltino jezero, jedno ze dvou největších ve Skyrimu. Kdysi zde bývala malá vesnička Helgen, tu ale svým ohněm spálil do základů drak Alduin. Navíc se zde potulují bandité a není to bezpečné místo na procházku. Na jihozápadě sousedí država s Hammerfellem a na jihozápadě s Cyrodiilem.\n\nJihovýchodní država se nazývá Průrva. Hlavním městem je zde Riften, přezdívaný město zlodějů, protože ve zdejších podzemních chodbách se nachází sídlo Cechu zlodějů, jedné z největších zločineckých organizací Skyrimu. Město mívá po většinu doby pochmurné, podzimní počasí a podnebí. Jde zde pěkné, obrovské jezero Honrich., na které máte výhled z domu, který si můžete v Riftenu koupit. Po Trevově řece se můžete z Riftenu dostat až do Ivarova dvoru, k jezeru Geir. Odsud se můžete pustit na cestu k nejvyšší hoře Tamrielu, Jícnu světa, kde sídlí Šedovousí. V Průrvě se potuluje hodně medvědů, na které je třeba dát si velký pozor. Na jihu sousedí s Cyrodiilem, na východě s Morrowindem.\n\nPři cestě dál podle Černobrodské řeky se dostaneme do Východní Marky, což je další država. Ta je způli ve věčně zasněžené oblasti, ve které se nachází i její hlavní město Větrný Žleb. Zde je sídlo vzbouřenecké organizace Bouřné hávy, které se nelíbí propojení Ríše s Thalmorem, které vyvrcholilo v zákaz uctívání nordského boha Talose. V okolí se dá najít velké množství hor a také Yorgrimovo jezero. Jinak je Východní Marka tvořená zvláštní oblastí mezi Riftenem Větrným Žlebem. Na dlouhé, rozlehlé planině se dá najít snad vše. Na východě sousedí s Morrowindem.\n\nCestou dál na sever se dostaneme až do nejsevernějších oblastí Skyrimu, do oblastí kolem Moře přízraků. Na východě je to država Ledohrad, pojmenovaná podlě hlavního města Ledohrad. To bylo dříve hlavním městem celého Skyrimu, velké město však jednou postihla pohroma. Je zde Ledohradská Univerzita i když její sláva není, co to bývalo. Celá država je neustále zasněžená, severně od Ledohradu se dá dostat až na drsné ostrovy v Moři Přízraků, nebezpečné místo plné ledních vlků, ledních medvědů a dalších šelem. Výjimkou nejsou ani nebezpečně ledové přízraky.\n\nNa západ od Ledohradu máme Kotlinu, jejíž hlavním městem je Jitřenka. Kotlina zasahuje až do nížinové oblasti uprostřed Skyrimu, ale většina území se nachází na severu, včetně Jitřenky. Je to nejsevernější město ve Skyrimu, jen pár kroků od Moře Přízraků, na kterém v podstatě leží a má na něm \"přístav\".\n\nMezi Kotlinou a Haafingarem leží Hjaalmarka se svým hlavním městem Morthalem. Tato država se vyznačuje hlavně svými prameny a malými jezírky, na kterých prakticky leží celý Morthal. Država je na pomezí sněžné a teplejší části Skyrimu, proto je tu obvykle nehostinné počasí. Na severu Hjalmarku omývá Moře Přízraků.\n\nJedinou vnitroprovinční državou Skyrimu je Država Bílý Průsmyk. Ta je stejně jako hlavní město Bílý Průsmyk pojmenovaná podle Bílé řeky, největší řeky Skyrimu, která propojuje Ilinalino jezero s Mořem Přízraků a vlévají se do ní i Yogramirova řeka (Yigramirovo jezero) a Černobrodská řeka (Jezero Geir). Svojí polohou je v samotném středu provincie, uprostřed velice úrodné nížinové oblasti a celá država je největším územím Skyrimu. V blízkém okolí Bílého Průsmyku se z toho důvodu nachází hodně zemědělských stavení a také Medovar. Sídlí zde také skupina bojovníku Družiníci. V této državě se nachází zemědělské město Rorikův Dvorec a také Vorařov, jediné město ležící přímo na Bílé řece\n\nLetní Ostrovy jsou ostrovy náležící k Tamrielu. Většina obyvatel jsou Altmerové (Vznešení elfové). Mají zářivě zlatou až temně měděnou barvu kůže, většinou mají zářivé lesklé oči. Jsou velmi vysocí a štíhlí, výborně ovládají všechny druhy magie, ta je však dokáže i velmi rychle zabít. Obecně jsou tedy na magii citlivější. Pokud jde o boj zblízka, mají největší nadání pro sečné zbraně, konkrétně katany.\n\nV posledních dobách v ostatních provinciích kolují zvěsti, že obyvatelé ostrovů uctívají Daedry.\n\nBlack Marsh je bažinatá a vlhká provincie, nacházející se na Tamrielu je to oblast ve které žijí Argoniané.\n\nDalší bohové: Hircine, Ius, Jephre, Malak, Masser, Secunda, deadričtí princové\n\nAlduin (Požírač Světa): Alduin je skyrimská obměna Akatoshe a pouze povrchně se podobá svému protějšku v Osmi Božstvích. Například Alduinův přívlastek, 'Požírač Světa', pochází z mýtů zobrazujících jej jako strašnou pustošící ohnivou bouři, jež zničila předešlý svět aby mohl vzniknout tento. Nordi proto vidí tohoto boha času jako stvořitele a zároveň posla apokalypsy. Je tedy dobrý, ačkoli i děsivý. Není hlavním nordickým vůdcem pantheonu (ve skutečnosti pantheon vlastně žádného vůdce nemá).\n\nJhunal (Runový bůh): Nordický bůh pořádku. Když ho opustila přízeň zbytku pantheonu, stal se Julianem z Osmi božství. V moderní skyrimské mytologii se nevyskytuje.\n\nShor (Bůh Podsvětí): Nordická verze Lorkhana, jenž sympatizuje s lidmi od doby, co stvořil svět. Cizí bohové (např. Efští) se proti němu spikli a přivodili jeho porážku, zatracujíce jej do podsvětí. Atmoranské mýty jej zobrazují jako krvežíznivého krále válečníka, jenž vede Nordy k vítězství nad jejich Aldmerskými utiskovateli. Před svou zkázou byl Shor hlavní bůh; někdy též nazývaný Dětský Bůh (viz Orkey).\n\nYsmir (Drak Severu): Nordický aspekt Talose. Odolal síle hlasů Šedovousích dostatečně dlouho na to, aby vyslechl jejich proroctví. Později na něj mnoho Nordů nemohlo pohlédnout, aniž by viděli draka.\n\nHermaeus-Mora (Lesní muž): Daedra; starověký Atmoranský démon, též nazývaný Démonem znalostí, jenž kdysi téměř svedl Nordy, aby se stali Aldmery. Nejvíce Ysgramorských mýtů je o únicích před nástrahami starého Herma-Mory. Je možné, že stojí za původem kultu Morag Tong, ale není to jasné. Mezi jeho nepřátele patři Ebonarm a Vaermina. Den jeho vyvolání je 5. První setby (5th First Seed). O první setbě: Každým rokem lidé Tamrielu slaví První setbu symbolickým setím semen pro podzimní žně. Je to festival čerstvých začátků jak pro setbu, tak pro lidi. Sousedé urovnají své spory, jsou vydány rozsudky, zbavuje se zlozvyků, léčí se nemoci. Léčitelé v chrámech provozují po celý den bezplatnou nemocnici, aby vyléčili lidi z otrav, různých nemocí, paralýz a dalších špatností, které se v Tamrielu vyskytují.\n\nMauloch (Horský Prďola): Skřetí bůh Velothijských hor. Mauloch dělal dlouho problémy dědicům krále Haralda. Po své porážce v bitvě o Dračí Zeď 1E660 (čti roku 660 První Éry) utekl na východ. Říká se že jeho hněv naplnil oblohu sirnatou nenávistí, později tomu říkali \"rok zimy v létě\".\n\nDibella (Bohyně krásy): Aedra; oblíbená bohyně Osmi božství. V Cyrodiilu ji uctívá téměř tucet různých kultů, některé zasvěcené ženám, některé umělcům a estétům a jiné erotické inspiraci. Přitahuje také jedince, kteří mají rádi požitkářský životní styl.\n\nOrkey (Dávný Permoník): Bůh vypůjčený od Nordů, jehož uctívání začalo snad během Aldmerské vlády v Atmoře. Nordi věří, že kdysi, než se objevil Orkey, žili tak dlouho jako elfové. Orkey je ale podvodem přiměl k ujednání, kvůli kterému pak byli vázáni \"počtem zim\". Kdysi, tvrdí legendy, měli Nordi kvůli Orkeyovu kouzlu život dlouhý jen šest let. Zjevil se Shor a neznámým způsobem odstranil prokletí, přenášeje většinu z něj na sousední Skřety.\n\nTsun: Zaniklý nordický bůh soudů proti nepřízni osudu. Zemřel při obraně Shora před cizími bohy.\n\nAedra: Téměř univerzální bohyně. Původně, v mýtických časech, byla bohyní plodnosti. Ve Skyrimu je Mara služka Kyne. V Říši je Bohyní Matkou. Někdy je spojována s Nirem 'Anuada' - ženským principem kosmu, který stojí za stvořením světa. V závislosti na náboženství je buď manželkou Akatoshe, nebo Lorkhana, nebo konkubína obou.\n\nStuhn (Bůh Výkupného): Nordický předchůdce Stendarra, bratr Tsuna, ochránce zemanů Shora. Stuhn byl božský válečník, který bojoval proti Aldmerskému pantheonu. Ukázal lidem, jak brát válečné zajatce a výhody z toho plynoucí.\n\nKyne (Polibek na Konec): Nordická bohyně Bouře, Vdova po Shorovi a laskavá bohyně válečníků. Je často nazývána Matkou Lidí. Její dcery učily první Nordy používat Thu'um, neboli Hlas Bouře.\n\nVznešení elfové neboli Altmeři pochází z provincie Letní Ostrovy (ostrov Summerset) – souostroví jednoho velkého a jednoho menšího ostrova a několika malých ostrůvků. Provincie leží v západní části Tamrielu, přímo na západ od Valenwoodu. Hlavní město provincie je Alinor, další města jsou: Lillandir, Cloudrest, Firsthold, Skywatch, Shimmerene a Dusk. Podnebí Summersetu je subtropické, spíše vlhké než suché.\n\nAltmeři (často bývají označováni jako Vznešení Elfové) se oprávněně považují za nejcivilizovanější rasu v Tamrielu. To se projevuje v běžném jazyce, umění, literatuře, vědě, užívání magie. To vše je v celém Tamrielu více či méně ovlivněno altmerskou kulturou. Samotní Altmeři jsou z fyziologického hlediska vysocí, se zlatavou kůží a typickýma elfíma ušima. Jsou na rozdíl od ostatních tamrielských ras fyzicky slabí a náchylní k jakékoliv magii (přestože ji dokážou dobře ovládat). Altmer sám o sobě je většinou arogantní a chová se povýšenecky. Běžný Altmer je většinou alespoň trochu zběhlý v magii, Altmer výše ve společenském žebříčku již musí celkem obstojně ovládat magii. Většina mocných mágů je právě z Altmerského rodu.\n\nVznešení Elfové (společně s Bosmery) jsou potomky dávné rasy Altmerů, kteří vládli během Merethické, první a části druhé éry vždy alespoň části Tamrielu (během druhé éry se již rozlišovali na Altmery a Bosmery). Jejich říši zcela dobyl Tiberius Septim (za pomoci artefaktu Numidia) na přelomu druhé a třetí éry. Chtě nechtě se museli podrobit nadvládě nového Tamrielského císařství. Nyní již (za nynější časový údaj se považuje konec hry Oblivion, tj. přelom třetí a čtvrté éry) počáteční nepokoje opadly a Summurset a Valenwood jsou celkem klidné části Tamrielu.\n\nŽijí v bažinaté provincii Černý Močál v Tamrielu. Jejich kůži pokrývají šupiny, mají velké oranžové oči a dlouhý ocas porostlý ostny (někdy mohou mít na ocasu i chrániče). Na rukou a chodidlech jim rostou drápy. Díky prostředí, ve kterém žijí, mají přirozenou odolnost vůči jedům a nemocem a dokáží dýchat pod vodou díky vývoji ve vodě. Argoniané umí skvěle odemykat zámky, což také přispívá k jejich zručnosti v \"povoláních\" jako např. zloděj či zabiják (obecně povolání založená na plížení a skrývání). Argoniané jsou přirozeně přátelští, ale ostatní rasy vůči nim chovají více či méně podložené předsudky, kvůli kterým se Argonianům reputace napravuje jen stěží. Získávání nových přátel je tedy stojí nemalé úsilí. V provinciích, kde ještě existuje otrokářství, jsou Argoniané společně s Khajiity zneužívání na otrockou práci nejčastěji.\n\nBosmeři, jinak též Lesní elfové (nebo také Lesní mízi), jsou drobní, mrštní a nenápadní. Mají velké nadání pro lukostřelbu a plížení, takže jsou skvělými zloději a dobrými zabijáky. Výhodou pro ně je i odolnost vůči nemocem. Umí komunikovat se zvířaty a přesvědčit je, aby jim pomohla. Žijí v provincii Valenský Les, zalesněné oblasti na jihu Tamrielu.\n\nBretoni pocházejí ze Skalnatých výšin. Jsou rozenými mágy. Svou odolností na magii a zároveň zvýšeným množstvím magii, než ostatní rasy, vzbuzují v nepřátelích hrůzu. Ovládají všechny magické školy a jsou i zručnými alchymisty.\n\nCísařští neboli Cyrodiilané pocházejí z prostřední provincie Cyrodiil. Jsou výtečnými obchodníky, řečníky a diplomaty. I velcí císařové Tamrielu (rod Septimů) jsou této rasy. Císařští jsou rovněž dobrými válečníky s mečem a v těžkém brnění. Jejich zvláštní schopností je Hlas císaře – mohou se pokusit přesvědčit ostatní, aby se přidali na jejich stranu.\n\nDaedry nejsou démoni z náboženského hlediska. Obývají svůj vlastní svět Oblivion, neboli Zapomnění. Vládnou jim různí tzv. daedričtí princové a princezny. Uctívání daedrer je v některých Tamrielských zemích považováno za kacířství, proto jsou svatyně daeder tajné. Někteří Daedričtí princové či princezny ,jsou více zlé, jiné méně, proto v některých provinciích lze uctívat jenom nějaké.\n\nMezi Tamrielem a Zapomněním existuje magická bariéra, zdánlivě neprolomitelná. Kdysi dávno Tamriel obývali Ayleidé (středozemní elfové) a ti se vyžívali v přivolávání daeder a nemrtvých, čímž sužovali lidi. Tehdy byla bariéra skoro neznatelná. Lidé zoufale volali o pomoc a uslyšel je dračí bůh času Akatosh, který uzavřel dohodu s vůdkyní lidu Alessií. Dohoda zněla, že Akatosh vytvoří Amulet králů a ten bude nosit Alessia a její potomci jako znak moci a budou vládnout lidu Tamrielu. Druhá podmínka zněla, že Akatoshovi bude patřit víra lidí. Budou-li dodrženy obě podmínky, užije Akatosh svou božskou moc a nechá brány Zapomnění uzavřené. Když byl roku 433 třetí éry zavražděn císař Uriel Septim VII., byla porušena první podmínka a brány Zapomnění se otevřely. Byla obnovena, teprve když císařův syn Martin spojil svou krev s duchem Akatoshe a tím zavřel brány navždy.\n\nDaedrám vládnou daedry nazývané daedričtí Lordi, Princové, Princezny. Těchto vládců je celkem 17 a každý z nich má svůj jeden nebo více artefaktů.\n\nKaždý daedrický vládce má vlastní svět stvořený k obrazu svému.\n\nV Zapomnění lze potkat různá (v drtivé většině nepřátelská) stvoření, rovněž nazvaná daedry. Tyto daedry, stejně jako daedričtí vládci, jsou nesmrtelné. Jinými slovy: lze zničit jejich fyzickou podobu a jejich duše je potom (vyjma daedrických vládců) seslána do temnoty, odkud se duše může vrátit v jiné fyzické podobě. Je krajně nepravděpodobné, že by se někdy někomu podařilo najít a pojmenovat všechny tyto daedrické sluhy.\n\n\nDremory jsou vlastně také sluhové daedrických pánů, konkrétně především Mehruna Dagona. Dremory jsou stavbou těla velmi podobní lidem, pomineme-li skutečnost, že některé mají rohy. Jsou to přemýšlející bytosti rozdělené do rodů a kast. Mají určité hodnosti a mohou povýšit nebo být naopak degradováni. Je těžké vydobýt si u nich respekt, ale pokud dremora něco slíbí, obvykle to dodrží. Přestože slovo \"dremora\" je rodu ženského, nikdo se nikdy prokazatelně nesetkal s dremorou ženského pohlaví (SPOILER: pozn. existuje, je umístěna v bráně Zapomnění v úkolu Rytíři trnu, ale další neexistuje). Běžné dremory jsou oblečené v dremořím brnění (mohou mít oblečenu i róbu, pod kterou nosí daedrické brnění) a bojují dremořími zbraněmi (oboje vypadá jako daedrické).\n\nDunmeři přezdívaní Temní elfové pocházejí z nejvýchodnější části Tamrielu. Obývají provincii Morrowind, kterou tvoří pevninská část a velký ostrov Vvardenfall se sopkou zvanou Rudá hora. Dunmeři jsou elfové šedé kůže a rudých očí. Jsou to všestranně nadané osoby, které nepohrdnou magií, zbraněmi ani nenápadným plížením a vykrádáním kapes. Zastávají také všemožná povolání od pastevců přes obchodníky a kněze po vznešené vévody a hlavy bohatých a vlivných rodin. Dunmeři se dělí do velkých rodů Redoran, Hlaalu, Dres, Indoril a Telvanni. Je to hrdý národ s bohatou kulturou a historií. Uznávají otroctví a jejich víra patří třem falešným bohům Sotha Silovi, Almexii a Vivecovi známými jako Almsivi. Poté uznávají takzvané nižší svaté, kdysi žijící dunmery.\n\nDunmerové jsou nerozvinutou a zároveň vyspělou civilizací. V nekonečných pustinách a pastvinách žijí divoké kmeny Ashlenderů, jinde zase nalezneme velká města. V historii dunmerů jsou zlomovými okamžiky bitva o Rudou horu (kolem r. 668 prvního věku) a válka s Císařstvím v roce 2920 prvního věku (podrobně popsané v knihách z Elder Scrollu „2920“) a sjednocení Tamrielu na konci věku druhého. Jedním z nejznámějších Dunmerů je Pán Nerevar, který se účastnil bitvy o Rudou horu. Docela slavná je i královna Barenziah, o níž je (ve hrách The Elder Scrolls) sepsáno několik knih.\n\nNa konci třetí ery dochází k erupci Rudé hory a zničení věčí části ostrova Vvardenfallu. Pevninckou část Morrowindu obsadily hordy Argonianů\n\nImga je opičí rasa žijící v hustě zalesněné provincii Valenwood spolu s Bosmery (lesními elfy). Živí se banány, které rostou v jižních oblastech provincie. Vypadají jako hustě zarostlí lidé a také by se dali přirovnat spíše k opicím.\nPovažují se za velmi vznešenou rasu a snaží se vypadat podobně jako Altmeři. Proto si svou příliš hustou srst stříhají.\n\nTato civilizovaná rasa žije v provincii Cyrodiil. Mnozí se živí jako řečníci díky svým přirozeným řečnickým schopnostem. Často se propracují k šlechtickým titulům, ba dokonce k císařskému trůnu. Jsou velmi ceněni v tajné skupině jménem Čepele, která měla za úkol bránit císaře.\n\nPovažují se za čistou a dobro konající rasu. Skoro všichni Imperiálové chovají zášť vůči zvířecím rasám a elfům.\n\nKhajiitové pocházejí z provincie Elsweyr. Jsou to kočkám podobní lidé (humanoidi).\nKhajiitů je několik „poddruhů“. Podle pověsti Khajiiti vznikli díky ja-Kha'jay („Moonstrings,“ nebo také „Lunar Lattice“), jakési polobožské magii související s dvěma měsíci (bohy) Tamrielu; Masser a Secunda. To, jací Khajiiti v průběhu vznikali, záviselo na fázi obou měsíců. Khajiiti se zrodili, když Masser byl v úplňku a Secunda byla tenký srpek. První ze zástupců této rasy nebyli o moc inteligentnější než domácí kočky.\nKdyž byl Masser v novu a Secunda v úplňku, tak se zrodili \"Ohmes\", podobní Bosmerům, častokrát s potetovanými obličeji.\nKdyž byl Masser v novu Secunda rostla, tak se zrodili \"Ohmes-raht\", se světlou kůží chodící jako lidé, můžete se s nimi setkat v Daggerfallu.\nKdyž byl Masser a Secunda v novu, vznikli \"Suthay\"(o něco menší než běžní Khajiiti). V době kdy oba měsíce ubývaly, zrodili se \"Suthay-raht\". Většina Khajiitů, které můžete dnes potkat v Morrowindu.\nNakonec se tímto způsobem zrodilo téměř dvacet „poddruhů“. Dále to byli: \"Cathay\", \"Cathay-raht\" (jaguáři), \"Tojay\", \"Tojay-raht\", \"Alfiq\" (Také nazývaní „housecat“), \"Alfiq-raht\", \"Dagi\", \"Dagi-raht\", \"Senche\" (podobní \"Pahmar-raht\", dosahovali výšky Altmerů, byli používáni některými jinými Khajiity jako koně), \"Senche-raht\" (Dvakrát vyšší než Altmeři a unesli padesátkrát více, byli také nazýváni „bojovými kočkami“), \"Pahmar\" (nazýváni také tygři), \"Pahmar-raht\".\nKhajiiti jsou vynikajícími zloději a bojovníky, dávají přednost boji beze zbraně. Výjimečně se někteří z nich učí i magii. Mají velkou slabost pro sladké, zejména pro moon sugar (tzv. cukřík). Někteří Khajiiti jsou vážně závislí na skumě, alkoholickém/drogovém nápoji vyráběného z cukříku. Khajiity stvořila Azurah.\n\nMnoho Khajiitů ve hře (zasazeného na ostrov Vvardenfell) jsou otroci. Tvoří také značnou část členů Thieves' Guild a někteří z nich jsou obchodníci. Z řečí, co se šíří v Oblivionu, nicméně vyplývá, že se otroctví postupně ruší.\n\nOrsimerové jako jediná rasa, která nemá vlastní provincii, pocházejí z Wrothgainských hor a Hor dračího ocasu na východě Tamrielu. Mají zeleně zbarvenou kůži a dva spodní tesáky. Je to odolná a silná rasa, která vyniká zdatnými válečníky. Obecně vzato si však tato rasa příliš nerozumí s magií. Lidé berou orky (obecnější pojmenování Orsimerů) jako obyčejné barbary, a ti jim to svými zvyky a chováním většinou jen potvrzují. Co jim mohli bohové ubrat na intelektu, to přidali na síle, houževnatosti a zručnosti. Orkové totiž nejsou jen vynikajícími válečníky, ale také excelentními kováři a zbrojíři. Téměř u nich neexistují třídní rozdíly a uznávají respekt a rovnoprávnost mezi pohlavími. O jejich příchodu do Tamrielu se toho příliš neví. Někdo však tvrdí, že jsou to potomci goblinů, kteří se zde vyskytovali již na začátku věků.\n\nRedguardi jsou válečnická rasa. Mají do hněda zbarvenou pleť a tmavé vlasy, pocházejí z Hammerfellu. Mají schopnost \"Nával adrenalinu\", která dočasně zvýší všechny jejich vlastnosti. Redguardi se doslova vyžívají v drtivých i sečných zbraních a v těžkém brnění.\n\nVzhled podobně obrovští vzpřímeně chodící slimáci. Mají sépiové zabarvení a tmavě zelené oči. Vláčí za sebou ocas. Jsou o dost větší než ostatní rasy. Nedá se přesně určit, kde žijí. Jsou dokonce inteligentnější než Altmeři. Jsou slabí a málo odolní vůči zraněním. Jsou také pomalí kvůli těžkému ocasu, který za sebou musí vláčet\n\nSnaží se studovat nekromancii a destrukci. Sloadi jsou velmi opovrhovaná rasa. Nikoliv však kvůli vzhledu, ale kvůli tomu, že po Tamrielu kdysi rozšířili mor, který vyhubil obrovské množství Císařských.\n\nLežela západně od Tamrielu. Yokuda byla původním domovem Redguardů, kteří odtud přišli do Hammerfellu. Zničili(obětovali) ji, aby mohli odcestovat do Hammerfellu\n\nNachází se severně od Tamrielu. Z Atmory přišli Nordové v čele s Ysgramorem. Atmora v elfštině znamená \"Starší svět\".\n\nAkavir (V Akavirštině \"Dračí země\") leží zhruba 6920 km východně od Tamrielu. Sídlí zde mnoho ras: Tang Mo, Kamal, Ka'Po'Tun, Tsaeci. Sídlili zde i lidé, ale není známo co se jim stalo. Podle knihy \"Mysterious Akavir\" byli snědeni rasou Tsaeci.\n\nPyandonea je ostrovní kontinent ležící jihozápadně od Tamrielu, je to také domov Maormerů, tropických elfů.\n\nPříklady frakcí, cechů a spolků: Ashlandeři, Čepele, Camonna Tong, Census and Excise, Klan Aundae, Klan Berne, Klan Quarra, Východní císařská společnost, Cech bojovníků, Ruka Almalexia, Rod Dagoth, Rod Hlaalu, Rod Redoran, Rod Telvanni, Císařský kult, Císařská legie, Řád draka, Cech mágů, Morag Tong, Řád Psijiců, Skaal, Šestý rod, Chrám, Cech zlodějů, Kult Talose, Chrám Tribunálu, Dvojitá světla, Temné bratrstvo, Aréna cyrodiilská,Bouřné hávy a mnoho dalších.\n\nTemné bratrstvo (anglicky Dark Brotherhood) je fiktivní tajný spolek zabijáků z prostředí světa The Elder Scrolls. Jedná se o velice tajemný spolek, který uctívá dvě hlavní božstva: \"Matku noci\" (Night Mother) a \"hrůzného otce\" jménem Sithis. Jejich hlavní náplní je odebírání lidských životů, námezdně či individuálně. Své členy najímají z řad vrahů a zabijáků tak, že je v noci navštíví s temnou nabídkou o připojení se k tzv. rodině, kde se sdružují všichni začínající vrahové a plní úkoly od vyšších představitelů.\n\nSamotné skupině velí \"Černá Ruka\" (The Black Hand), která se skládá z nejoddanějších uctívačů Sithise a Matky noci, tj. čtyř Mluvčích (Speakers) a jednoho Naslouchajícího (Listener). Ten samojediný naslouchá příkazům samotné Matky noci a jejímu temnému našeptávání. Naslouchajícím se může hráč stát v Oblivionu na konci všech úkolů a také ve Skyrimu, kde později dostane úkol zabít císaře Tamrielu.\n\nTemné bratrstvo je sekta postavená mimo zákon, nenávidí ji i prostí lidé. Na rozdíl od Morag Tongu, skupiny zabijáků operující v Morrowindu, nejsou jejich vraždy kryty, a tak je tato skupina nezákonná. S jejich příběhy se setkáme v Daggerfallu, datadisku pro Morrowind, Tribunalu (kde vystupuje hlavní postava jako oběť), v Oblivionu a nakonec i ve Skyrimu.\n\nhttp://www.postavy.cz/svet/the-elder-scrolls/ - Největší česká databáze postav pocházejících ze světa The Elder Scrolls. Nabízí více než 290 postav s kvalitními popisy, přátelskou komunitou a stále se rozrůstá.\n"}
{"id": "91228", "url": "https://cs.wikipedia.org/wiki?curid=91228", "title": "Židovský hřbitov ve Čkyni", "text": "Židovský hřbitov ve Čkyni\n\nŽidovský hřbitov ve Čkyni byl založen zřejmě na konci 17. století a sloužil k pohřbům ze Čkyně a širokého okolí. Nachází se jižně od obce v lesíku nad železniční tratí, po pravé straně silnice vedoucí do Hradčan. Nejstarší zdejší náhrobek pochází z roku 1688. Pohřbívalo se zde až do roku 1942, kdy byli zdejší Židé deportováni do německých koncentračních táborů, kde většinou zahynuli. Na hřbitově se nalézá soubor barokních, klasicistních a novodobých náhrobků. Nachází se zde speciální dětské oddělení, jehož náhrobky při západní části ohradní zdi mají orientaci východní - na rozdíl od ostatních orientovaných na západ. Márnice z 19. století nese hebrejský nápis a pamětní desku připomínající židovskou komunitu obce a oběti holocaustu. Ve hřbitovní márnici je pamětní deska obětem nacismu ze Čkyňska.\n\nPovětšinou působením počasí a zarůstáním vegetací a často i vandaly byl hřbitov ve své novější části poškozen. Do roku 1938 jej spravovala Židovská náboženská obec ve Vimperku, kam bylo sídlo náboženské obce přesunuto ze Čkyně v roce 1897, po roce 1945 pak byl spravován Židovskou náboženskou obcí v Plzni a nyní je ve vlastnictví Židovské obce v Praze. Rekonstrukce hřbitova s márnicí proběhla v letech 1982 - 1995. Na opravách se podílel Obecní úřad v Prachaticích, Židovská obec v Praze a občané ze Čkyně.\n\n\n"}
{"id": "91231", "url": "https://cs.wikipedia.org/wiki?curid=91231", "title": "Prosopografie", "text": "Prosopografie\n\nProsopografie je věda, která se zabývá systematickým zkoumáním určitého okruhu osob, s ohledem na původ, kariéru či rodinné vztahy. Volba osob probíhá zpravidla v kombinaci se zeměpisnými, časovými a sociopolitickými kritérii. Výsledky bádání jsou poté zveřejněny v abecedně či jinak systematicky řazených seznamech, spolu s údajem o zdroji informací. Takovéto seznamy mají význam nejen pro sociální dějiny, ale také pro genealogii. V širším slova smyslu je každá rodinná kronika prosopografickým dílem.\n"}
{"id": "91232", "url": "https://cs.wikipedia.org/wiki?curid=91232", "title": "Erinaceus", "text": "Erinaceus\n\nJežek (\"Erinaceus\") je rod, který zahrnuje čtyři druhy živočichů z řádu hmyzožravců (Eulipotyphla), kteří jsou jednou z nejstarších vývojových skupin savců. První zástupci hmyzožravců se objevili na Zemi už v druhohorách, ježkům podobné druhy pak na konci křídy, přičemž původ vlastních ježků spadá do období eocénu (cca před 56 až 44 miliony let).\n\nTělo dospělého ježka kryje na hřbetě a na bocích 6000–8000 bodlin. Vznikly splynutím a přeměnou chlupů, jsou 2–3 cm dlouhé, ve střední části 1–2 mm široké a po celé délce odlehčené vzduchovými komůrkami. Bodliny vybíhají v pevnou ostrou špičku, kořenem jsou vrostlé do pokožky a pomocí podkožních svalů se mohou v libovolném směru sklápět. Ve svalovině drží tak pevně, že i z mrtvého ježka je lze stěží vytáhnout. Podobně jako srst se i bodliny ježkům vyměňují, avšak jednotlivě a v delším intervalu (18 měsíců). Zbývající části těla – nohy, břicho, hrdlo, krk i část hlavy kryjí tuhé a řídké chlupy. Hrubá srst při teplém počasí rychle schne, a proto se ježkové mohou bez větších následků brodit v blátě či ve vlhké trávě.\n\nJežek dokáže svou bodlinatou ochranu znamenitě využívat. Zaznamená-li něco podezřelého, v první fázi bodliny naježí a očekává, co se bude dít. Pokud se nebezpečí stupňuje, v mžiku se promění v ostnitou kouli, do které není snadné se dostat. Ponechá si jen otvor naspodu, aby se neudusil. Takto dokáže setrvat i několik hodin, dokud stav ohrožení trvá.\n\nV čeledi ježkovitých se nenacházejí výhradně hmyzožravci s ostnitým šatem – patří do ní i pět asijských druhů srstínů, kteří mají normální i když hrubou srst. Vypadají jako krysy nebo myš, zatímco chováním připomínají rejsky. Naopak ne všechna zvířata s bodlinatým šatem patří mezi ježky. Dikobraza pojí s ježkem pouze přítomnost bodlin, ale bodlín ježkovitý nebo bodlín Telfairův mají podstatně více podobných či shodných znaků. Tito hmyzožravci patří do jiné starobylé čeledi bodlínovitých (Tenrecidae) a obývají pouze Madagaskar. Ve stavu ohrožení se rovněž stáčejí do klubíčka, avšak chybí jim silný podkožní sval. Ani australská ježura a novoguinejská paježura nemají s ježky nic společného. Jedná se o primitivní ptakořitní savce.\n\nVšichni ježkové jsou obyvateli Starého světa (Eurasie a Afriky), jinde se nevyskytují, pokud nebyli vysazeni člověkem, jako například na Novém Zélandu. Zoologové je rozlišují přinejmenším do 15 druhů, z nichž se v Česku se vyskytují dva velmi podobně vypadající druhy. Jedná se o ježka západního a ježka východního\n\nJežci se dokázali sžít i s kulturní krajinou a místo v lesích či na křovinatých stráních je nyní spíše zastihneme v okolí osad, vesnic, rovněž v parcích a zahradách, na pokraji a uvnitř velkých měst.\n\nNa svých potulkách se ježek nechová nijak obezřetně – šustí, funí a hlasitě očichává vše kolem sebe, stále rozhrabuje listí nebo hrabanku a zdviženým rypáčkem větří do vzduchu a vše kolem sebe kontroluje. Špičku čumáčku mu neustále zvlhčuje zvláštní tekutina vylučovaná nosní sliznicí. Mimo to má funkční přídatný čichový orgán na horním patře v ústní dutině (tzv. Jacobsonův orgán), který u většiny ostatních savců v různé míře zakrněl. Vypadá jako malá jamka a je vlastně dědictvím po plazech, u nichž je výrazněji vyvinut. Význam čichu v životě ježků potvrzují i velké čichové laloky na jejich mozku. Žížalu nebo jinou lákavou pochoutku ucítí na tři centimetry v zemi.\nOči ježků leží hodně po stranách hlavy a zajišťují široké zorné pole. Přestože jsou dost velké, zrakové schopnosti ježků jsou nevalné. Vidí stejně špatně ve dne i v noci, nanejvýše obrysy a pohybující se objekty, jsou silně krátkozrací a při dobrých světelných podmínkách snad rozeznávají několik barev. Na konci čenichu ježka se nachází asi deset dalších hmatových vousů (tzv. vibrisy).\n\nVedle čichu napomáhá ježkovi v orientaci nejvíc sluch, zaměřený především na zvuky o frekvenci okolo 20 Hz. Běžícího střevlíka nebo jiného brouka zaznamená údajně až na pět metrů, psa asi na dvojnásobnou vzdálenost. Dokonce i během zimního spánku si ježek uchovává schopnost vnímat vyšší zvukové podněty z okolí. Přinejmenším některé druhy ježků zaznamenávají (a zároveň vydávají) také ulrazvuky (frekvence 40-64 kHz i vyšší). Zatím není zcela jisté, zda je používají ke vzájemnému dorozumívání, zejména mezi matkou a mláďaty (což je obvyklé u řady jiných drobných savců), anebo také k echolokaci (jako netopýři či delfíni).\n\nJežek prospí asi čtyři pětiny dne. Úkryty opouští po západu slunce a nejčilejší bývá mezi 9. hodinou večerní a půlnocí, a potom ještě kolem 3. hodiny ranní. V létě věnuje ježek nejvíc času obživě (45 %) a činnostem souvisejícím s rozmnožováním (např. hledání partnerů) nebo výchově mláďat (30 %), zhruba 15 % času mu zaberou různé přesuny mezi úkryty a hlavními lovišti potravy a jen asi 10 % připadá na odpočinek.\n\nDlouho převažovalo mínění, že ježci toho moc nenachodí a že se zdržují v nevelkém okruhu okolo úkrytu. Díky malým vysílačkám umístěným pod kůži musel být tento názor poupraven. Za noc průměrně urazí 700–1500 metrů, přičemž největší zaznamenaná vzdálenost, kterou ježek zdolal za jedinou noc, byla 3 kilometry a 140 metrů.\n\nÚzemí dlouhodobě obývané ježky má rozlohu od 5 do 100 ha (u samic mívá zhruba třetinovou velikost než u samců). Jeho velikost ovlivňuje nabídka potravy a úkrytů, stáří zvířat a také roční období. Na jaře , v době říje, a na podzim, kdy se ježkové vykrmují na zimu, jsou mnohem pohyblivější, než v ostatních částech roku. Mladí ježkové se po osamostatnění vydávají na delší průzkumné výpravy, než najdou území, na kterém se usadí. Rovněž samci toho více „naběhají“ než samice.\n\nJežci jsou samotáři (kromě samic s mláďaty). Území obývaná jednotlivými zvířaty se sice překrývají, avšak k „sousedským hádkám“ dochází zřídka. Jeden ježek respektuje druhého a vzájemným setkáním se pokud možno vyhýbají. Přes zdánlivě nemotornou postavu je ježek pohybově nadaný. Na krátkou vzdálenost dokáže přes nekrytý prostor běžet rychlostí až 9 km/h, normálně v klidu urazí za hodinu přes 200 metrů. Nezastaví ho jen tak nějaká překážka, dokáže přelézt i drátěný plot vysoký 1,5 metru. Kde nepřeleze, tam se podhrabe.\n\nBěhem roku mívá ježek několik příbytků – letní hnízda, hnízda určená k odchovu mláďat a zimní hnízda. Najdeme je v křoví, pod chrastím a pod většími kameny či padlými kmeny, v rozsedlinách skal, případně pod kůlnami a přístavky. Letní hnízda jednoho ježka jsou od sebe vzdálena 250 – 600 metrů. V horkém létě (v noci nad 16 °C) se obejde ježek bez úkrytu. Ježek východní si hrabe i krátké nory, nanejvýš půl metru dlouhé. Na stavbě zimního hnízda si ježkové dávají víc záležet, neboť v něm stráví 3,5 – 6 měsíců. Jeho stěny jsou neprodyšné a často ho ještě zakryjí vrstvou hrabanky. Stálý vchod nemá, neboť po ulehnutí ježkové vstupní otvor ucpou.\n\nPůvodně zoologové považovali ježka za všežravce. Nyní je zřejmé, že živočišná složka potravy v jeho jídelníčku převládá a zastoupení rostlinné stravy je okrajové. Kromě výsledků rozboru potravy tomu nasvědčuje stavba trávicího traktu s jednoduchým žaludkem, středně dlouhým tenkým střevem a zcela chybějícím slepým střevem.\nJežek není v potravě vybíravý a většinou se živí nejdostupnějším druhem potravy. Ekologové takové živočichy nazývají potravními oportunisty. Jeho jídelníček zahrnuje pestrou škálu především na zemi žijících bezobratlých živočichů, občas si ho doplní menšími obratlovci či jejich mláďaty. Hlavní potravou jsou slimáci, žížaly, housenky a brouci, v menší míře malí savci, ptáčata a plazi (včetně hadů). Také vajíčka ptáků neponechává ježek bez povšimnutí, s vajíčky většími než 25 mm si však vzhledem k šířce čelistí neporadí. Ponejvíc ho přitahují násady křepelek, skřivanů, lindušek, kachen, racků a bažantů. Obavy myslivců ze ztrát způsobených ježky na bažantích snůškách, případně na mláďatech, však nejsou oprávněné, neboť činí nanejvýše 23% z celkových ztrát. Jen v malém množství se v trusu ježků objevují zbytky rostlinných materiálů, například listů trav, jehličí a semen.\n\nSložení ježčího jídelníčku se mění podle místa výskytu, během roku i podle stáří zvířat (staří jedinci dávají přednost méně pohyblivé a snadněji dostupné kořisti). Ježek za noc dokáže spotřebovat 50-70 g potravy, tedy zhruba desetinu toho, kolik sám váží. Na podzim, kdy si vytváří tukové zásoby, žere mnohem víc než v létě. Lapené sousto si přidržuje předníma nohama a s neobyčejnou silou drtí kosti, ulity i chitinové schránky hmyzu.\nVětšina lidí ho považuje zásluhou obrázků Josefa Lady za pilného sběrače spadaného ovoce, které si odnáší do pelíšku. Moderní zoologie však tuto bajku, známou až ze starého Říma, s jistotou vyvrátila. Ježek sladké ovoce v oblibě nemá. Zato mu „pěkně\" voní různé dráždivé látky, mimo jiné i ty, které jsou obsažené v kvasících plodech. Rád se jimi parfémuje tak, že se na „voňavých\" předmětech vyvaluje. Tak se stává, že se mu na bodlinách přichytí list, papír, cigaretový nedopalek nebo jablko.\n\nNaši ježci se rozmnožují jednou (koncem jara až počátkem léta), nanejvýše dvakrát (na podzim) do roka. Po probuzení ze zimního spánku jsou vyhublí a hladoví, a tak se nejdříve musí dostat „do kondice\". Teprve potom nastane čas k založení nové generace. Po 31-39 dnech březosti přivádějí samice první mláďata na svět obvykle kolem poloviny června, druhé pozdní vrhy se rodí v září, výjimečně i v říjnu. Ve vrhu bývá od dvou do devíti mláďat, průměrná velikost vrhu se pohybuje mezi 4-5 mláďaty.\n\nNámluvy ježků bývají bouřlivé. Nejprve stojí samce hodně námahy, aby našli samici. Když se stane, že se o jednu ucházejí dva nápadníci, pustí se do rvačky, v níž nechybí kousance ani kopance. Ani potom však nemá vítěz jednoduché pořízení. „Stydlivé\" samičky se nechávají k „milostným\" hrám dlouho přesvědčovat. Samci na ně všelijak dorážejí, honí je a obíhají, občas dojde i k nějakému úderu nohama nebo čenichem. Takto to může trvat několik hodin, během nichž zvířata stále hlasitě supí.\n\nVlastní páření trvá 1-3 minuty a v jedné pozici se může několikrát za sebou opakovat až po dobu 20 minut. Samci nevyznávají věrnost samicím a hned po páření začínají hledat jinou partnerku. Osud potomstva je vůbec nezajímá.\n\nJežčata přicházejí na svět slepá a holá, těsně po porodu jim tělo pokrývá růžová kůže s četnými hrbolky od bodlin, které jsou hluboce ponořené v silně zbytnělé kůži. Váží 80 g a měří asi 7 cm. Po několika hodinách prorazí jakoby na zkoušku bílé a jen několik milimetrů dlouhé bodliny. Asi za den a půl je nahradí tvrdší ostny, které postupně dorůstají a během dvou týdnů získají typické pruhované zbarvení. V té době ježčata i poprvé prohlédnou, o týden později se vydají na první procházku mimo hnízdo a ochutnávají první kousky normální potravy. Do té doby sála jen mateřské mléko obsahující 10 % tuků, 7 % bílkovin, přes 2 % minerálů, 2,0 % sacharidů a zbytek vodu. Třetí, trvalé ostny narostou mladým ježkům až po několika měsících života. Když se samici narodí víc mláďat, stává se, že je všechna neuživí. Ježčí máma pečuje o potomstvo asi dva měsíce. Zpočátku mláďata starostlivě vodí, ukazuje jak hledat potravu a každou noc se s nimi navrací do rodného hnízda. Úplné samostatnosti dosáhnou mladí ježkové zhruba při hmotnosti čtvrt kilogramu.\n\nPohlavně mladí ježkové dospívají ve věku 9-10 měsíců, jen výjimečně se mladý samec páří už na podzim toho roku, kdy se narodil.\nV zajetí se může ježek dožít věku až 10 let, v přírodě nanejvýše 5-6 let. Ve skutečnosti ale jedinci starší 4 let tvoří sotva 9 % (většinou podstatně méně) populací. Největší úmrtnost mají mláďata během první zimy, kdy jich uhyne až 60 %.\n\nZvláštní údobí ježčího života představuje zimní spánek. Už od konce léta si hromadí pod kůží silnou vrstvu zásobního tuku. Naději úspěšně přestát útrapy zimy mají jedinci s hmotností alespoň 500-700 g, z čehož třetina připadá právě na tukové zásoby. Zásobní tuk se skládá z tzv. hnědé tukové tkáně, uložené především ve hřbetních partiích těla (zajišťuje rychlou potřebu energie při probouzení) a bílé tukové tkáně, ukládající se pod kůží a v tělní dutině (dlouhodobá zásobárna energie). Ztráta hmotnosti během přezimování činí celkově 20-50 a v přepočtu na den 0,2-0,3 % tělesné hmotnosti.\n\nNeméně důležitá je volba úkrytu. Zimní hnízda musí být dost důkladná, téměř vodovzdorná a dokonale izolující od chladu. Měření ukázala, že při kolísání vnější teploty v rozmezí -8 až +8 °C se uvnitř pohybuje teplota od +1 do +5 °C.\n\nU nás se ježkové ukládají k zimnímu spánku nejčastěji v říjnu. Začátek hibernace obvykle následuje po dlouhodobějším poklesu průměrné teploty vzduchu pod 10-15 °C, což spolu s prodlužujícími se nocemi vyvolává změny v produkci některých hormonů. Zatímco při odpočinku spí ježek polostočený na boku, při zimování se úplně stočí do klubíčka. Když se jeho tělesná teplota postupně sníží z normálních 35-36 °C (průměr 35,4 °C) na 5-8 °C, zapne se „automatické vytápění\", které vyrovnává tepelné ztráty tak dobře, že jeho teplota nikdy neklesne pod nulu - to by zmrzl. Během zimního spánku se počet tepů srdce sníží ze 200-300 na pouhých 5 za minutu, podobně je tomu i krevním tlakem a s dýcháním, které klesá ze 40-50 výdechů na pouhé 1-2 výdechy za minutu. Celkově se energetické nároky ježčího organizmu sníží během zimního spánku asi na 10 % úrovně v aktivního stavu. Dále dochází i k řadě dalších fyziologických změn - o víc než polovinu se zmenšuje slinivka břišní, smršťují se střeva, mění se krevní obraz (bílé krvinky se stěhují do lymfatických žláz) i obsah různých prvků v krevní plazmě atd.\n\nJežčí „odloučení od světa\" však není nepřetržité, v určitých intervalech (5-11 dni) se probouzejí, aniž by opouštěli úkryty. Normální tělesné teploty dosáhne ježek během tří hodin. Stejně tak se ježkové probouzejí při vyrušení nebo náhlém oteplení, což však znamená spotřebu energie navíc. Proto jsou tuhé a na sníh bohaté zimy pro zimní spáče příznivější než mírné zimy, provázené častými oblevami. Po několikanásobném probuzení nakonec ježkové hynou naprostým vyčerpáním ještě před příchodem jara. Celková délka zimního spánku závisí na místních klimatických podmínkách: ve Skandinávii ježci zimují 8 měsíců, v Německu a u nás 5-6 měsíců a na jihu Evropy jsou čilí po celou zimu.\n\nJežek má v přírodě málo přirozených nepřátel. Schopnost stočit se do pichlavé koule mu často zachrání život, neboť odradí mnoho šelem a dravců, pro které by jinak byl lákavým soustem. Ve skutečnosti má jen dva opravdové nepřátele - tchoře a výra. Početné zbytky ježčích kůží, nacházené v norách tchořů a poseté na hnízdištích výrů ukazují, že oba dokážou ježka přelstít. S čím se ovšem ježkové nedokážou vyrovnat, jsou rozmary počasí, zejména časté zimní oblevy nebo silné mrazy bez sněhu. V létě jim nesvědčí déle trvající deště; při promáčení a podchlazení trpí kašlem a průjmy. Pomalý růst a hubnutí ježků mívá zase na svědomí plicní parazit plicnivka ježčí. V některých oblastech napadá 80-90 % dospělé populace ježků. Naproti tomu množství klíšťat, blech a roztočů, které ježci ve své srsti hostí, žádné vážné nebezpečí neznamená.\nNejvětším nepřítelem ježků je člověk.\n\nLidé mnohdy nemají o ochraně ježků správnou představu. Většinou ji zužují na záchranu podzimních mláďat, která mají malou naději na přezimování. Péče o ježčí „dorostence\" je jistě záslužná, ale ježkové potřebují víc naši pomoc jinde. Je třeba dbát o pestrou krajinu s dostatkem křovin, remízků a lesíků. Jenom v ní ježkové - a ostatní zvířata - nalézají vhodný životní prostor. Naopak o přikrmování ježků se moc snažit nemusíme. Je to dvousečná zbraň - na jedné straně jim sice pomáhá přestát období nedostatku potravy, nebo rychleji se zotavit po zimním spánku, ale na straně druhé přináší i nežádoucí efekty: ježkové tloustnou a zpohodlní, přežívají a následně se rozmnožují biologicky méněcenní jedinci. Na přikrmovacích místech se zvyšuje i možnost přenosu parazitů a infekcí.\n\nUjmout se na podzim opuštěného ježečka je snadné. Horší chvilky nastanou, když se pro něj doma hledá umístění. Když si přineseme bodlinatého chovance domů, první, co nás zarazí, bude asi velké množství parazitů. K odstranění blech lze použít sprej DIFFUSIL (přípravek se nesmí dostat do očí a na čumáček). Když je ježek svolný a nechá se sebou manipulovat, můžeme mu ošetřit opatrně i bříško - sprej si nastříkneme na ruku a roztíráme po chlupech. Hygienu ukončíme koupelí s přídavkem šamponu ORTHOSAN. Malinké ježky do hmotnosti 200 g podobných radovánek ušetříme a nežádoucí cizopasníky jim vyčešeme nad umyvadlem s vodou jemným suchým dětským kartáčkem na vlasy.\n\nPak je třeba „drobečka“ vykrmit, aby alespoň část zimy mohl strávit zimním spánkem. Jeho přirozený instinkt k zimnímu lenošení zpočátku potlačíme umístěním v prostředí teplejším než panuje venku, a teprve po dosažení hmotnosti alespoň 700 g mu zimní spánek přenesením do chladné místnosti umožníme.\n\nDokrmované mládě umístíme ve větratelné místnosti s teplotou 18-20 °C. Jako obydlí mu dáme dřevěnou bedničku nebo kartónovou krabici se vstupním otvorem asi 10×9 cm a s odnímatelným víkem, vyplněnou zmuchlaným měkkým papírem nebo netřepivými hadříky. Obydlí musí být vysoké alespoň 40 cm, jinak bude ježek přelézat jeho stěny.\n\nPozor: Použití polystyrenu není vhodné, ježci jej okusují a mohli by uhynout.\n\nJežkům dáváme libové hovězí a telecí maso - vařené i syrové, uvařené drůbeží maso, občas vnitřnosti játra, slezinu, aj.), dále též maso králičí, jehněčí a vařené či syrové ryby bez kostí. Jako přílohu střídáme vařené těstoviny, rýži, ovesné vločky vařené i syrové, vařenou mrkev, strouhané tvrdé pečivo, nesladké sušenky i ořechová jádra. Ježčí hlad s úspěchem utišíme i netučnými a nekořeněnými zbytky z kuchyně, například rizota nebo málo sladkého nákypu. Nejvíc se ježkům zavděčíme, když jim jídelníček občas zpestříme „moučnými červy“ (larvy potemníka moučného), cvrčky, laboratorními šváby či jiným hmyzem. Jako „moučník“ neuškodí kousek tvarohu, taveného mazlavého sýra, burisony či vařená vejce, a nanejvýš jednou týdně 1-2 piškoty. Jídla pro ježky nevhodná jsou uzené ryby, vepřové tučné maso, lůj, uzeniny a solená masa, sladkosti, jídla kořeněná, čerstvé pečivo; také tekutá strava - polévky a omáčky - jim neprospívají.\n\nPéče o ježčí „miminka“ je náročnější. Vyžadují teplo, napájení kapátkem (nebo injekční stříkačkou z umělé hmoty) každé 4 hodiny a po nakrmení masáž bříška a čištění zadečku. Krmíme je Feminarem nebo Sunarem zředěným vývarem z ovesných vloček v poměru asi 2:1. Po dosažení hmotnosti 100 g jim lze už podávat řídkou krupičnou kaši a rozmačkaná vařená kuřecí játra. Jakmile začnou samostatně přijímat potravu (asi okolo 130 g), převádíme je postupně na normální potravu dospělých ježků, obohacenou ve větší míře vitamínovými a nerostnými přísadami (Spofavit, Pangamin, Roboran). K pití jim dáváme výhradně vodu - převařenou nebo odstátou, v misce ji denně vyměňujeme. Zásadně ježkům nedáváme čerstvé ani kondenzované mléko. Používáme zvlášť misku na suché a masité krmivo i na vodu. Misky by měly být dostatečně masivní a těžké, aby je ježkové nepřevraceli.\n\n\n\n"}
{"id": "91233", "url": "https://cs.wikipedia.org/wiki?curid=91233", "title": "Výtoň (Praha)", "text": "Výtoň (Praha)\n\nVýtoň je místo v bývalém pražském Podskalí, kde se ve 14. století vybíralo clo z připlaveného dřeva z horního toku Vltavy tzv. \"vytínáním\". Dodnes zde jako poslední pozůstatek Podskalí stojí objekt Podskalské celnice, který kdysi sloužil jako úřad pro výběr cla. Dnes celnice slouží muzeum vorařství. \n\nJméno „Výtoň“ se přeneslo jako pomístní název na oblast křižovatky Svobodovy ulice a Rašínova nábřeží u ústí Botiče do Vltavy, jmenují se tak rovněž dvě stálé a dvě občasné tramvajové zastávky v okolí této křižovatky a přilehlé přístaviště přívozu P5. \n\nPlavením dřeva se v těchto dobách živili tzv. \"Podskaláci\" – lidé, nazývaní podle osady Podskalí, ve které žili. Za dřevo, které sem bylo připlaveno, se vybíralo clo vytnutím jedné dvanáctiny klád z voru.\n\nNa Výtoni v Podskalí se dodnes dochovala bývalá celnice. Tato stavba s pozdně gotickým jádrem vznikla v 16. století. Její patro je roubené a přízemí zděné. Patro bylo obezděno až za doby Rudolfa II. V roce 1561 budovu zakoupilo Nové Město za účelem vybírání cla. Úřadovali tam výběrčí, kontrolor a dva úředníci.\n\nV roce 1833 celní správa zanikla a vznikl zde hostinec \"U Koppů\". Z počátku 20. století pocházejí úvahy o vybudování \"muzea\", které by pojednávalo o životě v Podskalí. K prvním praktickým krokům vedoucím k jejich uskutečnění došlo v roce 1939, kdy budovu zakoupilo Muzeum hl. města Prahy. V roce 1947 zde byla otevřena první expozice.\n\n"}
{"id": "91242", "url": "https://cs.wikipedia.org/wiki?curid=91242", "title": "Florence Nibartová-Devouardová", "text": "Florence Nibartová-Devouardová\n\nFlorence Nibartová-Devouardová (* 10. září 1968) je bývalá předsedkyně správní rady Wikimedia Foundation.\n\nNibartová-Devouardová se narodila ve francouzském Versailles. Vyrůstala v Grenoblu a několika dalších francouzských městech, ale také v belgických Antverpách a americké Arizoně. Od roku 2005 bydlí v Clermont-Ferrand ve Francii. Je vdaná a má tři děti: Williama (* 1996), Anne-Gaëlle (* 1998) a Thomase (* 2006).\n\nNibartová-Devouardová je zemědělskou inženýrkou z ENSAIA a drží také DEA v genetice a biotechnologiích od INPL. Zabývala se veřejným výzkumem, nejprve genetickým zdokonalováním kvetoucích rostlin, poté zkoumala v mikrobiologii možnosti bioremediace znečištěné půdy. Do roku 2005 byla zaměstnána ve francouzské firmě, kde se zabývala návrhem rozhodovacích nástrojů v rámci trvale udržitelného zemědělství. V červnu 2004 byla zvolena do správní rady nadace Wikimedia Foundation a v říjnu 2006 byla zvolena její předsedkyní. Tuto funkci vykonávala až do června 2008, kdy se rozhodla ze správní rady odejít. V současné době je konzultantkou pro internetovou komunikační strategii. Ve volbách v březnu 2008 byla zvolena do zastupitelstva obce Malintrat.\n\nZa svou dlouholetou profesionální činnost byla 16. května 2008 vyznamenána na návrh francouzského ministerstva zahraničí státním vyznamenáním za zásluhy rytířského stupně.\n\n\n"}
{"id": "91244", "url": "https://cs.wikipedia.org/wiki?curid=91244", "title": "Márnice", "text": "Márnice\n\nMárnice (dříve umrlčí komora) je místnost, která se používá k dočasnému uložení lidských ostatků, většinou po dobu nezbytně nutnou k identifikaci nebo po čas, než dojde k pohřbu.\n\nDříve márnice také sloužila k ověření, zda je jedinec skutečně mrtvý. Bylo to hlavně ze strachu, aby nebyl někdo pohřben zaživa. Tento zvyk byl velice populární v 19. století v celé střední Evropě. Někdy byla dokonce mrtvým přidělávána lanka na prsty spojené například se zvonem.\n\nV současné době jsou márnice součástí některých hřbitovů, nemocnic nebo pohřebních ústavů. V mnoha zemích se pohřbívá do 72 hodin po úmrtí, ale jsou i místa, kde k pohřbu dochází po týdnech až měsících.\n\nNěkteré márnice používají chladicí boxy, ty se dají rozdělit do dvou hlavních typů:\n"}
{"id": "91250", "url": "https://cs.wikipedia.org/wiki?curid=91250", "title": "The Book of Taliesyn", "text": "The Book of Taliesyn\n\nThe Book of Taliesyn je druhé studiové album anglické skupiny Deep Purple. Deska pokračuje v cestě začaté jeho předchůdcem \"Shades of Deep Purple\". Ještě pořád můžeme hovořit o desce vycházející z bigbítu 60. let. K pozdějším hardrockovým expresům se kapela posunula jen o malý krok. K výrazným titulům na albu patří skladba „Kentucky Woman“, převzatá z repertoáru Neila Diamonda. Je klasickým případem momentálního vývoje kapely, kdy se pod klenoucí a výraznou melodií objevuje už moderně vyrovnaná hardrocková rytmika.\n\nSvým druhým albem pokračovali Deep Purple v kolejích, které razila jejich debutová deska, a které připomínají tehdejší hit americké skupiny Vanilla Fudge „You Keep Me Hanging On“. Ačkoli jejich vlastní písně byly nápadité a některé by se daly označit až za provokativní, stále ještě nedosahovaly úspěchů převzatých věcí. To potvrzuje také nejoblíbenější píseň z tohoto alba, coververze „Kentucky Woman“ od Neila Diamonda, jež se dostala do první pětadvacítky hitparády Top 40. I zde se objevuje jedna předělávka skladby Beatles, tentokrát se jedná o „We Can Work It Out“, která se jakoby zničehonic objevuje po Blackmorově rockovém jamu s názvem „Exposition“. Tato deska vyšla v době vrcholící psychedelické vlny, Deep Purple však budí dojem, že se k ní úmyslně stavěli zády a inspiraci hledali, jak sami tvrdí v úvodní písni, u Taliesina, básníka ze dvora krále Artuše na hradě Kamelot. Tuto „antipsychedelickou koncepci“ podtrhují jak oba závěrečné rockové hymny „The Anthem“ a „River Deep, Mountain High“, tak i kreslený obal alba od Johna Vernona.\n\n"}
{"id": "91255", "url": "https://cs.wikipedia.org/wiki?curid=91255", "title": "Láhevníkovité", "text": "Láhevníkovité\n\nLáhevníkovité (\"Annonaceae\") je rozsáhlá čeleď nižších dvouděložnýchrostlin z řádu šácholanotvaré (\"Magnoliales\"). Jsou to dřeviny s jednoduchýmu, střídavými, většinou dvouřadě rozloženými listy a pravidelnými, často masitými květy. Čeleď zahrnuje asi 2300 druhů ve 128 rodech. Je rozšířena v tropech celého světa, místy zasahuje i do subtropů a výjimečně i do mírného pásu. Některé druhy poskytují tropické ovoce, zejména láhevníky a rolinie, jiné se pěstují v tropech jako okrasné dřeviny či mají využití v potravinářství, parfumerii nebo lékařství.\n\nZástupci čeledi láhevníkovité jsou nejčastěji keře a malé až středně velké stromy. Pouze některé druhy dosahují korunního patra pralesa. Řidčeji jsou to polokeře nebo dřevnaté liány. Borka je podobně jako u čeledi hrnečníkovité vláknitá a sloupnutelná v dlouhých pruzích, při narušení často aromatická. Listy jsou jednoduché, střídavé, ve většině případů dvouřadě rozložené, bez palistů. Čepel listů je celokrajná, často poněkud tužší až kožovitá, se zpeřenou žilnatinou. Odění je většinou složeno z jednoduchých chlupů, výjimečně jsou chlupy hvězdovité nebo šupinovité. Květy jsou obvykle oboupohlavné, pravidelné, jednotlivé nebo ve svazečcích či odvozených vrcholičnatých květenstvích. Někdy květy vyrůstají přímo z kmene (kauliflorie). Okvětí je rozlišené na kalich a korunu. Kališní lístky jsou 3, volné až srostlé, kalich je někdy miskovitý. Koruna je nejčastěji bílá, krémová nebo žlutá, řidčeji červená či purpurová, obvykle složená ze 6 lístků ve 2 kruzích, korunní lístky jsou často tlusté. Tyčinek je většinou velké množství a jsou uspořádané ve spirále. Gyneceum je složené z mnoha volných pestíků (u několika zástupců redukované jen na 1 plodolist) s jedním až mnoha vajíčky a většinou s přisedlou bliznou. Plody jsou dužnaté a nepukavé bobule nebo řidčeji pukavé nebo suché, uspořádané v souplodí, volné nebo srůstající. Semena obsahují rozbrázděný olejnatý endosperm a perisperm pronikající lištami do endospermu.\n\nLáhevníkovité jsou největší čeledí řádu šácholanotvaré (\"Magnoliales\"), zahrnující asi 2300 druhů ve 128 rodech. Největší rody jsou \"Guatteria\" (asi 250 druhů), xylopie (\"Xylopia\", 150 druhů), uvárie (\"Uvaria\", 110) a láhevník (\"Annona\", 110 druhů). Je to převážně tropická čeleď s pantropickým rozšířením, jen malé množství druhů zasahuje do subtropů nebo dokonce do teplejších oblastí mírného pásu (\"Asimina\" a \"Deeringothamnus\" v Severní Americe). Největší diverzity čeleď dosahuje ve vlhkých nížinách tropů, někteří zástupci však rostou i na jiných typech stanovišť, např. jako součást suchomilné keřové vegetace.\nZhruba 900 druhů pochází z tropů Nového světa, 450 druhů je afrických a zbytek je původem z Asie. Největší areál rozšíření má rod xylopie, který se vyskytuje v tropické Americe, v Africe a na Madagaskaru, v Australasii a Tichomoří. Rody láhevník a \"Duguetia\" mají disjunktní areál v tropické Americe a Africe, rod \"Anaxagorea\" v tropické Americe a Asii. Jediný druh čeledi, který je rozšířen přirozeně na dvou kontinentech, je mangrovový druh láhevníku \"Annona glabra\".\n\nKvěty láhevníkovitých jsou v závislosti na jejich velikosti opylovány nejčastěji brouky, mouchami či třásněnkami. Velké vonné květy láhevníků a rodu \"Duguetia\" produkují do dutiny květu teplo a lákají velké brouky, kteří zde zpravidla přečkávají chladnou noc a často se i živí tkáněmi květu. Semena láhevníkovitých jsou většinou šířena ptáky, savci a rybami. Tvrdá a tlustá stěna plodů některých druhů ze suchých savan slouží jako ochrana ke klíčení semen, neboť v chladnější době akumulují vlhkost. Samoopylení bývá zabráněno protogynií.\nU láhevníků jsou v paždí žilek na rubu listů přítomna domatia v nichž žijí symbiotičtí roztoči. Polokeřovité druhy jihoamerických savan mají často pod povrchem země křivolaký kmen.\n\nMezi charakteristické obsahové látky patří benzylisochinolinové alkaloidy a třísloviny.\n\nKorunní lístky středoamerického druhu \"Sapranthus violaceus\" dosahují délky až přes 18 cm. Naproti tomu korunní lístky u rodů \"Oxandra\" či \"Bocageopsis\" měří jen několik milimetrů.\n\nNěkteré druhy jsou pěstovány pro kvalitní tropické ovoce, zejména různé láhevníky a rolinie. Další druhy mají spíše místní význam, v Americe \"Fusaea\" a \"Porcelia\", v Africe \"Hexalobus\", v Asii \"Uvaria\". Jedlé jsou i plody severoamerického muďoulu trojlaločného. Z pevné kůry láhevníkovitých se zhotovují provazy a popruhy k nošení břemen. Dřevo je využíváno jako palivo, také jako konstrukční dřevo, na kánoe a podobně. Komerčně je těžen např. karibský druh \"Oxandra lanceolata\". Láhevníkovité obsahují v kůře a listech sloučeniny, zejména alkaloidy a acetogeniny, které jsou zkoumány z hlediska fungicidních, bakteriostatických a cytostatických účinků.\nKananga vonná poskytuje éterický olej známý jako ylang-ylang a používaný v potravinářství a pro výrobu parfémů. Plody \"Monodora myristica\" slouží jako náhrada muškátového oříšku. Plody africké xylopie \"Xylopia aethiopica\" mají štiplavě peprnou chuť, místní obyvatelstvo je používá ke kořenění jídel a byly dováženy i do Evropy. Některé druhy rodů láhevník, kananga a \"Polyalthia\" se v tropech pěstují jako okrasné rostliny.\nKůra, listy a kořeny některých druhů mají své místo v lidovém léčitelství.\nKepel, \"Stelechocarpus burahol\", je stálezelený až 25 m vysoký strom pocházející z Jávy. Dužnina zralých plodů se jí syrová jako ovoce. Pěstuje se v jihovýchodní Asii a jako rarita i na Floridě a ve Střední Americe. Plody vyvolávají u žen dočasnou sterilitu.\n\n\"Afroguatteria\",\n\"Alphonsea\",\n\"Ambavia\",\n\"Anaxagorea\",\n\"Annickia\",\n\"Annona\",\n\"Anomianthus\",\n\"Anonidium\",\n\"Artabotrys\",\n\"Asimina\",\n\"Asteranthe\",\n\"Balonga\",\n\"Bocagea\",\n\"Bocageopsis\",\n\"Boutiquea\",\n\"Cananga\",\n\"Cardiopetalum\",\n\"Cleistochlamys\",\n\"Cleistopholis\",\n\"Craibella\",\n\"Cremastosperma\",\n\"Cyathocalyx\",\n\"Cyathostemma\",\n\"Cymbopetalum\",\n\"Dasoclema\",\n\"Dasymaschalon\",\n\"Deeringothamnus\",\n\"Dendrokingstonia\",\n\"Dennettia\",\n\"Desmopsis\",\n\"Desmos\",\n\"Diclinanona\",\n\"Dielsiothamnus\",\n\"Disepalum\",\n\"Duckeanthus\",\n\"Duguetia\",\n\"Ellipeia\",\n\"Ellipeiopsis\",\n\"Enicosanthum\",\n\"Ephedranthus\",\n\"Exellia\",\n\"Fissistigma\",\n\"Fitzalania\",\n\"Friesodielsia\",\n\"Froesiodendron\",\n\"Fusaea\",\n\"Gilbertiella\",\n\"Goniothalamus\",\n\"Greenwayodendron\",\n\"Guamia\",\n\"Guatteria\",\n\"Guatteriella\",\n\"Guatteriopsis\",\n\"Haplostichanthus\",\n\"Heteropetalum\",\n\"Hexalobus\",\n\"Hornschuchia\",\n\"Isolona\",\n\"Letestudoxa\",\n\"Lettowianthus\",\n\"Malmea\",\n\"Marsypopetalum\",\n\"Meiocarpidium\",\n\"Meiogyne\",\n\"Melodorum\",\n\"Mezzettia\",\n\"Mezzettiopsis\",\n\"Miliusa\",\n\"Mischogyne\",\n\"Mitrella\",\n\"Mitrephora\",\n\"Mkilua\",\n\"Monanthotaxis\",\n\"Monocarpia\",\n\"Monocyclanthus\",\n\"Monodora\",\n\"Neostenanthera\",\n\"Neo-uvaria\",\n\"Onychopetalum\",\n\"Ophrypetalum\",\n\"Oreomitra\",\n\"Orophea\",\n\"Oxandra\",\n\"Pachypodanthium\",\n\"Papualthia\",\n\"Petalolophus\",\n\"Phaeanthus\",\n\"Phoenicanthus\",\n\"Piptostigma\",\n\"Platymitra\",\n\"Polyalthia\",\n\"Polyceratocarpus\",\n\"Popowia\",\n\"Porcelia\",\n\"Pseudartabotrys\",\n\"Pseudephedranthus\",\n\"Pseudoxandra\",\n\"Pseuduvaria\",\n\"Pyramidanthe\",\n\"Raimondia\",\n\"Reedrollinsia\",\n\"Richella\",\n\"Rollinia\",\n\"Ruizodendron\",\n\"Sageraea\",\n\"Sanrafaelia\",\n\"Sapranthus\",\n\"Schefferomitra\",\n\"Sphaerocoryne\",\n\"Stelechocarpus\",\n\"Stenanona\",\n\"Tetrameranthus\",\n\"Toussaintia\",\n\"Tridimeris\",\n\"Trigynaea\",\n\"Trivalvaria\",\n\"Unonopsis\",\n\"Uvaria\",\n\"Uvariastrum\",\n\"Uvariodendron\",\n\"Uvariopsis\",\n\"Woodiellantha\",\n\"Xylopia\"\n\n\n\n"}
{"id": "91260", "url": "https://cs.wikipedia.org/wiki?curid=91260", "title": "Letiště Pardubice", "text": "Letiště Pardubice\n\nLetiště Pardubice je vojenské letiště se statusem veřejného mezinárodního letiště. Leží na jihozápadním okraji Pardubic u čtvrti Popkovice, jižně od dostihového areálu Velké pardubické, v pardubických katastrálních územích Popkovice a okrajem i Dražkovice a na území sousedních obcí Třebosice a Staré Jesenčany. Jeho terminál vybudovaný mezi roky 2016 až 2017 se jmenuje podle českého průkopníka aviatiky Jana Kašpara.\n\nProvozovatelem civilní části letiště je společnost \"East Bohemian Airport, a.s.\" (EBA), jejíž vlastníkem je statutární město Pardubice a Pardubický kraj, výkonnou ředitelkou je Hana Šmejkalová. Služby řízení letového provozu na letišti a v MCTR, záchranná a požární služba a meteo služba jsou civilním letadlům poskytovány vojenskými stanovišti. Bezpečnostní služba je zajišťována bezpečnostní agenturou Mark2 Corporation Transport a.s.\n\nNa letišti se každoročně koná letecký den Aviatická pouť.\n\nLetiště Pardubice vzniklo za první republiky, do roku 1995 sloužilo především k vojenským účelům.\n\nCivilní provoz zahájila v roce 1995 série charterových letů společnost Fischer Air. Na těchto linkách operovaly dále společnosti ČSA, Travel Service, Karthago Airlines a Montenegro Airlines. Nejhustější provoz zaznamenává letiště tradičně vždy během Vánoc a kolem Nového roku a také během letní sezóny.\n\nV roce 2006 byla zavedena ruskou společností Transaero první pravidelná linka na letiště Moskva-Domodědovo.\n\nV roce 2008 se letiště poprvé v historii přiblížilo hranici 100 000 odbavených cestujících za rok, zejména díky rozvoji charterových letů do bulharských destinací Burgas a Varna, do egyptské Hurghady nebo na řecký Lesbos a Iraklio. Rozvíjel se také počet ruských turistů, ti v tu dobu létali ze tří moskevských letišť. Pro letní sezonu 2008 byla připravena zrekonstruovaná terminální budova \"CH\", čímž došlo ke splnění Schengenských požadavků.\n\nV roce 2012 letiště odbavilo 125 000 cestujících a překonalo tak například letiště Karlovy Vary.\n\nOd května 2011 do poloviny roku 2012 proběhla rozsáhlá modernizace letištního prostoru. Byla rozšířena ranvej, pojezdové plochy, vybudovalo se palivové hospodářství a další úpravy.\n\nZa rok 2013 se zde odbavil historicky největší počet cestujících, a to 184 140. Od tohoto roku dlouhodobě letiště ztrácelo cestující, také kvůli postupnému rušení linek do Ruska. Důvody rušení byly například poklesy ceny rublu, nová přísnější pravidla pro vydávání víz, Rusko–Ukrajinská krize a obecné přesouvání linek a charterů z Pardubic do Prahy.\n\nV současnosti Pardubickém letišti často probíhá výcvik posádek společnosti SmartWings, nejčastěji s letadly Boeing 737. V roce 2017 odsud poprvé začala létat nízkonákladová irská společnosti Ryanair, a to do Londýna.\n\nMezi začátkem roku 2016 až podzimem 2017 proběhla výstavba nového terminálu Jana Kašpara s větší kapacitou. Cena výstavby byla 256 milionů Kč, investoři jsou Pardubický kraj (34 %) a město Pardubice (66 %). První odbavení cestující letěli 30. ledna do anglického Stanstedu.\n\nDopravci, kteří v současnosti létají či budou létat z Pardubic (platné k letní sezóně 2019). V období ruských pravoslavných Vánoc se konají charterové lety naplněné především ruskými turisty letícími do Česka. (Aktualizováno: 8. 5. 2019.)\n\nNezanedbatelnou položkou v provozu letiště jsou i nákladní lety; poměrně častými hosty jsou v Pardubicích velkokapacitní transportní letadla Antonov An-124 Ruslan, který se zde poprvé objevil v roce 2005 či Iljušin Il-76.\n\nPravidelnou leteckou dopravu na Pardubickém letišti zahájila letecká společnost Transaero. Od roku 2006 sem létala až 8krát týdně z letiště Moskva–Domodědovo. V roce 2012 přidala také linku do Petrohradu, která létala až s 2 frekvencemi týdně. Transaero několikrát zprovoznila linku do Jekatěrinburgu. Obě byly obsluhovány Boeingy 737-500, kapacity byly vytěžovány jak cestovními kancelářemi, tak aeroliniemi. Společnost také několikrát na linku nasadila širokotrupý letoun Boeing 767-300ER, což byl největší osobní letoun, který kdy přistál na tomto letišti. Frekvence obou leteckých spojení ale byly postupně snižovány, v roce 2015 se společnost Transaero definitivně rozloučila s Pardubickým letištěm. Důvodem byl nedostatek pasažérů a především přesunutím společnosti na pražské letiště Václava Havla.\n\nDne 10. června 2007 sem zahájila ruská aerolinie Rossiya Airlines charterovou linku z Petrohradu. Od 28. října téhož roku získala status pravidelná linka s částí sedačkové kapacity vyčleněné pro cestovní kanceláře a s částí pro individuální zájemce. Od ledna 2008 tato společnost na lince spolupracovala také s Českými aeroliniemi. V říjnu roku 2008 byly tyto linky ukončeny. Na lince létaly letouny Tupolev Tu-154M a Boeingy 737. Tato společnost létala do Pardubic z Petrohradu také pravidelné nedělní chartery na jaře 2017 svými Boeingy 737-800.\n\nPravidelné linky z Pardubic létala mezi roky 2011 až 2012 česká letecká společnost Czech Connect Airlines. Linka do Moskvy–Domodědova byla otevřena 25. června 2011 s frekvencí jednoho letu týdně. Obshluhoval ji jeden ze dvou letounů této společnosti, Boeing 737-300. Tyto linky skončily v roce 2012 při krachu společnosti.\n\nOd 5. září 2017 do 2. července 2019 létala do Pardubic nízkonákladová společnost Ryanair třikrát týdně pravidelnou linku na letiště Londýn–Stansted. Od 26. března 2018 zahájila také sezónní linku do španělského Alicante s frekvencí dvou letů týdně. Dne 2. července 2019 společnost Ryanair na pardubickém letišti ukončila své působení, odůvodnila to nedostatkem vlastních letounů a problémy s typem Boeing 737 MAX.\n\nDo letní sezóny 2018 odsud létala také společnost SmartWings (dříve Travel Service) do různých prázdninových destinací, jednou týdně například do bulharského Burgasu, či černohorské Podgorici svými Boeingy 737. Konec těchto linek byl odůvodněn nedostatek letounů kvůli problémům s typem Boeing 737 MAX.\n\nDo roku 2006 sem létala pravidelné lety ruská společnost Atlant Soyuz, která byla nahrazena společností Transaero na lince do Moskvy. Od 8. června 2008 do 25. ledna 2009 sem také létala ruská společnost Yamal Airlines pravidelnou nedělní charterovou linku z Moskveského letiště Domodědova. Na lince létal běžně letoun Boeing 737-500 či Tupolev Tu-154M. Pravidelné nedělení chartery na pardubické letiště létala dále společnost Aeroflot-Nord z moskevského letiště Šeremeťjeva v letní sezónně 2008.\n\nLetiště Pardubice slouží také jako záložní vojenské letiště. Provozovatelem vojenské části letiště je Správa letiště Pardubice. Ta také zajišťuje většinu služeb na letišti poskytovaných (letištní, radiotechnické, meteorologické a služby řízení letového provozu). Od dubna 2004 na letišti probíhá letecký výcvik pilotů Vzdušných sil AČR, který zajišťuje Centrum leteckého výcviku. Výcvik probíhá na letounech L-39C, L-410 UVP, Z-142C-AF a vrtulnících Mi-2 a Mi-17.\n\nPravidelně na tomto letišti také běžně cvičí letka NATO s Boeingem E-3A Sentry nebo Vzdušné síly Armády České republiky.\n\nTabulka počtů přepravených civilních pasažérů:\n\n"}
{"id": "91263", "url": "https://cs.wikipedia.org/wiki?curid=91263", "title": "Ian Hill", "text": "Ian Hill\n\nIan Frank Hill (* 20. ledna 1951, West Bromwich) je anglický baskytarista, jeden ze zakladatelů heavymetalové skupiny Judas Priest. Původně hrál na kontrabas, a to po vzoru svého otce, který hrál v lokálních jazzových uskupeních. Když mu bylo patnáct, jeho otec zemřel, nicméně lekce na kontrabas se na dlouho staly základem jeho hraní. Je známý díky pevné a melodické hře na baskytaru, který tvoří ideální pozadí pro metalové skladby jeho skupiny. Po odchodu K. K. Downinga v roce 2011 je jediným původním členem skupiny, který s ní stále vystupuje. Zpočátku hrál na Fender Jazz Bass, později přešel ke značce Hamer a později ke Spector. V roce 1976 se oženil se sestrou zpěváka Judas Priest Roba Halforda jménem Sue. V roce 1980 se jim narodil syn Alex. Rozvedli se v roce 1984. Později se oženil ještě dvakrát.\n"}
{"id": "91264", "url": "https://cs.wikipedia.org/wiki?curid=91264", "title": "Linux (prací prášek)", "text": "Linux (prací prášek)\n\nLinux Vollwaschmittel (Prací prášek Linux) je jednou ze značek pracího prášku vyráběného švýcarskou firmou Rösch. Je oblíbený v německy mluvících zemích.\n\nProtože je jeho jméno shodné s názvem jádra operačního systému Linux, stal se terčem kritiky, nicméně takovéto užití jména není porušením ochranné známky, kterou drží Linus Torvalds na linuxové jádro. Továrna na výrobu tohoto prášku nemá s linuxovým jádrem nic společného, vyjma toho, že firemní web běží na serveru založeném na Linuxu.\n\n"}
{"id": "91265", "url": "https://cs.wikipedia.org/wiki?curid=91265", "title": "Infant", "text": "Infant\n\nInfant nebo ženská podoba infantka (z latinského = dítě) je titul, který se udílel ve středověkých královstvích na Pyrenejském poloostrově, tedy v Aragonském, Kastilském, Galicijském, Navarrském, Leonském a Portugalském království. Tento titul se používal pro korunní prince nebo princezny a dostávaly ho často velmi malé děti. Na titul měli nárok, kromě synů nebo dcer krále, ještě vnuci a vnučky v mužské linii a dokonce i děti princezen, pokud byla následnicí trůnu. Nárok měly také ženy následníků a naopak muži následnic na titul ani na další výhody z titulu vyplývající nárok neměli.\n\nVzhledem k tomu, že k praxi udílení těchto titulů došlo i po sjednocení Španělska, můžeme nalézt v cyklu obrazů od Diega Velázqueze, který maloval španělskou královskou rodinu Filipa II., několik obrazů infantů a infantek, například \"Infantka Klára Evženie\".\n\nV současném španělském království používá následník trůnu titulu knížete (kněžny) z Asturie. Jeho potomci jsou zváni infanti.\n"}
{"id": "91266", "url": "https://cs.wikipedia.org/wiki?curid=91266", "title": "Linux (rozcestník)", "text": "Linux (rozcestník)\n\nSlovo Linux může označovat:\n\n"}
{"id": "91267", "url": "https://cs.wikipedia.org/wiki?curid=91267", "title": "William Wallace", "text": "William Wallace\n\nSir William Wallace, ve skotské gaelštině \"Uilleam Uallas\" (cca 1270, Renfrewshire, Skotsko – 23. srpna 1305, Londýn, Anglie) byl skotský statkář, který se proslavil jako jedna z hlavních postav skotských válek o nezávislost a je ve Skotsku považován za národního hrdinu.\n\nSpolu s Andrew Morayem porazil anglickou armádu v bitvě u Stirling Bridge a až do porážky v bitvě u Falkirku sloužil jako Ochránce Skotska. O několik let později byl Wallace dopaden v Robroystonu blízko Glasgow a předán králi Eduardu I., který jej nechal popravit pro vlastizradu.\n\nWallace se stal inspirací pro báseň \"The Acts and Deeds of Sir William Wallace, Knight of Elderslie\" od minstrela z 15. století známého jako Blind Harry, a tato báseň se do určité míry stala námětem pro scénář Randalla Wallace k filmu Statečné srdce z roku 1995.\n\nO Wallacově rodině je známo velmi málo – možná pocházela z Walesu nebo z anglického hrabství Shropshire a patřila mezi následovníky Waltera Fitzalana (zemřel v červnu 1177), předka pozdější skotské královské dynastie Stuartovců. William se zřejmě narodil v Elderslie ve skotském hrabství Renfrewshire (nicméně některé zdroje uvádějí jako místo jeho narození Ellerslie v Ayrshire) jako druhý syn Alana Wallace z Elderslie, který byl rytířem a vazalem Jamese Stewarda, dalšího předka Stuartovců. Patřil tedy k nižší šlechtě, tzv. \"gentry\". William byl svými dvěma strýci vychováván k povolání kněze, mimo jiné také ovládal francouzštinu a latinu. O jeho dalších osudech před rokem 1297 nejsou potvrzené zprávy, a proto se o nich spíše spekuluje.\n\nV době Williamova narození (které není přesně datováno) vládl ve Skotsku Alexandr III. (ve středověké gaelštině \"Alaxandair mac Alaxandair\", v moderní Skotská gaelštině \"Alasdair mac Alasdair\"). Jeho vláda je vnímána jako období míru a ekonomické stability. Alexandr udržoval dobré vztahy s anglickými panovníky a úspěšně odrážel požadavky na svrchovanost Anglie. V roce 1286 zemřel po pádu z koně; nepřežilo ho ani jedno z jeho dětí.\nSkotská šlechta prohlásila královnou jeho čtyřletou vnučku Markétu (přezdívanou \"Norská panna\"). Kvůli jejímu nízkému věku šlechta ustanovila dočasnou vládu, dokud Markéta nedospěje. Anglický král Eduard I. (známý mimo jiné jako Dlouhán) využil této nestability ke sjednání Birghamské smlouvy, která Markétu zasnoubila s panovníkovým synem Eduardem a zajistila Skotsku status samostatného království. Markéta však onemocněla a ve věku sedmi let zemřela během cesty z rodného Norska do Skotska. Téměř okamžitě se objevilo několik uchazečů o trůn.\n\nDo hrozících bojů o skotský trůn vstoupil Eduard I. jako rozhodčí soudce – jako mocný soused a významný právník nemohl být ignorován. Před vypuknutím procesu trval i přes své předchozí sliby na tom, aby jej uchazeči uznali jako rozhodujícího vládce Skotska. Po počátečním odporu jeho podmínku uznali všichni hlavní uchazeči včetně Jana Balliola a Roberta Bruce (děd Roberta Bruce, který se později stal králem). Začátkem listopadu roku 1292 bylo rozhodnuto ve prospěch Jana Balliola, který měl na trůn největší právo. Formální prohlášení bylo Eduardem I. učiněno 17. listopadu.\n\nEduard I. přikročil k odvolání vládnoucích Ochránců Skotska a dokonce předvolal krále Jana Balliola k soudu jako obyčejného zločince. Balliolovi stoupenci včetně Frasera, biskupa ze St. Andrews a Johna Comyna, vévody z Buchanu, se u Eduarda dožadovali dodržení slibu daného v Birghamské smlouvě a respektování práv Skotska. Eduard I. však smlouvu popřel. V březnu 1296 Balliol vypověděl poslušnost a koncem měsíce Eduard I. vtrhl do hraničního města Berwick-upon-Tweed a vyplenil jej. Zavraždil téměř všechny své protivníky, kteří zde sídlili, přestože uprchli do svých domovů. V dubnu byli Skotové poraženi v bitvě u Dunbaru a v červnu král donutil Balliola abdikovat. Pak poručil svým úředníkům sesbírat od zhruba 1800 skotských šlechticů prohlášení o poslušnosti.\n\nZa Wallaceovo první vystoupení proti Angličanům se považuje potyčka v městě Lanark, při níž zabil dva vojáky. Poté se z něj stal psanec. Sir William Heselrig, anglický guvernér města Lanark ve snaze chytit Wallace zajal a později popravil Marion Braidfute, která měla být jeho tajnou ženou. V květnu 1297 se Wallace pomstil a Heselriga zabil. Tak alespoň popisuje Wallacovy začátky legenda. Jisté je, že Wallace kolem sebe soustředil malou armádu a v srpnu 1297 se spojil se silami, které vedl Andrew Moray u města Stirling.\n\nDošlo k ní 11. září 1297. Skotská armáda pod vedením Wallace a Moraye byla slabší početně i výzbrojí, ale využila skutečnosti, že most byl tak úzký, že se na něj vešli vedle sebe pouze dva jezdci. Angličané pod vedením hraběte ze Surrey podcenili sílu skotské armády a pokusili se přejít most. Skotové nezaútočili hned, ale až ve chvíli, kdy přes most přešel předvoj anglické armády – asi 5400 pěších a několik set jezdců. V rychlém útoku obsadili přístup k mostu a tím odřízli předvoj od zbytku armády. Z nastalé řeže unikli jen ti, kdo stihli odhodit zbroj a přeplavat řeku. Převážná část anglické armády zůstala nedotčena, hrabě ze Surrey však ztratil odvahu, nechal most strhnout a odtáhl.\n\nTato bitva dala Skotům naději. Po bitvě byl William pasován rytířem (pravděpodobně Robertem Brucem) a prohlášen Ochráncem Skotska a velitelem jeho armád po dobu nepřítomnosti krále Jana Balliola. Během zbytku roku a začátku dalšího se Wallace pokoušel stmelit skotskou šlechtu. Když v dubnu 1298 vtáhli Angličané do Skotska, vyhýbal se Wallace bitvě.\n\n21. července 1298 se konečně skotská a anglická armáda střetly v bitvě. Wallace zaujal obranné postavení tvořené čtyřmi čtverci kopiníků, tzv. schiltron. Tato obranná hráz kopí měla zastavit anglickou těžkou jízdu a zároveň poskytnout krytí lukostřelcům a lehké jízdě. Ta měla po zastavení Angličanů využít zmatku v jejich řadách a rozehnat je. Tento plán počítal se součinností šlechtické těžké jízdy, která měla napadnout anglický týl a porazit velšské lučištníky. Rytíři ale Wallace zradili a opustili pole. Těžkopádná formace Skotů nemohla za této situace nijak manévrovat. Anglický velitel, král Eduard I. této situace využil a nechal před útokem jízdy lukostřelce, aby „připravili půdu“. Oslabené schiltrony nebyly schopny odolat náporu těžké jízdy a bitva skončila naprostým zničením skotské armády.\nPodobný plán použil Robert Bruce v bitvě u Bannockburnu. Zde však díky tomu, že jeho jízda zničila anglické lukostřelce, skončila bitva drtivým vítězstvím Skotů.\n\nPo prohrané bitvě se Wallace v září 1298 vzdal titulu Ochránce království ve prospěch Roberta Bruce, hraběte z Carricku a Johna Comyna of Badenoch, bratrance zajatého krále Jana. Doufal tak, že tím donutí spolupracovat dva rivaly v boji o skotský trůn. To se částečně dařilo, v roce 1302 se ale Bruce smířil s anglickým králem. Odpor Skotů se pomalu hroutil. Wallace se pokusil zabránit úplné porážce tím, že se vydal hledat podporu do Francie. Výsledek této mise je nejasný. Wallace byl po návratu zajat, takže pokud došlo k nějaké dohodě s Francouzi, nebyla naplněna.\n\nWallace byl zrazen skotským šlechticem (pravděpodobně Johnem de Menteithem) a zajat. Došlo k tomu někdy v létě 1305 před 5. srpnem. Byl převezen do Londýna, kde byl obviněn z velezrady. Jelikož pokládal stále za krále Skotska Jana Balliola, tvrdil že nemohl zradit Eduarda I., který nebyl jeho králem a ani mu nepřísahal věrnost.\nSoud ho shledal vinným a jelikož Eduard I. doufal, že s jeho smrtí skončí odpor a zároveň zastraší Skoty, byl podroben 23. srpna 1305 drastické popravě rozčtvrcením.\nTento předpoklad Eduardovi I. nevyšel a už v roce 1306 se mu znovu postavil Robert Bruce. Eduard I. se vydal na další tažení do Skotska, cestou ale zemřel.\n\nOsvobození Skotska byl proces, který trval ještě několik let. Roku 1314 jej dovršil Robert Bruce, který byl v té době již králem (korunován 27. března 1306), kdy rozdrtil vojsko krále Eduarda II. v bitvě u Bannockburnu.\n\nŽivotem Williama Wallace byl volně inspirován film \"Statečné srdce\" (v originále \"Braveheart\", 1995, režie a hlavní role Mel Gibson).\n\n\n"}
{"id": "91268", "url": "https://cs.wikipedia.org/wiki?curid=91268", "title": "Izokosta", "text": "Izokosta\n\nIzokosta je v ekonomické teorii přímka, která obsahuje všechny kombinace práce a kapitálu, které mohou být při daných (a neměnných) cenách výrobních faktorů pořízeny za dané celkové náklady.\n\nLinie celkových nákladů x,y , která znázorňuje všechny kombinace výrobních faktorů, maximálně dostupné vzhledem k daným celkovým nákladům.\n"}
{"id": "91270", "url": "https://cs.wikipedia.org/wiki?curid=91270", "title": "IATA kód letiště", "text": "IATA kód letiště\n\nIATA kódy se používají pro označení letišť v letových řádech aerolinek, rezervačních systémech, označení zavazadel apod. Tyto kódy přiděluje Mezinárodní asociace leteckých dopravců (IATA, \"International Air Transport Association\").\n\nKromě kódů podle organizace IATA se v praxi používají také ICAO kódy, které definuje Mezinárodní organizace pro civilní letectví. Takové kódy se používají při řízení letového provozu a možná v budoucnu kódy IATA nahradí.\n\nKódy IATA nemají (na rozdíl od kódů ICAO) žádnou strukturu a tvoří zpravidla zkratku názvu letiště (nejsou tedy přidělovány nijak systematicky).\n\nV závorce je vždy uveden ICAO kód.\n\n\n\n"}
{"id": "91271", "url": "https://cs.wikipedia.org/wiki?curid=91271", "title": "Platba za kliknutí", "text": "Platba za kliknutí\n\nPlatba za kliknutí - anglicky Pay Per Click (PPC) je model inzerce používáný na webových stránkách, kde inzerent platí za kliknutíreklamní inzerát.\n\nMezi výhody PPC reklamy patří:\n\n\nCelosvětově nejznámějším systémem (byť nikoli nejstarším) je zřejmě Google Ads (dříve Google AdWords). V České republice se používá Sklik od Seznam.cz. Mezi další PPC systémy patří: Facebook, Instagram, LinkedIn, Twitter, Microsoft Advertising (dříve Bing Ads), Spotify, Pinterest a další.\n\nPodobně jako český Sklik i v zahraničí existují specifické PPC systémy, např. Yandex (ruský), Naver (jihokorejský), Baidu (čínský) apod.\n\nV Česku byl prvním PPC systémem eTarget, který vznikl v květnu 2003. V roce 2006 rozjely své PPC systémy společnosti Centrum.cz (pod názvem adFOX) a Seznam.cz (pod názvem Sklik). Internetový portál Centrum.cz v roce 2010 oznámil ukončení provozu adFOXu a zahájil spolupráci se společností Google. Nadále využívá systém Google Ads (dříve Google AdWords). Poslední novinkou, jež odstartovala v listopadu 2012, je mClick, který se zaměřuje zejména na kontextovou PPC reklamu. Ten je ale od roku 2013 nefunkční, protože nevyplácel provize publisherům. Od roku 2017 se v Česku rozjela nová reklamní síť adklix.\n\nMezi další známé PPC systémy patří například intextová reklama od Internet BillBoard. Tato firma v roce 2008 převzala od společnosti Etarget reklamní systém NewLinx, který ukončila v březnu roku 2009. Textovou reklamu zpoplatněnou za klik poskytuje rovněž Elephant Orchestra se svým nástrojem Elephant Traffic. Internetovou reklamu v režimu PPC ale nabízí i mnoho dalších, menších reklamních systémů.\n\nPPC reklamu si může spravovat každý sám po registraci v PPC systému. Systém lze spravovat pomocí webového rozhraní a v případě Google Ads také pomocí speciálního bezplatného programu s názvem Google Ads Editor. Provozovatelé systémů se snaží uživatele různým způsobem vzdělávat, aby pomocí svých kampaní dosahovali lepších výsledků. Google Ads například poskytuje bezplatnou platformu Academy for Ads nebo zveřejňuje videa ve svém kanálu na Youtube. Portál Seznam.cz vzdělává své uživatele skrze svůj blog, kde zveřejňuje příspěvky i výuková videa, má propracovanou nápovědu a nabízí také prezenční kurzy.\n\nKampaně je možné také svěřit specializovaným firmám nebo jednotlivcům. Výše poplatků není běžně veřejná. V roce 2010 byl proveden test podmínek 40 jednotlivých agentur. Jeho výsledky (včetně cenových nabídek) byly pak zveřejněny na blogu. Zveřejnění testu však vedlo k žalobě jedné z agentur, společnosti Sun Marketing, na autora testu. Žaloba byla později stažena. Svěření kampaně externí firmě nebo konzultantovi však vyžaduje zvláštní opatrnost.\n\nPři výběru agentury nebo jednotlivce je možné přihlédnout ke složeným zkouškám. Například Google Ads poskytuje agenturám i jednotlivcům certifikace. Sklik svou certifikaci spustil na konci roku 2014, získání certifikace je podmíněno splněním kvantitativních i kvalitativních podmínek.\n\nPři výběru PPC správce se zaměřte nejen na certifikace, ale také na reference reálných klientů, které můžete najít například na LinkedIn či v Google My Business profilu.\n\nKromě platby za proklik (CPC) je možné za reklamu platit i jinými modely. Jednak klasickou platbou za počet zobrazení (PPV – \"pay per view\", CPM – \"cost per mille\", CPT – \"cost per thousand\", CPI – \"cost per impression\") a pevnou cenou za zobrazení v daném čase na daném místě (\"flat rate\"), ale i komplikovanějšími modely, jako je platba za nějakou akci či až prodej uskutečněný díky reklamě (CPA - cost per acquisition/action, CPL - cost per lead, CPS - \"cost per sale\").\n\nMezi další modely platby na internetu (tj. nejen platby za reklamu a marketing) patří \"pay as you go\" (souhrnná platba za uskutečněná vyhledání, zobrazení, kliknutí, stažení souborů atd. v rámci jednoho uživatelského vstupu — např. do placené databáze apod.), \"pay per day\" (platba za den, např. za využívání nějaké služby nebo získání výhody v rámci této služby, třeba umělé zvýšení pozice webu ve výsledcích vyhledávání vyhledávačem na dobu jednoho dne), \"pay per post\" (platba za reklamní příspěvek nebo článek, neboli uskutečněnou zakázku v rámci pay per post systémů) aj.\n\n"}
{"id": "91272", "url": "https://cs.wikipedia.org/wiki?curid=91272", "title": "Síla (Star Wars)", "text": "Síla (Star Wars)\n\nSíla (anglicky: The Force) je energie ve fiktivním světě Star Wars, procházející napříč celým vesmírem. Její vlastnosti lze porovnávat s magií a byla v historii světa Star Wars vnímáná z několika různých hledisek. Síla jako taková je velmi silně svázaná s existencí života a naopak, drží život pohromadě podobně jako gravitace neživou hmotu.\n\nŽivé bytosti mohou Sílu ovládat a s její pomocí dosáhnout nemožného. Nedovede ji však ovládat každý. Přestože podle teorie Živoucí Síly, uznávané většinou Jediů, je Síla přítomna v každé živé bytosti, aktivně se může tato moc projevit pouze u živých tvorů, které jsou zpravidla označovány jako „citlivé na Sílu“ nebo: „Je s nimi spojena Síla“. Takoví se mohou po absolvování tréninku naučit Sílu cítit a manipulovat s ní.\n\nSpojení se Silou lze změřit pomocí koncentrace midichlorianů v těle. Jejich množství ovlivňuje potenciál daného jedince k ovládání Síly. S vyšší koncentrací midichlorianů dovede Sílu ovládat snáze a lépe. Schopnost ovládat Sílu lze tréninkem dále vylepšit. Možné vysvětlení je, že dochází ke zvyšování počtu midichlorianů v těle.\n\nOsoba ovládající Sílu dokáže manipulovat s okolím (ať už psychicky, nebo fyzicky) svou myslí, umí způsobit bolest, nebo zahojit zranění. Dokáže provádět skoky na velké vzdálenosti a do velké výšky, nebo přímo levitovat ve vzduchu. Síla je navíc schopna vylepšit vnímání okolí, protože tradiční smyslové orgány mohou být oklamány smyslovými klamy. Uživatelé Síly jsou proto pro obyčejné smrtelníky v boji obvykle obtížně porazitelní.\n\nOsoby citlivé na Sílu se v Galaxii objevovaly nejčastěji tím, že byly příslušníky rasy, jejichž členové byli na Sílu citliví všichni (např. Sithové, Neti, Miraluky). Další rasy (např. lidé, Kel Dorové, Ithoriani, Twi'lekové, Zabrakové aj.) měly mezi sebou osob citlivých na Sílu velmi malé procento. U těch spojení se Silou vznikalo buď dědičně, že jeden nebo oba rodičové byli citliví na Sílu, nebo mutací při narození potomka dvou na sílu necitlivých osob. Zvláštním případem byl Anakin Skywalker, který se zrodil z experimentu Darth Plagueise, aby jeho citlivost na Sílu byla zvýšena do extrémní míry uměle. Mezi příslušníky spousty jiných ras (např. Wookieejové nebo Huttové) se nachází extrémně málo na Sílu citlivých.\n\nV průběhu historie Galaxie byla Síla studována z několika různých hledisek v závislosti na převažující ideologii, ale obecně bývá dle teorie Živoucí Síly rozdělována na: \n\nSvětlá strana představuje pozitivní aspekt Síly. Následovníci světlé strany ctili Sílu jako prostředek k udržování a ochraně míru, života, rovnováhy a harmonie v Síle. Ke Světlé straně Síly se hlásí příslušníci řádu Jedi a užívají ji k ochraně sebe samých, důležitých představitelů demokracie a staré Republiky, jež 25 tisíc let spravedlivě vládla větší části známé galaxie. Nikdy ji nevyužívají k agresi, ale jako poslední možné řešení sporu, když mírové vyjednávání selže.\n\nOsoba ovládající Sílu si může spojení se světlou stranou vylepšit pozitivním působením na své okolí, hrdinskými a statečnými činy, laskavostí, obětavostí a dodržováním přísné disciplíny diktované řádem Jedi. Jediové jednají na základě logiky a moudrosti a vyvarovávají se zloby a zbrklých činů. K tomu jim napomáhá meditace, která slouží nejen k povzbuzení spojení se Silou, ale také jako prostředek k vyčištění mysli od emocí, zejména těch škodlivých jako zloby, strachu, nenávisti nebo utrpení.\n\nTemná strana je naopak záporný aspekt Síly. Nahlodává mysl a vyvolává neukojitelnou touhou po moci, nenávist a hněv. Sithové, řád založený „temnými Jedi“, kteří před tisíciletími opustili řád Jedi, se pojmenovali dle starobylého národa z planety Korriban, kterou ovládli. Temná strana Síly nabízí mnohé schopnosti, které si rytíři Jedi zakázali používat, protože jsou příliš nebezpečné a mnohé z nich (ne však všechny) jsou přímo určeny ke způsobování násilí, bolesti a k manipulaci mysli ostatních. Temná strana Síly svým uživatelům ničí nejen osobnost, ale v dlouhodobém hledisku i fyzický zjev.\n\nBytost ovládající Sílu se může přiklonit k temné straně, pokud se nechává unést hněvem, chamtivostí, přílišnou touhou po moci, negativními emocemi a jinými špatnými vlastnostmi a vlivy. Její moc je velmi návyková a ten, kdo temné straně podlehne, se její moci vzdává jen velmi těžko. Jediové považují moc temné strany za nebezpečnou \"zkratku\" k dosažení cíle, zatímco aktivní uživatelé temné strany Síly (Temní Jediové) ji využívají z mnoha důvodů, nejčastěji k dosažení moci. Mnoho temných Jediů věří, že je Temná strana mocnější než světlá a podlehnou jí i ti, kdo v ní hledají řešení svých problémů, jako to předvedl Anakin Skywalker.\n\nČasto je pád ze světlé strany na temnou způsoben přispěním jiné osoby, která již temnou stranu využívá. Činí tak postupným manipulováním a nahlodáváním mysli. Dále může být Jedi sveden do temnot vytrvalým mučením za pomoci schopností Temné strany nebo vystavením prudkému zdroji Temné strany (např. sithské holokrony). Na temné straně jsou samozřejmě ti uživatelé Síly, kteří v životě nic jiného nepoznali, jako např. Darth Maul.\n\nObecně se má za to, že bytost, jež jednou zcela propadne Temné straně Síly, se již nikdy nemůže navrátit na světlou cestu. Jediové považují zvláště ty, kteří během své temné cesty vraždili nevinné, za ztracené a nemožné je vykoupit. Návrat na světlou stranu však možný je, pokud se jiný Jedi vytrvale snaží temného přesvědčit k zavržení temnoty, jenž zároveň není úplně zaprodán temné straně. V historii Star Wars však byly zaznamenány i případy, kdy se od temné strany osoba odvrátila sama bez cizí pomoci, např. Kreia. Ta to ovšem provedla z dalekosáhlé vypočítavosti.\n\nV roce 25 783 let BBY byl na planetě Tython založen řád rytířů Jedi, jehož předchůdci Je'daii odhalili tajemství Síly. Používali ji na pomoc těm, kteří jí nevládnou. Několik Jediů však chtělo dokázat víc, než jen sloužit ostatním, a tak se od řádu odtrhli. Ještě před založením řádu Jedi vypukl první rozkol mezi uživateli Síly a desetiletá \"válka Sil\" málem planetu i její obyvatele vyhladila. K dalším bojům došlo krátce po vzniku Republiky.\n\nPři schizmatu v letech 7 000 let BBY byli odpadlí \"temní\" Jedi na konci období Stoletá temnota poraženi a vyhnáni do tehdy ještě neznámých končin galaxie. Po dlouhém putovaní objevili planetu Korriban, kde si podmanili domorodou rasu Sithů. Přijali jejich název i způsoby za své, a stali se jejich pány a bohy. Přibližně v roce 5 000 let BBY se temní Jedi pod vlajkou Sithů vrátili do prostoru Republiky a vypukl konflikt známý jako Velká hyperprostorová válka, kde se poprvé utkali rytíři Jedi se Sithským impériem.\n\nOd té doby se války mezi řádem Jedi a Sithy několikrát zopakovaly a vyvrcholily v takzvaných Sithských válkách. Jediové zvítězili a nadlouho přiměli Sithy ukrývat se tajně po celé galaxii, sami však měli za to, že je Sithský řád definitivně zničen. Jejich návrat byl načasován na první století BBY, když začaly události z filmové série počínaje .\n\nSchopnosti, které užívají hrdinové z filmů, knih nebo počítačových her, lze rozdělit na tři skupiny. Do první se řadí ty, jež užívají převážně uživatelé Světlé strany Síly, tedy Jediové. Do druhé skupiny patří schopnosti uživatelů Temné strany síly a třetí skupinu tvoří univerzální schopnosti, na jejichž užívání a potenciál nemá příslušnost k té nebo oné frakci vliv.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nSíla samotná nedělá jen to, že propůjčuje jejímu uživateli moc. Má vlastní vůli a tendence více přát jedné či druhé straně (síla má schopnost ovládat procesy, jež by se daly označit za náhodné nebo za štěstí), proto na štěstí či náhodu rytíři Jedi ani Sithové moc nevěří a raději při rozhodování spoléhají na své instinkty a spojení se Silou. K tomu je ovšem potřeba stranit se zbrklosti a nenechat se unést emocemi, jak demonstrativně několikrát předvedl Anakin Skywalker v epizodách II, III a pod maskou Darth Vadera i v epizodách IV, V a VI.\n\nKromě toho má Síla vliv i na konkrétní místa či celé planety, ať už prostřednictvím uživatelů Síly, nebo sama o sobě. V epizodě V se poblíž příbytku mistra Yody nachází jeskyně plná moci Temné strany. Někdy taková místa tvoří celé planety jako např. pohřebiště Sithů Korriban nebo zničený svět Malachor V, který dokázal svou mocí Temné strany zničit každého, kdo se prošel po jejím povrchu. Na jiných světech jako na přelidněném Coruscantu, Nar Shaddaa nebo Tarisu je Síla, převážně světlé strany, všudypřítomná. Další světy jako např. na Dromund Kaas nebo Katarr po svém zničení jsou v Síle zcela prázdné a pro uživatele Síly jakoby neexistovaly. Na světě Kashyyyk způsobila moc temné strany velmi bujný růst místních lesů do kilometrových výšek. Na jiných světech krátkodobý účinek temné strany způsobil výrazné zdivočení přírody, zejména dravců.\n\nPokud se stane nenadálá a vážná situace (např. zničení celé planety naráz), cítí všechny bytosti spojené se Silou \"té vhodné\" strany narušení Síly, která je nakrátko vyvede z koncentrace, neboť jejím prostřednictvím cítí a vidí, co se přibližně událo. Obi-Wan Kenobi takto ucítil smrt dvou miliard obyvatel Alderaanu a o dvě dekády před tím mistr Yoda včas odhalil, že jsou Jediové ve velkém vražděni klonovanými vojáky rozkazem 66, a byl schopen se zachránit.\n\nJedná se o extrémně silné narušení v Síle s katastrofickými příčinami i důsledky. Vznikne v momentě, kdy je zničeno obrovské množství života najednou za velmi krátký čas, ale následky jsou trvalejšího charakteru. Rána v Síle pak vvysílá do zbytku galaxie ozvěnovité pulzy temné strany Síly podobně jako vlny z kapek v moři. Tyto ozvěny se projevují jako nepřetržitý výkřik, který mohou slyšet pouze na Sílu citliví. Díky tomuto faktu jednu takovou ránu v Síle otevřel na neznámém místě sithský lord Darth Tenebrous. Tím později Palpatinovi usnadnil skrývat svou skutečnou identitu, když byl senátorem a kancléřem, neboť ozvěny Síly z rány byly cítit až na Coruscant a Palpatina efektivně chránily.\n\nNejnebezpečnější Rána v Síle vznikla na Malachoru V, kde byl život rozerván na kusy superzbraní generátor temné hmoty. Celá planeta se rázem stala ranou v Síle a zplodila několik postižených duší, rovněž rány v Síle. Nejvýznamnější byl Darth Nihilus, jehož účinky na ostatní i díky pouhé přítomnosti byly velmi zhoubné. Spolu se Sionem se naučili tyto rány tvořit za účelem vlastního maskování tak, aby je Jediové neodhalili a byli snadnou lovnou zvěří. Z každého zabitého Jedie byli silnější, ale také hladovější, čímž by se nakonec původní Rána v Síle zahubila díky nim veškerý život v galaxii. Darth Traya usilovala po svém vyhnání z Malachoru o rozšíření těchto ran, aby Sílu úplně zahubila. Podobnou Ranou v Síle byla i Vypovězená, kterou Traya vyhledala, aby ji využila ke svým plánům, navíc v ní viděla důkaz svých domněnek o tom, že se dá bez Síly žít. Ta je však zacelila postupnou likvidací celého Sithského triumvirátu, likvidací planety Malachor V, a nakonec vlastní smrtí Vypovězené.\n\nDle dávného jedijského proroctví měl do řádu přijít chlapec, jenž nastolí rovnováhu v Síle, která byla porušena před tisíciletími sithským řádem. Ten byl nakonec identifikován Qui-Gon Jinnem a v Síle vycvičen Obi-Wanem Kenobim, avšak nakonec podlehl Temné straně Síly a místo obnovení rovnováhy, k níž byl předurčen, způsobil zánik jedijského řádu a nastolení tyranie impéria. Proroctví nakonec dokázal naplnit, když pro záchranu svého syna Luka zabil Darth Sidiouse, jehož měl původně ještě jako Jedi porazit.\n\n\n"}
{"id": "91274", "url": "https://cs.wikipedia.org/wiki?curid=91274", "title": "Darth Bane", "text": "Darth Bane\n\nDarth Bane je fiktivní postava Hvězdných válek.\n\nByl Temný Pán ze Sithu na konci Nových Sithských válek, jeden z nejdůležitějších Sithů v dějinách a zakladatel Pravidla Dvou, které umožnilo Sithům přežít potají tisíc let a nakonec se pomstít na Jediích.\n\nBane, vlastním jménem Dessel, se narodil na planetě Apatros v roce 1026 BBY (před ep. 4), planeta byla významným naležištěm minerálu cortosis ovládaným bezohlednou těžební společností, jejíž praktiky Republika trpěla kvůli potřebě dodávek cortosisu pro válku se Sithy. Desselova matka zemřela při porodu, jeho otec Hurst se živil jako horník a byl alkoholik. Hurst se k Desselovi choval krutě, vybíjel si na něm svou flustraci a často ho bil. Při jednom z opileckých záchvatů vzteku svého syna zbil tak brutálně, že ho téměř zabil. Mladý Dess poté něvědomky použil Sílu a svého otce zabil, všichni včetně jeho však uvěřili, že úmrtí způsobil alkohol. Po Hurstově smrti se Dessel musel protloukat životem sám, už od třinácti let začal pracovat v dolech. Byl samotář a mezi horníky nikdy nezapadl, často byl nucen získat si respekt fyzickou silou. Po jednom z takových incidentů byl z dolů dočasně vykázán bez nároků na mzdu. Chybějící peníze se rozhodl vydělat v kazetní hře proti republikovým vojáků převážejícím cortosis. Dessel díky svému vrozenému nadání v Síle nakonec ve hře zvítězil, ale vyprovokoval přitom hádku, která skončila smrtí důstojníka. Aby se vyhl trestu, uprchl z planety a přidal se k Sithské Armádě.\n\nPo útěku z Apatrosu sloužil Bratrstvu Temnoty několik let jako řadový pěšák v Nových Sithských válkách. V bitvě o Kashyyyk prokázal své zcela mimořádné schopnosti a zajistil své jednotce i veliteli, kapitánu Ulaborovi, nejen přežití ale i velký úspěch. Byl povýšen, získal obdiv a autoritu u jednotky, která se mu stala jakousi druhou rodinou, jakou nikdy nepoznal. V bitvě o Phaseeru dostala jednotka téměř sebevražedný rozkaz vést přímý útok na opevněné stanoviště nepřátel. Všichni z jednotky, včetně Ulabora věděli, že jde o taktickou chybu ale Ulabor neměl odvahu zpochybňovat rozkaz Sithského lorda a tak se podřídil. Dessela to nehodlal připustit, a tak Ulabora pěstí omráčil a jednotku vedl do útoku podle svého. Za pomoci Síly se útok vydařil na plné čáře, ale Ulabor o incidentu informoval nadřízené a nechal Dessela zatknout. Tak byl Dessel předveden před Temného Pána Kopecze, který okamžitě rozpoznal jeho nadání v Síle a nabídl mu nový život učně Temné strany síly. Dessel souhlasil a v souladu s tradicí, odložil své dosavadní jméno a přijal nové. Zvolil si to, kterým ho jeho otec častoval: Bane (Zhouba), když mu dával za vinu smrt své ženy a celý svůj mizerný život.\n\nBane byl poslán na Korriban, na zdejší sithské akademii, pro mimořádně nadané studenty, začal pod vedením ostatních Temných Pánů poznávat tajemství Síly. S dychtivostí a perfekcionalismem se pustil do studia a brzy dohnal většinu studentů včetně těch, kteří byli trénováni už od narození. Po čase na jednom z cvičení vyzval na souboj nadaného studenta Fohargha, kterému se chtěl pomstít za porážku, kterou kterou od něj utpěl při cvičném souboji na začátku studií. Poté, co Foharg znovu porazil Banea a posmíval se mu do tváře, vyprovokoval Banea k výbuchu hněvu. Bane v zuřivosti shromáždil obrovskou energii a pomocí vlny Temné strany Fohargha zabil. Tím závažně poručil pravidla akademie, pro velké nadaní mu však nakonec bylo odpuštěno, akademie si totiž nemohla dovolit přijít o žádné nadané studenty. Touto událostí na sebe Bane zároveň přivolal pozornost Siraka, nejnadanejšího studenta akademie a osobního oblíbence vedoucího akademie, Lorda Qordise.\n\nPo zmíněné nehodě a konfrontaci s Qordisem začal Bane pochybovat o sobě a správnosti cesty po níž kráčí. Trpěl výčitkami svědomí, zvláště poté, co si uvědomil, že v mládí pomocí Síly zabil svého otce. Podvědomě se tak odřízl od Temné Strany, čímž jí nebyl schopný dále používat, jeho mimořádné schopnosti zmizely a ztratil tak respekt učitelů i spolužáků. V zoufalství posléze vyzval na souboj Siraka, ale ten ho bez nejmenších problémů, zahanbujícím způsobem porazil. Po zotavení bylo Baneovi zakázáno studovat s ostatními studenty. Qordis tím chtěl především zesměšnit svého rivala Kopecze, který Banea na akademii přivedl, mimoděk tak ale navedl Banea na cestu jež navždy změnila řád Sithů. Bane byl odsouzen rozvíjet své schopnosti sám, pouze za pomoci archivu akademie, kde byla uchovávaná historii a moudrost starých Sithů, Bratrstvem však nyní považována za zastaralou a překonanou. Téměř nikdo z akademie archiv nenavštěvoval. Bane sám předtím rovněž preferoval vědomosti živých Temných pánů před těmi dávno mrtvými, nyní ovšem zjistil, že se od nich může naučit mnoho. Velice ho zaujal zvláště dávný Darth Revan, díky velkému obdivu k tomuto lordovi si Bane oblíbil titul Darth a začal se ptát proč nikdo v Bratrstvu Temnoty tento titul nepoužívá. Později se Bane dozvěděl, že titul Darth znamená výzvu, označuje svrchovovaného pána, netrpícího žádné soky. V rovnostářském Bratrstvu se tak pochopitelně už tento titul neužíval. Banea si tak poprvé uvědomil zásadní rozpory mezi učením Bratrstva a starých sithských mistrů.\n\nTou dobou byla na akademii přijata bývalá jedijská padawanka Githany, která zběhla k Sithům. Githany svou přirození byla charismatická intrikánka a v pokořeném Baneovi viděla snadný nástroj k odstranění Siraka, jediného studenta, který jí svým uměním převyšoval. Proto se Banea ujala a pomohla mu překonat jeho odcizení od Síly. Bane se tak brzy zbavil svých pochybností a znovu se oddal Temné straně. Zároveň Githany začala Banea potajmu učit tajemství Síly, které si předtím osvojila na hodinách. Byla však rozhodnutá naučit ho jen tolik, aby jí začal důvěřovat a ona mu mohla vnuknout svůj plán na zničení Siraka, ale Bane se ještě začal tajně scházet s mistrem měčů Kas´imem a cvičit se v umění boje se světelným mečem. Kas´im nevěděl o jeho cvičení s Githany a ona nevěděla o jeho lekcích s Kas´imem, ještě s pomocí děl starých mistrů se tak Bane držel ve výhodě nad oba a jeho schopnosti začaly znovu ve svých směrech mocně sílit, svou znovu nalezenou moc se ale rozhodl držet v tajnosti a využít ji až ve správný okamžik. Časem se mezi Baneem a Githany vytvořilo citové pouto, a to i přes to, že to ani jeden nechtěl připustit.\n\nKdyž se Githany rozhodla vyprovokovat Banea k tomu, aby Siraka pokradmu zavraždil, on už její manipulace prohlédl, ale slíbil jí, že Siraka zničí v souboji. Druhý den v zápasnickém kruhu, Bane podruhé vyzval Siraka, se svou nově nabitou mocí ho tentokrát snadno porazil a oplatil mu ponižující porážku. V poslední chvíli se ale stáhl, dodržel pravidla Bratrstva, a Siraka nezabil. Za své vítězství dostal od Kas´ima zakřivený meč jeho bývalého mistra Na´daze a opětovně získal svou pozici na akademii. Ale Githany se cítila dotčená tajným cvičením Banea s Kas´imem a nenaplněním slibu, který jí Bane dal. Líbila se jí sice jeho lstivost a síla jakou projevil, ale jeho zaváhání na konci souboje ji znechutilo, považovala to za důkaz slabosti a toho, že Bane není schopen plně následovat Temnou stranu, když nedokáže zabít ani svého největšího nepřítele. Rozhodla se proto nyní pomoci Sirakovi zabít Banea. Bane byl mezitím předvolán před Qordise a ten mu řekl, že o jeho cvičeních s Githany věděl a že jeho studium v archívech musí skončit. Obával se totiž, se by studenti mohli začít Bane napodobovat ve studiu staré Sithské filozofie, založené na bezmezné ctižádosti, a tím by mohla být ohrožena křehká jednota Bratrstva. Jasně tak dal najevo, že staré učení považuje za přežitek. Bane nesouhlasil a vydal se do Údolí Temných Pánů hledat moudrost dávných Sithů, aby Lordu Qordisovi dokázal jeho omyl.\n\nTak se Bane vydal na strastiplnou cestu k Údolí Temných Pánů a cestou přemýšlel o Bratrstvu a o jeho vůdci Lordu Kaanovi. Bane věděl, že v minulosti byli Sithové v boji o nadvládu v galaxii pokaždé poraženi, protože po čase vždy začali bojovat mezi sebou, zatímco rytíři Jedi zůstávali jednotní a nakonec tak vždy získali rozhodující výhodu. Kaan se pokusil tento problém odstranit tím, že znesvářené Sithy přetvořil v Bratrstvu Temnoty, kladoucí důraz na rovnost a solidaritu mezi Sithy. Tím však byli porušeny základní principy Temné strany, Bane si to uvědomil a rozhodl se proto rozejít s Kaanovým učením. Když ale dorazil do údolí přes veškeré úsilí nic nenašel a tak se vydal zpět, cestou málem zemřel ale nakonec se mu podařilo vrátit do akademie. Dorazil právě v okamžiku, kdy byli všichni studenti povýšeni do hodností Temných Pánů a povoláni do rozhodujících bojů na Ruusan. Sirak ovšem využil situaci a společně s dvěma dalšími Zabraky a Githany vlákal a přepadl Banea v archivech, Githany ale rozhodla dát Baneovi šanci a pomohla mu Zabraky zabít. Po tomto boji Bane oznámil, že se k Bratrstvu nepřipojí a ani se nezúčastní bojů na Ruusanu, opustil akademii a než odešel, sebevědomě se prohlásil před Qordisem za Darth Banea, Temného pána ze Sithu.\n\nZ akademie se Bane vydal na planetu Lehon, kde před třemi tisíci let Republika za pomoci Revana zničila Star Forge, a snažil se nalézt nějaké artefakty z té doby. V Chrámu Prastarých se mu nakonec podařilo nalézt holokron samotného Darth Revana a začal se učit od něj. Pochopil, že nejvyšší moci Temné strany lze dosáhnout pouze skrze ničím neomezenou ctižádost. Tím, že Bratrstvo vštěpovalo poslušnost a oddanost, sice potlačilo konflikty, ale porušovalo základní principy Temné strany a své následníky odsuzovalo ke slabosti v Síle Temné strany. Na druhou stranu chápal, že příčinou mnoha vítězství Jediů nad Sithy nebyla jejich větší síla, ale nejednotnost a nevraživost Sithů mezi sebou. Proto vymyslel své slavné pravidlo, Pravidlo Dvou, a určil, že do budoucna budou jen dva Sithové, jeden mistr a jeden učedník, ne více a ne méně, jeden aby moc ztělesňoval, druhý aby po ní toužil. K tomu bylo třeba nejprve zničit všechny Sithy a znovu je vytvořit, tak aby mohli zcela noví Sithove z Řádu Sithských lordů zůstat v naprosté tajnosti. Pokud se o nich nikdo nedoví, budou moci ve stínů tiše růst, každý učeň se stane mocnější než jeho mistr a jednoho dne budou moci zničit Jedie ryzími zbraněmi Temné strany.\n\nKdyž se lord Kaan dověděl o Baneově herezi, přikázal, že se Bane buď musí znovu vrátit k Bratrstvu nebo zemřít. Vyslal proto na Lehon Kas´ima, aby Baneovi tlumočil jeho ultimátum a případně Banea i zabil. Kas´ima se ihned vydal na cestu a skutečně se se svým bývalým žákem utkal. I když Bane zprvu vítězil, pro mistra meče a jednoho z nejlepších sithských šermířů nebylo problém svou tyč rozdělit na dvě oddělené čepele a situace se obrátila. Bane pod nárazem obou mečů začal ustupovat a prohrávat, jeho zlost nad sebou a nad Kas´imem v něm ovšem vyvolala novou explozi energie a on použil temnou stranu a celý chrám strhnul na svého bývalého mistra. Nato se Bane rozhodl napomoci Jediům se zničením Bratrstva, aby si pojistil, že zkáze nikdo z něj neunikne. Poslal proto na Ruusan sondu se zprávou, v níž přiznal, že zabil Kas´ima, ale předstíral, že jeho hledání sithské filosofie skončilo stejně neúspěšně jako v Údolí Temných Pánů a že nyní je ochoten přijmout učení Bratrstva. Zároveň poslal Kaanovi dar na usmířenou, návod na Myšlenkovou bombu, náročný a nevyzpytatelný rituál schopný zničit uživatele síly ve velkém okruhu, jedno z tajemství, které se naučil z Revanova holokronu.\n\nLord Kaan však věřil, že vítězství nad Jedii má už jisté a rozhodl se, že Banea do Bratrstva zpátky nepřijme, veřejně ho ale nemohl odmítnout aniž by riskoval rozkol v Bratrstvu. Chtěl se proto nebezpečného Banea spolehlivě a přitom tajně zbavit. Když se Githany nabídla, že využije Baneových citů k ní a zabije ho, Kaan souhlasil. Jako místo ke schůzce byla vybrána Ambriu a tak se tam vydal jak Bane, tak Githany. Bane dorazil první a tak znovu přemýšlel o pravidle Dvou a hlavně o tom koho si vezme jako učedníka. Poté, co Githany dorazila, užili si vášnivých polibků a to i přes to, že Bane poznal, že má Githany rty otrávené jedem. Věděl totiž, jak s pomocí Síly tento jed zničit dříve, než mu bude moci ublížit. Uvažoval jestli by to mohla být Githany, kdo zaujme místo jeho učedníka ale uvědomil si, že je příliš zkažená Kaanovým učením a proto ji poslal pryč. Až později si Darth Bane uvědomil že Githany podcenil, využila jeho pýchy a pomocí běžného jedu zamaskovala jiný, daleko nebezpečnější. Temná strana však nedokáže léčit, na pokraji smrti se tak Bane musel vydat za místním ranhojičem a cestou se udržoval na živu pomocí utrpení druhých, které ho posilovalo. Nakonec se k ranhojičovi přece dostal, jeho jméno bylo Celeb a zprvu odmítal pomoci Sithovi, ale pod pohrůžkami posléze svolil a Banea vyléčil. Znovu zdravý a silný Bane odletěl z planety rozhodnut zničit Kaana a jeho Bratrstvo více než kdy dřív.\n\nK Bratrstvu se Bane vrátil těsně před šestou bitvou o Ruusan. Šokován Baneovým návratem, se Kaan podvolil jeho návrhu, že útok na Jedie bude proveden prastarým rituálem Temné Strany. K tomu Bane spojil ostatní lordy do meditace a na nic netušící Jedie vypustit temnou vlnu energie, která jim způsobila těžké ztráty a přinutila je vyklidit kryté pozice, nicméně lord Kaan rituál předčasně ukončil s tím, že Jedie dorazí v regulérní bitvě. Bane tak cestoval zpět do sithského tábora aby mohl dokončit svůj plán na vyhlazení Bratrstva. Hned po příjezdu do tábora ho konfrontoval Qordis a nabídl mu pomoc při svržení Kaana a v ovládnutí Bratrstva. Bane znechucen Qordisovým nepochopením nutnosti vyhladit Bratrstvo pro obrození Sithů, ze svého mistra pomoci Síly vysál život a mrtvou skořápku nechal ležet. Poté pomocí lsti přiměl sithskou flotilu na oběžné dráze planety, aby přerušila blokádu a napadla tu Jedijskou flotilu. Tím umožnil, aby byly Armádě Světla na povrch planety dopraveny posily, což rozhodlo bitvu. Sám velitel Armády Světla Lord Hoth málem zemřel ale posily ho zachránily a donutily vojsko Sithů k ústupu.\n\nPoté, co Bane zpečetil sithskou porážku, přiměl zoufalého Kaana si myslet, že dokáže svými telepatickými schopnostmi ovládat nejen Bana, ale i ničivou sílu samotné myšlenkové bomby. Kaan proto odvedl ostatní Temné Pány do jeskyně, aby tam nalákali Jedie a použili Myšlenkovou Bombu. Pouze dva jiné Sithové se Kaanovu šílenému plánu vzepřeli a to lord Kopecz, který raději zvolil smrt v boji, a Githany, která se původně k rituálu přidala, ale když si uvědomila Kaanovo šílenství, osvobodila se z něj a vydala se na útěk, nestihla se však dostat dost daleko. Když Jediové dorazili do jeskyně, lord Kaan je pozdravil a vysmál se jim. Věřil, že společnými silami se před účinky bomby ubrání a tak jí vypustil. Vlna ničivé energie okamžitě zabila všechny Jedie v čele s Hothem i se všemi Sithy. Mnoho mil odsud přeživší Jediové cítili zkázonosné účinky myšlenkové bomby a byli si tak jisti, že všichni Sithové byli jednou pro vždy vyhlazeni. O Baneovi se nedozvěděli a ten tak mohl začít se svým vlastním Sithským řádem. Ještě při útěku z Ruusanu narazil Bane na dívenku jménem Zannah, v níž rozpoznal mocné nadání v Síle, a přijal ji za svou učednici.\n\nHned po Ruusanu se Bane vydal pátrat po holokronu Freedona Nadda, který posléze skutečně nalezl. U holokronu byl však napaden tvory známými jako Orbaliskové, odolnými parazity živícími se temnou silou, schopnými absorbovat i rány světelnými meči. Ti mu způsobili obrovskou bolest, když se do něho zakousli a přichytili k jeho tělu, orbaliskové se časem množili a nakonec pokryli celé jeho tělo (s výjimkou hlavy, na které nosil zvláštní helmu) a vytvořili mu tak neprostupné orbaliskové brnění, které se pro Banea stalo charakteristické.\n\nV dalších dvou desetiletích po bitvě o Ruussan se Bane intenzivně věnoval výcviku své učednice, budování špionážní sítě po celé galaxii a shromažďování moudrosti starých sithských mistrů. Jedním z tajemství Temné strany Síly, které si osvojil, byla dávno ztracená výroba holokronů nebo Andedduův rituálce přenosu bytí, který použil při finálním souboji se svou učednicí Zannah a téměř se mu podařilo ukrást si její tělo pro sebe. Nakonec sice prohrál, ale část jeho pak dále přežívala uvnitř jeho bývalé žákyně.\n\nNetrvalo dlouho a Baneův řád byl znovu objeven Jedii a ti se tak dozvěděli jak o Pravidlu Dvou tak o Baneovi samotném. Bohužel pro ně si mysleli že po jeho smrti už žádní Sithové nejsou a že Sithové vymřeli jednou pro vždy. Skutečnost byla ovšem jiná.\n\nBěhem své vlády vytvořil Darth Bane holokron, který se v roce 137 ABY dostal do rukou Darth Kraytovi. Jeho holokron společně s holokrony Darth Anddedua a Darth Nihiluse byli Kraytem shromážděni na Korribanu kde od nich Krayt žádal moudrost, aby se mohl vyléčit. Bane nicméně Krayta odmítl s tím, že nedodržel Pravidlo Dvou a jeho Pravidlo Jednoho je pro Sithy nedobré.\n\nDarth Bane je jedním z nejpravděpodobnějších kandidátů na prorokovaného Sith´ari, nespoutanou bytost představující dokonalé ztělesnění Temné strany Síly. Podle proroctví Sith´ari povede všechny Sithy a zničí je, aby je znovu oživil z mrtvých a učinil silnějšími. Bane zničil Bratrství temnoty (tehdejší podobu sithského řádu) a nahradil ho svým novým, Pravidlem dvou a sám ho vedl jako vládce Sithů. V jistém smyslu byl ale Sith´arim každý Sith dodržující Pravidlo Dvou, který se stal dost silným na to, aby dokázal zabít svého mistra. To nakonec vyvrcholilo v založení Impéria a vládu Darth Sidiouse a téměř úplné vyhlazení Jediů.\n\n\n"}
{"id": "91276", "url": "https://cs.wikipedia.org/wiki?curid=91276", "title": "Metro v Nižném Novgorodu", "text": "Metro v Nižném Novgorodu\n\nMetro v Nižném Novgorodu je síť dvou linek podzemní dráhy, vedoucí pod čtvrtým největším městem Ruska, Nižným Novgorodem. Na síti o délce 21,6 km s celkem patnácti stanicemi se denně přepraví okolo 150 tisíc lidí.\n\nMěsto, s tehdejším názvem \"Gorkij\", mělo v 70. letech 20. století již kolem milionu obyvatel. To samozřejmě kladlo i příliš velké nároky na dopravní síť, a tak se zástupci města rozhodli situaci řešit. Mezi rychlodrážní tramvají a podzemní dráhou nakonec metro zvítězilo, stavět se začalo roku 1976.\n\nVýstavba prvního úseku linky Avtozavodskaja trvala 8 let; ten samotný měřil 7,8 km a měl šest stanic (koncové byly Moskovskaja v centru města a Proletarskaja v jeho jižní části, nedaleko od ní vzniklo i depo. Slavnostní otevření se konalo 20. listopadu 1985, byl to již desátý systém podzemní dráhy zprovozněný v tehdejším SSSR. Přesto však otevření neproběhlo hladce; původně bylo načasováno na výročí Říjnové revoluce, vzhledem ke komplikacím se však celá akce o dva týdny opozdila.\n\nPrvní linka byla dvakrát prodloužena, poprvé roku 1987 do stanice Komsomolskaja a podruhé v roce 1989 do Parku Kultury. Vzhledem k pádu SSSR na počátku 90. let minulého století se město, stejně jako ostatní v bývalém sovětském impériu, dostalo do velmi problematické ekonomické situace; termíny otevírání dalších úseků metra se tak neustále zpožďovaly. Ke konci roku 1993 dopravní podnik úspěšně otevřel ještě první tři stanice dlouhý úsek zcela nové linky metra Sormovskaja, která se s první \"Avtozavodskou\" ve stanici Moskovskaja kříží. Roku 2002 k Sormovské lince ještě přibyla stanice Burevěstnik, v současné době se pokračuje na stavbě dalších stanic této linky.\n\nDo budoucna existují plány na rozšíření sítě až na 60 km; obě linky se mají prodloužit a na druhé straně řeky Oka má vzniknout linka třetí. Po výstabě metromostu v letech 2002 až 2012 byla linka č. 1 prodloužena na druhou stranu řeky Oky.\n\nV souvislosti s pořádáním Mistrovství světa ve fotbale 2018 a výstavbou nového stadionu Nižnij Novgorod byla linka č. 2 v roce 2018 prodloužena ke stanici Strelka nedaleko stadionu.\n\n\nVozový park metra v Nižném Novgorodu tvoří vlaky série 81-717/714, produkované Mytiščinským závodem u Moskvy. Jsou provozované ve čtyřvozových soupravách. Napájení je zajištěno třetí přívodní kolejnicí s napětím 825 V.\n\n"}
{"id": "91278", "url": "https://cs.wikipedia.org/wiki?curid=91278", "title": "Milan Hrala", "text": "Milan Hrala\n\nMilan Hrala (13. května 1931 Humpolec – 13. července 2015 Česká Třebová) byl český vysokoškolský pedagog, rusista, překladatel z ruštiny a profesor ruské literatury.\n\nMilan Hrala v roce 1950 maturitní zkouškou ukončil studium na gymnáziu v Humpolci. Pokračoval studiem oborů ruština a čeština na Filozofické fakultě Univerzity Karlovy. Studium ukončil v roce 1955 a v tomtéž roce zahájil své pedagogické působení na stejné fakultě – nejprve jako lektor jazyků a asistent Slovanského semináře (1955–1958), pak jako odborný asistent na katedře rusistiky (1958–1966), jako docent ruské literatury (1966–1983) na katedře rusistiky a na katedře tlumočnictví a překladatelství a od roku 1983 jako profesor dějin ruské a sovětské literatury na katedře tlumočnictví a překladatelství (později Ústavu translatologie). Překládal především odbornou literaturu.\n\nK teorii překladu přispěl např. publikacemi \"Současnost uměleckého překladu\" (Praha: Československý spisovatel, 1987. 74 S.), \"Kapitoly z dějin českého překladu\" (Praha: Karolinum, 2002. 272 S.).\n\n\n"}
{"id": "91279", "url": "https://cs.wikipedia.org/wiki?curid=91279", "title": "Temný pán", "text": "Temný pán\n\nTemný pán je populární označení arcizloducha v nejrůznějších fantastických světech. Temný pán se vyskytuje například ve Středozemi, ve Star Wars nebo ve světě Harryho Pottera a nebo v seriálu Once upon a time\n\nVe Středozemi rozlišujeme temné pány dva. První z nich byl Morgoth (Melkor), jenž ukradl silmarily a elfové s ním vedli beznadějné války po celý První věk, nakonec ho však muselo porazit až vojsko vyslané Valar. Po něm povstal jeden z jeho vojevůdců, Sauron, který proslul jako druhý temný pán v průběhu druhého a třetího věku až do svého pádu, který je popsán v knize Pán prstenů.\n\nV knížkách Harry Potter se vyskytuje jeden Temný pán, kterým je Tom Rojvol Raddle známější pod svým pozdějším jménem Lord Voldemort. Voldemort je dědicem Salazara Zmijozela,(největšího z bradavických čtyř) který žil před mnoha lety a založil společně s Helgou z Mrzimoru, Godrikem z Nebelvíru a Rowenou z Havraspáru kouzelnickou školu v Bradavicích.\nPro kouzelnický svět v knížkách Harry Potter představuje Lord Voldemort zlo, jež může zastavit jenom jeden…\n\nViz Temný Pán ze Sithu\n\nTemný pán Tom, Suz a Chris zažívají dobrodružství mezi dimenzemi.\n"}
{"id": "91284", "url": "https://cs.wikipedia.org/wiki?curid=91284", "title": "Seznam čísel", "text": "Seznam čísel\n\nO číslech a skupinách čísel pojednávají následující články:\n\n\n\n\n\n\n\n\n\ndále viz Krátká a dlouhá škála\n"}
{"id": "91287", "url": "https://cs.wikipedia.org/wiki?curid=91287", "title": "Seznam prvočísel", "text": "Seznam prvočísel\n\nNásledující seznam obsahuje všechna prvočísla menší než 10000:\n"}
{"id": "91288", "url": "https://cs.wikipedia.org/wiki?curid=91288", "title": "Ocet", "text": "Ocet\n\nOcet je potravinářská přísada a konzervační činidlo, jehož hlavní složkou je kyselina octová v koncentraci podle druhu octa od asi 4 do 18 % (nejčastější koncentrace je 8 %). Potravinářský ocet se vyrábí oxidací tekutin obsahujících ethanol, například vinný ocet z vína. Během oxidace bakterie rodu \"Acetobacter\" oxidují za přítomnosti kyslíku ethanol na kyselinu octovou. Ocet se v potravinářství užívá jednak ke konzervaci zeleniny, jednak jako okyselující součást pokrmů v řadě kuchyní světa. Byl takto používán již v antice.\n\nVyrábí se z červeného nebo bílého vína a je to nejobvyklejší druh octa ve Střední Evropě a Středozemí. Stejně jako víno se i vinné octy vyznačují velkými rozdíly v kvalitě. Lepší vinné octy zrají v dřevěných sudech až dva roky.\n\nVyrábí se z jablečného moštu a má žlutohnědou barvu.\n\nBalzámový ocet \"(aceto balsamico)\" je zvláštní druh octa vyráběný tradičně v italské Modeně, který se připravuje přímo z vylisovaných hroznů odrůdy trebbiano. Tradiční balzámový ocet pak zraje nejméně dvanáct let v dřevěných sudech a dosahuje cen srovnatelných s nejlepšími víny.\n\nJe oblíbený v kuchyních východní a jihovýchodní Asie. Existuje světlý, červený a tmavý. V Japonsku je nejoblíbenější světlý rýžový ocet, který se používá na suši rýži a do salátových zálivek. Tmavý rýžový ocet je nejpopulárnější v Číně a běžně se používá v dalších jihoasijských kuchyních.\n\nVyrábí se sladováním ječmene, díky čemuž se škrob v zrnu přemění na maltózu. Z ní se pak uvaří ale, které se nechá zoctovatět. Výsledný ocet posléze zraje. Obvykle má světle hnědou barvu. Je oblíbený zejména ve Velké Británii.\n\nVýroba probíhá kvašením ředěného etanolu. Ve vodném roztoku je kvasný ocet při velmi nízkých koncentracích vůní i chutí velmi podobný roztoku kyseliny citronové, díky čemu jej lze s úspěchem použít v kuchyni do nápojů, nebo jako prostředek proti zápachům. Octová voda je též výborný prostředek proti zatuchlině – kanalizace, automatické pračky a podobně. Kvasný ocet nalezl uplatnění také jako lék proti plísňovým onemocněním nohou (tzv. \"bazénová nemoc\").\n\nSměs kvasného lihového octa (87%), bílého vinného octa (10%), koncentrované jablečné šťávy (2,5%) a přídatných látek E224 a E150c, používaná především v rakouské kuchyni.\n\n"}
{"id": "91290", "url": "https://cs.wikipedia.org/wiki?curid=91290", "title": "666 (číslo)", "text": "666 (číslo)\n\nŠest set šedesát šest je přirozené číslo. Následuje po číslu šest set šedesát pět a předchází číslu šest set šedesát sedm. Řadová číslovka je \"šestistý šedesátý šestý\" nebo \"šestistýšestašedesátý\". Římskými číslicemi se zapisuje DCLXVI a řeckými číslicemi χξς. \n\n666 je\n\nformula_1.\n\nČíslo 666 (někdy též 616) je v Bibli označováno jako číslo šelmy. Je to název konceptu, který je zmiňován v knize Zjevení svatého Jana Nového zákona, podle něhož je určité konkrétní číslo charakteristickým označením Antikrista. Z tohoto důvodu je toto číslo oblíbené v satanismu.\n\n"}
{"id": "91291", "url": "https://cs.wikipedia.org/wiki?curid=91291", "title": "Mezinárodní rada pro lov a ochranu zvěře", "text": "Mezinárodní rada pro lov a ochranu zvěře\n\nMezinárodní rada pro lov a ochranu zvěře (francouzsky: \"Conseil International de la Chasse et de la Conservation du Gibier\", odtud zkratka \"CIC\") je mezinárodní, politicky nezávislá a nezisková organizace, která asistuje vládám a organizacím chránící přírodu v otázkách přírodních zdrojů a přírody jako takové. Vznikla v roce 1928, sídlo má v maďarském městě Budakeszi.\n\nJe to jedno ze základních sdružení od které se odvíjí nařízení v myslivosti. Tato organizace má také pod svou záštitou významnou metodu hodnocení trofejí.\n\n"}
{"id": "91336", "url": "https://cs.wikipedia.org/wiki?curid=91336", "title": "Angela Beesleyová Starlingová", "text": "Angela Beesleyová Starlingová\n\nAngela Beesleyová Starlingová, nepřechýleně Angela Beesley Starling (* 3. října 1977) je britská internetová podnikatelka, zvolená do správní rady Wikimedia Foundation, a prominentní člen celé wiki komunity.\n\nNarodila se v anglickém Norwichi. Dříve žila ve městě Slough, kde pracovala jako výzkumnice v oblasti vzdělávání a vývojářka testů. V roce 2000 obdržela na Univerzitě v Astonu titul bakaláře věd v oblasti lidské psychologie.\n\nJe viceprezidentkou Wikia, Inc., ziskové společnosti spravující Wikii, hostingovou wiki službu, kterou založila v roce 2004 spolu s Jimmym Walesem. Zasedá v poradním výboru nově založeného media archívu Ourmedia.\n\nV roce 2004 byla zvolena do správní rady neziskové Wikimedia Foundation a znovuzvolena v roce 2005. V červenci 2006 oznámila svou rezignaci na tuto funkci.\n\nDne 23. listopadu 2008 se provdala za vývojáře MediaWiki Tima Starlinga.\n\n"}
{"id": "91340", "url": "https://cs.wikipedia.org/wiki?curid=91340", "title": "Jan Bůžek", "text": "Jan Bůžek\n\nJan Bůžek (16. února 1927 Kutná Hora - 3. prosince 2005 Teplice) byl český hudební skladatel a pedagog, působící v Teplicích.\n\nPo maturitě absolvoval Pedagogickou a přírodovědeckou fakultu UK v Praze, obor hudební výchova, zeměpis. Skladbu studoval nejprve soukromě u prof. Jaroslava Řídkého, Doc. Karla Háby a v roce 1967 absolvoval studium skladby na AMU u nár. umělce Emila Hlobila. V roce 1972 dosáhl na Karlově univerzitě titulu doktora filosofie. Za studií dirigoval Kutnohorskou filharmonii a Pěvecké sdružení kutnohorských učitelů. Nejdříve působil na Pedagogické škole v Teplicích, později jako odborný asistent na katedře hudební výchovy Pedagogické fakulty v Ústí nad Labem. Zároveň přednášel dějiny hudby a hudební teorii na konzervatoři v Teplicích, kde vykonával funkci zástupce ředitele. Řada jeho skladeb byla nahrána Čs. rozhlasem a odměněna v krajských a celostátních soutěžích. Jeho sborové skladby byly provedeny nejen v Československu, ale i v Německu, Polsku, Bulharsku, Švýcarsku, Holandsku, Anglii a Irsku.\n\nByl jmenován čestným členem Společnosti Leoše Janáčka v Curychu a smíšeného pěveckého sboru Janáček v Jablonci nad Nisou. V roce 1965 mu byla udělena Cena města Teplic za kompoziční činnost. Orchestrální skladby premiérově provedla a pro Čs. rozhlas nahrála Severočeská filharmonie.\n\nVe své tvorbě navázal na tradici českých i světových klasiků, snažil se o srozumitelný hudební jazyk s neoromantickým zaměřením, což dokazují stovky sborů a písní stejně tak, jako tvorba symfonická a komorní.\nJeho instrumentální tvorba je zastoupena od komorních skladeb pro sólové nástroje až po rozsáhlá symfonická díla, mezi kterými dominuje symfonie \"Terezínský zpěv\" (1972).\n\nVokální tvorba je zastoupena sbory \"Panichyda\" (1970), \"Bernard Žár\" (1970), \"Stabat mater\" (1972), \"Slovanská balada\" (1977), \"Madrigaly\" (1978), \"Salutationes\" (1991), věnovaný památce Jana Palacha, \"Te Deum laudamus\" (1998), \"Veni, sancte Spiritus\" (1999) a písněmi \"Zpěvy staré Číny\" (1969) a \"Zpěvy domova\" (1978). Vrcholem skladatelovy tvorby jsou skladby vokálně instrumentální – \"In memoriam Duchcov 1931\" (1972), \"Rekviem\" (1978) a \"Legenda o sv. Vojtěchovi\" (1996).\n\nMgr. Josef Zadina o autorovi napsal:\nSeznam obsahuje pouze výčet jeho nejvýznamnějších skladeb\n\n\nDále autor napsal další dětské sbory a řady cyklů, celkem 91\n\nCelkem autor složil 40 ženských sborů\n\nCelkem autor složil 18 mužských sborů\n\n\nCelkem autor složil 181 smíšených sborů\n\nCelkem 231\n\n\n\nCelkem 32\n\nCelkem 6\n\nCelkem 16\n\n\nCelkem 15\n\n"}
{"id": "91342", "url": "https://cs.wikipedia.org/wiki?curid=91342", "title": "Cournotův model", "text": "Cournotův model\n\nCournotův model je model tržní situace – duopolu. V roce 1838 ho odvodil Antoine Augustin Cournot za následujících předpokladů:\n\nHlavní součást Cournotova modelu jsou reakční křivky, které jsou odvozené z funkce zisku. Reakční křivky jsou lineární funkce a protínají vrcholy parabol – funkcí zisku firem.\n\nV průsečíku reakčních křivek firem nastává tzv. Cournotova rovnováha. Je to bod, kdy každá firma správně odhadla výstup konkurenta, a tudíž nabídka a poptávka po daném zboží jsou v rovnováze. Protože obě firmy jsou identické, vyrábějí totéž množství výrobků.\n\n\nkde:\n"}
{"id": "91346", "url": "https://cs.wikipedia.org/wiki?curid=91346", "title": "Benedikt IX.", "text": "Benedikt IX.\n\nBenedikt IX. (asi 1012, Řím – zemřel mezi roky 1055 a 1085) byl papežem ve třech obdobích (1032–1044, 1045 a 1047–1048). Vlastním jménem Teofylaktus III., hrabě tuskulský. Vzhledem ke svému chování (zejména prodeji úřadů) bývá různými osobnostmi velmi negativně hodnocen. Byl homosexuál. Také trval na tom, že český kníže Břetislav I. by měl založit klášter jako pokání za to, že si z Polska odnesl ostatky svatého Vojtěcha. Benedikt IX. byl papežem celkem třikrát a každý jeho pontifikát je římskokatolickou církví uznáván za legitimní. Není náhodou, že byl svými příbuznými natolik protežován – jeho předchůdci Jan XIX. a Benedikt VIII. byli jeho strýcové. \n\nTeofylaktův otec Alberich III. podplatil významné římské duchovní, aby se jeho syn mohl stát papežem. Teofylakt tak byl vysvěcen roku 1032 (nebo 1033), ve velmi mladém věku. Již někteří Benediktovi současníci se hrozili nad zkažeností tohoto papeže. Byl obviňován z vražd, zlodějství a různých oplzlostí. Roku 1038 se Benedikt setkal s císařem Konrádem II. kvůli neposlušnosti milánského arcibiskupa Heriberta. Ten se dostal kvůli svým tvrdým praktikám do sporu se svými lenníky. Těm předchozího roku udělil Konrád II. jejich léna jako dědičná, což arcibiskup Heribert nemínil uznat. Konrád II. se snažil dobýt Milán, což se mu nepodařilo. Arcibiskup Heribert poukazoval na papežovu zkaženost, každopádně tandem Benedikt IX. - Konrád II. se ukázal jako úspěšný: Papež vzdorného arcibiskupa exkomunikoval. Konrád II. však roku 1039 podlehl moru, čímž Benedikt IX. přišel o spojence.\n\nMezi lety 1044–1045 došlo v Římě ke vzpouře lidu. Papež byl vyhnán a nahrazen jiným – Silvestrem III. Římskokatolickou církví je Silvestr III. uznáván jako legitimní papež. Benedikt IX. se do Říma ještě téhož roku vrátil, Silvestra III. vyhnal a zhruba o měsíc později svůj úřad prodal arciknězi Janu Gratianovi, a to za ohromnou sumu 1000–1500 liber stříbra. Jan Gratian přijal papežské jméno Řehoř VI. Z iniciativy císaře Jindřicha III. byl svolán 20. 12. 1046 koncil, který sesadil papeže a zvolil nového – Klementa II. Avšak Klementem II. nebyl Benedikt IX. zcela odsunut, neboť v říjnu roku 1047 Klement II. zemřel a Benedikt IX. znovu (potřetí) obsadil papežský stolec, ze kterého byl vyhnán císařskými posly v červenci 1048. Místo něj byl dosazen na papežský trůn Damasus II., bývalý biskup z Brixenu, vládnoucí 23 dní. Není jisté, zda Damasa II. zabila malárie nebo někdo od Benedikta IX. Benedikt IX. se však již papežem znovu nestal, ale stáhl se na své hrady. Svatý Petr Damiani napsal, že skonal v nekajícnosti. Dle jiných pramenů se uchýlil do kláštera Grottaferrata, kde se ze svých hříchů kál. Zemřel někdy v 50. letech 11. století, možná později.\n\nPozoruhodné svědectví o papeži Benediktu IX. a jeho kardinálech podává kanovník Kosmas ve své kronice. Na podzim roku 1039 dorazilo do Říma poselství knížete Břetislava I. a biskupa Šebíře, které mělo původně jednat o povýšení pražského biskupství na arcibiskupství. Už tyto snahy, praví Kosmas, byly „\"více dary podmazané, nežli slovy výmluvnosti uhlazené\"\". Ale mezi tím došly do Říma stížnosti na Břetislavovu výpravu do Polska v létě 1039, při níž Češi ukořistili ostatky svatého Vojtěcha a došlo k loupení církevního majetku. Papež Benedikt IX. byl vyzýván k sesazení Břetislava I. i biskupa Šebíře a k vyhlášení klatby. Místo jednání o arcibiskupství musili poslové čelit žalobám. Naštěstí pro Čechy patřil Benedikt IX. „k snad nejprodejnějším a nejméně zásadovým papežům raného středověku\". Kosmas vypravuje, jak čeští poslové obešli kardinály, „\"penězi podplatili jejich chytrost, zlatem podvrátili spravedlnost, platem vykoupili milost a dary zmírnili soudní nález\"\". A tak vyzněl papežův výrok pro Břetislava a Šebíře neobyčejně příznivě. Papež přiznal Čechům, že jednali v dobrém úmyslu, a vlastně nic z důsledků polské výpravy zásadně neodsoudil. Ostatky svatého Vojtěcha, ač byly vojenskou kořistí, Čechům neodňal. Nad knížetem byl vynesen pouhý trest pokání: měl ve Staré Boleslavi vystavět chrám svatého Václava a založit u něho kolegiátní kapitulu, kterou musil obdařit dostatečným majetkem, z něhož pak měly být hrazeny potřeby kanovníků. Kníže tak učinil a biskup Šebíř kostel vysvětil již v roce 1046.\n\nJosef Svatopluk Machar vydal cyklus básnických sbírek \"Svědomím věků\", v němž se pokusil epickou i lyrickou formou podat duchovní atmosféru jednotlivých historických údobí od nejstarší časů po současnost. Jedním ze svazků tohoto cyklu je sbírka \"Barbaři\" (1911), ve které je obsažena i báseň \"Papež Benedikt IX.\" Básník v ní papeže zobrazil jako velikého hříšníka a později kajícníka v klášteře Grottaferrata.\n\n"}
{"id": "91347", "url": "https://cs.wikipedia.org/wiki?curid=91347", "title": "Silvestr III.", "text": "Silvestr III.\n\nSilvestr III., rozený Giovanni dei Crescenzi–Ottaviani, rodným jménem \"Jan\" (okolo 1000 Řím – 1062 nebo 1063) narozený v Sabině, regionu severovýchodně od Říma v oblasti Lazia okolo města Rieti. Giovanni dei Crescenzi–Ottaviani byl papežem od 20. ledna 1045 do března 1045.\n\nPo smrti papeže Jana XIX. v říjnu 1032 se papežský trůn stal předmětem sporu mezi soupeřícími frakcemi. Benedikt IX., vlastním jménem Teofylaktus, tehdy asi dvacetiletý, byl synem byl Alberica III., tusculského hraběte a byl podporován i dalšími šlechtici z regionu. Giovanni de Crescenzi-Ottaviani byl podporován vlastní rodinou Crescenzi. Alberic zajistil volbu svého syna podplácením. Synovec a jmenovec papeže Benedikta VIII. převzal jméno Benedikt IX. Mladík byl nejen nekvalifikovaný, ale vedl údajně rozpustilý život. Spory o papeže vedly ke vzpouře v Římě a v roce 1044 k vyhnání Benedikta IX. Na papežský stolec se tak dostal Giovanni dei Crescenzi–Ottaviani, jenž byl zvolen po vyhnání Benedikta IX. z Říma. Právoplatnost jeho volby je sporná (podle některých názorů byl vzdoropapežem, ovšem Vatikán jej uvádí na svém oficiálním seznamu papežů. Jeho pontifikát trval jen do Benediktova návratu. Ten Silvestra exkomunikoval a tak se v březnu téhož roku Silvestr vrátil do úřadu biskupa v italském regionu Sabina, který zastával před svou volbou papežem.\nGiovanni de 'Crescenzi (Jan ), biskup ze Sabiny, byl zvolen po tvrdých a dlouhotrvajících bojích. V lednu 1045 usedl na ppapežský stolec pod jménem Silvestr III. Svržený papež Benedikt IX. po svém návratu do Říma nového papeže exkomunikoval a vyhnal jej. Silvestr III. se vrátil zpět do Sabiny aby nastoupil zpátky do úřadu biskupa v této diecézi. Téměř o dva roky později (v prosinci roku 1046) byl synodou konanou v Sutri zbaven biskupství a kněžství a bylo mu nařízeno, aby odešel do kláštera. Nařízení pravděpodobně nebylo nikdy splněno, neboť Silvestr je zaznamenán jako biskup v Sabině ještě nejméně v roce 1062. Nástupce na biskupství v Sabině je zaznamenán v říjnu roku 1063, což naznačuje, že někdy před tímto datem Jan - bývalý papež Silvestr III. zemřel.\n\nAčkoli některými historiky je Giovanni dei Crescenzi jako Silvestr III. považován za vzdoropapeže, je stále uváděn ve vatikánském seznamu jako oficiální papež (1045). Podobná situace nastala v případě papeže Řehoře VI. (1045-1046). Jeho pontifikální jméno bylo znovu použito Klementem III..\n"}
{"id": "91349", "url": "https://cs.wikipedia.org/wiki?curid=91349", "title": "Řehoř VI.", "text": "Řehoř VI.\n\nŘehoř VI., rodným jménem Johannes Gratianus (?? Řím – 1047 Kolín nad Rýnem) byl zvolen papežem 1. května 1045 a rezignoval na synodě v Sutri 20. prosince 1046. Důvodem jeho rezignace bylo obvinění ze svatokupectví.\nTeofylaktus, syn tusculského hraběte Alberica III. byl tehdy stár asi dvacet let, když v roce 1032 jeho otec pomocí úplatků dosáhl zvolení Teofylakta papežem. Mladý papež převzal jméno po svém strýci Benediktu VIII. Mladík nevedl příliš příkladný život a tak jej v září 1044 členové římské šlechty vyhnali a v lednu 1045 ho nahradili vlastním kandidátem, biskupem ze Sabiny, který si zvolil jméno Silvestr III. V březnu téhož roku se Benedikt IX. vrátil na papežský stolec a poslal Silvestra zpět do jeho diecéze. Krátce poté Benedikt IX. oslovil svého duchovního kmotra, (tzv. \"godfather\") Gratianiho, a naznačil, že se chce oženit. Nabídl svou abdikaci za předpokladu, že mu budou uhrazeny výdaje, které měl se svou volbou papežem. S touhou vidět Řím bez Benedikta, Gratianus souhlasil, a jako Benediktův nástupce byl uznán novým papežem pod jménem Řehoř VI. Benedikt po čase své rozhodnutí odvolal a opět požádal o papežský trůn. Příznivci Silvestra III. se však nevzdali. Všechny tři frakce které si nárokovaly papežství a ovládaly příslušné části města, tedy vlivní členové jak duchovních, tak i laických představitelů proto požádali o zásah německého krále Jindřicha III. Jindřich očekával, že bude korunován císařem Svaté říše římské, dával tedy přednost papeži, jehož legitimita by nebyla zpochybňována. Jindřich překročil Alpy a v prosinci 1046 svolal koncil do města Sutri. Synoda svrhla oba uchazeče o papežství, Benedikta IX. i Silvestra III.. Řehoř VI. souhlasil se svou rezignací na funkci papeže a německý biskup Bamberg byl jmenován novým papežem jako Klement II.\nJohn Gratian byl biskupem \"(archpriest)\" v římské bazilice \"San Giovanni a Porta Latina\" poblíž brány Porta Latina na Via Latina. Byl oceňován pro svůj přímý charakter a čestné jednání. Byl velký Benediktův podporovatel, tzv. \"godfather\". V době, kdy si Benedikt IX. přál oženit se, radil se z Gratianim, zda by mohl odstoupit z pontifikátu, kam byl dosazen svou rodinou. Když se mu dostalo ujištění, že je to možné, nabídl, že abdikuje ve prospěch Gratianiho s podmínkou, že mu budou uhrazeny jeho volební výdaje. Gratiani mu zaplatil a byl uznán jako nový papež. Nastoupil tak po Benediktovi IX. jako Řehoř VI. Kaplanem Řehoře VI. byl Hildebrand, který se později stal papežem Řehořem VII.\nNastoupení Gratiniho jako Řehoře VI. nepřineslo Římu mír, ačkoli byl s radostí vítán dokonce takovým přísným moralistou jako byl Petr Damian. Když Benedikt IX. opustil Řím poté, co prodal svůj úřad papeže, byl ve hře ještě další uchazeč o tento titul. Jan, biskup ze Sabiny, jenž byl na papežský stolec dosazen frakcí podílející se na odchodu Benedikta z Říma. Jan se stal papežem a přijal jméno Silvestr III. Bývalý papež Benedikt IX., který nedokázal získat ženu svého srdce, brzy litoval své rezignace, znovu prosil o papežství a opravdu se mu podařilo získat si vládu nad částí města. Benedikt IX. se po třech měsících vrátil na papežský trůn a přinutil Silvestra III. k abdikaci. Ten se ale nikdy nevzdal svého nároku na papežský stolec a jeho političtí spojenci se zjevně pokoušeli si i nadále udržet alespoň částečnou kontrolu nad městem. Řehořovi VI. zbyla prázdná pokladnice a duchovenstvo, které z velké části ztratilo víru v řád a spravedlnost. Jeho úkol uklidnit situaci a nastolit pořádek vypadal takřka beznadějně. Nicméně s pomocí svého \"capellanus\" nebo-li kaplana, Hildebranda, budoucího papeže Řehoře VII., se snažil obnovit občanský a náboženský řád. To druhé se snažil uskutečňovat pomocí dopisů a to prvé pomocí zbraní. Ale frakce jeho soupeřů byly příliš mocné, nedaly se potlačit a tak se chaos jen zvýšil. Papež si uvědomil že není v jeho moci čelit sám výzvám, s nimiž se církev střetla. Požádal tedy tehdejšího německého krále a budoucího císaře Svaté říše římské ( korunovace proběhla o Vánocích roku 1046), Jindřicha III. aby překročil Alpy a obnovil na papežském trůně pořádek. Jindřich vstoupil do Itálie na podzim roku 1046. Přesvědčen o tom, že je v právu, Řehoř VI. odcestoval na sever, aby se setkal s Jindřichem. Ten jej přijal s úctou náležející jeho úřadu a v souladu se svou královskou mocí svolal synod do města Sutri. Do Sutri dorazil i Silvestr III.. Synod byl zahájen dne 20. prosince 1046. Jak jeho nárok ŘEhoře VI. tak i nárok Benedikta IX. na papežský stolec byl zrušen. Zbaven všech kněžských hodností a považován za usurpátora od samého počátku, byl Silvestr odsouzen k doživotnímu pobytu v klášteře. Řehoř VI. byl obviněn ze svatokupectví, což on svobodně připustil; nicméně zpochybnil, že tento čin za daných okolností představuje zločin simonie. Biskupové na synodu však Gratianiho usvědčili ze simonie, dokázali mu, že tento čin byl skutečně svatokupecký a vyzvali ho, aby odstoupil. Když Řehoř VI. viděl že nemá velkou možnost volby, vyhověl biskupům a rezignoval dobrovolně na svůj úřad.\nPo Řehořovi VI. nastoupil na papežský stolec německý biskup rodným jménem Suitger, hrabě z Morslebenu a Hornburgu (1005, Hornburg – 9. října 1047, Pesara). Byl papežem od 25. prosince 1046 až do své smrti. Papežský úřad zastával pod jménem Klement II. Řehoře vzal nyní už císař Jindřich III. do Německa v květnu 1047. Řehoře doprovázel jeho kaplan Hildebrand, který s ním zůstal až do jeho smrti v roce 1048. V lednu 1049 se Hildebrand vrátil do Říma s novým papežem Lvem IX., nástupcem papežů Klementa II. a Damasa II.. A když byl sám Hildebrand v roce 1073 zvolen papežem, úmyslně si pro sebe zvolil titul papež Řehoř VII. na důkaz své pevné a neochvějné víry v legitimitu Gratianiho jako papeže Řehoře VI. Řehoř VI. zemřel v roce 1048, pravděpodobně v Kolíně nad Rýnem.\n"}
{"id": "91352", "url": "https://cs.wikipedia.org/wiki?curid=91352", "title": "Zemětřesení na Jávě (květen 2006)", "text": "Zemětřesení na Jávě (květen 2006)\n\nZemětřesení na Jávě v květnu 2006 proběhlo 27. května 2006 v 05:54 místního času (což je 0:54 SELČ, 26. května 22:53 GMT), v Indickém oceánu podle údajů Geologické služby USA asi 25 km jiho-jihozápadně od indonéského města Yogyakarta, na jižní straně ostrova Jáva, 17,1 km pod mořským dnem; Meteorologická a geofyzikální agentura v Jakartě naproti tomu určila hypocentrum zemětřesení asi 37 km jižně od Yogyakarty, 33 km pod mořským dnem. Zemětřesení mělo sílu 6,3. Dva následné otřesy o síle 4,8 a 4,6 Richterovy stupnice nastaly přibližně o 4 a 6 hodin později.\n\nOblast vážně postižená leží v rovině Bantul, rozkládající se jižně od města Yogyakarta. Rovina je velmi hustě obydlená lidmi žijícími v malých vesnicích oddělených rýžovými poli a zbytky polí cukrové třtiny, které dříve zásobovaly množství cukrovarů. Poslední zbývající cukrovar v oblasti se nachází mezi Bantulem a Yogyakartou.\n\nPodle posledních zpráv způsobilo zemětřesení 5 782 úmrtí, 36 299 lidí bylo zraněno, poškozeno 135 000 domů a 600 000 lidí zůstalo bez přístřeší. Z toho 3 580 úmrtí a více než 1 892 zranění je z oblasti Bantul, dalších 1 668 zemřelo v okrese Klaten. V okruhu 50 km od epicentra výbuchu žije asi 5 miliónů lidí.\n\nObyvatelé pobřeží uprchli do vnitrozemí v obavách z tsunami, ale to nenastalo, protože síla zemětřesení nebyla pro vytváření vln tsunami dostatečná. Borobudur, stará buddhistická stupa severně od oblasti zemětřesení podle všeho přečkala katastrofu zcela nedotčena, kdežto\nhinduistický chrám v na okraji města Prambananu, umístěný mnohem blíže oblasti největších škod, utrpěl značné škody a byl uzavřen. Královské hrobky v Imogiri východně od Bantulu utrpěly rozsáhlé poškození a byly proto také uzavřeny veřejnosti.\n\nSoudí se, že zemětřesení mělo tektonickou příčinu, a nelze jej přímo spojovat se souběžně probíhající erupcí blízké sopky Merapi, i když bylo hlášeno, že způsobilo zvýšenou aktivitu vulkánu.\n\nPrezident Susilo Bambang Yudhoyono přesunul armádu do centrální jávské provincie, aby pomáhala při záchranných pracích a evakuaci obětí. Byl určen tým vládních ministrů, aby na operace dohlížel.\n\nPostižené oblasti nabídlo mnoho zemí a organizací zahraniční pomoc:\n\n\n\n\n\n\n\n\n\n\n\n\n\n\n\n\n\n\nVětšina mezinárodních zpravodajských agentur již měla zpravodaje nebo informační zdroje v oblasti vzhledem k aktivitě sopky Merapi severně od Yogyakarty.\n\nYogyakarta je pro mnohé spojena s Borobudurem a Prambananem, přestože se obě místa nacházejí v nezanedbatelné vzdálenosti od města. Novinové zprávy proto měly tendenci se zaměřit na stav těchto památek. Borobudur neutrpěl škody, zatímco Prambanan, nacházející se blíže epicentru, podle zpráv utrpěl významné škody.\n\nZpravodajství o nezměrných problémech, kterým jsou denně vystaveni lidé, kteří přežili zemětřesení, konkurují zprávy o krizi ve Východním Timoru v médiích některých zemí jako je Austrálie nebo Nový Zéland.\n\n\n"}
{"id": "91353", "url": "https://cs.wikipedia.org/wiki?curid=91353", "title": "Klement II.", "text": "Klement II.\n\nKlement II., rodným jménem Suitger, hrabě z Morslebenu a Hornburgu (1005 Hornburg – 9. října 1047 Pesaro) se narodil se v Hornburgu, v Dolním Sasku v Německu. Byl synem hraběte Konrada z Morslebenu a Hornburgu a jeho manželky Amulrad. V roce 1040 se stal v Bambergu biskupem. Papežem byl od 25. prosince 1046 až do své smrti.\nV roce 1046 doprovázel Suitger německého krále Jindřicha III., do Itálie, když na žádost římských frakcí laiků i duchovních měl ukončit dlouho trvající chaos týkající papežské legitimity. Jindřich po příchodu do Itálie svolal církevní synodu do Sutri. Synoda pod dohledem Jindřicha odvolala kandidaturu Benedikta IX., Silvestra III. a přiměla k rezignaci stávajícího papeže Řehoře VI., který byl obviněn ze svatokupectví. Jindřich navrhl vlastního kandidáta, jenž přijal jméno Klement II. a 25. prosince 1016 byl vysvěcen. První papežský akt Klementa II. byla korunovace Jindřicha III. císařem Svaté říše římské včetně korunovace jeho manželky, což bylo součástí Jindřichova plánu. I když Klement II. zastával svůj úřad pouze krátce, přijal přísnější pravidla týkající se svatokupectví (simony).\nNa podzim roku 1046 si nárok na papežský stolec dělali tři kandidáti. Jeden z kandidátů byl biskupem v Bazilice Sv. Petra (Basilica di San Pietro in Vaticano), další v Lateránu, (Basilica di San Giovanni in Laterano), a třetí v Bazilice Panny Marie Sněžné (Santa Maria Maggiore) v Římě. Dva z nich, Benedikt IX. A Silvestr III. reprezentovali soupeřící frakce šlechty. Třetím byl Řehoř VI., jenž si titul papeže koupil od odstupujícího Benedikta IX. v dobré víře, že tím ukončí chaos a boje v Římě, a byl také současným papežem. Katolická encyklopedie tvrdí, že toto opatření, které mohlo zničit důvěru v církev bylo simonické, tedy bylo to svatokupectví. Někteří o vině Řehoře VI. pochybovali, ale způsob získání jeho papežského úřadu nesl všechny aspekty svatokupectví. Bylo to rozhodně považováno za vadu Řehořova charakteru. Každá frakce měla v Římě řadu přívrženců a ovládala část města.\nKdyž koncil v Sutri potvrdil Suitgera jako jediného legitimního papeže Klementa II. , odcestoval Jindřich s novým papežem do Říma, kde jej i s manželkou korunoval císařem Svaté říše římské. Nový papež si ponechal i své biskupství v Bambergu. Částečně kvůli potřebné finanční podpoře, a také pro případ, že by se Římané rozhodli vyhnat ho, aby se měl kam vrátit. Jeho rozhodnutí byla později kritizována reformní stranou v rámci papežské kurie. Jednak spojení krále s Klementovou volbou papežem a také to, že si Klement II. ponechal úřad biskupa v bamberské diecézi. Řídil tak současně Řím i Bamberk.\n\nNa své cestě, kdy doprovázel císaře jižní Itálií vyhlásil Klement II. interdickt nad městem Benevento, protože odmítlo císaři otevřít své brány. Pokračoval s Jindřichem do Německa, cestou kanonizoval Sv. Wiboradu, (také Guiborat, Weibrath nebo Viborata, zemřela roku 926).\n\nToxikologické zkoušky v roce 1959 prokázaly v Klementových ostatcích přítomnost značného množství prudce jedovatého olověného cukru (trihydrát octanu olovnatého). Je tedy možné, že byl otráven, ovšem vzhledem k tomu, že soudobí léčitelé látku často používali při léčbě (zejména u pohlavních chorob a průjmů), mohl se papež stát jednou z řady jejich nechtěných obětí.\n"}
{"id": "91354", "url": "https://cs.wikipedia.org/wiki?curid=91354", "title": "Damasus II.", "text": "Damasus II.\n\nDamasus II., rodným jménem Poppo (?? Ering, Bavorsko – 9. srpna 1048 Palestrina) byl papežem od 17. července až do své smrti. Byl třetím papežem – Němcem.\n\nPřed nástupem do úřadu byl biskupem v Brixenu. Přestěhoval se do Palestriny, kde 9. srpna zemřel. Jeho brzká smrt vyvolala dojem, že byl otráven svým soupeřem Benediktem IX., pravděpodobnější ale je, že se stal obětí malárie. Byl pohřben v bazilice San Lorenzo fuori le Mura.\n\n\n\n"}
{"id": "91355", "url": "https://cs.wikipedia.org/wiki?curid=91355", "title": "Octan olovnatý", "text": "Octan olovnatý\n\nOctan olovnatý (\"Plumbum aceticum\", \"Saccharum saturni\", též sladké olovo, olověný cukr; systematický název je ethanoát olovnatý) je jedovatá sloučenina olova s širokým využitím. Krystalizuje jako trihydrát a dekahydrát.\n\nPřipravuje se rozpouštěním oxidu olovnatého v ledové kyselině octové\n\nTrihydrát octanu olovnatého se vyskytuje jako bezbarvý nebo bílý prášek, granulky nebo jednoklonné krystalky, slabě zapáchající po kyselině octové. Má nasládlou chuť a je dobře rozpustný ve vodě a glycerolu, hůře v ethanolu a acetonu.\n\nPři teplotě 75 °C se zbavuje krystalické vody a mění se na bezvodý octan olovnatý, který se při teplotě kolem 280 °C rozkládá.\n\nNa vzduchu za přítomnosti vlhkosti reaguje s oxidem uhličitým za vzniku špatně rozpustného uhličitanu olovnatého\n\nJe používán při barvení bavlny, jako součást impregnačních prostředků k nepromokavé úpravě tkanin, k ochraně dřeva proti vodě, k výrobě různých barev a natěrových hmot (jako sikativum), k přípravě jiných olovnatých solí (především uhličitanu olovnatého, chromanu olovnatého, solí vyšších alifatických kyselin, tzv. olovnatého mýdla), jako činidlo v analytické chemii, při výrobě kosmetických prostředků a parfémů a v medicíně (max. denní dávka 0,1 g).\n\nStarověcí Římané ho používali jako sladidlo a vyráběli ho vařením vinného moštu v olověných nádobách. Vzniklý sirup se nazýval \"defrutum\" a byl koncentrován na výsledný sirup zvaný \"sapa\".\n\nVe středověku na počátku novověku se v silných dávkách (řádově gramy) používal k léčbě pohlavních chorob a déletrvajících průjmů. To vedlo v řadě případů k chronickým otravám olovem u pacientů, ovšem často až po předchozím zlepšení a po tak dlouhé době, že si jej tehdejší lékaři a léčitelé nedokázali s těmito příznaky spojit. Ještě poměrně nedávno se používal k léčbě průjmu ve veterinární praxi u dobytka.\n\nV počátcích používání zbraní na černý střelný prach se používal k napouštění rostlinných vláken. Vznikl tak doutnák, hořící rychlostí cca 10 cm/hod i ve vlhkém podnebí. Využíval jej doutnákový zámek u mušket a arkebuz.\n\nSmrtící dávka pro člověka se udává obvykle 20–30 g; existují však údaje o úmrtí po podání již 5 g. Každopádně dlouhodobější konzumace dávek v řádu gramů vede k chronické otravě olovem. U laboratorních krys byla stanovena smrtelná dávka LD50 4 665 mg/kg při podání v potravě, resp. 200 mg/kg při injekční aplikaci do dutiny břišní (intraperitoneálně).\n\nMá silné abortivní a teratogenní účinky. Jako u všech rozpustných solí dvojmocného olova byla i u této látky prokázána na laboratorních zvířatech také karcinogenicita.\n\nVe starověku v Římě vyráběný sirup \"sapa\", používaný k výrobě populárních sladkých vín, obsahoval díky výrobním postupům vysoký obsah olověného cukru a předpokládá se, že stojí za úmrtím řady významných římských osobností.\n\nNa otravu sladkým olovem patrně zemřel papež Klement II.; těžko ale říci, zda šlo o travičství, nebo o nežádoucí důsledek léčby.\n\n\n"}
{"id": "91360", "url": "https://cs.wikipedia.org/wiki?curid=91360", "title": "Bělidlo", "text": "Bělidlo\n\nBělidlo má více významů:\n\n"}
{"id": "91367", "url": "https://cs.wikipedia.org/wiki?curid=91367", "title": "Mace Windu", "text": "Mace Windu\n\nMace Windu (72 BBY – 19 BBY) je fiktivní postava ze Star Wars a představený řádu Jedi. Je největším poradcem Mistra Yody. Jeho fialový meč bývá často předmětem sporů. Jedna strana říká, že si právě o fialovou řekl sám Samuel Jackson. Ta druhá, vyplývající z knihy, říká, že Mace Windu měl opakující se sen, kde viděl sestavený meč, který se mu z klasického krystalu nepodařilo sestavit. Pro získání fialového kusu musel podstoupit obrovskou zkoušku na planetě Hurikane, kde ho místní obyvatelé nakonec obdařili tímto krystalem. Sídlí na Coruscantu, ale jen málokdy odtud odjíždí do akce. Je zřejmě nejlepším současným rytířem Jedi (viz souboj s Darth Sidiousem) a ovládá starobylou jedijsko-sithskou techniku Vaapad.\n\nMace Windu byl už od podezřívavý k Anakinu Skywalkerovi, ve kterém cítil velkou Sílu. Nakonec, když se vydal zatknout Darth Sidiouse, Anakin ho zradil a usekl mu ruku. Darth Sidious do něj poté spustil blesky a zabil ho.\n\n\"Epizoda I.\" – Mace Windu zde pouze zasedá v radě Jediů a řeší problém okolo Anakina Skywalkera.\n\n\"Epizoda II.\" – Windu se vydává na pomoc zajatému Obi-Wan Kenobimu na planetě Geonosis. Podaří se mu useknout hlavu námezdnímu lovci jménem Jango Fett. Následně se aktivně zapojí do bitvy proti bitevním droidům Obchodní federace.\n\n\"Epizoda III.\" – Windu přestává důvěřovat Anakinovi a kancléři Palpatinovi. Nejdříve ale pověří Anakina, aby kancléře špehoval. Ten mu brzy donese, že Palpatine je ve skutečnosti Darth Sidious, Temný Pán ze Sithu, a tak se ho vypraví s trojicí Jediů zatknout. Ve vzájemném souboji Windu zvítězí, avšak Anakin mu v situaci, když se Windu chystá Sidiouse zabít, usekne ruku a tím dopomůže Sidiousovi k vítězství.\n\n\"Štěpný bod\" – Mace Windu vysílá svou padawanku Depu Billabu na planetu Haruun Kal, aby vycvičila místní obyvatele k boji proti separatistům. Depa však záhadně zmizí a jediný, kdo ji dokáže najít, je právě Mace Windu. Musí se prodrat nejnebezpečnější džunglí galaxie a nakonec zjistí, že spolu s korunkým šamanem Karem Vasterem vedla soukromou válku proti přistěhovalcům, kteří deptali Vasternův lid. Nakonec zmanipulovaná Vasterovým vlivem napadne i svého bývalého učitele a těžce ho zraní. Když si uvědomila, co udělala, pokusila se spáchat sebevraždu, nakonec Windu zjistil že ji ztratil a Depa už se nikdy ze svého skutku nevzpamatovala.\n"}
{"id": "91372", "url": "https://cs.wikipedia.org/wiki?curid=91372", "title": "Agrigento", "text": "Agrigento\n\nAgrigento (sicilsky Girgenti) je italské město ostrova Sicílie, hlavní město stejnojmenné provincie, významné středisko turistického ruchu.\n\nSousední obce: Aragona, Cattolica Eraclea, Favara, Joppolo Giancaxio, Montallegro, Naro, Palma di Montechiaro, Porto Empedocle, Raffadali, Realmonte, Sant'Angelo Muxaro, Siculiana.\n\nMěsto bylo založeno v roce 581 př. n. l. obyvateli Gely původem z řeckých ostrovů Rhodos a Kréta, kteří město nazvali Akragás podle stejnojmenné řeky. V roce 488 př. n. l. se zde stal tyranem Thérón, který ve spojenectví s Gelónem z Gely a Syrákús porazil Kartágince se spojenci u Hímery roku 480 př. n. l. Po Thérónovi nastoupil jeho syn Thrasydaios, který jako neoblíbený vládce byl vypuzen a nakonec v Megaře popraven.\n\nŘecká nadvláda trvala 370 let a v roce 210 př. n. l. za druhé punské války získala město do své moci římská říše pod latinským názvem Agrigentum. Roku 406 bylo město zničeno Kartaginci.\n\nPo dobytí města Agrigentum Araby roku 829 stála na místě antického města jen malá obec v jeho severní části. Pod jménem \"Kerkent\" nebo \"Gergent\" vzniklo významné berberské sídlo, které se vyvinulo do významného muslimského centra na Sicílii a konkurovalo s arabským Palermem o nadvládu.\n\nRoku 1087 byl Gergent dobyt Normany. Roger II. zde založil biskupství.\n\n\nMěsto je známé zpracováním korálů i nabídkou turistických zajímavostí. Nedaleko je Údolí chrámů, starověký archeologický areál.\n\n\"Počet obyvatel\"\n\n"}
{"id": "91373", "url": "https://cs.wikipedia.org/wiki?curid=91373", "title": "Polityka", "text": "Polityka\n\nTygodnik Polityka je polský společensko-politický týdeník. \n\nByl založen v roce 1957. Zabývá se politickými událostmi, ekonomikou, kulturou, vědou a historií v Polsku, Evropě i v celém světě, průběžně je komentuje a analyzuje. Obsahuje též fejetony a reportáže. Styl a úroveň článků o politice odpovídá zhruba článkům v Respektu, grafickým provedením Reflexu. \n\nV roce 1990 se týdeník vydělil z vydavatelství \"RSW Prasa-Książka-Ruch ('Robotnicza Spółdzielnia Wydawnicza „Prasa Książka Ruch“\", \"Dělnické vydavatelské družstvo tisk-kniha-Ruch)\", které vzniklo v roce 1973 spojením nakladatelství Książka i Wiedza [kniha a věda] a novinové společnost Ruch [hnutí]), což bylo vydavatelství PZPR, které bylo rozhodnutím Sejmu v březnu 1990 zrušeno. Časopis nyní vydává vlastní družstvo \"„Polityka“ - Spółdzielnia Pracy\" (\"Polityka - pracovní družstvo\").\n\nOd roku 1995 vychází barevně na křídovém papíře. Několikrát do roka se objevují různé přílohy, od kuchařských předpisů, přes informační příručky, věnující se tématům typu, jak si vybírat elektroniku nebo jak se dívat na výsledky lékařských prohlídek, až po historické sešitky, zabývající se podrobněji několika tématy.\n\nOd roku 1992 uděluje významným autorům z oblasti kultury ceny zvané \"Pasy Polityky\" (\"Paszporty Polityki\"). \n\n"}
{"id": "91379", "url": "https://cs.wikipedia.org/wiki?curid=91379", "title": "Osma (umělecká skupina)", "text": "Osma (umělecká skupina)\n\nOsma bylo seskupení umělců, které se zformovalo po dvou výstavách v letech 1907 a 1908. Původně vystupovali pod názvem \"Osm\", až později se vžívá název \"Osma\". Vznik \"Osmy\" můžeme hledat v roce 1905 po výstavě Edvarda Muncha, jehož expresionismus skupinu ovlivnil. \n\n\"Osmu\" tvoří radikální křídlo generace, a to: \nPozději se přidali \nJednalo se o mladou generaci absolventů AVU (všem bylo do 25 let).\nVěnovali se především expresionismu a fauvismu.\n\n\n"}
{"id": "91381", "url": "https://cs.wikipedia.org/wiki?curid=91381", "title": "Qui-Gon Jinn", "text": "Qui-Gon Jinn\n\nQui-Gon Jinn (92 – 32 BBY), fiktivní postava ze světa Star Wars, byl mistrem Jedi, jeho mistrem byl Hrabě Dooku. Dooku vždy toužil po větší moci a mnohdy se neshodoval s kodexem Jedi (potom se stal dokonce Sithem, Darth Tyranus). Mnoho Dookuových choutek se přeneslo i na Qui-Gona, který si stále vedl svou a také tak trochu „neposlouchal“ kodex. Měl ve svém těle však veliké množství midichlorianů a proto nebyl z řádu vypovězen. Mnozí dokonce tvrdili, že kdyby byl Qui-Gon poslušnější, stoprocentně by se stal členem Rady Jediů. Qui-Gon také spoléhal více na své instinkty než na rozum, což mu mnozí vyčítali.\n\nPrvním jeho padawanem byl Xanatos, ze kterého cítil Qui-Gon mnoho Síly. Výcvik tohoto učedníka se však nepovedl, protože Xanatos byl velice hašteřivý a díky svému urozenému původu se hádal s ostatními učedníky. Potom, když jel se svým mistrem na Telos bojovat proti svému otci, pomohl raději jemu. Když pak Qui-Gon bojoval proti dvěma nepřátelům, zabil jen otce a Xanata nechal uprchnout.\n\nKdyž bylo Qui-Gonovi kolem šedesáti let, nejvyšší kancléř Valorum jej společně s učedníkem Obi-Wanem vyslal na planetu Naboo, kde bylo velení Obchodní federace, aby zde vyřešili dlouholetý spor. Qui-Gonnovi došlo, že existuje někdo nebo něco, co nahání federaci strach. Qui-Gonn zachránil život Jar-Jar Binksovi, čím zajistil pro republiku armádu Gunganů.\n\nNa písečné planetě Tatooine se Qui-Gonn seznámil se zdatným pilotem a mechanikem Anakinem Skywalkerem, ve kterém cítil mnoho midichlorianů a rozhodl se ho vycvičit. Tam se také poprvé setkal s hrozivou postavou sithského učedníka, která se, jak se později ukázalo, jmenovala Darth Maul. Když poté představil Anakina Radě Jediů, Mistr Yoda a někteří další zástupci v Radě projevili určité obavy nad výcvikem mladého Skywalkera.\n\nQui-Gon Jinn nakonec padl ve druhém souboji s Darth Maulem na planetě Naboo, který byl poražen Obi-Wanem Kenobim, ale nebyl zcela zabit. Poslední přání Mistra Jinna bylo, aby Obi-Wan vycvičil malého Anakina Skywalkera. To se později vyplnilo, avšak Anakin později přestoupil na Temnou stranu Síly.\n"}
{"id": "91382", "url": "https://cs.wikipedia.org/wiki?curid=91382", "title": "San Giorgio a Cremano", "text": "San Giorgio a Cremano\n\nSan Giorgio a Cremano je italské město v oblasti Kampánie, ležící na předměstí Neapole. Město se nachází na úpatí Vesuvu.\n\nV roce 993 zde vystavěli obyvatelé oblasti kapli zasvěcenou svatému Jiří, aby je ochráňoval před erupcemi Vesuvu. Místo, na němž byla kaple postaven, dostalo jméno \"San Georgii ad Crematum\". Následnými erupcemi byla však kaple a poblíž stojící kostel zničeny.\n\n\"Počet obyvatel\"\n\n\nOficiální stránky\n"}
{"id": "91385", "url": "https://cs.wikipedia.org/wiki?curid=91385", "title": "Robinho", "text": "Robinho\n\nRobinson de Souza (* 25. ledna 1984 v Sao Vicente), známý i jako Robinho, je brazilský fotbalový útočník momentálně hraje v brazilském klubu Atlético Mineiro.\n\nSvoji profesionální kariéru zahájil v Santosu, pak se stěhoval do Realu Madrid a hrál i za anglický klub Manchester City, i když o něj měla zájem i londýnská Chelsea, která dokonce prodávala asi 5 dní dresy se jmenovkou ROBINHO. Potom odešel na hostování zpátky do Santosu.\n\n\n\n\n\n"}
{"id": "91386", "url": "https://cs.wikipedia.org/wiki?curid=91386", "title": "Dolanský potok (přítok Berounky)", "text": "Dolanský potok (přítok Berounky)\n\nDolanský potok je malý potok v okrese Plzeň-sever, levostranný přítok Berounky.\n\nSvůj tok začíná poblíž silnice spojující Studenou s Hlinci v nadmořské výšce 370 m. Zprvu teče jižním až jjz. směrem, později se prudce stáčí k jihovýchodu a protéká zalesněnou roklí, kde je na něm malý rybníček. U lokality Ve Svaté jižně od Studené mění směr toku opět k jihu a klikatící se tok teče celkově k jihovýchodu. Od křížení potoka s cestou spojující osady Dolany a Ptyč se mění charakter údolí – na levém břehu jsou prudší, k jihu obrácené svahy, zatímco pravý břeh je pozvolný. V údolní nivě Berounky byl v minulosti jeho tok upraven a posunut, přičemž se napřímil a vzdálil od kostela sv. Petra a Pavla. Dolanský potok ústí do Berounky na jejím 85. říčním kilometru v nadmořské výšce 258 m.\n"}
{"id": "91389", "url": "https://cs.wikipedia.org/wiki?curid=91389", "title": "Opoj", "text": "Opoj\n\nOpoj je obec na Slovensku v okrese Trnava. Žije zde obyvatel. První písemná zmínka o obci pochází z roku 1266.\n\n"}
{"id": "91394", "url": "https://cs.wikipedia.org/wiki?curid=91394", "title": "Nokia (město)", "text": "Nokia (město)\n\nNokia je město ve Finsku, které leží v provincii Pirkanmaa v západním Finsku. Ve městě bydlí necelých 30 000 lidí. Katastr města měří 347,8  km², z nichž 58,71 km² zabírá vodstvo. Na 1 km² tak zde v průměru žije asi 100 obyvatel.\n\nNokia je průmyslové město, jehož jméno se proslavilo po celém světě díky stejnojmenné firmě Nokia, která odtud pochází. V Nokii jsou známé lázně. Z Nokie je dobré silniční i železniční spojení do sousedního města Tampere.\n\nNázev města pochází ze starofinského slova \"nois\" (množné číslo \"nokiit\") pro sobola. První písemná zmínka o Nokii pochází z roku 1505 a vztahuje se k nokijskému panství.\n\nNokia byla místem jedné z největších bitev takzvané války palic, povstání proti švédské šlechtě. Rolníci ozbrojení palicemi obsadili roku 1596 nokijské panství a odolávali i kavalérii, ale nakonec byli na počátku ledna 1597 poraženi Klausem Flemingem. Tisíce povstalců bylo zabito a jejich vůdce Jaakko Ilkka byl po několika týdnech chycen a popraven.\n\nVe finské občanské válce roku 1918 byla Nokia, podobně jako její soused Tampere, baštou komunistů a také se zde bojovalo.\n\nSamostatná obec Nokia vznikla při rozdělení původní obce Pirkkala v roce 1922 na severní a jižní část. Severní Pirkkala se v roce 1938 přejmenovala na městys Nokia a Jižní Pirkkala se vrátila k původnímu společnému názvu.\n\nV 70. letech 20. století se město několikrát rozrostlo, když se k němu přičlenily obce Suoniemi (1973) a Tottijärvi (1976). Městem se Nokia stala v roce 1977.\n\n28. listopadu 2007 v místní čističce odpadních vod došlo k promíchání odpadní vody zbavené pevných částic a pitné vody. Důsledkem byla kontaminace rozvodu pitné vody pro 12 000 obyvatel, která způsobila epidemii s tisíci případy průjmu a zvracení zejména kvůli infekci norovirem a kampylobakterií. V postižené části města bylo zcela zakázáno používání vody z vodovodu a pitná voda začala být distribuována z cisteren. Při vyšetřování se zjistilo, že někdo otevřel ventil na spojce mezi odpadní a pitnou vodou.\n\n\n"}
{"id": "91395", "url": "https://cs.wikipedia.org/wiki?curid=91395", "title": "Vincenc Beneš", "text": "Vincenc Beneš\n\nVincenc Beneš (22. ledna 1883 Lišice u Chlumce nad Cidlinou – 27. března 1979 Praha) byl český malíř, činný i jako výtvarný kritik a publicista.\n\nV letech 1902–1904 studoval na Uměleckoprůmyslové škole (prof. Emanuel Dítě, Emanuel Krescenc Liška) a 1904–1907 na Akademii výtvarných umění v Praze (prof. Vlaho Bukovac, Rudolf Otto von Ottenfeld). V době studií podnikl studijní cesty do Drážďan, Berlína, Mnichova a Paříže. Seznámil se s díly Matisse, van Gogha, Toulouse-Lautreca, Vuillarda a po návratu se nechal inspirovat i Bohumilem Kubištou, se kterým sdílel ateliér. Roku 1913 založil spolu s Otakarem Nejedlým v Praze soukromou malířskou školu.\n\nSpolu s Nejedlým maloval francouzská bojiště 1. světové války. Ve 20. a 30. letech podnikl řadu cest do zahraničí (Itálie, Dalmácie, Paříž) a maloval krajiny na různých místech v Čechách.\n\nV letech 1909–1911 a 1917–1949 byl členem Spolku výtvarných umělců Mánes, od roku 1923 členem kuratoria Moderní galerie v Praze, v roce 1933 byl přijat do České akademie věd a umění. Byl aktivním členem Osmy a Skupiny výtvarných umělců. Publikoval v \"Uměleckém měsíčníku\".\n\nJe pochován na pražském Vyšehradském hřbitově.\n\nJeho styl byl zpočátku ovlivněn francouzským moderním malířstvím a tvorbou členů Osmy a Skupiny výtvarných umělců, zejména kubismem a fauvismem. Později se od kubismu odklonil a tvořil portréty a expresivně stylizované figurální kompozice. S Otakarem Nejedlým maloval krajiny z bojišť legií pro památník na Vítkově, \"Z francouzského bojiště\" (1919), dále jsou to například \"Zimní zátiší\" (1935) nebo \"Loreta na jaře\" (1942). Řada prací byla s intimními náměty.\nV pozdních krajinomalbách navazoval na impresionismus Slavíčka a Bonnarda.\n\nMezi jeho nejvýznamnější poválečná díla patří cyklus krajin pro malý foyer Národního divadla (1952).\nV roce 1963 byl jmenován národním umělcem.\n\n"}
{"id": "91398", "url": "https://cs.wikipedia.org/wiki?curid=91398", "title": "Augustin Cournot", "text": "Augustin Cournot\n\nAntoine Augustin Cournot (28. srpna 1801, Gray, Francie - 31. března 1877, Paříž) byl francouzský filozof a matematik .\n\nNarodil se v Gray, v Haute-Saone. Po ukončení studia na Lycée de Besançon v Besançonu nastoupil v roce 1821 do jedné z nejprestižnějších škol, Grande École École normale supérieure, V roce 1829 obdržel doktorský titul v oboru matematika, ve své práci se zabýval mechanikou nebeských těles. Po absolvování Cournot přijal post profesora analýzy a mechaniky, hlavního komisaře pro vysokoškolské studenty a dokonce rektora Akademie v Dijonu.\n\nCournot byl především matematik, ale také měl vliv na ekonomii. Poměrně známé jsou jeho teorie o monopolech a duopolech. V roce 1838 vydal knihu \"Výzkumy matematických principů teorie bohatství\", v níž zavedl použití vzorců a symbolů matematiky do ekonomické analýzy. Tato kniha byla velmi kritizována, Cournot se jí snažil dvakrát přepsat, i tak má stále vliv na dnešní ekonomii. Cournot zavedl teorii do ekonomické analýzy funkcí a teorii pravděpodobnosti. Odvodil vzorec pro první pravidlo nabídky a poptávky jako funkce cen (Cournotův model a ve skutečnosti jako první čerpal z grafů křivek nabídky a poptávky, čímž předběhl práce Alfreda Marshalla o zhruba třicet let.\n\n\n\n\n"}
{"id": "91399", "url": "https://cs.wikipedia.org/wiki?curid=91399", "title": "Ossip Zadkine", "text": "Ossip Zadkine\n\nOssip Zadkine (14. července 1890, Vitebsk, Ruské impérium – 25. listopadu 1967, Paříž, Francie), narozen jako Iosel Aronovič Cadkin ( ), byl francouzský sochař a grafik rusko-židovského původu. \n\nStudoval v Londýně a od roku 1909 žil v Paříži, v letech 1914–1945 působil v New Yorku. V letech 1946–1953 byl profesorem Akadémie de la Grande Chaumière v Paříži. Raná díla vznikala pod vlivem kubismu a A. Archipenka. Po období jednoduchých forem, inspirovaných přírodními tvary, tvořil složité expresivní skupiny spletitých tvarů a „proděravěných“ hmot. \n\nJeho sochy musí být umístěny výše, aby vynikly proti obloze.\n\n\n"}
{"id": "91401", "url": "https://cs.wikipedia.org/wiki?curid=91401", "title": "Sluneční hodiny", "text": "Sluneční hodiny\n\nSluneční hodiny jsou zařízení pro určování času v závislosti na zdánlivém pohybu Slunce.\nSluncem ozařovaný předmět vrhá stín a podle aktuální pozice stínu lze určit čas. Určování času je matematicky odvozeno z kombinace dvou základních pohybů Země a Slunce. Z pravidelné rotace Země kolem své osy (čas v rozmezí dne) a z rotace země kolem slunce (rozmezí roku). Představují pravděpodobně nejstarší a zároveň i nejvíce rozšířené hodiny z elementárních (tedy přírodních živlů využívajících) časoměrných přístrojů, k nimž dále řadíme hodiny přesýpací, vodní, olejové i jiné. Většina typů slunečních hodin má číselník od 6:00 až po 18:00. Čísla jsou většinou římská. První sluneční hodiny byly sestaveny pravděpodobně již před sedmi tisíci lety.\n\nJako prvotní ukazatel slunečních hodin sloužil velice pravděpodobně dřevěný kolík zaražený kolmo do země. Ten byl následně nahrazen opracovaným kamenem – gnómonem.\nNejstarší sluneční hodiny jsou známy z archeologických vykopávek v Knowthu (Irsko, středo-východ). Pocházejí přibližně z roku 5000 př. n. l. Kolem roku 3500 př. n. l. se už používaly v Egyptě, Babylonii, Indii a Číně obelisky, sloužící jako gnómon.\nV letech 2000–1500 př. n. l. je prokázáno používání Egyptských stínových hodin (pravděpodobně první přenosný typ). Počátek jejich historie je možné nalézt v Egyptě druhého tisíciletí př. n. l., kdy vznikaly dřevěné, kovové i kamenné hodiny. V podstatě se jednalo o vodorovná pravítka s hodinovými ryskami a kolmo nasazenými vodorovnými ukazateli na jednom konci. Později, v helénistické době byly opatřovány ryskami pro různé roční doby. Jako přenosné byly používány i menší varianty skafé.\n\nPředpokládá se, že staré Řeky seznámil s konstrukcí slunečních hodin Anaximandros z Milétu kolem roku 560 př. n. l. Podle Herodota staří Řekové získali znalost slunečních hodin od Babylóňanů, a celou vědu týkající se konstrukce a znalosti slunečních hodin dále rozvíjeli. Umožňovaly jim to pokročilé znalosti matematiky a geometrie, a speciálně znalosti kónického řezu jako je hyperbola, parabola a elipsa, což jsou křivky vykreslované nodem. Theodosius z Bithynie (160–100 př. n. l.) matematik a astronom, představil řeckému světu sluneční hodiny které mohou být použity na kterémkoliv místě na Zemi. Dále bylo časté použití hodin vertikálních, s vodorovným ukazatelem – stylusem, a číselníkem temporálních hodin. Příklad můžeme vidět na athénské Věži větrů, postavené v letech 50 až 41 př. n. l.\n\nRoku 25 př. n. l. římský autor Vitruvius sepsal všechny známé typy slunečních hodin v VIII knize jeho svazku \"Deset knih o architektuře\" (De architectura libri decem) a uvedl je spolu s jejich řeckými vynálezci. Všechny z nich pravděpodobně používaly nodus a lišily se pouze v povrchu na který dopadal stín.\n\nDeset knih o architektuře obsahovalo:\n\nŘímané si osvojili konstrukci a využití slunečních hodin od Řeků natolik, že si Plautus v jedné ze svých her stěžuje, že jeho den je rozsekán na kousky těmi všudypřítomnými slunečními hodinami.\nNejvětší sluneční hodiny antického světa tzv. „Solarium Augusti“ postavili Římané v Římě kolem roku 10 př. n. l. Jednalo se velkou plochu s 30metrovým obeliskem z červené žuly uprostřed, mramorovými chodníky a pozlacenými bronzovými linkami uvnitř plochy určujícími jednotlivé časové údaje.\nZ roku 38 n. l. pochází známý římský obelisk umístěný na náměstí svatého Petra vysoký 35,5 m, který sem nechal dopravit z Héliopole (nedaleko dnešní Káhiry) císař Caligula. Taktéž archeologické práce prováděné na římském náměstí del Popolo, kde se nachází obelisk egyptského původu ze 12. století př. n. l. o výšce 36 m, odhalily rozsáhlý, urbanisticky pojatý číselník.\n\nObjev polosu (ukazatele paralelního s osou otáčení země) bývá datován do 1. století n. l. Po několika stech letech však upadl v zapomnění.\nKolem roku 605 nařídil papež Sabinianus instalování slunečních hodin na kostelech. Následně se začínají na zdech křesťanských kostelů a klášterů objevovat sluneční hodiny opět s horizontálním ukazatelem a dělením dne na 4, 8 nebo 10 částí. Nejstarší hodiny tohoto typu na území Německa, nacházející se na zdi kostele sv. Michala ve Fuldě, nechal zhotovit roku 822 opat Hrabanus Maurus.\nDo roku 800 n. l. se datují nejstarší sluneční hodiny v Anglii (pomineme-li ty v Knowthu), za něž je považován tzv. „Bewcastle Cross“, v Cumbrii na severozápadě Anglie. Ciferník je rozdělen na 4 části pracovního dne, které ovlivňovaly vikingy a jejich námořní kulturu.\n\nŘecké ciferníky byly dále převzaty a zdokonalovány Islámskou kulturou a v Evropě v období post-renesance.\nŘecké hodiny využívaly nodu a přímých hodinových přímek, tudíž zobrazovaly nepřesný čas. Říká se mu „Temporární čas“. Tzn. čas, který se mění podle ročního období. Každý den byl rozdělen do 12 stejných úseků, a tudíž hodina ukazovaná takovými hodinami byla v zimě časově kratší než skutečná délka hodiny. Naopak hodina zobrazená v létě byla časově delší. Takovéto hodiny měřily přesně tedy jen a pouze při dnech rovnodennosti. Aby se odstranil tento problém, tak roku 1371 n. l. Abu'l-Hasan Ibn al-Shatir zdokonalil hodiny tím způsobem, že směr gnómonu změnil ze směru „kolmého na povrch umístěni“ na „směr daný osou rotace země“, tudíž směřující k Polárce. Toto významné vylepšení bylo dáno také tím, že al-Shatir využil velkého pokroku v trigonometrii učiněném Muhammadem ibn Jabir al-Harrani al-Battani (Albategni). Ibn al-Shatir si uvědomil, že použití gnómonu, který je paralelní na osu rotace země, umožní vytvořit sluneční hodiny, které budou zobrazovat stejně dlouhé úseky hodiny během jakéhokoliv dne v roce. Jeho hodiny jsou nejstaršími polárními hodinami, které se dochovaly. Tento koncept se později začal objevovat u slunečních hodin na západě, nejméně od roku 1446.\n\nFrancouzský astronom Oronce Finé roku 1524 n. l. zkonstruoval sluneční hodiny ze slonoviny. V roce 1525 Albrecht Dürer v Norimberku vydal pojednání \"Underweysung der Messung mit dem Zirckel und Richtscheyt\". Zde názorně popisuje konstrukci ciferníku horizontálních i vertikálních slunečních hodin za použití pravítka a kružidla. Kniha obsahuje i jeho vlastní návrh slunečních hodin na desetistěnu.\nV Evropě se začaly šířit v 16. století různé typy přenosných a kapesních hodin po rozšíření kompasu v polovině 16. století.\nOblíbené byly např. cestovní rovníkové z mosazi, též cestovní diptychové (neboli destičkové) ze slonoviny, případně levnější varianty ze dřeva, dále stolní horizontální z mosazi či ušlechtilejších druhů kamene.\nRoku 1570 n. l. italský astronom Giovanni Padovani publikoval traktát, kde zpracoval postup výroby a následné umístění, jak horizontálních tak vertikálních slunečních hodin.\nDále roku 1620 n. l. Giuseppe Biancani napsal \"Constructio instrumenti ad horologia solaria\", kde popsal, jak vytvořit sluneční hodiny i s připojenými ilustracemi.\n\nRozvoj průmyslu, manufaktur, cestování a jiných oborů lidské společnosti vyžadoval stále větší nutnost využívání přesnějších způsobů měření času a také kladl větší nároky na jeho mobilitu. Potřebnost slunečních hodin postupně klesala v souvislosti se zdokonalováním mechanických kolečkových hodin, avšak ještě dlouho byly využívány například k seřizování věžních hodin. Skutečný soumrak praktického používání slunečních hodin však znamenala dohoda o zavedení pásmového času na konferenci ve Washingtonu v roce 1884. (U nás byl pásmový čas zaveden od 1. 1. 1912). Dnes mají sluneční hodiny spíše funkci dekorativní než užitnou, měří totiž tzv. pravý sluneční čas, který se od středního slunečního času může lišit až o +16 minut nebo -12 minut (viz časovou rovnici).\n\nPlaneta Země provádí dva důležité pohyby, rotaci kolem své osy a oběh kolem Slunce. Otáčí-li se Země kolem své osy, způsobuje tím zdánlivý oběh Slunce od východu k západu. Během roku si můžeme všimnout, že zdánlivá dráha Slunce po obloze se během roku mění. Toto je způsobeno eliptickou oběžnou dráhou Země kolem Slunce, kdy Slunce je v jednom jejím ohnisku. Vzdálenost Země od Slunce se tedy během roku mění, nejmenší je v periheliu, největší v afeliu. V důsledku 2. Keplerova zákona se Země pohybuje nejrychleji v periheliu a naopak nejpomaleji v afeliu. Navíc zemská osa není k rovině zemské dráhy kolmá, ale je od kolmice odkloněna přibližně o 23,5°. Z obou těchto příčin vyplývá, že délka hodiny na slunečních hodinách se během roku mění.\nSluneční hodiny udávají zpravidla pravý sluneční čas místního poledníku. Hodinky ukazují středoevropský čas, tzn. čas 15. poledníku, procházejícího například městy (Český Dub či Jindřichův Hradec, a to jen v zimě a přibližně. Jsme-li tedy od 15. poledníku o jeden stupeň na východě (třeba Holice, Velké Meziříčí), musíme si od času slunečních hodin 4 minuty odečíst, na západě (např. Nižbor, Příbram) pak přičíst. Otáčí-li se Země kolem své osy asi jednou za 24 hodin, můžeme světovou sféru rozdělit na 24 dílů hodinovými kružnicemi, které budou procházet póly. Protože plnému úhlu 360° sluneční dráhy během dne odpovídá 24 hodin, připadá na 1 hodinu úhel 15°.\n\nPochopení principu slunečních hodin je nejsnazší a nejjednodušší na středověkém modelu pohybu Slunce.\nBylo vědou prokázáno, že Země rotuje kolem své osy a otáčí se na eliptické dráze kolem Slunce.\nNicméně k získání těchto detailních znalostí bylo třeba astronomického pozorování a fyzikálních experimentů. Pro navigaci a účely návrhu slunečních hodin je výborným zjednodušením a ulehčením předpokládat, že se Slunce otáčí kolem statické Země uvnitř Celestiální sféry (koule), která rotuje každých 23 hodin a 53 minut kolem její celestiální osy (přímka vytyčena mezi celestiálními póly).\nPokud celestiálnní osa je shodná s osou Země, pak její úhel s lokální rovinou se rovná lokální geografické zeměpisné šířce. Zatímco hvězdy jsou v této celestialní sféře statické a neměnící svou pozici, slunce se pohybuje po celestiánské sféře, mající v létě pozitivní sklon (deklinaci), v zimě negativní sklon (inklinaci), a mající přesně nulový sklon v den rovnodennosti (tzn. Slunce je na celestiánském rovníku). Trasa Slunce po celestiánské sféře je známá jako ekliptika a prochází všemi 12 znameními zvěrokruhu během jednoho roku.\nTakovýto model slunečního pohybu pomůže lépe pochopit princip slunečních hodin. Jestliže stín-vrhající ukazatel je shodný s celestiánskými póly, pak jeho stín se otáčí stejnou rychlostí a tato rotace se nebude měnit díky ročním období.\nVýše popsaný princip je ten nejznámější design a v takových případech i stejné množství hodinových čar je používáno během celého roku. Hodinové čáry jsou rozděleny pravidelně, pokud povrch na který dopadá stín, je buď kolmý (stejně jako rovníkové sluneční hodiny), nebo kruhově symetrický kolem ukazatele (stejně jako v armilární sféře, kdy výraz „armilla“ je název pro „model celestiální sfery“). V ostatních případech nejsou mezery mezi dílky stupnice rozloženy pravidelně, dokonce i když stín rotuje rovnoměrně, a tudíž stupnice číselníku musí být upraveny odpovídajícím způsobem. Paprsky světla které dopadají na vrchol ukazatele, nebo procházející úzkou štěrbinou, vykreslují kužel který je souosý s póly celestiánské sféry. Odpovídající bod světla nebo vrcholek stínu který dopadne na plochý povrch, znázorní kuželovitý úsek podobný hyperbole, elipse, nebo (na severním nebo jižním pólu) kruhu. Tato kuželovitá část je výsledkem protnutí kužele paprsků světla s plochým povrchem. Tento kužel a jeho kuželovitá část se mění podle sezóny tzn. dle toho jak se mění sklon (deklinace/inklinace) Slunce. Tudíž sluneční hodiny které využívají tohoto pohybu světelného bodu nebo vrcholku stínu, mají často rozdílné číselníky pro různé roční období (jako např. Sluneční hodiny v podobě Pastýřské Hole, Sluneční hodiny jako prsten a vertikální gnómon jako obelisk).\n\nSluneční hodiny ukazují lokální sluneční čas (pokud nejsou jakkoliv upraveny). K získání rovnoměrně plynoucího standardního času je třeba na nich provést tři základní korekce.\n\n\nVelké rozměry slunečních hodin mohou usnadnit odečítání podrobných údajů, bez provedených všech tří korekcí ale rovnoměrně plynoucí čas neukazují přesněji než ty menší.\n\nKategorizace slunečních hodin může být vytvořena mnoha způsoby.\n\nNěkteré sluneční hodiny využívají jako ukazatele času světelný bod nebo světelnou linku, zatímco jiné používají hranu stínu nebo jeho špičku. V prvním případě bod světla ukazující čas může být formován slunečními paprsky jdoucími skrze malý otvor, nebo odrážející se od kulatého zrcátka. Podobně světelná linka může být formována pokud necháme sluneční paprsky procházet tenkým řezem v materiálu nebo je necháme procházet cylindrickými čočkami, které průchozí světlo formují do úzkého pruhu (oproti čočkám sférickým které světlo formují do bodu). V dalším případě, objekt vrhající stín může být nejčastěji proveden jako tenká tyč, nebo jako jakýkoliv objekt s ostrou špičkou nebo rovnou hranou.\n\nUkazatel může být umístěn napevno, nebo může být pohyblivý v závislosti na ročním období. Může být orientován vertikálně, horizontálně, zarovnaný na osu země, nebo také orientován ve všech možných směrech matematicky odvozených.\n\nSluneční hodiny používají mnoho typů povrchu pro zobrazení světelného bodu nebo čáry, nebo vrcholku stínu nebo hrany stínu. Rovný povrch je nejběžnější základnou. Ovšem využívají se i neúplné koule, cylindry nebo kužele. Pro zpřesnění odečtu nebo čistě jen pro výraznější estetické ztvárnění jsou využívány i mnohem komplikovanější tvary.\n\nSluneční hodiny se liší v jejich přenositelnosti, a jejich nutnosti orientace. Umístění mnoha slunečních hodin vyžaduje znalost lokální zeměpisné šířky, přesný vertikální směr (určený vodováhou nebo olovnicí), a směr pravého severu. Znalost těchto všech věcí neplatí v případě „samo-zaměřujících se slunečních hodin” To mohou být například dva ciferníky pracující každý na jiném principu. (Horizontální a analeptické sluneční hodiny, které mohou být připevněny na jednom podkladě a jejich čas je pak shodný pouze v případě že jsou nastaveny a umístěny správně.)\n\n\nV České republice je v současné době více než 3700 slunečních hodin různých druhů, typů a stáří.\n\nNejstarší dochované sluneční hodiny lze nalézt na chrámu sv. Bartoloměje v Kolíně. Na vystouplém kameni, otesaném ideálně k jihu, se dochovalo torzo hodin z přelomu čtrnáctého a patnáctého století. Dvoje hodiny byly vytesány o několik desetiletí později (snad kolem roku 1500) do opěrných pilířů kostela sv. Jakuba v Telči. Ze stejného období pochází další dvojice slunečních hodin umístěná na opěrných pilířích kostela sv. Ducha ve Slavonicích.\nZajímavé hodiny jsou dnes umístěny na nádvoří moravskotřebovského zámku. Jedná se o šest ciferníků (pět svislých, jeden rovníkový) umístěných na kamenném sloupku z roku 1558.\nVe větším počtu jsou z období renesance dochovány hodiny se svislým číselníkem umístěným na stěnách budov. Oproti gotickým jsou výtvarně bohatší a mnohdy kombinují několik různých číselníků. Ukazují například hodiny od východu i do západu slunce. Příkladem mohou být hodiny z roku 1600 umístěné na dnešním hotelu Růže v Českém Krumlově.\nBaroko na renesanci navázalo jak ve výtvarné výzdobě hodin, tak i v technické náročnosti kombinací několika číselníků do jedné plochy. Takové hodiny, z roku 1795, zdobí jižní stěnu druhého nádvoří třeboňského zámku.\n\nV několika případech je možné setkat se v jednom objektu (např. zámku, klášteře) s několika různými typy a provedeními slunečních hodin, vytvořených v rozsahu několika desetiletí, či staletí. Příkladem může být pražské Klementinum, kde se lze setkat se šestnácti slunečními hodinami. Dvoje nejstarší jsou od roku 1658 na Studentském nádvoří. O desetiletí mladší pak na Révové nádvoří. Nezajímavější ze slunečních hodin jsou štěrbinové v Astronomické věži. V jižní stěně věže je štěrbina, jíž dovnitř, do Kvadrantové síně, dopadá sluneční paprsek na kovové vlákno. V pravé poledne je sluneční kotouček vláknem předělen na polovinu. V minulosti v ten okamžik praporečník na věži dával signál dělostřelcům, kteří z prostoru dnešní Kramářovy vily výstřelem z děla oznamovali pražanům čas poledne.\nV devatenáctém století postupně do pozadí ustupovala funkce slunečních hodin coby časoměrných přístrojů a stále více (zvláště po zavedení pásmového času na konferenci ve Washingtonu v roce 1884) do popředí vystupovaly jako estetický, výtvarný prvek doplňující architekturu.\n\nOd začátku jednadvacátého století bylo v České republice realizováno mnoho slunečních hodin různých provedení a principů. Mezi nejproduktivnější sluneční hodináře v Čechách patří jeden ze zakladatelů pracovní skupiny \"Sluneční hodiny\" v rámci Astronomické společnosti v Hradci Králové a tvůrce katalogu Slunečních hodiny ve střední Evropě - Miloš Nosek. Ve zmíněném katalogu je udivováno devadesát jím navržených slunečních hodin. Mezi ně patří například analematické sluneční hodiny v Raděticích na Táborsku, či dvojice slunečních hodin na někdejší trafostanici v Zbožíčku na Nymbursku z roku 2012. Byl v roce roce 2011 spoluautorem zajímavých hodin na budově pobočky Českého hydrometeorologického ústavu v Ústí nad Labem. Tyto hodiny díky laserovému paprsku ukazují hodiny i za dnů, kdy nesvítí slunce, či v noci.\nM. Nosek se také podílel na obnově několika historických slunečních hodin. V roce 2011 to bylo při restaurování hodin zdobících od roku 1797 starou radnici ve Dvoře králové. V tom samém roce hodiny na štítě někdejšího zámku v Barchově.\n\nAutorem více jak desítky slunečních hodin je další ze zakladatelů pracovní skupiny \"Sluneční hodiny\" Miroslav Brož. Je také spoluautorem neopomenutelný válcových výškových hodin na Malém náměstí v Hradci Králové z roku 2007.\nNa mnoha místech jižních Čech se lze setkat se slunečními hodinami navrženými Janem Zemanem. Působivé jsou především hodiny pojmenovávané Strážce času na náměstí Tomáše Bati v Sezimově Ústí jež vytyčil v roce 2005. Je také autorem prvních zemních analematických hodin v Čechách. Hodiny, u nichž je stojící člověk ukazatelem času, realizoval v roce 2002 na prostranství před obecním úřadem v jihočeských Zahrádkách.\n\nHned dvoje slunečních hodin na jednom místě dostal příležitost navrhnout další sluneční hodinář Pavel Marek (nejméně 16 realizovaných slunečních hodin). V roce 2004 byly v centru Kladna, na Floriánském náměstí, postaveny dvoje vodorovné sluneční hodiny. Jedny malé na kamenné sloupku. Druhé představující dominantu náměstí s kovovým ukazatelem dlouhým 7,77 metrů a číselníkem o rozměru 30 x 20 metrů ukazují čas i v noci a to díky malým reflektorům umístěným v dlažbě u jednotlivých hodin.\n\nRealizace slunečních hodin přesahující běžný rámec svislých slunečních hodin jsou dílem Jindřicha Traugotta. Příkladem jsou sluneční hodiny vytvořené v roce 2011 na Gymnáziu Nový Porg v Praze 4. Noudus v podobě pozlacené laminátové koule o průměru 125 mm ukazuje po celý rok přesně 8:40 - tedy okamžik začátku školního vyučování. Konstrukčně složitější jsou kombinované hodiny stojící od roku 2011 na nádvoří obecního úřadu v Dolních Břežanech. Jsou součásti kašny a ukazují o slunných dnech hodiny stínem polosu. Když slunce nesvítí, či v noci, odměřuje čas laserový paprsek.\n\nTak jako jiné země světa, i Česká republika má spolek sdružující příznivce slunečních hodin - pracovní skupinu \"Sluneční hodiny\" v rámci Astronomické společnosti v Hradci Králové. Necelá dvacítka členů se snaží o popularizaci slunečních hodin. Členové skupiny pomáhají jak při údržbě a restaurování historických hodin, tak i pří vzniku nových a to soukromým majitelům hodin, i institucím. Popularizují sluneční hodiny prostřednictvím přednášek, výstav a příspěvků do sdělovacích prostředků. Jsou v kontaktu se spolky přátel slunečních hodin v zahraničí. Dokumentují a katalogizují sluneční hodiny nejen v České republice, ale v celé střední Evropě prostřednictvím katalogu \"Slunečních hodiny ve střední Evropě\".\nNedílnou součástí existence spolku jsou každoroční výpravy za slunečními hodinami. Od roku 2006 vždy na jaře a na podzim se vydávají do jiné části České republiky aby zde po dva dny putovali po stanovištích slunečních hodin, setkávali se s dalšími příznivci slunečních hodin a mnohdy i o hodinách přednášeli pro veřejnost.\n\nPrvopočátek snahy o zdokumentování stavu a evidenci slunečních hodin v tehdejším Československu lze nalézt v 80. letech dvacátého století na Přírodovědecké fakultě UK v Praze. Mravenčí pílí studentů pod vedením RNDr. Ludvíka Muchy byla tato práce dovršena v roce 1990, nebyla však nikdy publikována. Celkový počet tehdy zdokumentovaných slunečních hodin činil 1202.\n\nElektronická podoba katalogu slunečních hodin vznikla v devadesátých letech dvacátého století díky iniciativě několika málo milovníků slunečních hodin a od roku 2007 je spravována členy pracovní skupiny \"Sluneční hodiny\" v rámci Astronomické společnosti v Hradci Králové. Sluneční hodiny dokumentují a katalog doplňují jak členové pracovní skupiny, tak mnoho dalších milovníků slunečních hodin. Základem databáze pojmenované \"Sluneční hodiny ve střední Evropě\" jsou fotografie doplněné o informace a popisy jednotlivých stanovišť.\n\nVýstupem z katalogu se v roce 2004 stala kniha nazvaná \"Sluneční hodiny na pevných stanovištích - Čechy, Morava, Slezsko a Slovensko\" obsahující záznamy o 2048 slunečních hodinách.\n\n2002 (říjen) - výstava fotografií Sluneční hodiny z jižních Čech, Hvězdárna a planetárium České Budějovice\n\n2005 (květen až září) - výstava s názvem Kouzlo slunečních hodin, Hvězdárna a planetárium v Hradci Králové\n\n2011 (září až listopad) - výstava s názvem Sluneční hodiny, Oblastní muzeum v Lounech\n\nNejvětší sluneční hodiny zvané Samrat Yantra jsou součástí královské astronomické observatoře Džantar mantar v indickém Džajpuru. Byly postaveny v roce 1728. Jejich ukazatelem je kamenná trojúhelníkovitá stavba vysoká přes 27 m, po jeho stranách jsou symetricky postaveny dva obloukovité číselníky (pro zobrazení dopoledního a odpoledního času), na které dopadá hrana stínu od ukazatele. Měřítko číselníku udává čas s relativní přesností 2 s. Kalendářní údaje je možné odečítat (namísto stínu nodu na číselníku) podle místa, ze kterého z hrany ukazatele (opatřené též měřítkem) dopadá stín právě na hranu číselníku.\n\nJako největší české sluneční hodiny byly Agenturou Dobrý den ověřeny hodiny v Bezvěrově. Nevznikly však jako jednotná stavba - jedná se pouze o stylos redukovaný na 5 ukazatelů značících dosažení celé hodiny (od desáté dopolední do druhé odpolední hodiny) vybavených 3 metry vysokými římskými číslicemi; jako gnómon využívá jinou stavbu - krašovský vysílač. Ten se tak se svými bezmála 350 metry stal nejvyšším gnómonem na světě. Vzdálenost ukazatelů hodin od vysílače se pohybuje od 200 do 260 metrů. Přesnost určení času je však (s výjimkou času dosažení celých hodin) vzhledem k nedokonalému ukazateli srovnatelná s malými slunečními hodinami, kalendářní údaje z délky stínu gnómonu nejsou vůbec schopny poskytnout.\n\nNejvětší sluneční hodiny v České republice a jedny z největších (ne-li největší) v Evropě, vybudované přitom jako jednotná stavba, vznikly v Třešti v roce 2003. Na náměstí T. G. Masaryka zabírají plochu o velikosti 663 m a jejich ukazatel má výšku 8,21 metru. Při změně času dochází k výměně číslic u hodinových čar.\n\nNejvýše položené sluneční hodiny v České republice lze nalézt ve výšce 1038 metrů nad mořem na Kleti, nejvyšším vrcholu Blanského lesa. Zde, nedaleko hvězdárny, stojí od roku 1974.\n\n\n\n"}
{"id": "91403", "url": "https://cs.wikipedia.org/wiki?curid=91403", "title": "Wilhelm von Humboldt", "text": "Wilhelm von Humboldt\n\nFriedrich Wilhelm Christian Karl Ferdinand von Humboldt (22. června 1767 Postupim – 8. dubna 1835 Berlín) byl německý (pruský) diplomat, filozof, zakladatel Humboldtovy univerzity v Berlíně, přítel Goetha a Schillera a v neposlední řadě německý jazykovědec, který evropským zájemcům přiblížil baskičtinu. \n\nMezi jeho nejvýznamnější příspěvky jazykovědě a společenským vědám patří historicky první formulace myšlenek, jež později vešly ve známost jako teorie jazykového relativismu. Jejich základem je stanovisko, že lidé hovořící různými jazyky odlišně chápou svět kolem sebe. Původ jazyka objasňoval metafyzickými úvahami, jazyk je vrozená lidská vlastnost (vychází z Hegela), vytváří duch národa a zrcadlí jeho mentalitu. Jazyk není produktem (ergon), ale aktivní silou (energeia).\n\nPokoušel se vytvořit srovnávací antropologii jazyků, i proto se jako první z lingvistů zajímal i o živé jazyky. Snažil se klasifikovat jazyky podle jejich struktury, čímž se stal předchůdcem typologie. Jako pruský diplomat se účastnil jednání 6.–7. koalice proti Napoleonovi I. v letech 1813–1815 včetně dohod v Teplicích a Chomutově, jakož i uspořádání ponapoleonské Evropy na Vídeňském kongresu v letech 1814–1815.\n\nJeho mladší bratr Alexander byl neméně významný německý přírodovědec.\n\n\n"}
{"id": "91408", "url": "https://cs.wikipedia.org/wiki?curid=91408", "title": "Humboldt", "text": "Humboldt\n\nJméno Humboldt se může vztahovat k následujícím osobám:\n\nnebo institucím:\n\nnebo geografii:\n\nnebo zvířatům:\n"}
{"id": "91412", "url": "https://cs.wikipedia.org/wiki?curid=91412", "title": "Gerhard Wahrig", "text": "Gerhard Wahrig\n\nGerhard Wahrig (10. května 1923 Burgstädt, Sasko – 2. září 1978 Wiesbaden) byl německý jazykovědec, a především lexikograf. Zabýval se také sémantikou a gramatikou.\n\nJeho nejvýznamnějším dílem je dodnes vycházející \"Deutsches Wörterbuch\" (Německý slovník, nazývaný také \"Der Wahrig\", 1. vydání z roku 1966).\n"}
{"id": "91423", "url": "https://cs.wikipedia.org/wiki?curid=91423", "title": "Selma Lagerlöfová", "text": "Selma Lagerlöfová\n\nSelma Ottilia Lovisa Lagerlöfová (20. listopadu 1858, Mårbacka – 16. března 1940, tamtéž) byla švédská spisovatelka, představitelka švédského novoromantismu, nositelka Nobelovy ceny za literaturu za rok 1909.\n\nNarodila se v rodině důstojníka a statkáře. Proti vůli rodičů vystudovala učitelský ústav a v letech 1885 až 1896 působila jako učitelka v Landskroně, ale posléze se zcela věnovala literatuře. Roku 1897 se přestěhovala do Falunu a později žila v Sunne. Roku 1908 koupila po otcově bankrotu zpět rodinný majetek v Mårbacku a usadila se tam.\n\nJejím prvním úspěšným dílem byl dvoudílný román \"Gösta Berling\" (1891), který je dodnes jedním z nejromantičtějších děl švédské literatury. Po něm následovaly sbírky povídek a další romány, z nichž \"Jeruzalém\" (1901-1902) připomíná staroislandské ságy. Na objednávku pro potřeby švédských škol napsala pohádkovou knihu \"Podivuhodná cesta Nilse Holgerssona Švédskem\" (1906-1907), \"Nils Holgersson underbara resa genom Sverige)\", která je vlastně svérázným cestopisem po Švédsku a která dlouho sloužila jako učebnice švédské vlastivědy. Napsala také několik děl z rodného kraje založených na vlastních vzpomínkách.\n\nZa její dílo se jí dostalo celé řady uznání. V roce 1907 získala čestný doktorát na Uppsalské univerzitě a v roce 1909 obdržela jako první žena Nobelovou cenu za literaturu za \"„… za ušlechtilý idealismus, bohatství fantazie, oduševnělost a krásu formy“\" (citace z odůvodnění Švédské akademie, jejíž členkou se také jako první žena stala roku 1914).\n\nNa začátku 2. světové války poslala svoji Nobelovu medaili finské vládě, aby jí pomohla shromáždit peníze na boj proti Sovětskému svazu. Finské vládě se však podařilo potřebné prostředky opatřit jiným způsobem a medaili jí vrátila.\n\nPatří k vrcholným představitelům švédského a světového novoromantismu. Její dílo navazuje na tradice lidového vyprávění plného záhad, dobrodružství, s mlhavou hranicí mezi skutečností a fantazií, s dramaticky napínavým dějem, prvky nadpřirozena i mysticismu. Je prostoupeno humanistickou vírou v člověka a vyniká skvělým stylem a nadčasovou moudrostí.\n\nDne 16. března 1940 zemřela ve svém domě na následky cévní mozkové příhody.\n\n\n\n\n"}
{"id": "91428", "url": "https://cs.wikipedia.org/wiki?curid=91428", "title": "Gary Lineker", "text": "Gary Lineker\n\nGary Lineker, OBE (* 30. listopadu 1960 v Leicesteru) je bývalý anglický fotbalista, později sportovní reportér a komentátor. Je autorem jedné z humorných definic fotbalu: \"Fotbal je hra, kterou hraje dvaadvacet lidí a kterou vždycky vyhrají Němci.\"\n\nMá čtyři syny, z nichž nejstarší prodělal leukémii, ale dokázal se uzdravit.\n\nKariéru každého elitního střelce vyjadřuje mnoho čísel, tou nejvýraznější číslicí na Linekerově účtu je však 0. Za celou svou kariéru totiž nedostal ani jednu žlutou kartu.\n\n\"„Sám sebe se ptám, jak je to možné. Přitom jsem pyšný, že se mi to podařilo. Časy se změnily a při současném posuzování tvrdé hry a přísnosti rozhodčích bych to už asi také nedokázal,\"\" řekl sám Lineker v rozhovoru pro časopis \"Fotbal\" v roce 1997.\n\nTento Angličan v zápasech spoléhal především na svou rychlost a pohotovost, nedělalo mu ale problémy se zapojit do kombinace.\n\nNejlepšího střelce šampionátu koupila Barcelona, ale ve Španělsku se Lineker prosadil výrazně jen jednou. A to když v přátelském utkání Španělsko-Anglie nastřílel domácím čtyři góly.\n\nJeště hůř dopadlo jeho druhé zahraniční angažmá. V Japonsku odehrál vinou zranění jen patnáct zápasů. Nárt si poškodil tak něšťastně, že si fotbal nemůže zahrát už ani za starou gardu.\n\nNa MS 1986 v Mexiku to s Anglií nevypadalo dobře, v rozhodujícím zápase základní skupiny s Polskem potřebovala bezpodmínečně vyhrát. Lineker nastoupil se zlomenou rukou, kterou mu kryla bílá bandáž.\n\nPřesto smetl Poláky čistým hattrickem během osmadvaceti minut. V osmifinále odklidil z cesty dvěma góly Paraguay a trefil se i ve čtvrtfinále proti Argentině. Na mistrovství světa však naposled, protože v tomto zápase měl poslední slovo Diego Maradona a jeho \"„Boží ruka“\"\n\nV anketě Zlatý míč, která hledala nejlepšího fotbalistu Evropy, se roku 1986 umístil na druhém místě, o rok později na pátém. Pelé ho roku 2004 zařadil mezi 125 nejlepších žijících fotbalistů.\n\n"}
{"id": "91434", "url": "https://cs.wikipedia.org/wiki?curid=91434", "title": "New York Stock Exchange", "text": "New York Stock Exchange\n\nNew York Stock Exchange (zkráceně NYSE), je americká burza cenných papírů se sídlem v městě New Yorku, Spojené státy americké (USA), na známé Wall Street na dolním Manhattanu, č. 11. Tato burza je s velkým předstihem největší burzou pro obchodování s akciemi na světě, měřeno dle tržní hodnoty (\"market value\") všech obchodovaných akcíí. Obchod na ní je uskutečňován prezentačním systémem s velmi rychlou podporou počítačů.\n\nPlány na vybudování newyorské burzy započaly v New Yorku roku 1792 podpisem dohody o obchodu s cennými papíry (tzv. Buttonwoodská dohoda). Tuto první dohodu podepsalo 24 brokerů (makléřů). Newyorská burza však byla oficiálně založena až 8. března 1817 jako druhá nejstarší burza ve Spojených státech (po burze ve Philadelphii, která vznikla již v roce 1790). Nynější název burzy, New York Stock Exchange, vznikl roku 1863.\n\nNynější poloha burzy na Mannhattanu byla rozhodnuta v roce 1865. Ještě v roce 1882 měla NYSE prostory na ulici Broad Street, na číslech 10–12 a 18. Budova na č. 18, na rohu Wall Street a Exchange Place, byla v roce 1978 zapsána do seznamu národních historických míst USA (\"National Historic Landmark\"). Totéž platí o nynější hlavní budově NYSE na Wall Street č. 11.\n\nVýznamnou událostí v historii NYSE byl vznik doposud největšího burzovního krachu ve světových dějinách dne 24. října 1929. Tento den připadl na čtvrtek, je proto nazýván \"Black Thursday\" (černý čtvrtek, viz Krach na newyorské burze). Opravdu velká panika a obrovský výprodej akcií za stále nižší ceny však vznikly až v následujícího úterý 29. října 1929. Tehdy spáchalo několik obchodníků s akciemi sebevraždu, mj. tím, že vyskočili z okna burzy na dlažbu. Onen den, tzv. \"Black Tuesday\" (černé úterý), zůstal ještě více v paměti lidí než předchozí čtvrtek.\n\nČlenem této burzy se může stát pouze fyzická osoba. Počet členů je 1366, členství je možno odkoupit nebo pronajmout. NYSE spravuje nezisková korporace . Samotná správa burzy pak funguje obdobně jako akciová společnost, členové volí nejvyšší orgán burzy, kterým je tzv. rada ředitelů (\"Board of Directors\").\nKontrola správného průběhu obchodování s cennými papíry na této burze je dosti problematická, proto se vytvořil čtyřstupňový systém kontroly, jehož nejvyšším orgánem je Kongres Spojených států amerických. Obchodování jednotlivých titulů je pod kontrolou tzv. burzovního specialisty, ten musí udržovat likviditu, tedy nakupovat a prodávat neuspokojené příkazy. Mimo něj jsou zde makléři, kteří velké obchody dohadují pomocí tzv. \"\" se specialistou.\n\nV budově NYSE na Wall Street č. p. 11 je k dispozici 21 místností pro obchodování.\nReprezentativním indexem vývoje kurzů akcií je NYSE Composite pro všechny obchodované tituly a Dow Jones Industrial Average (DJIA) pro 30 největších akciových společností USA.\n\nPřed vypuknutím poslední světové finanční krize byla tržní kapitalizace všech obchodovaných akcií 28,5 mld dolarů (květen 2008). Podle údajů z června 2017 je současná tržní hodnota akcií o něco nižší, a sice 21,3 mld dolarů.\n\nPrůměrná denní hodnota všech obchodů na NYSE byla v roce 2013 kolem 169 miliard dolarů, což dokazuje velkou intenzitu obchodování po celý den.\n\n"}
{"id": "91436", "url": "https://cs.wikipedia.org/wiki?curid=91436", "title": "Fez", "text": "Fez\n\nFez je pokrývka hlavy nošená především v islámských zemích. Mužský má černý nebo modrý střapec, ženský je zdobený perlami nebo zlatem. Název fez vznikl ze jména města Fès (nebo také Fes). Fez byl dokonce používán v rakousko-uherské armádě u bosensko-hercegovinských vojáků a poddůstojníků (důstojníci to měli nepovinné). V Česku se vyrábí v Tonaku, v závodě v Strakonicích (bývalé Fezko).\n\n"}
{"id": "91437", "url": "https://cs.wikipedia.org/wiki?curid=91437", "title": "Emil Artur Longen", "text": "Emil Artur Longen\n\nEmil Artur Longen, \"vlastním jménem\" Emil Artur Pitterman, \"křtěný\" Emil Václav František (29. července 1885 Pardubice – 24. dubna 1936 Benešov) byl český dramatik, režisér, herec, scenárista, spisovatel a malíř.\n\nEmil Artur Pittermann byl synem notáře z Vlašimi. Vystudoval gymnázium v Benešově, od roku 1904 studoval na Akademii výtvarných umění v Praze u profesora Františka Thieleho. Z akademie byl vyloučen v roce 1908 za kázeňské přestupky. Pitterman byl všestranně nadaný, ale často neukázněný, díky tomu se o něm šířily fámy a legendy.\n\nJiž za studií (1907) se podílel na vytvoření malířské skupiny Osma, jejímiž členy byli např. Emil Filla a Bohumil Kubišta. Jako malíř inklinoval zprvu k postimpresionismu a expresionismu, později byl ovlivněn kubismem a sociálními motivy. Kromě obrazů tvořil kresby, ilustrace a karikatury do svých knih a časopisů.\n\nSoučasně ho okouzlilo prostředí divadla a kabaretu. Od roku 1909 už pod pseudonymem Longen spolupracoval s Eduardem Bassem. V následujících dvaceti letech se z Pittermanna stala výrazná osobnost pražských kabaretů, působil v Červené sedmě, \"Lucerně\", \"Montmartru\", \"Na poříčí\" a \"Rokoku\". V roce 1920 založil v Praze kabaret Bum a Revoluční scénu. V Revoluční scéně poprvé dramatizoval Haškovy \"Osudy dobrého vojáka Švejka\" s Karlem Nollem v hlavní roli, a Kischovu povídku \"Nanebevstoupení Tonky Šibenice\", kde ústřední roli hrála Longenova žena Xena.\n\nNějaký čas působil také v zahraničí; v Paříži, Lublani a Berlíně, kde měl vlastní scénu \"Wilde Bühne\" (1922). Přes Brno se vrátil do Prahy, kde v červnu 1925 založil spolu s režisérem Vladimírem Gamzou soubor Sečesteal („Spojené ensembly Českého studia E. A. Longena“), který se však dlouho při životě neudržel.\n\nPoté Longen přišel do Divadla Vlasty Buriana, kde působil jako dramaturg a herec, psal pro ně i úspěšné komedie, některé byly i zfilmovány a dodnes patří u publika k těm nejoblíbenějším. Byly to např. hry \"C. a k. polní maršálek\", \"Kasta pro sebe\", \"V tlamě velryby\" a \"Už mě vezou\". Longen měl na uměleckou dráhu Buriana rozhodující vliv.\n\nLongen se zapsal do počátků české kinematografie, když byl r. 1911 spoluautorem a ústřední postavou grotesek o pražském švihákovi Rudim; poslední ze série, \"Rudi sportsman\" režíroval samostatně. V němém filmu se pak objevil už jen v roli kouzelníka v kriminálním filmu \"Otrávené světlo\" z r. 1921 po boku Karla Lamače a Anny Ondrákové. Počátkem třicátých let si pak zahrál ještě ve dvou zvukových dramatech, významná byla především jeho role špiona Redla ve filmu \"Aféra plukovníka Redla\".\n\nO to významnější byly jeho náměty, především přepisy jeho divadelních komedií: \"C. a k. polní maršálek\", \"Anton Špelec ostrostřelec\", \"Nezlobte dědečka\" a \"Pobočník Jeho Výsosti\". Dosud se promítají i filmy \"Hrdinný kapitán Korkorán\", \"On a jeho sestra\", \"Matka Kráčmerka\" a \"Jedenácté přikázání\".\n\nLongen publikoval i fejetony a články z oblasti divadelnictví převážně v \"Českém slovu\" a \"Národních listech\". Proslavil se i jako spisovatel, jako první označil Vlastu Buriana králem komiků (již 1927), když napsal stejnojmennou biografii. O Jaroslavu Haškovi napsal knihu \"Jaroslav Hašek\" (1928) a o své předčasně zesnulé ženě román \"Herečka\" (1929).\nV roce 1910 se oženil s herečkou Polyxenou Markovou (1891–1928). Xena Longenová pak manžela provázela v kabaretech i divadlech po celý život, než se rozhodla v květnu 1928 dobrovolně odejít ze života skokem z okna. Na Silvestra téhož roku se Longen podruhé oženil s Marií Uhlířovou, s níž měl dcery Marii a Jiřinu. Longen byl od mládí bohém a hýřil. Každý den pobýval v hospodě, kde se opil a dělával dluhy. Právě dluhům je připisována jeho umělecká činorodost. Zemřel 24. dubna 1936 na perforaci žaludečního vředu v benešovské nemocnici, kam byl převezen z letního bytu z Vysoké Lhoty u Čerčan.\n\n– němé filmy\n\n– zvukové filmy\n\n\n\n\nJiří Červený\n\n\n"}
{"id": "91441", "url": "https://cs.wikipedia.org/wiki?curid=91441", "title": "Kapilára", "text": "Kapilára\n\nKapilára je velmi úzká trubička. Mnohé fyzikální jevy spojené s interakcí mezi kapilárou a kapalinou hrají enormně významnou roli ve světě kolem nás.\n\nJsou-li oba konce kapiláry otevřené a jeden z nich je zanořen do takové kapaliny, že molekulové interakce mezi molekulami stěny kapiláry jsou silnější, než interakce mezi molekulami kapaliny (kapalina dobře smáčející materiál kapiláry), je výsledkem silové působení, které vede ke vzlínání kapaliny kapilárou. Tento jev se nazývá kapilární elevace (z latiny elevo = výše zvedám, capillus = vlas).\n\nZvýšení (nebo snížení) hladiny v kapiláře lze určit ze vzorce\nkde formula_2 je povrchové napětí, formula_3 je hustota, formula_4 představuje stykový uhel a formula_5 je poloměr kapiláry.\n\nPři zanedbání úhlu smáčení lze spočítat podle vzorce:\nformula_6,\nkde formula_2 je povrchové napětí, formula_3 je hustota a formula_5 je poloměr kapiláry.\n\nKapilární elevace je velmi důležitý jev, který mimo jiné umožňuje vzlínání vody půdou a umožňuje tak existenci rostlin i tam, kde by jinak pro nedostatek vody nemohly růst.\n\nOpačným jevem ke kapilární elevaci je kapilární deprese, kde jsou silnější interakce mezi molekulami kapaliny než mezi molekulami kapaliny a materiálu kapiláry. Výsledkem je snížení hladiny v trubičce pod úroveň hladiny kapaliny okolo trubičky. Příkladem kombinace, při níž dochází ke kap. elevaci, je voda a skleněná kapilára, depresi můžeme pozorovat, když vodu nahradíme rtutí.\n\nKapilární elevaci a kapilární depresi souhrnně nazýváme kapilarita.\n\nPojmem kapilára (či krevní kapilára) se rovněž rozumí velmi jemné krevní cévy.\n\n"}
{"id": "91447", "url": "https://cs.wikipedia.org/wiki?curid=91447", "title": "Skupina (periodická tabulka)", "text": "Skupina (periodická tabulka)\n\nSkupina v periodické tabulce prvků je její vertikální sloupec. Ve standardní tabulce existuje 18 skupin prvků.\n\nPrvky ve skupinách mají často podobné chemické a fyzikální vlastnosti. Tento jev se vysvětluje podobným uspořádáním elektronů ve valenční elektronové slupce.\n\nExistují tři druhy číslování skupin v periodické tabulce. Jeden používá arabské číslice a zbylé dva římské. Číslování arabskými číslicemi je v současné době doporučováno organizací IUPAC.\n\nV závorce je uvedeno zastaralé číslování (evropský a americký systém), které bývá také nazýváno jako grupa.\n\n\n"}
{"id": "91452", "url": "https://cs.wikipedia.org/wiki?curid=91452", "title": "Otakar Kubín", "text": "Otakar Kubín\n\nOtakar Kubín (; 22. října 1883 Boskovice – 17. října 1969 Marseille) byl československý malíř, sochař a grafik.\n\nOtakar Kubín absolvoval sochařsko-kamenickou školu v Hořicích v letech 1898–1900, od roku 1900 do roku 1904 studoval Akademii výtvarných umění v Praze, kde byl žákem Václava Brožíka, Vojtěcha Hynaise, Hanuše Schwaigera a Františka Thieleho. Kubín si nějaký čas vydělával jako kreslič dokumentace speleologických výprav Karla Absolona do Moravského Krasu. Byl členem Osmy, účastnil se výstavy v roce 1907. Nějaký čas působil jako asistent kreslení na pražské Uměleckoprůmyslové škole.\n\nV roce 1913 odešel do Francie. V roce 1925 Kubín přijal francouzské občanství. V roce 1932 se stal členem Umělecké besedy, také byl členem Mánesa. V roce 1952 se vrátil na Moravu do rodných Boskovic, zde zůstal dvanáct let. Pak zamířil zpět do Francie, kde vstoupil do Komunistické strany Francie (Parti communiste français).\n\nNa rozdíl od ostatních z Osmy Kubína kubismus ovlivnil jen málo. Po 1. světové válce je jeho dílo novoklasicistní, proslulé jsou jeho \"Kytice ve džbánu\". Ve Francii je velmi proslulý a od roku 1919 pravidelně vystavuje v Salonu nezávislých (\"francouzsky: Salon des Indépendants\") a od roku 1924 také na salonu v Tuileriích v Paříži. Kubín je pohřben v městečku Apt ve Francii.\n\nŠvec (školní práce), Plot zahrady (1902), Podobizna (1903), Moravská krajina (1905), Předvečer (1907), Dobývání písku, Vykopávání brambor, Žně v Boskovicích (1908), Zátiší, Hřbitovní kaple v Boskovicích, Portrét Bohumila Kubišty (1910), Imaginární podobizna Edgara Alana Poea (1911), Duel (1912), Přadlena (1920), Fenaison (1921), Krajkářka, Venkované z Auvergne (1923), Sedící akt (1925), Kaplička v Simiane (1926), Ležící akt (1930), Krajina v Auvergne (1927–30), Kytice (1929), Okolí Cannes (1932), Akt (1933), Jaro v Simiane, Dům na venkově, Krajina se skálou, Žně (1934), Rybník na Suchém (1952), Ovesné pole (1955), Červená zahrada (1957).\n\nJob, Krajkářka, Rodina umělcova (1919), Neplačte, Fenaison, Švadlena, Hlava starce (1920), Kurtisána (1921), Dívka, Krajina, Švadlena, Akt na pohovce, Panorama Simianu, Dívka s náhrdelníkem (1922), Dívka s páskou ve vlasech (1923), Okolí Aptu (1924), Úsměv (1925), Kytice (1931), Most, Studie stromu (1933).\n\nMaska (bronz, 1922), Žena z Marseille (bronz, 1928), Ležící dívka (reliéf v kameni, 1928), Mulatka (bronz, 1931), Dívka se zrcadlem (pálená hlína, 1932)\n\n\n"}
