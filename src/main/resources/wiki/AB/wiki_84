{"id": "191771", "url": "https://cs.wikipedia.org/wiki?curid=191771", "title": "Julius Agricola", "text": "Julius Agricola\n\nGnaeus Iulius Agricola (13. června 40 - 23. srpna 93) byl římským vojevůdcem, který pro Řím získal velkou část Británie. Jeho zetěm byl slavný římský dějepisec Tacitus, jenž sepsal jeho životopis \"Život Iulia Argicoly\".\n\nAgricola se narodil v Zaalpské Galii v kolonii Forum Iulium. Pocházel ze staré jezdecké rodiny. Jeho dědové působili jako císařští prokurátoři. Agricolův otec Julius Graecinus působil v Římě jako řečník a právník a byl povýšen do senátorského stavu. Za vlády Gaia Caesara byl však donucen zemřít, protože odmítl na císařův rozkaz vést obžalobu proti Marcu Juniu Silanovi.\n\nJeho matka Julia Procilla jej pak vychovávala v Massilii, kde se mu dostalo širokého vzdělání; již v mládí projevoval, podobně jako jeho otec, zájem o filosofii.\n\nSvou kariéru započal v roce 60 v Británii, kde působil ve vojsku Suetonia Paulina jako vojenský tribun. Po dvou letech odešel do Říma a pojal tam za manželku Domitii Decidianu. Měli spolu dvě děti, syna a dceru, syn však ještě v dětství zemřel. V roce 64 byl poslán jako kvestor do provincie Asie, kterou tehdy spravoval úplatný prokonzul Salvius Titianus. Za Neronovy vlády byl jmenován tribunem lidu a v roce 69 jej císař Galba jmenoval prétorem bez soudních pravomocí a pověřil jej inventarizací chrámových darů.\n\nZvraty v rušném „roce čtyř císařů“ se dotkly i Agricoly. Námořníci z Othonova loďstva při nájezdech na pobřeží vyplenili Agricolův rodinný statek a při drancování zabili jeho matku. Jakmile se doslechl, že byl na východě provolán císařem Vespasianus, přidal se okamžitě na jeho stranu.\n\nJeho schopností si všiml Vespasiánův velitel Lucius Mucianus a v roce 71 mu svěřil velení nad vzpurnou dvacátou legií, umístěnou v Británii. Agricola se dostal do Británie, když ji spravoval bývalý konzul Petilius Cerealis. Postupně si v bojích s místními kmeny vydobyl uznání a v roce 73 jej císař Vespasianus přibral mezi patricie a jmenoval správcem Aquitánie. Povinnosti správce vykonával se svědomitostí sobě vlastní a zasloužená odměna na sebe nenechala dlouho čekat. V roce 77 byl jmenován konzulem, a nadto mu byla udělena hodnost pontifika a v úřadu správce Británie vystřídal Julia Frontina.\n\nKrátce před Agricolovým nástupem do úřadu rozdrtil britský kmen Ordoviků oddíl římské jízdy, takže prvním jeho úkolem bylo tuto porážku odčinit, což se mu podařilo, když Ordoviky téměř vyhladil. Dalším jeho krokem bylo obsazení ostrova Mony (dnešní Anglesey). Tacitus popisuje, jak nechal své vojáky na ostrov přeplavat, čímž ohromil místní obyvatele natolik (neboť čekali invazi loďstva), že se okamžitě vzdali.\n\nJako správce provincie si počínal umírněně a snažil se napravovat zlořády, kterých se dopouštěli předchozí správci. Tacitus nám říká, že: „\"Veřejné záležitosti nikdy nevyřizoval prostřednictvím propuštěnců nebo otroků, centuriony a vojáky nepřijímal do služby podle osobních sympatií ani na doporučení nebo prosby jiných, nýbrž nejlepší lidi považoval za nejschopnější. Všechno věděl, ale všechno netrestal; malé přestupky odpouštěl, velké přísně trestal. Netrestal však pokaždé, nýbrž se častěji spokojoval s lítostí.“ (Tacitus - Život Julia Agricoly, 19)\"\n\nRozsáhlou výstavbou se snažil romanizovat místní obyvatelstvo a omezit tak jeho bojovnost.\n\nVe třetím roce vyrazil s vojskem na sever a posunul hranici římského území až k zátoce Tanaus (neznámé polohy). Následujícího roku pronikl ještě více na sever k zátokám Clota (dnešní Firth of Clyde) a Bodotria (dnešní Firth of Forth) a na celém nově získaném území upevňoval římskou vojenskou moc zakládáním pevností.\n\nV roce 82 se kmeny žijící severně od zálivu Bodotrie začaly připravovat na rozsáhlé ozbrojené povstání proti římské moci. Podařilo se jim zničit jednu z římských pevností a oblehnout devátou legii v jejím táboře, avšak Agricola pohotově vyslal na pomoc jízdu, s jejíž pomocí se podařilo hrozící nebezpečí odvrátit a barbary zahnat.\n\nVe všem se však Agricolovi tak jako ve válce nedařilo. Následujícího roku jej totiž postihla těžká ztráta, když mu zemřel jeho roční syn. Útěchu se snažil najít v bojích s Britanny. Z jara roku 84 zahájil mohutnou ofenzívu proti kmenům, se kterými sváděl předešlého roku úspěšné boje. K rozhodujícímu střetnutí došlo v bitvě pod horou Mons Graupius. Proti Agricolovi se tam postavilo asi třicetitisícové vojsko Britannů v čele s Calgacem. Ačkoliv jej nepřátelé převyšovali počtem, dokázal jim vnutit boj z blízka, který jim nevyhovoval, a na hlavu je porazit. Tacitus uvádí, že na straně Britannů bylo asi 10 000 mrtvých, kdežto Římanů padlo jen 360. Zbytek barbarů se rozprchl do neprostupných skotských hvozdů. Po vítězství Agricola ještě vpadl na území Borestů a přijal od nich rukojmí, načež se stáhl přezimovat na jih.\n\nTacitus uvádí, že v roce 82 došlo v Argicolově vojsku ke vzpouře kohorty germánských Usipů. Tito Germáni prý zabili svého centuriona a zmocnili se tří lodí i s posádkami, s nimiž se plavili podél britského pobřeží. Časem je však začal sužovat takový nedostatek potravy, že se začali pojídat navzájem. Po útrapách se jim nakonec podařilo nevědomky obeplout celou Británii a byli zajati germánskými Sueby a Frísy a prodáni do otroctví.\n\nO tři roky později sám Agricola po vítězství nad barbary přikázal veliteli loďstva, aby obeplulo Británii, čímž podle Tacita jako první potvrdil, že Británie je ostrov. Skutečně prvním však byl nejspíš řecký zeměpisec Pýtheás někdy kolem roku 325 př. n. l.\n\nCísař Domitianus prý těžce nesl Agricolovy válečné úspěchy, přesto mu dal v senátu schválit triumfální odznaky a sochu. V roce 85 jej odvolal z úřadu správce Británie. Jeho další provincií se měla stát buď Afrika, nebo Asie, on se jí však (podle Tacita na Domitianův nátlak) zřekl. Roku 93 pak zemřel.\n\n"}
{"id": "191774", "url": "https://cs.wikipedia.org/wiki?curid=191774", "title": "Scott Speed", "text": "Scott Speed\n\nScott Andrew Speed (* 24. ledna 1983, Manteca, Kalifornie) je americký automobilový závodník, bývalý pilot Formule 1. V minulosti jezdil v týmu Scuderia Toro Rosso, působícím v F1. Svůj debut si odbyl při Grand Prix Bahrajnu 2006, a stal se tak prvním Američanem v F1 od roku 1993, kdy závodil Michael Andretti. Speed se ale vrátil do závodění sériových vozidel, konkrétně do série NASCAR, kde je stále spojený se závodním programem značky Red Bull. Nyní závodí série #2 Red Bull Toyota Camry v ARCA RE/MAX Series pro Eddie Sharp Racing a #22 Red Bull Toyota Tundra v NASCAR Craftsman Truck Series pro Bill Davis Racing.\n\nSpeedova kariéra začala v 10 letech na motokárách, to bylo v roce 1993 a závodil v nich až do roku 2001. Za tu dobu vyhrál několik titulů. Do formulových sérií se přesunul v roce 2001, když se stal šampiónem v US Formula Russell. V následujícím roce jezdil dokonce 2 šampionáty, US Barber Formula Dodge a US Star Mazda Series. Ani v jedné však titul nezískal. V roce 2003 závodil v Britské Formuli 3 za tým ADR. To bylo poté, co vyhrál Red Bull Driver Search program. Během tohoto roku onemocněl Scott vředovým zánětem tlustého střeva, a musel se vrátit do USA na léčbu.\n\nUž v roce 2004 ale získal 2 tituly, první v sérii Formule Renault 2000 Eurocup a poté v Německé Formuli Renault. V té době ale Speed stále trpěl onemocněním, které si nakonec vyžádalo chirurgický zákrok.\n\nTyto výsledky vynesly Speedovi místo v sérii GP2 pro rok 2005 v týmu iSport, kde působil v roli týmové dvojky za Canem Artamem. Později byl ale Scott prohlášen za týmovou jedničku, a celkově obsadil v šampionátu 3. místo. Jeho přemožiteli byly jen jezdci Nico Rosberg a Heikki Kovalainen.\n\nNa konci roku 2005 ještě odjezdil první 3 závody v sérii A1 Grand Prix, kde reprezentoval svůj stát v týmu A1 Team USA. Jeho nejlepším výsledkem bylo 4. místo v Portugalsku.\n\nPři Grand Prix Kanady 2005 se Speed ujal role testovacího jezdce pro tým Red Bull Racing. Stal se tak prvním Američanem v F1 od roku [1993], kdy jezdil Michael Andretti. Roli testmana si užil i při Grand Prix USA.\n\nV té době jednal Red Bull o koupi stáje Minardi. Tu nakonec opravdu koupil, přejmenoval ji na Scuderia Toro Rosso a pro rok 2006 angažoval do týmu Vitantonia Liuzziho a právě Scotta Speeda.\n\nVe své debutové Grand Prix Bahrajnu skončil Speed na 13. pozici. O týden později, v Malajsii, musel odstoupit po 41 kolech kvůli poruše spojky.\n\nNa konci Grand Prix Austrálie figuroval Speed na 8.místě a vypadalo to, že vybojoval svůj první bod i první bod pro Toro Rosso. Po závodě dostal dodatečnou 25sekundovou penalizaci za předjíždění pod žlutými vlajkami. K tomu musel zaplatit 5000$ za to, že se po závodě vyjadřoval neslušně k Davidu Coulthardovi.\n\nPři Grand Prix San Marina dojel na 15. místě. O týden později to bylo 11. místo. Ve Španělsku mu ale selhal motor a svou první Grand Prix Monaka skončil jako 13.\nPodobné mizerné výsledky panovaly i v druhé polovině sezóny, dobré závody byly snad jen v USA a ve Francii, kdy skončil na 10. místě. Dobře zajel i v posledním závodě, v Brazílii, kde se v závodě propracoval ze 17. místa na 11. místo.\n\nNa konci sezóny tak zůstal Speed bez bodu, ale i tak ho Toro Rosso potvrdilo 24. února 2007 jako jezdce na další sezónu. Jeho týmovým kolegou zůstal Vitantonio Liuzzi.\n\nKdo ale čekal zlepšení ve Speedově druhé sezóně, musel být zklamán. Výsledky byly opět mizivé a k tomu se přidalo množství havárií. Hned dvakrát v sezóně kolidoval s Alexandrem Wurzem. Po havárii při deštivé Grand Prix Evropy navíc došlo k nepěkným věcem. Po závodě údajně došlo k ostré výměně názorů mezi Speedem a šéfem týmu, Franzem Tostem. Speed potom osočil tým, že se chtějí zbavit jak jeho, tak Liuzziho. Speedovo další působení u Tora Rossa bylo v podstatě sečteno.\n\nA tak se nakonec i stalo. Před Grand Prix Maďarska tým prohlásil, že Speeda nahradí 3. jezdec BMW, Sebastian Vettel. Speedovým nejlepším výsledkem v F1 tak zůstávají dvě 9. místa. Speed poté také prohlásil, že ke spolupráci s Toro Rosso už ho nedonutí vůbec nic. Vztahy se samotným Red Bullem ale zůstaly dobré a Speedovi zajistily závodění v USA pro rok 2008.\n\n20. září 2007 bylo oznámeno, že Speed bude závodit pro Eddie Sharp Racing v sérii ARCA RE/MAX na Talladega Superspeedway 5. října 2007. Scott se kvalifikoval na 7. místě a na stejné pozici také závod dokončil. Toto byl Speedův debut na vozech stock car, stejně tak to byl jeho první závod na oválu. Na tým Eddie Sharp Racing udělal v závodě dojem a ten mu dal místo pro sezónu 2008. V týmu tak nahradil Michaela McDowella.\n\nSpeed si ale vyzkoušel i závody NASCAR. Konkrétně v sérii NASCAR Craftsman Truck Series na okruhu Atlanta Motor Speedway 7. března 2008. Jel v týmu Morgan-Dollar Motosports #46 Chevy, který sponzoroval Red Bull. V závodě zaznamenal své první umístění v Top 10 v sérii NASCAR, když ve svém druhém závodě, na okruhu Martinsville Speedway, dojel právě na 10. místě. 25. dubna 2008 vyhrál svůj první závod série ARCA, bylo to na okruhu Kansas Speedway. Hned o den později byl opět v NASCAR a dojel na 8. místě. A hned o týden později v týmu Bill Davis Racing vyhrál svůj první závod. O 2 závody později skončil na 5. místě. 18. července 2008 vyhrál svůj druhý závod ARCA na Kentucky Speedway.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "191776", "url": "https://cs.wikipedia.org/wiki?curid=191776", "title": "Přírodní park Botič-Milíčov", "text": "Přírodní park Botič-Milíčov\n\nBotič–Milíčov je přírodní park nacházející se na jihovýchodním okraji hlavního města Prahy. Byl vyhlášen roku 1984 a je tak spolu s přírodním parkem Říčanka nejstarším přírodním parkem v Praze. Tento park se skládá z údolí Pitkovického potoka, údolí Botiče až k přehradní nádrži Hostivař, kde na něj navazuje přírodní park Hostivař–Záběhlice, a dále z Milíčovského lesa a blízkých rybníků. Obsahuje také zvláště chráněné území Pitkovická stráň a Milíčovský les a rybníky. Rozloha tohoto parku činí 824 ha. Předmětem ochrany jsou zde převážně zachovalé biotopy údolních niv, které bývají pravidelně zaplavovány během povodní, a lesů, které zůstaly zachovány i přes blízkost velkých sídlišť.\n\nPřírodní park Botič-Milíčov byl vyhlášen v roce 1984 Národním výborem hlavního města Prahy jako oblast klidu. V roce 1992 byly klidové oblasti přejmenovány na přírodní parky. Přírodní parky patří mezi obecně chráněná území, která se zakládají pro omezení vlivu člověka na krajinný ráz přírodní krajiny.\n\nV blízkosti soutoku Botiče a Pitkovického potoka se nachází oblast zvaná Dobrá voda. V minulosti bylo toto místo častou zastávkou kupců, kteří zde měli možnost napojit své soumary a občerstvit se. Později zde stávaly dva vodní mlýny, které byly postaveny v 17. století. Větší z nich se jmenoval Fantův mlýn a stával zde až do roku 1960, kdy vyhořel. Dnes z něj na původním místě můžeme nalézt jen rozvaliny. Na plošině severně od soutoku s Botiče s Dobrovodským potůčkem byly nalezeny pozůstatky civilizace z 5 tisíciletí př. n. l. Bylo zde sídliště jedněch z prvních zemědělců neolitu. Po archeologickém průzkumu, při kterém byly nalezeny úlomky váz kultury vypíchané keramiky, byla tato plošina zastavěna moderním sídlištěm. Dále po proudu Botiče směrem k Hostivařské přehradě se nachází zbytek mlýnského náhonu ze 17. stol., který přiváděl vodu k Podzámeckému mlýnu v Petrovicích.\n\nV moderní době byly oblasti kolem přírodního parku obhospodařovávány zemědělci, zejména Říčanská plošina, na které většina parku leží. V okolí se rozkládá několik polí, která však byla v posledních letech prodána pro svou lukrativní polohu, jako místa pro výstavbu rodinných domů. Vesnice Křeslice tak kvůli rozsáhlé výstavbě zvětšila svou rozlohu téměř dvakrát.\n\nPřírodní park Botič-Milíčov leží na jihovýchodě Prahy. Rozkládá se od Lipan, kde protéká Pitkovický potok, po jeho soutok s Botičem blízko sídliště Petrovice. Dále z údolí Botiče od mostu přes dálnici až k přehradní nádrži Hostivař. K přírodnímu parku patří také území Milíčovského lesa a blízkých rybníků, které se nachází na okraji velkého panelového sídliště Jižní Město. V blízkosti parku se nacházejí také vesnice Benice, Pitkovice, Křeslice a Újezd u Průhonic. V lokalitě tohoto parku můžeme najít i památkově chráněné objekty jako je Pitkovický dvůr, zvonička v Pitkovicích, Koníčkův mlýn v Újezdě u Průhonic a dvůr Štít v Křeslicích. Je zde i spousta dalších zajímavých míst z hlediska historie, jako je mlýnský náhon pod Petrovicemi, který čerpal vodu z Botiče. Součástí přírodního parku jsou dvě zvláště chráněná území, která patří mezi přírodní památky. Je to Pitkovická stráň a Milíčovský les a rybníky.\n\nPodloží celého území přírodního parku tvoří převážně břidlice a droby štěchovické skupiny starohor, které se řadí mezi pískovce. Na těchto vrstvách leží nánosy hlíny, vlivem kterých zde hojně roste vegetace. V údolích potoků se ukládají písčitojílovité až jílovité sedimenty, které jsou dobře patrné na místy strmých vymletých březích Botiče. Oba potoky protékají mělkými koryty a jelikož leží v rovinatém terénu, zaplavují při povodních blízké louky.\n\nPřírodní park se nachází na Říčanské plošině. Ta byla v minulosti hojně využívána zemědělci, ale většina bývalých polí byla zastavěna satelitními městečky. Oproti tomu Milíčovský les leží na mírně skloněné plošině a je to rozsáhlý komplex listnatého lesa. Zde se nachází v podloží hlavně břidlice svrchního proterozoika, které jsou překryté zvětralinami, sedimenty a náplavami. Jsou zde převážně [kambizem]]ě. Přírodní památka Pitkovická stráň leží na přirozeném skalním výchozu a podloží je zde tvořeno modrošedými jílovitými břidlicemi a svahovými hlínami.\n\nPitkovický potok pramení v okrese Praha-východ u obcí Strančice a Předhoří. Říká se mu též Vinný potok a má délku toku cca 14,3 km. Součástí přírodního parku je od vesnice Lipany a jeho délka na území Prahy činí 5 km. U Křeslic se vlévá zprava do Botiče.\n\nBotič je jeden z nejdelších pražských potoků. Na území Prahy vtéká pod dálničním mostem, kde se také stává součástí přírodního parku Botič-Milíčov. N území parku do něj vtéká několik potoků. Kromě zmíněného Pitkovického potoka je to dále potok Dobrá voda, který se vlévá u Fantova mlýna. O kus dál Botič přibírá Milíčovský potok, který teče od Milíčovských rybníků, které jsou taktéž součástí parku. V oblasti pod Petrovicemi\nse nachází na Botiči nově zrekonstruovaný jez. Přírodní park opouští po spojení s Hostivařskou přehradou.\n\nMilíčovské rybníky jsou taktéž součástí parku. Je jich celkem 5 a všemi protéká Milíčovský potok. Nejvýše leží Milíčovský rybník, který je největší, dále Kančík, který je nejmenší, a Homolka. Tyto tři rybníky jsou součástí přírodní památky Milíčovský les a rybníky. Na území parku však leží ještě další dva, je to Vrah a Šátek.\n\nV přírodní památce Mílíčovský les a rybníky je zajímavá vlhká blatouchová louka, kde roste řada druhů ostřic a trav.\nV jižní části Milíčovského lesa, kde je sušší a teplejší podnebí rostou duby (\"Quercus\") a habry (\"Carpinus betulus\") a také zde můžeme najít ptačinec velkokvětý (\"Stellaria holostea\"), svízel lesní (\"Galium sylvaticum\") a jaterník trojlaločný (\"Hepatica nobilis Schreb\".). Podél potoka rostou hojně dřeviny a keře. Najdeme zde lípu srdčitou (\"Tilia cordata\"), olši lepkavou (\"Alnus glutinosa\"), vrbu šedou (\"Salix elaeagnos\"), krušinu olšovou (\"Frangula alnus\"), brslen evropský (\"Euonymus europaeus\") a střemchu obecnou (\"Prunus padus\"). Ve velké míře se zde také vyskytují nepůvodní dřeviny, které zde byly uměle vysazené. Jedná se o trnovník akát (\"Robinia pseudoacacia\"), smrk ztepilý (\"Picea abies\") a borovici černou (\"Pinus nigra\").\n\nNa vlhčích místech okolo vodních toků můžeme na jaře narazit i na orsej jarní (\"Ficaria verna\"), křivatec žlutý (\"Gagea lutea\") nebo podbílek šupinatý (\"Lathraea squamaria Linné\"). Hojně zde roste i kakost luční (\"Geranium pretense\"), třezalka tečkovaná (\"Hypericum perforatum\") a netýkavka malokvětá (\"Impatiens parviflora\").\n\nJsou zde i dva památné stromy, dub na hrázi rybníka Homolka a dub za bývalou kovárnou v Pitkovicích.\n\nVyskytuje se zde velké množství bezobratlých živočichů, například roháč obecný (\"Lucanus cervus\") nebo krajník hnědý (\"Calosoma inquisitor\") a dále střevlík (\"Ophonus puncticollis\"). Z motýlů se zde vyskytuje otakárek fenyklový (\"Papilio Machaon\") a vzácný žluťásek barvoměnný (\"Colias myrmidone\"). Z pavouků zde najdeme mimo jiné skálovky, cedivečky (\"Dictyna civica\") a skákavky.\n\nDaří se zde i obojživelníkům a plazům. Žije zde užovka obojková (\"Natrix natrix\") a rozličné druhy skokanů.\n\nDíky zlepšující se kvalitě ovzduší a vody se zde v posledních letech začal objevovat pstruh potoční (\"Salmo trutta morpha fario\") a rak říční (\"Astacus astacus\"). Díky hojným vodním plochám zde hnízdí labuť velká (\"Cygnus olor\"), polák chocholačka (\"Aythya fuligula\"), potápka malá (\"Tachybaptus ruficollis\"), slípky zelenonohá (\"Gallinula chloropus\") či kulík říční (\"Charadrius dubius\"). Z lesních ptáků zde hnízdí lejsek bělokrký (\"Ficedula albicollis\") nebo strakapoud prostřední (\"Dendrocopos medius\"). Vyskytují se zde i pěvci jako konopka obecná (\"Carduelis cannabina\"), stehlík obecný (\"Carduelis carduelis\") a zvonek zelený (\"Carduelis chloris\"). Ze savců se zde vyskytuje například myšice lesní (\"Apodemus flavicolis\").\n\nHlavním předmětem ochrany jsou zde údolní nivy přirozeně meandrujícího Botiče a Pitkovického potoka. V oblasti Pitkovické stráně rostou vzácné rostliny koniklec luční \"(Pulsatilla pratensis\") a křivatec český (\"Gagea bohemica\"), které jsou taktéž předmětem ochrany zvlášť chráněného území. Tato stráň vyžaduje pro svou ochranu sečení, aby nedošlo k expanzi náletových křovin. Ve zbytku přírodního parku jsou oblasti ohrožené nepůvodními druhy stromů. Zvláště trnovník akát (\"Robinia pseudoacacia\"), který způsobuje úhyn všech původních rostlin v jeho blízkém okolí. Trnovník uvolňuje do půdy toxické látky, kterými hubí okolní rostliny. Z důvodu ochrany přírodního parku by měly být tyto dřeviny vyřezány, aby se zachoval původní krajinný ráz údolních niv.\n\nNa území parku jsou omezeny některé činnosti, které by mohly snížit jeho estetickou a přírodní krajinu. Nelze zde proto stavět nové stavby, kromě staveb zařízení pro ochranu přírody a staveb pro snižování nebezpečí ekologických a přírodních katastrof.\n\nPodél Botiče vede v celé délce červená turistická stezka, kterou může využít množství turistů z blízkých sídlišť. Na Dobré vodě v blízkosti sídliště Petrovice křižuje červenou turistickou trasu zelená, které vede z Milíčovského lesa do Úhřiněvsi údolím Pitkovického potoka. V blízkosti Křeslic vede přes potoky spousta lávek, které umožňují menší procházky po okolí. Přírodním parkem Botič-Mílíčov vede naučná stezka s názvem „Povodím Botiče“ se 13 tabulemi, které návštěvníka seznámí s místními zajímavostmi. Stezka byla v roce 2008 zrekonstruována. Pro návštěvníky je asi nejzajímavější oblast Milíčovského lesa a rybníků, která je vybavena několika altánky a odpočívadly. Také zde jsou dětská hřiště a minizoo, kde se děti mohou seznámit s domácími zvířaty. Návštěvníci mohou též využít Milíčovský vrch jako vyhlídkový bod. Navzdory tomu, že se v blízkosti nachází velká sídliště, je přírodní park ukázkou zachovalé historické kulturní krajiny s vesnicemi a mlýny. V poslední době je však ráz krajiny narušen rozsáhlou výstavbou rodinných domů.\n"}
{"id": "191777", "url": "https://cs.wikipedia.org/wiki?curid=191777", "title": "Scuderia Toro Rosso", "text": "Scuderia Toro Rosso\n\nScu­de­ria To­ro Ros­so S.p.A byla italská automobilová stáj formule 1, která debutovala v sezoně 2006. Stáj byla juniorským týmem Red Bull Racing. Oba týmy vlastnila nápojářská firma Red Bull, která na konci sezony 2005 odkoupila tým Minardi a tím tak vznikl tento tým. V letech 2006–2008 vlastnil tým z 50 % bývalý pilot F1 Gerhard Berger. Pro sezonu 2020 tým nastoupil pod názvem Scuderia Alpha Tauri.\n\nMinardi se účastnilo závodů formule 1 mezi roky 1985 až 2005 a bylo jedním z posledních soukromých týmů. Tým byl mezi fanoušky velmi oblíbený. Majitel týmu Paul Stoddart měl 41 nabídek na prodej týmu, ale přál si, aby si tým zachoval své italské tradice. Ve smlouvě s Red Bullem bylo mj. zahrnuto, že sídlo týmu musí zůstat ve Faenze alespoň do sezony 2007.\n\nRed Bull se vzdal jména Minardi, kvůli svým marketingovým a sponzorským plánům. Italský název týmu je však zachován, aby odrážel tradice italského týmu. Původní návrh jména byl \"Squadra Toro Rosso\", jenže ten bylo později změněn na \"Scuderia Toro Rosso\", protože slovo \"squadra\" se v italštině používá spíše pro fotbalové týmy. Mnoho fanoušků Minardi bylo z této změny nešťastných. Pro zachování jména Minardi v názvu týmu se jich podepsalo přes 15 000 v on-line petici.\n\nPiloty týmu se stali Vitantonio Liuzzi, který byl v sezoně 2005 třetím jezdcem Red Bullu a jel za něj 4 závody, a nováček Scott Speed, který skončil v roce 2005 v GP2 na 3. místě. Třetím a testovacím pilotem se stal Neel Jani.\nŠasi STR1 bylo modifikovanou verzí loňského vozu týmu Red Bullu RB1. Některé týmy se domnívaly, že tím Toro Rosso porušuje Concordskou dohodu, protože od každého týmu je očekáváno, že si svůj vůz vyrobí sám. Toro Rosso se obhajovalo tím, že tento vůz byl původně zkonstruován v roce 2004 Jaguar Racingem, předchůdcem Red Bullu, a že duševní vlastnictví, které patřilo společnosti Ford Motor Company, dceřiné firmě Jaguar Racingu, přešlo na Toro Rosso.\n\nTým nadále využíval smlouvy týmu Minardi na dodávku 10 válcových motorů Cosworth o objemu 3 litrů, jejichž otáčky byly omezovány. Tento ústupek byl povolen méně majetným týmům, které by neměli dostatek financí na nové 8 válcové motory. Ale poté, co se novým majitelem Minardi stal Red Bull se týmy Super Aguri a Midland ohradily, protože si mysleli, že tím Toro Rosso získá velkou výhodu. Tvrdili, že výhoda v povolení desetiválcových motorů byla založena na nízkém rozpočtu týmu Minardi, a že by neměla i nadále pokračovat, pokud by byl tým kompletně finančně zabezpečen.\n\nBěhem sezony však vozy Toro Rosso postupně začaly v kvalifikacích ztrácet na své soupeře, kteří stále vyvíjeli osmiválcové motory, jejichž počet otáček se přiblížil 20 000 ot./min. Kvůli tomu Toro Rosso požádalo organizaci FIA o možnost zvýšení otáček jejich o 500 ot./min., ovšem FIA povolila navýšení jen o 300 ot./min.\n\nV Grand Prix USA, ve které do cíle dojelo jenom 9 vozů získal Vitantonio Liuzzi pro tým první bod, za 8. místo.\n\nOd sezony 2007 začalo Toro Rosso používat už osmiválcové motory Ferrari, které získali zásluhou smlouvy jejich sesterského týmu Red Bullu. Při představení nového vozu STR2, který je v podstatě kopií Red Bullu RB3 byl na místo závodního jezdce potvrzen Vitantonio Liuzzi. Při testech v Bahrajnu 24. února bylo potvrzeno, že druhým pilotem týmu bude i nadále Scott Speed. Jezdecká sestava tak zůstala stejná jako v loňském roce. Zatím však nebyli ohlášeni žádní testovací jezdci, neoficiálně však vůz třikrát testoval trojnásobný mistr Champ Car Sébastien Bourdais. Novým technickým ředitelem byl jmenován Giorgio Ascanelli, který nahradil Alexe Hitzingera.\nSezona 2007 je pro tým zatím velkým zklamáním. Když počítáme oba vozy, tak zatím z 24 startů dokončily pouze 10 závodů, a to jak kvůli velkému množství technických problémů, tak i kvůli častým chybám obou pilotů. Po evropské grand prix byl po kontroverzních událostech z týmu vyhozen Scott Speed a byl nahrazen Sebastianem Vettelem. Později bylo oznámeno, že Vettel bude za Toro Rosso závodit i v příští sezoně, společně se Sébastenem Bourdaisem, který nahradí Liuzziho.\n\nV deštivé japonské grand prix vůz Toro Rosso poprvé vedl závod zásluhou Sebastiana Vettela. Vettel se navíc od začátku závodu pohyboval na bodovaných pozicích. Od 20. kola byl dokonce na třetí příčce a mezi 29. a 31. kolem vedl závod, než musel jet do boxů. Ovšem v 45. kole vypadl ze závodu ze třetího místa, kvůli kolizi s Markem Webberem na Red Bullu. Nakonec mohl tým získat jeden bod za Liuzziho osmé místo. Jenže ten byl po závodě penalizován 25 sekundami za předjíždění při vyvěšených žlutých vlajkách a propadl se tak na nebodovanou devátou pozici. V dalším závodě v Číně dokázali bodovat dokonce oba piloti týmu. Vettel dojel na 4. místě a Liuzzi na 6. místě. Díky těmto výsledkům tým skončil v poháru konstruktérů na 7. místě, se ziskem 8 bodů.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "191779", "url": "https://cs.wikipedia.org/wiki?curid=191779", "title": "Viktor Ponrepo", "text": "Viktor Ponrepo\n\nViktor Ponrepo, vlastním jménem Dismas Šlambor (16. června 1858 Praha – 4. prosince 1926 Praha) byl český kouzelník a průkopník kinematografie, majitel prvního stálého kina v Praze v domě U Modré štiky v Karlově ulici.\n\nNarodil se na pražském Starém Městě v Michalské ulici 440/11, v rodině pomocného pozlacovače (Vergoldergehilfe) Jana Dismase Šlambora a jeho manželky Karoliny, rozené Kniemannové. Měl staršího bratra, další tři sourozenci zemřeli předčasně.\n\nNa přání otce se vyučil pozlacovačem, od malička měl nadání učit se kouzelnickým trikům. Místo zlatnictví, které ho nebavilo, se dal na nejistou dráhu kouzelníka a eskamotéra. Roku 1888 se oženil se vdovou Karolínou Kerblovou, rozenou Kolářovou. \n\nOd rakouských úřadů získal povolení k provozování kouzelnického umění a začal se svým představením putovat po českém venkově. Protože cítil, že jeho jméno není pro diváky přitažlivé, rozhodl si je změnit. Pseudonym zvolil podle zámečku Bon Repos u Lysé nad Labem, k tomu si vybral triumfální křestní jméno (Viktor = latinsky vítěz). Originální bylo i jméno Ponrepovy společnosti: \"Ponrepovo kouzelné divadlo s původními jevy duchů a strašidel\". Po představení zůstával se svými diváky a vyprávěl jim o Praze, kterou mnozí dosud nespatřili. Svůj program neustále doplňoval a vylepšoval. \n\nSvé umění popsal v knize vydané roku 1903 ve Storchově nakladatelství v Praze pod titulem \"Moderní salonní kouzelnictví: hojná sbírka uměleckých kousků z oboru salonní eskamotáže, břichomluvectví, čtení myšlenek, různé pokusy z fysiky, mechaniky, arithmetiky a společenské hry pro umělce z povolání i diletanty pro spolkové zábavy, cirkusy apod.\". \n\nNa Jubilejní výstavě 1891 v Praze nadchly Viktora Ponrepa vystavený Edisonův fonograf a v dřevěné boudě Kříženeckého promítání prvních filmových záběrů. O čtyři roky později se uskutečnilo jeho první představení kinematografu. Když pak začal Jan Kříženecký nejen promítat filmy francouzské, ale sám také filmy točit, Ponrepo se rozhodl tohoto vynálezu také využít. Svá představení oživoval fonografem, později si pořídil i promítací přístroj.\n\nNakonec místo kouzelnických triků začal provozovat vlastní putovní biograf. Na promítání v Praze neměl licenci, cestoval po celé zemi. Velký úspěch zaznamenal dokument z bojů v búrské válce v jižní Africe, líbily se snímky \"Příjezd jízdy\" a \"Trh v Neapoli\". V srpnu 1901 dostal povolení provozovat své kino čtrnáct dní v Pištěkově letním divadle na Královských Vinohradech, roku 1904 hostoval v hostinci „U koruny“ v Holešovicích. Po jeho pražských úspěších mu magistrát konečně povolil založit stálé kino v Karlově ulici. bylo otevřelo 15. září 1907, mělo 56 sedadel a hrálo se denně kromě pátku.\n\nPonrepo se s každým divákem před promítáním osobně uvítal. Když diváků přibývalo, nechal si natočit úvodní znělku, v níž se divákům ukláněl na plátně. (Tyto úklony později byly používány při promítání filmů z fondů Národního filmového archivu v retrospektivním kině Ponrepo a v televizi, kde se divákům uklání stylizovaná figurka, pan Prokouk, kterého vytvořil režisér Karel Zeman) Při promítání pomáhal Ponrepovi jeho bratr Karel Šlambor, který diváky do představení uváděl, komentoval děj a vytvářel zvukové efekty. Jindy Ponrepo komentoval filmy sám a dělal to znamenitě s vtipem a uměním improvizace. Promítání filmů Ponrepo doplňoval nejprve svým starým fonografem, až po letech angažoval klavíristu a houslistu.\n\nNárodní filmový archív archivuje jedinečný krátký film (72 m) nazvaný pracovně \"Ponrepovo kouzelnictví\". Natočil ho režisér a kameraman Antonín Pech pro Ponrepa, který jej používal občas také jako zahajovací číslo svých představení. Ukazuje na něm jedno ze svých kouzelnických čísel.\nPo roce 1908 byla naše kinematografie v krizi, proti filmu se ozvali někteří kulturní činitelé a zájem o film opadl. Ponrepo se pokusil zřídit obchod s kinematografickými potřebami a půjčovnu filmů, ale tento pokus neuspěl. Roku 1912 se Viktor Ponrepo stává místopředsedou \"Spolku českých majitelů kinematografů v království českém se sídlem v Praze\", který byl právě založen. Další práci přerušila válka, po ní se však zájem o film vrátil a Ponrepo mohl v práci pokračovat. V polovině 20. let přišla však znovu krize a Ponrepo roku 1924 požádal o obnovení kouzelnické a eskamotérské lincence, neboť zjistil, že ho film neuživí. Nakonec zemřel 4. prosince 1926 na pokraji chudoby.\n\nKino Ponrepo promítalo i po zakladatelově smrti dalších dvacet let, od třicátých let jako jediné kino v Praze promítající němé filmy.\n\nVšeobecně se traduje, že první stálé pražské kino bylo od roku 1907 v domě U modré štiky. Podle vzpomínek herce Josefa Švába–Malostranského (1860–1932) otevřel Dismas Šlambor první stálé kino již roku 1899 v ulici Ve Smečkách. Měly se promítat velmi krátké filmy bez názvů a Šlambor měl též provozovat kouzelnická představení.\n\n\n\n\n\n"}
{"id": "191780", "url": "https://cs.wikipedia.org/wiki?curid=191780", "title": "Gaius Iulius Vindex", "text": "Gaius Iulius Vindex\n\nGaius Iulius Vindex byl římský senátor galského původu a legát císaře Nerona v Lugdunské Galii. Využil nespokojenosti Galů s vysokými daněmi, které od nich tvrdě vymáhali Neronovi úředníci, a roku 68 proti němu inicioval povstání. Nezamýšlel se však stát císařem, neboť si patrně uvědomoval, že by kvůli svému barbarskému původu byl pro Římany nepřijatelný, a proto si za císaře vybral správce provincie Hispania Tarraconensis Servia Sulpicia Galbu.\n\nVindikovo povstání vyrazil potlačit správce Horní Germánie Lucius Verginius Rufus. Obě vojska se střetla u města \"Vesontio\" (dnešní Besançon). Mezi oběma veliteli probíhala jednání, přičemž historik Cassius Dio uvádí, že se Vindikovi podařilo Rufa pro svou věc získat. Když však chtěl vpochodovat do Vesontia, které předtím Rufus obléhal, Rufovi vojáci se domnívali, že táhne proti nim, načež na něj z vlastního popudu zaútočili a nicnetušící Vindikovo vojsko zmasakrovali. Vindex byl zdrcen a následně spáchal sebevraždu.\n\n"}
{"id": "191781", "url": "https://cs.wikipedia.org/wiki?curid=191781", "title": "Přírodní park Hostivař-Záběhlice", "text": "Přírodní park Hostivař-Záběhlice\n\nPřírodní park Hostivař-Záběhlice je vyhlášen na jihovýchodě Prahy, podél toku Botiče mezi vodní nádrží Hostivař a Hamerským rybníkem v Záběhlicích. Byl zřízen v březnu 1990, jeho rozloha je 423 ha.\n\nLesy okolo přehrady tvoří rekreační zázemí okolních sídlišť Jižní Město a Petrovice. Součástí přírodního parku Hostivař-Záběhlice je také přírodní památka Meandry Botiče.\n\n"}
{"id": "191782", "url": "https://cs.wikipedia.org/wiki?curid=191782", "title": "Socialismus 21. století", "text": "Socialismus 21. století\n\nSocialismus 21. století (též socialismus pro 21. století) je nový model socialismu, který se snaží vyvarovat chyb, jež vedly k neúspěchu socialismu koncem 20. století, a zároveň se snaží reagovat na podmínky 21. století.\n\nZa duchovního otce tohoto modelu je považován Heinz Dieterich Steffan (1943), levicově zaměřený politolog německého původu, žijící v Mexiku, poradce venezuelského prezidenta Huga Cháveze. Dalším, kdo se podílel na rozpracování této ideologie, je Michael A. Lebowitz, emeritní profesor ekonomie na Universitě Simona Frasera ve Vancouveru (Kanada), stoupenec marxismu.\n\nPodle Heinze Dietericha nezdar socialismu 20. století byl způsoben lidskými chybami a neruší platnost socialismu jako takového. Je třeba vymyslet „nový socialismus“ přizpůsobený podmínkám 21. století.\n\nDefinování socialismu 21. století není podle H. Dietericha dosud ukončeno, neboť se stále vyvíjí, je však již možné určit jeho základní principy.\n\n\n\n\n\n\nNový socialismus je možný pouze v souvislosti s vysokou úrovní vzdělání, etiky a organizace výrobních sil, je to dlouhodobý projekt.\n\nProces údajně vedoucí ve Venezuele k socialismu 21. století je nazýván bolívarovskou revolucí. Hlavní principy socialismu 21. století vyhlásil venezuelský prezident Hugo Rafael Chávez Frias 30. ledna 2005 na V. světovém sociálním fóru v brazilském Porto Alegre a Venezuela se podle tvrzení venezuelského prezidenta stala první zemí, kde je socialismus 21. století uváděn do praxe.\n\nSocialismus 21. století podle Huga Cháveze není synonymem pro marxismus. Ideově má vycházet z bolívarovských tradic, které jsou lidem Latinské Ameriky bližší, než evropské pojetí socialismu. Socialismus 21. století se tak do jisté míry přizpůsobil latinskoamerické mentalitě.\n\nTento model socialismu je údajně inspirován křesťanstvím. To ale údajně neznamená, že musí být náboženský, nýbrž že je založen na sociálních myšlenkách evangelií a Nového zákona jako celku; tedy na prvotní mezilidské vzájemnosti, kterou křesťanství do jisté míry přinášelo již od dob Ježíše Krista.\n\nZároveň se však údajně jedná o socialismus zaměřený do budoucnosti a nekopírující minulé modely socialismu, jako např. socialismus z období studené války v polovině 20. století. Podle Hugo Cháveze se nejedná o státní socialismus, jak byl kdysi uplatňován v bývalém Sovětském svazu a Východní Evropě nebo dnes na Kubě. Údajně by měl být více pluralitní a méně státně centralizovaný. Přesto Hugo Chávez podporuje kubánský režim.\n\nSocialismem 21. století je tento nový model nazván proto, že je údajně inspirován hodnotami celosvětově uznávanými na počátku nového století. Schválení zmocňovacího zákona, který umožňuje venezuelskému prezidentovi vládnout 18 měsíců prakticky neomezeně prostřednictvím dekretů, je však ostře kritizováno z pozic západních zemí. Tvůrci socialismu 21. století poukazují na dodržování lidských práv, avšak nikoliv jen občanských a politických, ale také ekonomických, sociálních a kulturních, což je ostatně jedno z klíčových témat například i komunismu. Dle slov svých tvůrců je socialismus 21. století založen na solidaritě, bratrství, lásce, spravedlnosti, svobodě a rovnosti.\n\nV souvislosti s vyhlášením těchto atributů socialismu 21. století Hugo Chávez také uvedl, že pokud demokracie je mocí lidu a pro lid, nemůže existovat v takovém společenském systému, kde individuální zájmy jsou stavěny nad zájmy kolektivní a kde kapitál je důležitější než lidé.\n\nV rámci bolívarovské revoluce byly realizovány programy boje s negramotností (Mission Robinson, Mission Riba), zavedení bezplatné zdravotní péče pro nejchudší obyvatelstvo (Mission Barrio Adentro), obojí za účasti tisíců kubánských dobrovolníků, a vyvlastnění velkých latifundií a ladem ležící půdy ve prospěch chudých rolníků. Dále dochází ke znovuzestátnění klíčového průmyslu, zejména ropného (za náhradu a s ponecháním menšinového podílu soukromým firmám).\n\n8. ledna 2007 ohlásil Chávez program, soustředěný na pět motorů revolučního procesu. Jsou jimi:\n\n\nSocialismus 21. století bývá, stejně tak Hugo Chávez, kritizován. A to jak ze strany levicových, tak i pravicových politiků.\n\nKrajní levice (ortodoxní marxisté, trockisté) argumentuje tím, že se nejedná o skutečný socialismus, protože nedojde k úplnému vyvlastnění a znárodnění kapitálu. Dále neexistuje revoluční dělnická strana typicky marxistického ražení s vedoucí úlohou ve společnosti, naopak je zde snaha Hugo Cháveze o sjednocení a podřízení si většiny politických stran i odborů. Dojde proto pouze k posílení státního kapitalismu a nerovné postavení dělníků a rolníků zůstane. Venezuelští komunisté se proto odmítli rozpustit do Chávezovy nové strany.\n\nPravice argumentuje tím, že socialismus 21. století je další utopickou ideologii, kterou Hugo Chávez obratně využívá k udržení si své moci. Penězi ze zestátněného ropného průmyslu si pod záminkou péče o školství a zdravotnictví kupuje přízeň chudého obyvatelstva, které tvoří většinu voličů. Státem řízené podniky ztratí mnoho stimulů své motivace a stanou se neefektivními. \n\nOpoziční strany namítají, že je demokracie omezována potlačováním nezávislých sdělovacích prostředků a přesunem stále větší moci z parlamentu do rukou prezidenta. Hugo Chávez je označován v lepším případě za populistu, v horším za diktátora a některými americkými politiky je přirovnáván i k Hitlerovi.\n\n"}
{"id": "191783", "url": "https://cs.wikipedia.org/wiki?curid=191783", "title": "Kanál Dunaj – Černé moře", "text": "Kanál Dunaj – Černé moře\n\nKanál Dunaj-Černé moře (také průplav Dunaj-Černé moře) je umělá vodní cesta, která propojuje Dunaj s Černým mořem po kratší trase, než přirozené koryto Dunaje. Při délce 64 km zkracuje trasu do přístavu Konstanca o přibližně 400 km. Začíná v městě Cernavodă na Dunaji a jeho dvě větve končí na černomořském pobřeží u Agigea (jižní) a Năvodari (severní).\n\nStavba kanálu začala v roce 1949. Dokončen byl v roce 1984, přičemž celkové náklady na jeho výstavbu jsou odhadovány na 2 miliardy dolarů. Stavba kanálu je také známa jako místo táborů nucených prací, kterými prošlo mimořádně velké množství politických vězňů, z nichž minimálně několik desítek tisíc při stavbě zemřelo.\n\nPrůplav hraje po dokončení průplavu Rýn-Mohan-Dunaj v roce 1993 důležitou roli v transevropském spojení přístavů severní Evropy s přístavy v Evropě jižní pomocí vodních cest Rýnu a Dunaje.\n"}
{"id": "191790", "url": "https://cs.wikipedia.org/wiki?curid=191790", "title": "Mat bláznů", "text": "Mat bláznů\n\nMat bláznů (resp. mat hlupáků) je termín užívaný v šachu pro označení nejkratšího možného matu (ve třech tazích matí bílý nebo ve dvou černý), případně pro označení jednoduchých matů vzniklých na stejném principu o pár tahů později. Jako klasický model lze použít tahy 1. f3 e5 2. g4 Dh4 mat (může být ale i 1. f4 e6 2. g4 Dh4 mat a podobně) a 1. e4 g5 2. d4 f6 3. Dh5 mat.\n\nPříkladem stejného vzorce umatění, který se jen objevuje později (a může být též označen jako mat bláznů) je jedna primitivní past v holandské obraně. První jednoznačně potvrzené použití této pasti pochází z roku 1896, z partie Frank Melville Teed - Eugene Delmar: 1.d4 f5 2.Sg5 h6 3.Sf4 g5 4.Sg3 f4 (černý jde po střelci, ale tak snadné to není) 5.e3 (hrozí Dh5 mat, základní idea matu bláznů) 5...h5 6.Sd3 (líčí past) 6...Vh6?? (brání matu Sg6, jenže…) 7.Dxh5+! (primitivní kombinace využívající toho, že černá věž představuje klasický příklad přetížené figury - opticky kryje dvě závažné hrozby /tj. maty na h5 i g6/, ale oběma naráz přitom zabránit nedokáže) Vxh5 8.Sg6 mat.\n"}
{"id": "191794", "url": "https://cs.wikipedia.org/wiki?curid=191794", "title": "Spinelid", "text": "Spinelid\n\nSpinelidy jsou skupina krychlových minerálů s chemickým vzorcem obecného tvaru: ABO, kde\n\nSpinely, ve kterých dvojmocný kov obsazuje přednostně oktaedrické (B) polohy, se nazývají \"inverzní spinely\". Existují však také spinely, ve kterých jsou přítomny i jiné než dvojmocné a trojmocné kationty (například ulvospinel s titaničitým kationtem). \n\nK minerálům se spinelovou strukturou patří:\n\n\nStrukturu spinelu mají za určitých podmínek i další látky jako jsou:\n\nPolykrystalické směsné oxidy kubické spinelové struktury s vysokým obsahem železa byly základem tzv. ferritových magnetických pamětí, jimiž byly vybaveny první číslicové počítače. \n"}
{"id": "191795", "url": "https://cs.wikipedia.org/wiki?curid=191795", "title": "Museum Kampa", "text": "Museum Kampa\n\nMuseum Kampa je galerie moderního středoevropského umění spravované nadací Jana a Medy Mládkové. Muzeum sídlí v budově někdejších Sovových mlýnů na vltavském břehu ostrova Kampa na pražské Malé Straně.\n\nV muzeu jsou vystavena díla ze sbírky moderního středoevropského umění Jana a Medy Mládkových, kromě kolekcí průkopníka abstraktního umění Františka Kupky a českého kubistického sochaře Otty Gutfreunda i díla významných středoevropských umělců z Česka, Slovenska, Polska, Maďarska a bývalé Jugoslávie.\n\nBudova bývalých Sovových mlýnů, kde muzeum sídlí, nazývaných podle Václava Sovy z Liboslavi, který mlýn v 15. století vlastnil. V 19. století zde sídlila pekařská firma Františka Odkolka, který mlýn vyženil, nechal novogoticky rozšířit a získal i přilehlou zahradu, která se proto nazývala Odkolkovská zahrada. Mlýn vyhořel v roce 1896 a teprve v roce 2000 po více než sto letech byl celý areál rekonstruován pro nově zakládané muzeum.\n\n\n"}
{"id": "191798", "url": "https://cs.wikipedia.org/wiki?curid=191798", "title": "Národní stát", "text": "Národní stát\n\nNárodní stát je typ státu, jehož idea spočívá v teritoriálním splynutí státu (jakožto geografické a politické jednotky) a národa (jako jednotky kulturní a/nebo etnické). Jinými slovy, národ je považován za klíčovou jednotku státu, který mu poskytuje suverenitu nad daným územím. Jedná se o problematický pojem, vyplývající z obtížnosti srozumitelné definice národa.\n\nSoučasná politologie operuje s pojmem národní stát i v případě, kdy administrativní (státní) hranice plně nesplývají s hranicemi výskytu dané etnické skupiny.\n\nDnešní mezinárodní systém je považován za systém národních států.\n\nSystém národních států se v Evropě začal konsolidovat po podepsání vestfálského míru. Vývoj souvisel s přesunem legitimity z konceptu dynastické suverenity běžné ve středověku v teritoriální suverenitu. Národní stát nebyla jediná možná forma politického uspořádání. Konkurenčními historickými uskupeními byly zejména říše a městské státy.\nKoncept národního státu se vyvíjel spolu se vznikem nacionalistické ideologie v devatenáctém století. Mezníky se stalo sjednocení Německa a sjednocení Itálie.\n\nPo první světové válce se myšlenka práva národa na sebeurčení – tedy vzniku státu na základě etnických hranic – rychle šířila spolu s rozpadem evropských multinacionálních říší (například Rakouska-Uherska či Osmanské říše). Hlavním zastáncem této myšlenky byl americký prezident Woodrow Wilson, který ji jako součást svých Čtrnácti bodů prosazoval při jednáních o Versailleské smlouvě.\n\nDalším milníkem byl konec druhé světové války. V tomto období byla právo národů na sebeurčení zakotveno v Chartě OSN.\n\nGlobálního charakteru začal koncept nabývat s procesem dekolonizace, jehož vrchol proběhl v šedesátých letech.\n\nPo konci studené války byl vývoj potvrzen rozpadem etnicky nesourodé Jugoslávie a Sovětského svazu.\n\nV současnosti probíhá diskuse o roli národního státu ve světě například v souvislosti s nezávislostí Kosova, Tibetu a Ujguristánu v Číně či Baskicka ve Španělsku. Dalším příkladem je otázka autonomie ruských minorit v postsovětských státech.\n\nObecně docházelo k formování národních států a změnách dosavadních hranic spolu s rostoucí či jinak se měnící podobou národního uvědomění populace. Historie ukazuje, že jde o oboustranný proces. Je možné jak formování států na základě základě mocenských požadavků národa (například Itálie či Německo) tak formování národa a národního uvědomění na základě existence daného státu (Například Spojené státy americké, Francie či Čína). Československo je obtížné zařadit; jeho vznik byl důsledkem rozpadu rakousko-uherské říše a národnostních požadavků etnických menšin; na druhou stranu byl jako důsledek komplikovaného etnického uspořádání v prostoru prosazován koncept čechoslovakismu – tedy uměle vytvořené myšlenky jednoho národa.\n\nKlíčovou ideologickou konstrukcí byl rozmach nacionalismu v devatenáctém století. Z kulturně-historického hlediska přispěl vznik romantismu.\n\nHistorickými oponenty myšlenky byli například marxisté, kteří dělící linii světové populace viděli v třídní, nikoliv etnické, příslušnosti jedince.\n\nV dnešním světě je unikátním vyzyvatelem myšlenky národního státu evropská integrace, o jejímž vlivu panují značné neshody, a rozvoj dalších nadnárodních či nevládních struktur. 16. listopadu 2010, v projevu k 21. výročí pádu berlínské zdi vyhlásil Herman Van Rompuy konec národních států.\n\nAmerický politický poradce Zbigniew Brzezinski ve svých knihách \"Velká šachovnice\" a \"Volba: Globální nadvláda nebo globální vedení\" naznačil, že koncept národního státu mohou u tradičních zemí prvního světa oslabit probíhající změny ve složení obyvatelstva (stárnutí obyvatel většiny evropských států a příliv levné pracovní síly z třetího světa).\n\nDonella Meadows, John Gray a Bernard Lietaer se víceméně shodují ve vizi toho, co by následovalo po fázi národních států, pokud by tato přeměna měla nastat – a sice geografické celky rozdělené nikoli podle národů ale podle trhu, kde někdejší státní úřady by byly přeměněny toliko na regulátory trhu pro danou oblast a hlavními hybateli, stále více zasahujícími do občanského života, by byly korporace.\n\n\n\n"}
{"id": "191800", "url": "https://cs.wikipedia.org/wiki?curid=191800", "title": "Křesťanská demokracie", "text": "Křesťanská demokracie\n\nKřesťanská demokracie je politická ideologie, která v sobě kombinuje prvky křesťanství a demokracie. Vznikla v 19. století v Evropě pod vlivem konzervatismu a katolického sociálního učení. Poměrně specifické postavení mají křesťanskodemokratické strany ve Skandinávii, které na rozdíl od většiny \"sesterských\" stran vzešly z protestantského prostředí. Jejich vznik byl reakcí na sekularizaci společnosti po druhé světové válce.\n\nPřes výzvu sekularizace je stále vlivnou ideologii v Evropě a Latinské Americe. V politické praxi zastává křesťanská demokracie konzervativní pohled na kulturu, společnost a morálku (sociální konzervatismus), avšak v ekonomické oblasti prosazuje sociálně tržní hospodářství.\n\nAgendy křesťanskodemokratických politických stran se v různých zemích liší. Zatímco v Evropě jsou křesťanskodemokratické strany (vlivem silného postavení sociálnědemokratických stran) spíše konzervativní, v Latinské Americe jsou více progresivní a částečně ovlivněny teologií osvobození.\n\nKřesťanští demokraté jsou většinou sociálně konzervativní a jako takoví mají skeptický pohled na interrupci a stejnopohlavní manželství, ačkoliv některé strany jsou ochotné akceptovat částečnou legalizaci obojího. Křesťanskodemokratické strany také často zdůrazňují křesťanské dědictví dané země a prosazují křesťanskou etiku.\n\nZ ekonomického hlediska křesťanští demokraté většinou neoponují kapitalismu jako ekonomickému systému, na rozdíl od odporu ke komunismu a podobným ideologiím.\n\n"}
{"id": "191802", "url": "https://cs.wikipedia.org/wiki?curid=191802", "title": "Anton Heida", "text": "Anton Heida\n\nAnton Heida (*1878 - datum úmrtí neznámo), byl americký gymnasta údajně českého původu, který se stal ziskem pěti zlatých a jedné stříbrné medaile nejlepším sportovcem 3. letních olympijských her v Saint Louis. Protože olympijské soutěže v gymnastice byly zároveň mezinárodními přebory USA, znamenaly pro něho tyto olympijské tituly zároveň tituly národního mistra. Předtím byl roku 1902 národním přeborníkem v přeskoku.\n\nZřejmě vzhledem k zařazení atletických disciplín (viz víceboj družstev) neměl Heida v této disciplíně šanci na výraznější umístění a skončil na 12. místě.\nZ disciplín ve víceboji jednotlivců se vyčlenila cvičení na hrazdě, na bradlech a na přeskoku, bodový součet dal pořadí v gymnastickém trojboji. Heida byl gymnastickým specialistou, ale v konkurenci 119 závodníků ze 4 zemí skončil až na 12. místě.\nSoutěž ve víceboji družstev se skládala z hrazdy, bradel, přeskoku, přeskoku koně našíř, běhu na 100 yardů a vrhu koulí. Účastnilo se pravděpodobně 13 družstev pouze z USA (údaje o počtu družstev se různí). Sportovci závodili individuálně a pro tým se počítaly body nejlepších šesti. Anton Heida byl členem vítězného družstva \"Turngemeinde Philadelphia\". Pro zlatý tým dále bodovali Julius Lenhart, Philipp Kassel, Max Hess, Ernst Reckweg a John Grieb. Na 2. místě skončil tým New York Turnverein, na 3. místě Central Turnverein.\nDisciplínu uvádí Karel Procházka jako gymnastický sedmiboj (kromě dále uváděných disciplín ještě kruhy, cvičení s kuželi a šplh), prokazatelně se cvičilo na hrazdě, bradlech, koni našíř a v přeskoku. Soutěžilo pravděpodobně pouze pět Američanů. Body v jednotlivých nářadích se sčítaly. Za Heidou skončili George Eyser a William Merz.\nNa bradlech získal Heida svoji jedinou stříbrnou medaili. Porazil ho George Eyser, třetí skončil John Duha. Celkem závodilo pět cvičenců, všichni byli z USA.\nSoutěže na hrazdě se účastnilo pět cvičenců z USA. Heida se o zlatou medaili dělil s Edwardem Hennigem, třetí byl George Eyser.\nSoutěže v přeskoku se účastnilo pět cvičenců z USA. Heida se o prvenství dělil s George Eyserem, třetí byl William Merz.\nTaké soutěže ve cvičení na koni našíř se účastnilo pět cvičenců z USA. Heida zvítězil před George Eyserem a Williamem Merzem.\n\n"}
{"id": "191807", "url": "https://cs.wikipedia.org/wiki?curid=191807", "title": "Jižní Lanarkshire", "text": "Jižní Lanarkshire\n\nJižní Lanarkshire (\"Siorrachd Lannraig\" ve Skotské gaelštině) je jedna ze třicetidvou správních oblastí Skotska. Kraj sousedí s městem Glasgow, do jehož aglomerace patří.\n"}
{"id": "191808", "url": "https://cs.wikipedia.org/wiki?curid=191808", "title": "SPAD S.XI", "text": "SPAD S.XI\n\nSPAD S.XI byl francouzský průzkumný, pozorovací a lehký bombardovací dvouplošník vyráběný firmou Société Pour L'Aviation et ses Dérivés v době první světové války.\n\nŠéfkonstruktér firmy SPAD Ing. Louis Béchereau vyvinul dvoumístný dvouplošník na základě úspěšného SPADu S.VII v roce 1916. Do služby vstoupil nový typ v srpnu 1917, ale už v červenci 1918 byl stažen od frontových jednotek. Důvodem byly problémy s nízkým výkonem motoru a špatná ovladatelnost. Vylepšeným nástupcem „jedenáctky“ se stal typ SPAD S.XVI s motorem Lorraine-Dietrich 8Bb .\n\n\n\nÚdaje dle \n\n"}
{"id": "191809", "url": "https://cs.wikipedia.org/wiki?curid=191809", "title": "SPAD S.XVI", "text": "SPAD S.XVI\n\nSPAD XVI byl francouzský jednomotorový dvoumístný dvouplošník smíšené konstrukce s pevným ostruhovým podvozkem. V posledním roce první světové války byl nasazen na západní frontě jako průzkumný letoun fracouzskými leteckými silami a v menším počtu se vyskytoval i ve výzbroji letecké služby Armády Spojených států.\n\nV roce 1917 šéfkonstruktér leteckého výrobce Société Pour L'Aviation et ses Dérivés Louis Béchereau hledal cestu, jak vylepšit průzkumný SPAD S.XI v plnohodnotný bojový stroj, použitelný i jako zamýšlený stíhací. Řešení nalezl v podobě instalace výkonnějšího vidlicového vodou chlazeného osmiválce Lorraine 8Bb o výkonu 176 kW. Současně upravil i drak zesílením namáhaných prvků a uzlů. Výsledný typ na SPAD S.XI úzce navazoval, lišil se však natolik, že nebyl považován za její verzi a obdržel tak nové typové označení.\n\nPrototyp nového letounu SPAD XVI byl zalétán na konci léta 1917. Výzbroj se skládala ze synchronizovaného kulometu Vickers ráže 7,7 mm na trupu mírně vpravo před pilotem a jedním, nebo dvojicí pohyblivých kulometů Lewis téže ráže na oběžném kruhu Scarff v pozorovatelově prostoru. Na závěsnících pod spodním křídlem mohl nést až 70 kg pum.\n\nTyp byl díky silnější pohonné jednotce sice rychlejší než jeho předchůdce, ale problémy s ovládáním a obratností, kterými trpěl S.XI, se vyřešit nepodařilo. Letoun navíc nedosahoval rychlosti srovnatelné s konkurenčními typy Breguet 14 A.2 a Salmson 2 A.2.\n\nTesty proběhly urychleně, neboť francouzské letectvo potřebovalo více průzkumných strojů vyšší třídy schopných samostatných akcí bez stíhacího doprovodu.\n\nJako první byla s letouny SPAD XVI v říjnu 1917 založena \"escadrille\" SPA-Bi 34, následovaná téhož měsíce jednotkou SPA-Bi 42. Obě letky měly ověřit vlastnosti typu v bojových podmínkách. Začátkem roku 1918 se SPADy XVI přezbrojila letka SPA-Bi 2, dále SPA-Bi 47, kde nahradily stroje Salmson 2 A.2 a nově s nimi utvořila SPA-Bi 284. V lednu SPADy XVI A.2 místo dosavadních S.XI A.2 obdržela SPA-Bi 265. V březnu na typ přešla SPA-Bi 21, zatímco nově byla utvořena SPA-Bi 286. V červnu pak S.XVI obdržely jednotky SPA-Bi 36, kde nahradily Sopwith 1½ Strutter, SPA-Bi 55 původně rovněž se Struttery, SPA-Bi 60, SPA-Bi 255, SPA-Bi 276, SPA-Bi 278 a SPA-Bi 289. Poté na západní frontě operovalo celkem 235 strojů SPAD XVI A.2. V červenci pak následovaly letky SPA-Bi 258, 261 a 285. Během srpna typ obdržely za starší S.XI A.2 escadrille SPA-Bi 20 a 54 a dále SPA-Bi 64 a 268. Své „jedenáctky“ vyměnila v září za nový typ i SPA-Bi 53, v tomto měsíci převzala deset exemplářů i SPA-Bi 266. V říjnu 1918 byly na SPAD XVI přezbrojeny ještě letky SPA-Bi 63 a 140. V říjnu 1918 se na frontě vyskytovalo přibližně 130 SPADů XVI.\n\nHlavní činností „šestnáctek“ na frontě byly průzkumné akce a pozorování a řízení palby francouzského a spojeneckého dělostřelectva, méně obvykle se uplatnily i při průzkumu za německou frontou. Bombardování a bitevní akce prováděly pouze příležitostně. SPA-Bi 55 se uplatnila při silných pozemních bojích v Ardenách za spojenecké ofenzívy v závěru války.\n\nZačátkem roku 1919 byla většina jednotek užívajících typ buď rozpuštěna či přezbrojena typy Salmson 2 a Breguet 14. SPAD XVI zůstal ve službě pouze u bývalých válečných letek SPA-Bi 2 (v poválečné organizaci označena jako 3. letka II. skupiny 7. průzkumného leteckého pluku, později 9. letka 37. pluku v Rabatu), SPA-Bi 20 (nově označena jako 7. letka IV. skupiny 7. leteckého průzkumného pluku, později 35. pluku), SPA-Bi 47 (nově 7. letka IV. skupiny 3. leteckého průzkumného pluku), SPA-Bi 53 (2. letka I. skupiny 5. leteckého průzkumného pluku, později 11. letka 33. pluku v rámci francouzských okupačních sil v Porýní) a SPA-Bi 55 (1. letka I. skupiny 7. leteckého průzkumného pluku, později přidělená 37. pluku). I od těchto útvarů byl letoun vyřazen do roku 1920.\n\nJeden kus si k vyzkoušení vyžádalo Belgické letectvo a šest strojů zakoupily v srpnu 1918 Americké expediční síly.\n\n\nÚdaje dle\n\n\n"}
{"id": "191810", "url": "https://cs.wikipedia.org/wiki?curid=191810", "title": "Doprava v Kyjevě", "text": "Doprava v Kyjevě\n\nKyjev je vedle Lvova či Charkova nejvýznamnější dopravní křižovatkou v zemi. V dřívějších dobách, kdy tudy procházela cesta \"Iz Varjag v Greki\", byla hlavní dopravní tepnou řeka Dněpr. Dnes má význam spíše pro nákladní dopravu; osobní doprava po Dněpru se omezuje na turistické a rekreační vyjížďky. První most přes Dněpr byl zřízen roku 1853.\n\nV Kyjevě sídlí správa ukrajinské Jihozápadní dráhy. Hlavním nádražím osobní přepravy je stanice Kyjiv-Pasažyrskyj (Київ-Пасажирський), významná je také stanice Darnycja na levém břehu Dněpru. Železniční tratě, vesměs elektrizované, vycházejí do měst Korosteň (– Volyň, Lvov), Fastiv (– Vinnycja, Lvov, Oděsa), Myronivka (– Dnipro, Záporoží, Mykolajiv), Hrebinka (-Poltava, Charkov) a Nižyn (– Bělorusko, Rusko). Kyjev má vlakové spojení se všemi většími městy Ukrajiny; relativně časté je také spojení s Ruskem, Běloruskem, Moldavskem a po zavedení spojů Intercity+ do Přemyšlu (2017) i s Polskem. V letní sezóně byly vypravovány posilové vlaky na Krym, od doby jeho anexe míří sezónní vlaky hlavně do Oděsy. Přímé vlaky či vozy jezdí též do většiny hlavních měst sousedních zemí.\n\nKromě toho existuje pět radiálních linek a okružní linka příměstské dopravy; jedná se o klasické vlaky nazývané \"električka\", známé i z jiných měst bývalého SSSR. Celkem jsou cestujícím k dispozici zhruba dvě desítky stanic.\n\nZhruba 30 km jihovýchodně od Kyjeva se nachází mezinárodní letiště Boryspil (menší, avšak s moderní odbavovací halou), blíže městu leží menší letiště Žuljany. Třetím letištěm je pak Hostomel. Plánováno je další rozšiřování letišť.\n\nVzhledem k tomu, že na území Kyjeva má své závody i firma Antonov, je tak město jedním z významných center leteckého průmyslu.\n\nPáteř městského dopravního systému tvoří metro, které má, podobně jako pražské, tři linky protínající se v centru města. První z nich byla uvedena do provozu v roce 1960, další následovaly v letech 1972 a 1989. V současné době má 43 stanic a celkovou délku 54 km, z toho povrchové úseky představují 6 km.\n\nVe městě je provozována také tramvajová, trolejbusová a autobusová síť; tramvaje jsou však poslední dobou v útlumu a jejich tratě rušeny, významné směry, kde není metro, tak stále spoléhají na autobusy a trolejbusy. V centru města funguje také lanová dráha s téměř stoletou tradicí. Denně přepraví kolem 10 až 15 tisíc cestujících.\n\n"}
{"id": "191818", "url": "https://cs.wikipedia.org/wiki?curid=191818", "title": "Bezlebeční", "text": "Bezlebeční\n\nBezlebeční (\"Cephalochordata\", \"Acrania\") jsou mořští strunatci. Oproti pláštěncům a obratlovcům je jejich struna hřbetní zachována po celý život. Žijí v teplých mořích při dně. Ve dne jsou zahrabaní v písku a v noci vyplouvají. Jde o druhově chudou skupinu – obsahuje jedinou třídu kopinatci (Amphioxi) a jediný řád kopinatcotvární (Amphioxiformes) se dvěma čeleděmi. Patrně nejznámějším druhem bezlebečných je kopinatec plžovitý. Kopinatec čínský žije v Čínském moři a slouží také jako potrava.\n\nKopinatci dosahují délky kolem 6 cm. Obývají v několika málo druzích písčité mělčiny teplejších moří. Kopinatci jsou podobní malým rybkám s tělem na obou koncích zašpičatělým. Přes den jsou zahrabáni v písku, v noci plavou u hladiny. Pohybují se bočním vlněním těla. Jejich potravou jsou drobné vodní organismy (prvoci a drobné řasy) a jejich zbytky.\n\nKopinatci jsou odděleného pohlaví, ale podle zevního tvaru těla se samec od samice nedá rozlišit (chybí pohlavní dimorfismus). Oplození je vnější (mimotělní). Samci vypouštějí pohlavní buňky poněkud dříve než samice, takže vajíčka jsou ihned oplozena. Vývoj ve vajíčku trvá asi pět dní, larvální život asi tři měsíce.\n\nEmbryonální vývoj bezlebečných je dobře znám, protože poskytuje klíč k poznání jeho komplikovanějších příbuzných, obratlovců. Jejich vajíčko obsahuje malé množství žloutku, což má velký vliv na průběh prvních fází dělení. Rýhování zygoty je díky tomu totální (úplné). Postupně dochází ke vzniku coeloblastuly (s blastocoelem uvnitř). Ve stadiu 256 buněk (4 hodiny po oplození) obvykle probíhá gastrulace, a to zejména díky procesům invaginace, involuce a epibolie (zatímco u ostatních strunatců vyšší roli hraje spíše delaminace). Po gastrulaci se nicméně prolomí ústa. Embryo plave ve vodě a vyvíjí se jednotlivé další struktury (chorda dorsalis, neurální trubice, coelom) a postupně vzniká larva.\n\nBezlebeční jsou typickou ukázkou těla strunatců; znaky na jejich těle, jako je chorda, vědcům umožňují nahlédnout do evoluce obratlovců.\n\nTrávicí soustava je trubicovitá. Kolem ústního otvoru mají brvy, které brání pronikání větších částí potravy. V ústní dutině mají vířivý orgán, který usměrňuje proud vody s potravou do hltanu. Vylučovací soustavu tvoří 90 párů metanefridií. K dýchání slouží proděravělý dýchací žaberní koš, tedy žaberní štěrbiny, kterých se vyvinul u kopinatce nadbytek. Žaberní štěrbiny jsou obklopeny párovým obžaberním prostorem (tzv. peribranchiální prostor). Nervová trubice vede po celé délce těla, nad strunou hřbetní. V přední části se mírně rozšiřuje v tzv. mozkový váček. Z míchy dále vystupují párové periferní nervy. K hmatu jim slouží hmatová tykadla. Hesseho buňky slouží jako zraková čidla. Párový ploutevní lem na břišní straně těla se označuje jako metapleura.\n\nKrev proudí směrem k hlavovému konci, pomalý cévní oběh (s nízkým tlakem) je zajištěn stahem žaberních tepen (jakýsi „předchůdce srdce“). Tato jednoduchá cévní soustava však již je uzavřená, kdy krev koluje v cévách a nevylévá se do meziorgánového prostoru. Krev je bezbarvá, nemá dýchací barviva ani červené krvinky. Bílé krvinky jsou granulovité a amébovitě pohyblivé.\n\nJsou to gonochoristé s nepřímým vývojem a vnějším oplozením. Larva je velmi podobná dospělci.\n\n"}
{"id": "191819", "url": "https://cs.wikipedia.org/wiki?curid=191819", "title": "Jarkend (řeka)", "text": "Jarkend (řeka)\n\nJarkend ( , transliterováno [Yarkand däryasi], , [Yarkant He]) na horním toku Raskemdarja je řeka na západě ČLR v autonomní oblasti Sin-ťiang. Je 1068 km dlouhá.\n\nOdtéká z ledovce Sijačen v pohoří Karákoram, kde odvodňuje i osmitisícovky ve skupině Čhogori. Svým tokem odděluje Karákoram od pohoří Kchun-lun. Ve nadmořské výšce 1270 m protéká městem Jarkend. Poté co opustí hory vytváří náplavový vějíř (\"konus vynosa\") s mnoha rameny a pokračuje v nestálém korytě severozápadním okrajem Tarimské propadliny. V západní části pouště Taklamakan vytváří soutokem s řekami Aksu a Chotan řeku Tarim, takže je jednou z jejich zdrojnic.\n\nNejvyšších vodních stavů dosahuje v létě a ty jsou způsobené táním sněhu a ledovců a také dešti. Na jaře řeka v rovině vysychá. Průměrný průtok vody činí přibližně 170 m³/s.\n\nVyužívá se převážně na zavlažování v Jarkendské oáze.\n"}
{"id": "191823", "url": "https://cs.wikipedia.org/wiki?curid=191823", "title": "John Wesley", "text": "John Wesley\n\nJohn Wesley [wezli] (17. června 1703 – 2. března 1791) byl anglický křesťanský teolog, jeden z prvních vůdců metodistického hnutí v 40. letech 18. století.\n\nPocházel z tradiční křesťanské rodiny, sám se po studiích na Oxfordské univerzitě stal pastorem anglikánské církve. Zde však nenašel uspokojení a osloven moravskými bratry založil metodistické hnutí v Anglii. To se rychle rozšířilo do ostatních anglicky mluvících zemí. Církve vycházející z této tradice dnes sdružuje Světová metodistická konference.\n\n\n"}
{"id": "191824", "url": "https://cs.wikipedia.org/wiki?curid=191824", "title": "Vijay Singh", "text": "Vijay Singh\n\nVijay Singh (* 22. února 1963 Lautoka, Fidži) je profesionální fidžijský golfista s indickými předky. V letech 2004 a 2005 byl po 32 týdnů na prvním místě PGA žebříčku. Vyhrál tři turnaje major (v roce 2000 Masters a roku 1998 a 2004 PGA Championship). V letech 2003 a 2004 se stal vítězem PGA Tour. Je členem Světové síně slávy golfu.\n\nSingh žije na Floridě, jeho otec byl leteckým technikem, v mládí obdivoval švih Toma Weiskopfa. Tento švih se stal inspirací pro švih Singha. Singh je známý svou dlouhou přípravou a dlouhým soustředěním před turnajem. Sing je ženatý s Malajsijkou jménem Ardena Seth, se kterou má syna, Qass Seth, který se narodil 16. června 1990.\n"}
{"id": "191830", "url": "https://cs.wikipedia.org/wiki?curid=191830", "title": "Gotická architektura v Itálii", "text": "Gotická architektura v Itálii\n\nGotická architektura v Itálii představuje velmi nezvyklou podobu tohoto slohu, která se značně liší od normativní podoby gotiky z francouzské Île-de-France. Přesto se jedná o architekturu velmi pozoruhodnou, a také velice různorodou.\n\nDva ze základních gotických prvků paradoxně do Itálie nebyly přineseny z Francie, ale byly zde používány už v jedenáctém století. Lomený oblouk je prvek, který ve své architektuře běžně používali arabové a Normané jej od nich převzali koncem jedenáctého století na Sicílii. Žebrová klenba byla v Itálii, přesněji v Lombardii na konci jedenáctého století dokonce přímo objevena. Přesto si mnozí historikové umění zcela vážně kladli otázku, lze-li italskou architekturu vrcholného a pozdního středověku počítat mezi gotickou architekturu.\n\nV Itálii se totiž v té době stavěla architektura mísící románský a gotický sloh s mnohdy silnými vlivy byzantské architektury (Benátky), výrazným vlivem antické architektury a také vlivy architektury arabské. Protože byla navíc až do devatenáctého století Itálie rozdělena na množství samostatných států, je i podoba jednotlivých staveb a míra použití jednotlivých gotických prvků geograficky velmi rozdílná.\n\nItalská gotika si v podstatě vůbec nevšímá konstrukce. Prakticky nezná opěrný systém, katedrální rozvrh a skeletovou konstrukci. Naopak spoléhá na masivní zdi prolomené poměrně nevelkými okny. Často dodržuje bazilikální uspořádání prostoru i půdorys. Mnohé kostely mají hlavní loď krytou trámovým stropem či přímo otevřenou do nízkého krovu. I výška kostelů je zpravidla nižší než v Île-de-France.\n\nItalská gotika je však velmi dekorativní. Používá často mramoru či podobných kvalitních materiálů, veliké plochy zdiva jsou věnovány malbě a mozaice. Mnohé, zvláště pozdněgotické stavby disponují velkým množstvím dekorativních prvků s velmi jemně provedeným tvaroslovím.\n\nV Itálii neexistuje ani jediná katedrála postavená ve dvanáctém či třináctém století, která by byla inspirována francouzskými gotickými stavbami. Nový sloh zde prostřednictvím svých klášterních kostelů šířili především cisterciáci a to v podobě pozdněrománského slohu, který byl v té době používán v Burgundsku.\n\nPříkladem takové stavby je zřícenina klášterního kostela San Galgano v Toskánsku (začátek výstavby kol. r. 1224). Rozměrný trojlodní kostel s bazilikálním rozvrhem byl vybaven transeptem. Presbytář byl ukončen přímou zdí, prolomenou dvěma trojicemi lancetových oken nad sebou, nad nimiž byla umístěna ještě veliká kruhová rozeta. Mezilodní arkády nesly mohutné křížové pilíře s přiloženými polosloupy, které prostupovaly a rytmizovaly celou stavbu a z nichž vyrůstaly mohutné meziklenební pasy. Klenby však ještě nebyly vybaveny žebry.\n\nPodobný, ale přece jenom o poznání subtilnějším tvaroslovím vybavený kostel je Sant' Andrea ve Vercelli. Stavba byla vysvěcena roku 1224, pouhých pět let od začátku stavby roku 1219. Biskup Guale, který stavbu inicioval, pobýval před tím v Anglii jako papežský legát, což je zřejmě důvod, proč interiér kostela velmi přesně odráží severofrancouzské vzory té doby. Průčelí je ovšem řešeno už zcela italským způsobem.\n\nGotické prvky ve svých stavbách začali používat také františkáni a dominikáni. Ti je ovšem přizpůsobili místním podmínkám. Příkladem takové stavby je bazilika San Francesco v Assisi. Dvoupatrový kostel byl založen roku 1228 a vysvěcen 1253. Jedná se o (v případě horního kostela) jednolodní kostel s transeptem, na který bezprostředně (podobně jako v případě románské apsidy) navazuje polygonální závěr o pěti stranách desetiúhelníka. Kostel je zaklenut křížovými žebrovými klenbami a díky rozsáhlým plochám stěn velmi bohatě vymalován nástěnnými malbami. skeletová konstrukce s velkou plochou oken se uplatňuje pouze v presbytáři.\n\nPříklad kostela San Francesco následovalo mnoho staveb ve střední Itálii. Františkánský kostel San Francesco v Bologni z téže doby ovšem vychází z francouzské cisterciáské tradice, jak jasně dokládá už jeho „katedrální“ půdorys. Významný je též ohromný dominikánský kostel Santa Maria Novella ve Florencii, zahájený roku 1246. Ještě mohutnější je však františkánský kostel Santa Croce ve Florencii (zahájen 1294). Nesmírně inovativní stavbou je také kostel Sant' Antonio v Padově, zahájený kolem roku 1290, který suverénně spojuje snad všechny vlivy dosud zmíněné a navíc ještě byzantinizující vliv kostela svatého Marka v Benátkách, který připomíná svými kupolemi. Zajímavými stavbami jsou však i kostel San Fortunato v Todi (1292-1328) a San Lorenzo v Neapoli (1270-1285).\n\nAlespoň zmínku zaslouží i světské stavby. Především pozoruhodný pevnostní oktogon Castel del Monte, stavěný od roku 1240 pro Fridricha II. v Apulii. Z městských paláců lze uvést Palazzo del Comune v Piacenze či Bargelo ve Florencii. Ze samého sklonku třináctého století pak (později přestavované) Palazzo Vecchio ve Florencii a Palazzo Pubblico v Sieně.\n\nVe třináctém století se gotika projevovala v Itálii především na stavbách klášterních kostelů. Spíše až na konci třináctého století lze sledovat všeobecné přijetí nového slohu, které se projevuje mj. tím, že jsou goticky (pochopitelně ovšem ve specificky italském zabarvení) budovány či přestavovány velké městské stavby, například městské paláce, či biskupské kostely, kterým se v Itálii (podobně jako v Německu) říká dóm (\"duomo\").\n\nSienský dóm je stavba, která stojí na pomezí architektury třináctého a čtrnáctého století. Na první pohled působí dóm nesmírně celistvým dojmem. Je to způsobeno použitím střídajících se vrstev černého a bílého mramoru, který dómu dává zcela nezaměnitelný výraz. Sama výstavba však rozhodně neprobíhala podle jednotného plánu, ale právě naopak.\n\nPřestavba románské baziliky začala už ve třináctém století a vzorem byl (už zmiňovaný) cisterciácký kostel San Galgano. Kostel měl přestavbou získat především mohutnější křížení, nad nímž měla být vybudována gigantická kupole. Kvůli její výšce bylo ovšem nutné měnit také výšku hlavní lodi Počítalo se také s rozšířením chóru a výstavbou nové východní fasády v místě, kde už bylo v předstihu vybudováno čtvercové baptisterium, na něž měla fasáda chóru navázat. Tento velkolepý plán byl ovšem změněn a bylo rozhodnuto použít celý dosavadní kostel s kupolí jako pouhý transept s tím, že nové obrovské trojlodí bude ke stávající stavbě stát v pravém úhlu a na opačné straně vznikne nový chór. Vzhledem k chybám při výstavbě, nejednotnosti názorů a nakonec díky velkému moru byla stavba roku 1348 zastavena a je dodnes nedokončena.\n\nI v případě Florentského dómu Santa Maria del Fiore došlo k několikeré změně plánů, přesto byla stavba nakonec dovedena do konce v první polovině patnáctého století Bruneleskchiho kupolí už ve stylu rané renesance.\n\nV roce 1296 byl položen základní kámen katedrály. Plány vypracoval zřejmě architekt a sochař Arnolfo di Cambio. Kostel měl být trojlodní bazilikou s trámovým stropem v hlavní lodi a už tehdy měla být nad křížením kupole. Po jeho smrti se práce zpomalily. Roku 1334 byl jmenován stavitelem chrámu Giotto di Bondone, který se však věnoval hlavně výstavbě ušlechtile působící kampanily. Stavba se znovu rozběhla až roku 1357 podle plánů Francesca Talentiho, který Cambiův projekt výrazně změnil. Jeho dílem jsou mohutné křížové žebrové klenby ve všech lodích i plán, vytvořit nad křížením ohromnou kupoli o šířce všech tří lodí. Rozšíření se dočkal i chór.\n\nTaké ve Florenci hraje výraznou roli ve výtvarném působení stavby obklad z vícebarevných mramorů. Kromě bílé a černé se zde uplatňuje ještě červený porfyr. Zajímavé je to, že Giottova zvonice i dóm v tomto řešení přímo navazuje na nedaleké Baptisterium San Giovanni, které pochází z jedenáctého století, z období výrazně antikizující toskánské románské „protorenesance“. Tato stavba byla také velmi inspirativní pro rané italské humanisty, který ji považovali za antickou stavbu. V dílech Filippo Bruneleschiho je výrazný vliv této románské stavby velmi patrný.\n\nDlouhou dobu nebyl u italských katedrál vyřešen problém, jak pojmout jejich průčelí. Florentský dóm měl průčelí hotové pouze do spodní třetiny. Definitivně bylo provedeno až v devatenáctém století.\n\nV roce 1284 zahájil stavbu průčelí Sienského dómu Giovanni Pisano. Vycházel přitom z francouzských. Spodní část průčelí zde člení trojice rozměrných portálů, horní patro zcela ovládá mohutná rozeta. Průčelí je sevřeno dvojicí štíhlých prolamovaných schodišťových věží, které jsou jako celé průčelí bohatě zdobeny vimperky, fiálami a další sochařskou výzdobou. Trojice trojúhelných štítů zaujaly plochy barevné mozaiky.\n\nToto průčelí posloužilo jako určitý precedens. Velmi rychle poté bylo zbudováno velmi podobné průčelí dómu v Orvietu, kde je věnováno více místa mozaikám. Celé průčelí je také řešeno přehledněji a pádněji. Podobně mělo vypadat i nedokončené průčelí sienského baptisteria (zahájeno 1339).\nPráce s ušlechtilými materiály, především s mramorem vedla italské kameníky k vytváření staveb, které ze všeho nejvíc připomínají drobné relikviářové skříňky nebo podobné zlatnické výrobky. Příkladem takové stavby je drobný kostel Santa Maria della Spina v Pise. Dalším kostel Orsanmichel ve Florencii. Jemnost provedení takřka vyráží dech a stavby doslova přetékají množstvím ozdobných prvků a soch.\n\nTaké pozdněgotická Italská architektura má zcela specifické polohy. Ani v závěru gotiky přitom nedošlo k vytvoření nějakého jednotného „italského gotického výrazu“. Ten mají pouze jednotlivé oblasti. Například Benátky, jejichž pozdněgotická architektura má mnoho společných znaků. I v pozdní gotice ovšem pokračuje honba za velikostí, kterou jsme viděli už v Sieně či Florencii.\n\nNa konci čtrnáctého století, za vlády vévody Giana Galeazza Viscontiho neobyčejně vzrostl význam severoitalského Milána. V letech 1386/7 zahájil Simone da Orsenigo plánování \"nového dómu\", přičemž použil velkorysé schéma obrovské pětilodní stavby s vystupujícím trojlodním transeptem, chórem s mohutným polygonálním chórovým ochozem a věžovitou kupolí nad křížením. K vyřešení technických otázek byla svolána mezinárodní komise expertů, jíž se zúčastnili mj. Jan Parléř a Jindřich Parléř, potomci Petra Parléře. Do dnešních dnů se dochovala řada výkresů, skic a dalších dokladů práce této komise. Stavba nakonec probíhala podle vůle italských stavitelů. Dokumenty přitom dokládají jejich dobrou znalost francouzských a německých vzorů.\n\nSamotné budování dómu bylo ukončeno roku 1572, ovšem dokončování kamenicky zpracovaných průčelí se protáhlo až do roku 1813. Zatímco interiér je relativně strohý, exteriér je takřka ověšen množstvím soch, baldachýnů, fiál. V rozměrných oknech jsou osazeny křehké plaménkové kružby a veškeré ostatní plochy zdiva člení vertikální paneláž. Přes značný rozměr oken je vnitřek stavby značně temný. To je způsobeno rozhodnutím italských mistrů nebudovat hlavní loď, transept a chór výrazně převýšený vůči bočním lodím, takže světlo proniká do centrálních částí dómu pouze zprostředkovaně.\n\nBazilika San Petronio v Bologni měl být gigantickým kostelem, dlouhým 182,5 metrů, s transeptem širokým 136,8 metru a ohromnou kupolí v křížení. Přesto nešlo o biskupský, nýbrž o pouhý farní kostel. Plány vypracoval Antonio di Vicenza. Ten však roku 1400 zemřel. Roku 1525 byla dokončena loď a „provizorně“ uzavřena mělkou apsidou. Dodnes je kostel nedokončen, ovšem i pouhý fragment původní stavby překvapuje svou velikostí. V působení interiéru bylo totiž nepochybně překonáno všechno, co do té doby v gotickém stavitelství vzniklo.\n\nSpecifická situace Benátek dala vzniknout zvláštnímu typu městského paláce. Jeho hlavní průčelí je totiž otočeno k vodě a ve středním traktu je vybaveno arkádami vybavenými kružbou. V přízemí je za nimi umístěna rozlehlá hala \"Portego\", nad ní lodžie – \"Sala\". Uzavřené boční osy \"Torreselle\" tuto filigránskou konstrukci lemují a opticky uzavírají. Příkladem takového paláce je Ca d'Oro z let 1421-36.\nI Dóžecí palác v Benátkách je stavba zcela originální. Jeho současná podoba pochází z roku 1424. Tradiční arkáda v přízemí je zde formou lodžie uplatněna i v patře. Podobně jako u soukromých benátských paláců nepůsobí tato arkáda těžce, ale díky filigránské kružbě je nesmírně lehká. Na ní ovšem leží scelený, opticky těžký blok vrchních dvou podlaží. Tento kontrast hmot je nejen zcela neklasický, ale také nesmírně účinný. Jeho vzory je nutné hledat v arabské architektuře.\n\nPřehled gotické architektury v Itálii zakončíme kuriozitou. Je jí katedrála v Pienze. Papež Pius II. si totiž přál, vybudovat zde ideální město podle představ teoretika Leona Battisty Albertiho. Tohoto úkolu se ujal architekt Bernardo Rosellinno, který zde mj. v roce 1470 vybudoval katedrálu, postavenou na výslovné papežovo přání jako středoevropský pozdněgotický halový kostel. Rossellino přitom ovšem použil zcela renesanční tvarosloví. Přesto působí stavba velmi příznivým dojmem a po jejím vybudování byla italskými humanisty také velice kladně oceňována.\n\n"}
{"id": "191831", "url": "https://cs.wikipedia.org/wiki?curid=191831", "title": "Peter-John Vettese", "text": "Peter-John Vettese\n\nPeter-John Vettese (narozen 15. srpna 1956 ve Skotsku), je britský klávesista, skladatel a producent.\n\nVettese začal s hudbou lekcemi na piano ve čtyřech letech. V devíti začal hrát na veřejnosti se skupinou svého otce. V sedmnácti se dal k jednomu z největších britských Big Bandů, ale byl vyhozen, protože v čase určeném pro tento orchestr, vystupoval se svou vlastní skupinou. Sestavil pak jazzovou skupinu Solaris s kytaristou Jimem Condiem a podnikli turné po Skotsku a Spojených státech. Hrál po hospodách a klubech ve Skotsku, když uviděl inzerát v Melody Makeru, kterým někdo hledal klávesistu, později vyšlo najevo, že to je skupina Jethro Tull.\n\nVettese se přidal k Jethro Tull v roce 1982 kdy se nahrávalo jejich album \"Broadsword and the Beast\", se skupinou pak taky pár let jezdil po koncertech a objevil se na albu \"Live at Hammersmith '84\". Vettese měl významný podíl na elektronickém albu Tull \"Under Wraps\" (1984), zúčastnil se s nimi znovu turné v roce 1986 a nahrával jako hostující hudebník na albu \"Rock Island (1989).\n\nVettese též v roce 1983 spolupracoval na sólovém albu frontmana J. Tull Iana Adersona \"Walk Into Light\". Vettese napsal polovinu písniček na tomto albu, které se též stalo pozoruhodným pro jeho inovativní hru na elektronické klávesy.\nVettese pak začal nezávislou kariéru jako skladatel, aranžér a producent. V 80. letech spolupracoval se širokou škálou umělců včetně Frankie Goes to Hollywood, Go West, Pet Shop Boys, Bee Gees, Cher, Foreigner, Carly Simon a Clannad. Dále spolupracoval se Simple Minds, Annie Lennox (jeho aranžmá písničky \"Walking On Broken Glass\" vyhrálo cenu Grammy), Zucchero, Peter Cox, Heather Small, Dido, Sophie B. Hawkins, Beverley Knight, Gary Barlow, Mark Owen, Geri Halliwell, Melanie C, Nate James a Alex Parks.\n\nVettese má v současné době podepsánu smlouvu s EMI a má své vlastní nahrávací studio v Londýně, kde též píše hudbu pro filmy.\n"}
{"id": "191833", "url": "https://cs.wikipedia.org/wiki?curid=191833", "title": "Dave Mattacks", "text": "Dave Mattacks\n\nDavid James 'Dave' Mattacks (narozený 13. března 1948 v Edgware, Middlesex, Anglie) je rockový a folkový bubeník. Ještě předtím, než začal hrát na bicí, pracoval jako ladič pian. Hrál s několika jazzovými skupinami, než v roce 1969 nastoupil ke skupině Fairport Convention.\n\nV roce 1998 se přestěhoval do Marblehead ve státě Massachusetts, USA, kde je vyhledávaným studiovým hudebníkem, producentem a členem skupiny Super Genius, se kterou pravidelně jezdí na turné po Velké Británii, Evropě a Austrálii.\n\n"}
{"id": "191835", "url": "https://cs.wikipedia.org/wiki?curid=191835", "title": "Bourec morušový", "text": "Bourec morušový\n\nBourec morušový (\"Bombyx mori\") je noční motýl z čeledi Bombycidae. Ve volné přírodě se již nevyskytuje a z hlediska rozmnožování je závislý na člověku. Je ekonomicky velmi důležitý, protože je nejvýznamnějším producentem vlákna, z něhož se vyrábí hedvábí. Byl vyšlechtěn z divoce žijícího druhu \"Bombyx mandarina\" před několika tisíci lety a od té doby vznikla šlechtěním řada odrůd a hybridních forem. Je chován hlavně na severu Číny a v Íránu, přičemž v Číně je zpracování hedvábí praktikováno nejméně 5000 let (Goldsmith et al., 2004).\n\nJeho nejbližším volně žijícím příbuzným je \"Bombyx mandarina\", s nímž může vytvářet hybridní formy (Goldsmith et al., 2004) a který se vyskytuje od severní Indie přes severní Čínu a Koreu až po Japonsko.\n\nNenápadně zbarvený motýl má bíle ochmýřené tělo, v rozpětí křídel kolem 4 cm, nepřijímá potravu a v důsledku domestikace ztratil schopnost létat. Samice jsou dvakrát až třikrát větší než samci a jsou zbarveny podobně jako samci.\n\nPatří mezi hmyz s proměnou dokonalou, ve vývoji prochází stadiem vajíčka, larvy, kukly a dospělce. Samička klade 300–500 vajíček. Z vajíček se přibližně po 35 dnech líhnou larvy (housenka). Larva je monofágní (potravní specialista), živí se výhradně listy morušovníku bílého (\"Morus alba\") nebo morušovníku černého (\"Morus nigra\"), a je velmi žravá. Od vylíhnutí po zakuklení zvýší hmotnost sedmtisíckrát až devěttisíckrát a vyroste na 25násobek až 30násobek původní délky. Tělo larvy pátého instaru (po čtvrtém svéknutí) se zbarví lehce do žluta a dorostlá housenka se začne kuklit. Z párových slinných žláz vylučuje tekutinu, která na vzduchu tuhne, čímž vzniká tenké hedvábné vlákno. Jím se opřádá tak dlouho, až vytvoří pevný pružný zámotek – kokon. Ten je svrchu ještě opředen jemnými vlákénky, tzv. bourovinou. Kokon chrání téměř nehybnou kuklu před zraněním a původně ji chránil i před predátory a povětrnostními vlivy. Kokony vytváří více druhů nočních motýlů, ale pouze větší druhy čeledí Bombycidae (bourcovití) a Saturniidae (martináčovití) jsou využívány k výrobě látek.\n\nJestliže se bourec nechá v zámotku přežít, vylíhlé imago (dospělý motýl) si prokouše otvor, kterým se dostane ven a vlákno tím znehodnotí. Proto se kokony bource morušového zahřívají na teplotu kolem 100 °C po dobu 2 až 2,5 hodin, což jednak kukly bource usmrtí, jednak se zámotky lépe rozplétají.\n\nBourec trpí chorobami způsobenými prvoky, houbami, viry a bakteriemi. Když nejobávanější nemoc (tzv. pebrina) ohrožovala evropskou produkci hedvábí, zkoumal ji francouzský mikrobiolog Louis Pasteur. V roce 1870 výzkumný tým pod jeho vedením zjistil, že infekce nastává zejména požitím výtrusů prvoka \"Nosema bombycis\" (hmyzomorka bourcová) nebo embryonálním přenosem.\n\nVzhledem k velikosti a dostupnosti byl bourec morušový modelem ve studiích lepidopterologů a při studiu biologie členovců (Goldsmith et al., 2004). Základní objevy feromonů, hormonů, mozkové struktury a fyziologie byly učiněny na bourci morušovém (Grimaldi a Engel 2005). K získání extraktu vůbec prvního známého feromonu bombykolu bylo třeba 500 000 jedinců (Scoble, 1995). Feromon bombykol objevil Adolf Butenandt v roce 1959.\nSoučasný výzkum je zaměřen na genetiku bource morušového a genetické inženýrství.\n\nJako zajímavost se uvádí, že na výrobu jednoho kimona je potřeba hedvábí z 2100 housenek bource morušového.\n\nKokon je tvořen jediným nepřerušeným hedvábným vláknem, které je dlouhé od 300 do 900 metrů a má průměr okolo 10 mikrometrů. Vlákno je lesklé a velmi jemné. K výrobě jednoho kilogramu hedvábí je třeba asi 2000–3000 kokonů. Pokud dostaneme po rozpletení jednoho kokonu necelý kilometr vlákna, pak by deset kokonů stačilo k dosažení vrcholu Mount Everestu. Na světě je každoročně produkováno kolem 35 000 tun surového hedvábí, k jehož produkci housenky spotřebují 500 000 tun listů moruše. Podle E. L. Palmera (1949) jeden kilogram hedvábí představuje asi 3200 kilometrů vlákna. Roční světová produkce hedvábí představuje 112 miliard kilometrů, což je 300násobná vzdálenost mezi Zemí a Sluncem.\n\nSusušené housenky 4. nebo 5. instaru, které uhynuly na plísňové onemocnění způsobené houbou \"Beauveria bassiana\", se pod názvem „Bombyx batryticatus“, „tuhý hedvábný červ“, čínsky 蚕蠶 užívají v tradiční čínské medicíně k rozpuštění hlenů, uvolnění křečí a proti nadýmání.\n\nKukly nebo housenky bource morušového jsou v některých kulturách pojídány. V Koreji kukly vaří a dělají z nich populární pokrm zvaný „beondegi“. V Číně a ve Vietnamu nabízejí pouliční prodavači smažené housenky bource morušového, které chutí poněkud připomínají vepřové škvarky.\n\nV Číně se vypráví legenda o objevu hedvábí císařovnou Xi Ling-Shi (嫘祖). Císařovna popíjela pod stromem čaj a do šálku jí spadl zámotek. Vytahovala jej ven, ale konec vlákna se jí omotal kolem prstu. Když odmotala všechno hedvábí, uviděla kuklu a zjistila tak, že zdrojem vlákna byla kukla.\n\nČíňané si žárlivě střežili znalosti o výrobě hedvábí. Další legenda vypráví, že čínská princezna propašovala vajíčka bource morušového do Japonska ukrytá ve svých vlasech a od té doby Japonci začali chovat bource a používat hedvábí.\n\n\n\n"}
{"id": "191842", "url": "https://cs.wikipedia.org/wiki?curid=191842", "title": "Rakouská císařská koruna", "text": "Rakouská císařská koruna\n\nRakouská císařská koruna je původně osobní Koruna císaře Rudolfa II., byla zhotovena roku 1602 na objednávku císaře Rudolfa II. v pražské dvorské dílně jeho komorního zlatníka Jana Vermeyena, jednoho z nejvýznamnějších středoevropských mistrů své doby. Koruna dodnes patří k historicky, umělecky i politicky nejvýznamnějším dochovaným panovnickým insigniím na světě. Od roku 1804 tvoří společně s renesančním žezlem a s říšským jablkem soupravu rakouských císařských korunovačních klenotů. Nyní jsou uloženy ve Světské klenotnici vídeňského Hofburgu.\n\nŘíšské korunovační klenoty Svaté říše římské, a zejména koruna města Norimberk byly vydávány jen pro případy korunovace, proto si nechávali jednotliví císaři zhotovovat vlastní osobní koruny, s nimiž se účastnili oficiálních příležitostí (např. zasedání Říšského sněmu) nebo ceremonií vládnutí. Nejstarším vyobrazení soukromé koruny je mědiryt císaře Maxmiliána I. od Albrechta Dürera. Císaři mívali dvě až tři koruny, kopie určená pro cestování se nazývala \"karkas\", nejprostší pak byla koruna pohřební. \n\nCísař Rudolf II. objednal korunu u svého komorního zlatníka Jana Vermeyena, který pocházel z Antverp a po praxí ve Frankfurtu nad Mohanem vstoupil do císařových služeb roku 1597. Na zhotovení koruny se podíleli také další mistři: drahokamy dodali císařovi dealeři jako Ottavio Strada, skici k ornamentům zase další dvorský mistr Hertzig van Bein. \n\nPo císařově smrti korunu užívali císař Matyáš I. a Maxmilián I., který k ní dal zhotovit říšské jablko a žezlo. Tyto insignie pak byly trvale uloženy ve vídeňském Hofburgu, v jehož Světské klenotnici jsou vystaveny dodnes. Od roku 1804, tj. zániku Svaté říše římské, přejala Rudolfova koruna funkci císařské insignie rakouských panovníků z rodu habsbursko-lotrinského, dodnes to je koruna Císařství rakouského. Od konce roku 1918 však koruna již neslouží jako panovnické insignie a jsou majetkem vídeňského Kunsthistorisches Musea, které zmíněnou klenotnici spravuje.\n\nKoruna se skládá ze tří částí: z mitry, diadému (obroučky) a ze sférického oblouku, takzvané kamary. Představuje typ koruny uzavřené = uzavřené biskupskou mitrou, a tak symbolizuje spojení světské a duchovní vlády císaře. \n\nMitra symbolizuje boží milost a duchovní hodnost svého nositele, v tomto případě císaře. Byla při korunovaci císaře symbolicky posvěcena jáhnem. Její cípy jsou sféricky zakřivené o 90 stupňů jako u mitry starozákonního kněze. Tím oblouk kamary vystupuje nad ní, stejně jako u říšské koruny románské. Mitra je vytepaná ze zlatého plechu a na okrajích má proužky emailu, s ornamentem z rostlinných lístků a ptactva, navrženým jiným dvorským zlatníkem Hertzichem van Bein.\n\nIkonografický program\nKoruna měla reprezentovat císaře Rudolfa II. jako nositele čtyř panovnických hodností, vyjádřených čtyřmi triumfálními scénami ceremonií z jeho života. Materiál a klenotnické zpracování dokresluje jeho statut jako nejbohatšího a nejmocnějšího panovníka střední a části jižní Evropy:\n\nObroučka = diadém koruny symbolizuje královskou důstojnost. Skládá se s osmi lilií, jež jsou inspirovány vzorem české Svatováclavské koruny, původ obou bývá spojován s liliemi francouzské královské koruny rodu Valois nebo s osmi díly říšské koruny. V obroučce jsou zasazeny rudé spinely, diamanty, zirkony a mořské perly. Zirkony jsou částečně broušeny do tabulového výbrusu, tabulkami obráceny dopředu. \n\nOblouk rakouské koruny je zjevně odvozen od oblouku říšské koruny. Je osazen osmi diamanty, jež jsou symbolem Krista, jako jeho zástupce na Zemi, za nějž se císař považuje. Na vrcholu oblouku je osazen zelenomodrý smaragd – symbol Nebes, který není broušený, nýbrž hlazený a leštěný.\n\nK císařské korunovaci nebyla tato koruna nikdy použita.\n\nKe koruně náleží také žezlo a jablko, které nechal na zakázku zhotovit roku 1612 Rudolfův bratr a nástupce Matyáš. Pocházejí z dílny dalšího pražského dvorského zlatníka Andrease Osenbrucka. Svým stylem a ztvárněním programově navazují na korunu. Zvláštností žezla je, že je částečně vyrobeno z rohu bájného jednorožce, což je zub jednorohého narvala, severské velryby. Žezlo a jablko byly také před vyhlášením Rakouského císařství používány, částečně jako české královské klenoty, částečně při dědičných poctách Arcivévodství rakouského.\n\n\n"}
{"id": "191856", "url": "https://cs.wikipedia.org/wiki?curid=191856", "title": "Národní modlitební snídaně", "text": "Národní modlitební snídaně\n\nNárodní modlitební snídaně (\"National Prayer Breakfast\") je akce organizována každoročně první čtvrtek v únoru ve Washingtonu konzervativní protestantskou organizací Fellowship Foundation. Poprvé se konala roku 1953 a dnes se jí zúčastňuje až 3400 hostů včetně mnoha významných osob z celého světa. Oficiálními hostiteli Snídaně jsou členové amerického Kongresu a svůj projev zde má obyčejně i prezident Spojených států. Demokraté a Republikáni sestavují organizační výbor a ve vedení se každý rok střídá Sněmovna a Senát.\n\nV roce 2006 předsedali republikán senátor Norm Coleman a demokrat senátor Mark Pryor. Řečníky byli mimo jiné král Abdullah II. z Jordánska, zpěvák Bono a prezident George W. Bush.\n\nV roce 2007 předsedali členové Kongresu demokrat Emanuel Cleaver, II, (Missouri) a republikánka Jo Ann Davis (Virginia). Své poselství zde přednesl Dr. Francis S. Collins, ředitel Human Genome Project.\n"}
{"id": "191859", "url": "https://cs.wikipedia.org/wiki?curid=191859", "title": "Strofios", "text": "Strofios\n\nStrofios (latinsky \"Strophius\") je v řecké mytologii fócký král, otec hrdiny Pylada. \n\nJeho manželkou byla sestra mykénského krále Agamemnona Astyochea (zvaná též Anaxibia). Když Thyestův syn Aigisthos zavraždil krále Agamemnona, král Strofios se ujal jeho malého syna Oresta a vychoval vedle svého syna Pylada jako vlastního. \n\nKdyž po letech Orestés pomstil vraždu svého otce vraždou Aigistha i své zrádné matky Klytaimnéstry, kvůli očistě za tuto dvojnásobnou vraždu se vydal do daleké Tauridy. Doprovázel ho věrný Pyladés a když byli zajati a jeden z nich měl být obětován na oltáři bohyně Artemis, Pyladés bez váhání nabídl svůj vlastní život. Nakonec byli oba uchráněni, když kněžkou Artemidinou se ukázala být nejstarší Orestova sestra Ífigeneia. Ta se s nimi vrátila do vlasti. Orestés se stal znovu králem v Mykénách. \n\nPyladés se oženil s jeho sestrou Élektrou. Jejich syn se pak jmenoval rovněž Strofios. \n\n"}
{"id": "191860", "url": "https://cs.wikipedia.org/wiki?curid=191860", "title": "Lucius Verginius Rufus", "text": "Lucius Verginius Rufus\n\nLucius Verginius Rufus (14 – 97) působil za císaře Nerona jako správce Horní Germánie. Když se v roce 68 proti císaři vzbouřil v Lugdunské Galii Gaius Julius Vindex, vytáhl proti němu, aby jeho povstání potlačil. Obě vojska se srazila u Vesontia (dnešní Besançon) a Rufus v bitvě zvítězil. Jeho legie jej pak provolaly císařem. On to však odmítl a místo toho se přidal, třebaže váhavě, na stranu dalšího vzbouřence, místodržícího Hispánie Servia Sulpicia Galby. Právě jeho váhání se mu však stalo osudným a Galba jej po nástupu na císařský trůn odvolal z funkce správce Horní Germánie a místo něj dosadil Hordeonia Flacca\n\nPodobná situace se opakovala i po smrti císaře Othona, kdy mu vojáci opět nabídli císařský trůn. On jej však znovu odmítl.\n\nPrávě pro jeho celoživotní poctivost a šlechetnost si jej v roce 97 vybral za spolukonzula císař Nerva. Když krátce nato zemřel, byl pohřben na státní útraty a na jeho náhrobek byl vytesán nápis, říkající, že neusiloval o moc pro sebe, nýbrž pro stát. Slavnostní řeč nad jeho hrobem pronesl slavný dějepisec Tacitus.\n\n\n\n"}
{"id": "191861", "url": "https://cs.wikipedia.org/wiki?curid=191861", "title": "Hermioné", "text": "Hermioné\n\nHermioné (řecky \"Ἑρμιόνη\") je v řecké mytologii dcerou spartského krále Meneláa a jeho manželky Heleny.\n\nZasnoubila se s Orestem, synem mykénského krále Agamemnona. Před válkou proti Tróji ji však její otec slíbil za manžela Neoptolemovi, synovi velkého hrdiny a bojovníka Achillea.\n\nNeoptolemos se s ní skutečně oženil po návratu z války. Toto manželství však nebylo šťastné, Hermioné prý dokonce chtěla spáchat sebevraždu.\n\nKdyž posléze Orestés Neoptolema zabil, stala se Hermioné jeho manželkou.\n\n"}
{"id": "191862", "url": "https://cs.wikipedia.org/wiki?curid=191862", "title": "Neoptolemos", "text": "Neoptolemos\n\nNeoptolemos, též Pyrrhos (latinsky \"Neoptolemus\" nebo \"Pyrrhus\") je v řecké mytologii synem hrdiny Achillea a jeho manželky Déidameie.\n\nNeoptolemos se narodil na ostrově Skyru, kde vládl král Lykomédés, otec jeho matky Déidameie. Tam před odchodem do trojské války žil proslulý Achilleus. Když Achilleus před Trójou padl, připlul na Skyros ithacký král Odysseus a vzal Neoptolema svou lodí do tábora řeckých vojsk. Neoptolemos se brzy zařadil na místo svého otce. Byl mladý a\nvynikal silou i statečností.\n\nV útrobách trojského koně se dostal lstí za brány města a se svým oddílem dobyl\nkrálovský hrad. Zabil starého krále Priama před zraky jeho manželky a dětí. Zmocnil se Andromachy, vdovy po trojském hrdinovi Hektorovi, který byl zabit v souboji s Achilleem.\n\nPo návratu z války se usadil v Fthíi, tam zdědil vládu pod svém dědovi Péleovi. Oženil se s Hermionou, dcerou spartského krále Meneláa a jeho manželky Heleny. Hermioné byla předtím zasnoubena s Orestem, synem\nvrchního velitele řeckých vojsk, mykénského krále Agamemnona. Orestés Neoptolema za tento sňatek později zabil a stal se sám Hermioniným manželem.\n\nNeoptolemos rozhodně nedosáhl slávy svého otce, právě naopak. Bývá označován jako „horší syn lepšího otce“. Válka ho změnila v surového zabijáka a násilníka.\n\nUmělci nebyl nijak oblíben a zachovalo se velice málo jeho vyobrazení. Nejznámější se nachází na antickém džbánu z 5. stol. př. n. l., je zvané \"Dobytí Tróje\" a je ke zhlédnutí v muzeu v Athénách.\n\nPyrrhos je jednou z hlavních postav opery (tragédie lyrique) \"Andromaché\" André Grétryho z roku 1780.\n\n"}
{"id": "191866", "url": "https://cs.wikipedia.org/wiki?curid=191866", "title": "Avidius Cassius", "text": "Avidius Cassius\n\nGaius Avidius Cassius (mezi 125 a 130, Kyrrhos – červenec 175) byl římský uzurpátor, který vládl ve východních provinciích impéria od dubna do července 175, dohromady 3 měsíce a 6 dní. Byl vzdorocísařem Marka Aurelia, jemuž předtím sloužil jako vojevůdce a administrátor.\n\nAvidius Cassius se narodil v syrském městě Kyrrhu. Byl synem výtečného řečníka Gaia Avidia Heliodora, který si svou výmluvností vysloužil úřad správce Egypta. S blíže neznámou ženou měl dva syny – Heliodora a Maeciana – a dceru Alexandrii. Konzulátu dosáhl přibližně mezi lety 161 a 166 (\"consul suffectus\").\n\nBěhem tažení Lucia Vera proti Parthům se vyznamenal v bojích s parthským králem Vologaisem IV. Podařilo se mu odrazit králův výpad, a nejenže pronikl hluboko do nitra jeho držav, ale zmocnil se i parthské metropole Ktésifóntu. Na cestě zpět však jeho vojsko postihla morová epidemie a mnoho vojáků zemřelo. Po smrti Lucia Vera ho Marcus Aurelius pověřil správou celého východu, aby se sám mohl věnovat bojům s Germány. V roce 172 vypuklo v Egyptě povstání Bukolů vedené knězem Isidorem. Povstalci několikrát porazili římské vojsko, Cassius však dokázal využít neshod mezi nimi a úspěšně povstání potlačil.\n\nV roce 175 Marcus při bojích s Germány vážně onemocněl a rozšířila se zpráva, že dokonce zemřel. Cassius, pravděpodpobně podporován císařovou manželkou Faustinou, toho využil a prohlásil se císařem. Na jeho stranu se postavily veškeré východní provincie na jih od pohoří Tauros. Když se císař od kappadockého správce Vera dozvěděl o Cassiově odpadnutí, snažil se to nějaký čas utajit. Před shromážděným vojskem pak pronesl řeč, v níž si stěžoval na Cassiovu nevděčnost. Než ale stihl podniknout nějaká protiopatření, přišla zpráva, že Cassius byl zabit vlastními vojáky.\n\n\n"}
{"id": "191867", "url": "https://cs.wikipedia.org/wiki?curid=191867", "title": "Bratrská jednota baptistů Tekovské Lužany", "text": "Bratrská jednota baptistů Tekovské Lužany\n\nSbor Bratské jednoty baptistov v Tekovských Lužanech na Slovensku je místní baptistickou církví v ulici SNP.\n\nSbor v Tekovských Lužanoch u Levic byl založený 26. května 1947 Slováky, přesídlenými po 2. světové válce z Maďarska. Bylo to 91 baptistů z okolí Békéscsaby, ze sarvašského a kondorošského sboru. Konaly se evangelizace a křty, a tak měl sbor v roce 1948 už 144 členů. V roce 1951, kdy do sboru přišel první kazatel absolvent baptistického teologického semináře v Praze Ján Miháľ, měl sbor 185 členů. V letech 1954 až 1957 si sbor postavil svůj sborový dům s modlitebnou a bytem pro kazatele.\n\n\n\n"}
{"id": "191870", "url": "https://cs.wikipedia.org/wiki?curid=191870", "title": "Vitantonio Liuzzi", "text": "Vitantonio Liuzzi\n\nVitantonio Liuzzi (* 6. srpna 1981, Locorotondo) je italský automobilový závodník, bývalý pilot Formule 1.\n\nKromě své rodné italštiny mluví anglicky a francouzsky. Je také znám svými piercingy, momentálně má 3: jeden na vrchu levého ucha, jeden na levém obočí a jeden na spodu levého ucha.\n\nV minulosti žil Liuzzi v Hempsteadu, v Anglii, kde sdílel apartmán s dalším testovacím jezdcem, Christianem Klienem. Nyní žije Liuzzi v Pescaře, v Itálii.\n\nJako většina jiných jezdců, zahájil svoji kariéru v 9 letech na motokárách (1991). V roce 1993 vyhrál Italský motokárový šampionát. V roce 1995 skončil druhý v Mistrovství světa motokár a 5. místo obsadil v Evropském šampionátu. Jeho motokárová kariéra vyvrcholila vítězství v Mistrovství světa motokár v roce 2001.\n\nPoté se přesunul k autům, v roce 2001 závodil v Německé Formuli Renault, kde skončil celkově na 2. místě. V šampionátu Německé Formule 3 ale dokázal vybojovat pouze 9. místo. Jinak ale v tomto roce dokázal vyhrát mezinárodní závod F3 v San Marinu a testoval pro tým Coloni ve Formuli 3000 a pro Williams ve Formuli 1. Pro sezónu 2003 si ho do Formule 3000 vyhlédl Red Bull a on sám skončil celkově na 4. místě. Na další sezónu se přesunul do týmu Arden. A v tom roce s ním dominoval, vyhrál 7 z 10 závodů a zajistil si s předstihem titul.\n\nJako své idoly uvádí bývalé mistry světa F1 Ayrtona Sennu a Nigela Mansella. Liuzziho zázračná forma v F3000 vedla ke spekulacím o jeho příchodu k Ferrari, či aspoň testování u tohoto týmu. Nebo jeho příchod k Sauberu, kam Ferrari dodávalo motory. V září roku 2004 absolvoval test se Sauberem, nicméně post závodního jezdce mu nakonec přebral bývalý mistr světa, Jacques Villeneuve. V listopadu 2004 testoval znovu, tentokrát s týmem Red Bull. A pro rok 2005 se k tomuto týmu připojil. Předpokládalo se, že bude v týmu závodit po boku Davida Coultharda. Red Bull ale raději zvolil Christiana Kliena, a pro něj zbylo místo testovacího jezdce. Ale i přes Klienovy dobré výkony v prvních 3 závodech se tým rozhodl dát v průběhu sezóny šanci i Liuzzimu. Tonio měl Kliena nahradit při závodech v San Marinu, Španělsku a Monaku. Hned v prvním závodě udělal Liuzzi po diskvalifikaci obou vozů BAR bod. Po závodech ve Španělsku a Monaku dostal ještě šanci při Grand Prix Evropy. Poté se do kokpitu vrátil Christian Klien.\n\nPo koupi týmu Minardi, který koupil Red Bull (a přejmenoval jej na Toro Rosso), byl odměněn sedačkou v nově vzniklém „B-týmu“. Při Grand Prix USA vybojoval Liuzzi první bod pro tým, když vydřel po boji s Davidem Coulthardem a Nickem Rosbergem 8. místo. Byl to ale pro něj i pro tým jediný bod získaný v sezóně 2006.\n\nV týmu zůstal i pro rok 2007. Jako jezdec byl představen společně s novým typem vozu, STR2, 13. února 2007. První půlka sezóny nebyla vydařená, stejně jako jeho stájový kolega Scott Speed, hodně chyboval. Největší šanci na body měl v Kanadě, nakonec ale rozbil své Toro Rosso o „Zeď šampiónů“. V průběhu sezóny potom vyvstaly spekulace, že by jej i Speeda mohli nahradit mladý Sebastian Vettel a šampión série Champcar, Sébastien Bourdais. Nakonec byl nahrazen jen Speed, nicméně bylo potvrzeno, že Bourdais bude za Toro Rosso závodit v následující sezóně. Od té doby se Liuzziho výsledky zlepšily. V Japonsku přišel o bod jen kvůli penalizaci. Nejlepší závod jeho kariéry ale přišel v Číně. V kvalifikaci se umístil na výborném 11. místě. Po startu předjel další 3 jezdce a v průběhu závodu ještě Marka Webbera z Red Bullu, a také Nicka Heidfelda z BMW Sauber. V závodě dokázal držet krok i s pátým Jensonem Buttonem z Hondy, nakonec ale vybojoval 6. místo a 3 body.\n\n10. srpna bylo potvrzeno, že Sébastien Bourdais bude v roce 2008 závodit za Toro Rosso. Druhou sedačku obsadil Sebastian Vettel a Liuzzi tak zůstal bez místa. Jeho manažer, bývalý šéf Lotusu Peter Collins, potvrdil, že Liuzzi ve formuli zůstane. Vypadalo to na post testovacího jezdce pro Williams, ten ale získal Nico Hülkenberg. Poté se ucházel o místo v týmu Force India, ale neuspěl. 10. ledna 2008 se tak dohodl na testování v týmu Force India, v roce 2008 a do září 2009 za ní testoval. Za tým Force India jezdil 2008–2010. Hned v prvním závodě dosáhl Tonio překvapivých výsledků a nebýt technických problémů, dojel by na bodech. Po sezoně 2010 mu nebyla prodloužena smlouva a Liuzzi se přidal k týmu HRT.\n\nLiuzzi v současné době jezdí pro tým HRT. Zatím nedosáhl na body, jeho nejlepším umístěním je 13. místo z VC Kanady.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "191871", "url": "https://cs.wikipedia.org/wiki?curid=191871", "title": "Provence-Alpes-Côte d'Azur", "text": "Provence-Alpes-Côte d'Azur\n\nProvence-Alpes-Côte d'Azur (\"Provence-Alpy-Azurové pobřeží\", či \"Prouvènço-Aup-Costo d'Azur\") je administrativní region na jihovýchodě Francie. Často bývá označován zkráceným názvem (akronymem) PACA.\n\nRegion sousedí na východě s Itálií, na severu s regionem Rhône-Alpes, na západě je ohraničem regionem Languedoc-Roussillon, jehož hranice je tvořena řekou Rhônou a jih je omýván Středozemním mořem. Provence-Alpes-Côte d'Azur sdružuje celkem šest departementů. Správním centrem regionu je Marseille.\n"}
{"id": "191872", "url": "https://cs.wikipedia.org/wiki?curid=191872", "title": "Petrovice (Štoky)", "text": "Petrovice (Štoky)\n\nPetrovice () jsou vesnice na Vysočině v okrese Havlíčkův Brod, spadají pod městys Štoky. Ke dni 28. února 2007 zde žilo 96 obyvatel. V obci se nachází Kostel Povýšení svatého Kříže.\n\nPoprvé byla ves doložena roku 1226, kdy patřila želivskému klášteru. Ke vsi patřily i okolní mlýny a stavení. V okolí obce se pravděpodobně dolovalo stříbro (směrem na Smrčnou). V 15. století přešla obec do vlastnictví střítežského panství. V 16. století pak Trčkové z Lípy prodali střítežské panství i s Petrovicemi Jihlavě. Za třicetileté války obec zpustla a počet obyvatel poklesl na minimum. V letech 1710–1730 (?) byla v obci zbudována barokní kaple Povýšení sv. Kříže. Ta byla později přebudována v klasicistním slohu. Roku 1869 zničil obec požár. Počátkem 20. století žilo v obci 85% Němců. V obci však přesto po roce 1919 existovala česká škola. Němci byli po květnu 1945 vysídleni a obec se pak stala národnostně českou. Po roce 1948 v obci na čas existovalo JZD. V devadesátých letech byla opravena kaplička Povýšení sv. Kříže a roku 1995 bylo historické jádro obce zařazeno mezi vesnické památkové zóny a chráněná místa.\n\nPodle sčítání 1921 zde žilo v 55 domech 329 obyvatel, z nichž bylo 161 žen. 108 obyvatel se hlásilo k československé národnosti, 220 k německé. Žilo zde 327 římských katolíků a 1 evangelík.\n"}
{"id": "191874", "url": "https://cs.wikipedia.org/wiki?curid=191874", "title": "Biblické písně", "text": "Biblické písně\n\nBiblické písně (op. 99 (B. 185)) jsou hudební cyklus deseti zpěvů pro sólový hlas s průvodem klavíru na texty z Knihy žalmů v překladu Bible kralické, který složil Antonín Dvořák.\n\n\"Biblické písně\" je dílo velmi intimní, jedno z nejniternějších v celém životním díle Antonína Dvořáka. O spontánnosti jejich vzniku není pochyb. První z nich (podle vydání sedmá) byla ve zpěvním hlase zaznamenána 5. března 1894 a ostatní písně následovaly rychle za sebou, takže celý cyklus byl hotov během tří týdnů. Což je neobvykle krátká doba. První z písní byla tedy zapsána 5. března. Ten samý den byl hotov náčrt písně deváté, 7. března byla načrtnuta i vypracována píseň druhá, další den v čistopise píseň sedmá a pak devátá. 13. března byly rozpracovány písně první, šestá a desátá, z nichž 14. března byla dokončena píseň desátá a 15. března píseň první, spolu se začátkem písně čtvrté, která byla hotova 16. března. Mezi 18. a 20. březnem Dvořák dokončil píseň šestou a konečně 21. března byly ještě načrtnuty písně třetí, pátá a osmá, z nichž třetí autor vypracoval 22. března, pátou 24. a osmou 25. a 26. března.\n\nDnes je možné jen předpokládat, co bylo základním impulzem pro Dvořáka k vytvoření těchto písní. Za základ je možné pokládat charakteristickou náladu, která nutkala skladatele, aby se často odvracel od světa, který ho obklopoval a vnořil se co nejhlouběji do svého nitra. Mohly tu však být i jiné důležité příčiny pro vznik písní. Autora se jistě muselo dotknout, když na konci roku 1893 zemřeli dva jeho hudební současníci – Pjotr Iljič Čajkovskij a Charles Gounod. S Čajkovským navíc Dvořák udržoval velmi přátelské vztahy a díky němu se náš hudebník dostal v roce 1890 do Ruska. Krátce poté přišla k Dvořákovi další smutná zpráva. V únoru 1894 zemřel Hans von Bülow, skvělý dirigent, Dvořákův ctitel a propagátor. K tomu přišla další zpráva ze skladatelova vlastního domova, že ve Velvarech umírá jeho osmdesátiletý otec František. Musíme si také uvědomit, že čas ve kterém Dvořák písně psal, byl krátce před Velikonocemi. Z toho všeho si můžeme odvodit, že Biblické písně nevznikaly náhodně, ale že autor měl pro vznik díla velkou řadu důvodů.\n\nAntonín Dvořák byl silně věřící člověk s upřímným poměrem k Bohu. Víme, že jeho opravdová zbožnost se již několikrát projevila ve skladatelově práci. Jeho Stabat Mater a Rekviem patří k základním pilířům české hudby. Biblické písně jsou však pro Dvořákovu zbožnost nejpříznačnější. Ukazují totiž jeho víru v prostotě a hlubokosti. Není bez zajímavosti, že skladatel psal písně na texty české, a že pro tyto texty volí výňatky z Davidovy Knihy žalmů podle otištění v Bibli Kralické.\n\nV těchto textech je obsažena velká moudrost v názorech na smysl života a na duchovní potřeby člověka. Je v nich také básnická síla a barvitost slov. Je zřejmé, že skladatel Knihu žalmů velmi dobře znal a jeho výběr textů nemohl být náhodný. Vybíral si v širokém rozsahu od žalmu 23 až po žalm 145. Dvořák také projevil jemný smysl proto, aby v písních byla obsahová rozmanitost, aby se písně úzkostné střídaly s důvěřivými a po žalozpěvech přicházely radostné hymny. Na původním znění textů měnil autor jen detaily. Přidal-li někde slůvko nebo ho pozměnil, dělal to pouze z potřeby utváření hudební fráze, ale také pro zesílení hudebního výrazu. Vlastní písňové zhudebnění těchto textů patří k vrcholům písňové literatury. Dvořák se dokázal skvěle ztotožnit s myšlenkami biblických veršů a přetvořil je v hudební projev stejně prostý a hluboký jako jsou verše samy.\n\nJe velmi zajímavé, jak se základní tvůrčí vypětí při práci na písních projevilo na jejich deklamační stránce. Skladatel musel být při práci velmi opatrný i volný zároveň. Hudební linie se vytváří s obvyklou nenuceností, aniž by se rozcházela s logickým spádem vět a slov. Je možné, že tu rozhodovala i okolnost, že Dvořák akceptoval výtky, kterými česká kritika poznamenala jeho umělecká díla při posuzování deklamační stránky jeho oper. Hudební tvar, který skladatel písním vtiskl, plně respektuje ducha české řeči. Je zřejmé, že si autor uvědomoval deklamační čistotu písní, a proto se velmi zjímal o německý a anglický překlad. Jeho vydavatel Simrock, který písně koupil v roce 1894, také sám věnoval pozornost překladu na výslovné přání Dvořáka. Do němčiny písně přeložil Bedřich Eben a anglický překlad zajistila Daphne Rusbridge.\n\nV původním znění s klavírním doprovodem vydala Simrockova firma v Berlíně poprvé Biblické písně na začátku roku 1895. Brzy poté autor přepracoval klavírní doprovod prvních pěti písní do orchestrální podoby pro malý orchestr. Jak řekl Simrockovi sám Dvořák, pěvci si prý v písních s orchestrem libují, a je to pro ně něco nového.\n\nPrvní provedení těchto písní v orchestrálním znění bylo 4. ledna 1896 na zahajovacím koncertě spolku Česká filharmonie v pražském Rudolfinu. Koncert řídil sám Antonín Dvořák a pěveckého partu se ujal barytonista Národního divadla František Šír. Dvořákova originální partitura 1. až 5. písně vyšla tiskem poprvé až v roce 1960 v kritické edici Souborného díla Antonína Dvořáka. Písně 6. až 10. v instrumentaci Jarmila Burghausera a Jana Hanuše vyšly současně jako doplněk k tomuto prvnímu vydání původního orchestrálního znění. Biblické písně byly také upraveny a vydány pro vyšší hlas, soprán a tenor.\n\n"}
{"id": "191876", "url": "https://cs.wikipedia.org/wiki?curid=191876", "title": "Koruna (klenot)", "text": "Koruna (klenot)\n\nKoruna (z latinského corona – \"věnec\", řecky κορώνα – \"věnec\", \"koruna\") je drahocenn klenot, používaný jako pokrývka hlavy, vyrobený většinou ze zlata a zdobený drahými kameny. \n\nKoruna je používána panovníky jako odznak moci a důstojnosti, a to především v západním křesťanství. Je také symbolem vlády těchto panovníků nad určitým národem nebo územím. Přeneseně proto výraz „koruna“ znamená i samotné království nebo císařství (tzn. prohlásíme-li o panovníkovi, že \"získal korunu\", máme tím na mysli, že společně s korunou získal i nárok na k ní náležející území).\n\nRituál používání koruny pochází ze starověku. Již ve starověkém Egyptě nosil panovník dvojitou bílo-červenou korunu horního a dolního Egypta. V antickém Řecku nosil čelenku či diadém. Perští králové patřili k prvním, kteří nosili uzavřenou korunu, tzv. \"tiáru\". Tato podoba byla později převzata byzantskými císaři a také papeži, kteří používali trojitou korunu do roku 1963. V papežově znaku zůstala tiára do roku 2005, kdy ji papež Benedikt XVI. změnil na biskupskou mitru, ve znaku vatikánských úřadů se tiára nadále používá.\n\nŘímští císaři používali diadém nebo vavřínový věnec imperátorů, jako symbol své moci. Vládcové Germánů nosili přilbu nebo čelenku. Od karolinských dob se běžně používaly uzavřené koruny, jež byly překlenuté jedním nebo více oblouky.\n\nVe středověké Evropě propůjčovala panovníkovi jeho legitimitu teprve řádně vykonaná korunovace jedinou správnou korunou na jediném správném místě řádným, tzn. k tomu oprávněným korunovačem (\"Coronator\"). Ve Svaté říši římské mohl být zvolený král korunován výhradně rýnskokolínským arcibiskupem a to v Cáchách – a od 16. století ve Frankfurtu – říšskou korunou. Korunovace císaře musela být vykonána – též až do 16. stol – papežem v Římě nebo papežským legátem. Místem korunovace francouzských králů pak byla Remešská katedrála.\n\nVládnoucí knížata a šlechtici, kteří podle pravidla priority byli podřízeni císařům a králům, nosili hodnostní korunu, jejíž tvar a podoba určovaly postavení nositele. Od 17. století existovaly také tzv. \"hodnostní perly\".\n\n\n\n\n\n\n\n"}
{"id": "191878", "url": "https://cs.wikipedia.org/wiki?curid=191878", "title": "Boromir", "text": "Boromir\n\nBoromir (2978 Třetího věku – 26. února 3019 Třetího věku) je postava ve fiktivním světě J. R. R. Tolkiena, Středozemi. Objevuje se v trilogii \"Pán Prstenů\" jako jeden z devíti členů Společenstva Prstenu. Boromir je člověk, nejstarší syn Denethora II., posledního vládnoucího správce Gondoru, odkud také pochází.\n\nVe filmovém zpracování trilogie Pán prstenů jej hraje herec Sean Bean.\n\nBoromir se narodil roku 2978 Třetího věku. Jeho otcem byl Denethor II., matkou Finduilas, dcera Adrahila z Dol Amrothu. Boromirův mladší bratr Faramir se narodil roku 2983. Následujícího roku se Denethor stal správcem trůnu Gondoru, tuto hodnost převzal po svém otci Ecthelionovi II.\n\nRoku 2988 zemřela Finduilas a Denethor se stal pochmurným, chladným a izoloval se od rodiny. V té době se sblížili Boromir s Faramirem a stali se opravdu velkými přáteli. Denethor vždycky upřednostňoval Boromira, pročež byl považován za odvážnějšího a nebojácnějšího než jeho mladší bratr. Mezi bratry však nepanovala žádná rivalita. Boromir vždycky Faramirovi pomáhal a podporoval ho. Boromir byl velkým válečníkem a brzy se stal v Gondoru slavným. \n\nV reakci na prorocký sen, který oba bratři měli, byl Boromir zvolen, aby se roku 3018 vydal do Roklinky. Cesta z Minas Tirith mu zabrala 110 dní, jel po jemu neznámých cestách, až konečně dorazil do Roklinky, o které málo Gondorských vůbec vědělo. Na brodu v Tharbadu Boromir ztratil koně, dál cestoval po Zelené cestě pěšky. Do Roklinky přijel před začátkem Elrondovy rady. \n\nNa radě sdělil ostatním novinky z Gondoru, hlavně o neustálém válčení s Mordorem. Také se snažil ostatní přesvědčit, aby směl vzít Jeden prsten do Gondoru a použít jej proti nepříteli. To ale nikdo nechtěl dovolit, jelikož Prsten nelze použít proti Sauronovi, protože jej ovládá svou vůlí.\n\nNásledně se tedy alespoň přidal ke Společenstvu prstenu, jež mělo za úkol zničit Prsten v Hoře osudu. Ještě před odchodem Boromir zatroubil hlasitě na gondorský roh se slovy, že neodejde jako zloděj, který se plíží nocí. Elrond ho poté varoval, aby už takhle nikdy netroubil, dokud nedorazí k hranicím Gondoru.\n\nSpolečenstvo se vydalo na cestu. Při neúspěšném pokusu o přechod Mlžných hor průsmykem Caradhrasu Boromir prokázal svou sílu a statečnost při brodění hlubokým sněhem a bojem s vlky v pustině. Společenstvo se pokusilo překonat hory skrze doly Morie, kde padl Gandalf v boji s balrogem. Po pádu Gandalfa převzal velení Aragorn. Dalšího dne dorazili do Lothlórienu, kde Boromir podstoupil zkoušku mysli od Galadriel. Než Lórien opustili, Boromir dostal od elfů dary: elfí plášť a zlatý opasek.\nBoromir se jako gondorský válečník obával, že Gondor brzy padne před Sauronovým náporem, a protože chtěl ve válce zvítězit (a získat slávu), Prsten nad ním pomalu začal získávat moc. Bylo však rozhodnuto, že Prsten bude zničen v ohních Hory osudu. S tím Boromir nesouhlasil, stále přesvědčoval ostatní, že Prsten bude v Gondoru v bezpečí a pomůže ubránit jeho zemi. Neuspěl však. A tak se v jeho mysli, pomalu ovládané Prstenem, začal rodit nápad, že by Prsten mohl vzít sám, a ochránit svůj lid.\n\nKdyž se Frodo, který nesl Prsten, vzdálil od ostatních, vydal se Boromir za ním a požadoval, aby mu Frodo Prsten vydal. Ten samozřejmě nechtěl a když se mu ho pokusil Boromir násilím vzít, nasadil Prsten a utekl. Až teď si Boromir uvědomil, co provedl, ale bylo příliš pozdě. Věděl, že Společenstvo by ho už nepřijalo. V té chvíli zaútočili skuruti a Boromir se s nimi pustil do bitvy. Byl smrtelně zraněn, když bránil hobity Smíška a Pipina. Tak Boromir odčinil zlo, kterého se dopustil na Frodovi, a odešel jako čestný muž.\n\nJeště před smrtí zatroubil na gondorský roh a přivolal tak Aragorna, který však přiběhl příliš pozdě a hobiti byli odvlečeni. Než zemřel, požádal Aragorna, aby se pokusil ubránit Minas Tirith. Pak zemřel. Aragorn, Gimli a Legolas ho tam nechtěli jen tak nechat, a tak použili jednu z loděk, kam Boromirovo tělo uložili a poslali ho společně s jeho mečem, štítem, opaskem, pláštěm, zlomeným rohem a se zbraněmi nepřátel, jež zabil, do Rauroských vodopádů. Společně pak zazpívali na Boromirovu počest píseň. Zemřel 26. února 3019 Třetího věku.\n\nPo třech dnech nalezl Faramir loď s Boromirovým tělem, plujícím po řece Anduině.\n"}
{"id": "191879", "url": "https://cs.wikipedia.org/wiki?curid=191879", "title": "Nowhere Bound", "text": "Nowhere Bound\n\nNowhere Bound je divadelní hra, kterou napsal Leo Birinski ve Spojených státech. Byla uvedena v divadle v lednu 1935. Text hry se zatím nepodařilo objevit, takže základní informaci o obsahu hry lze získat jen z nepřímých zdrojů. Hlavním místem děje je vlak, kterým jsou odváženi z Chicaga lidé deportovaní z USA jakožto nežádoucí osoby. Jeden z pracovních názvů hry zněl \"Garbage Express\", tedy \"Odpadkový expres\". Mezi deportovanými se skrývá před svými bývalými komplici gangster Al Pomo a pokouší se uniknout z USA do Itálie. Dva muži podsvětí se však dostanou do vlaku a chtějí Al Poma zabít. „Po vraždě“ – jak napsal recenzent týdeníku Time – „se hra překvapivě mění z celkem dobrého melodramatu na docela dobrou frašku“.\n\n\n\n"}
{"id": "191886", "url": "https://cs.wikipedia.org/wiki?curid=191886", "title": "Bylina", "text": "Bylina\n\nBylina je rostlina, která má nedřevnatějící nadzemní stonek. Bylinný typ růstu vznikl v rostlinné říší mnohokrát nezávisle, většina čeledí má své bylinné zástupce. Jedná se buď o lodyhu nesoucí listy, neolistěný stvol, případně u trav stéblo. Bylinný stonek bývá různého tvaru na průřezu: válcovitý, čtyřhranný, trojhranný, zploštělý, rýhovaný; podle růstu přímý, vystoupavý, poléhavý, plazivý, popínavý (bylinné liány).\n\nByliny mohou mít různou velikost od nejmenších rostlin na Zemi (drobnička, \"Wolffia\") po obří rostliny. Za nejmohutnější byliny jsou považovány některé druhy banánovníku. Banánovník textilní (\"Musa textilis\"), pocházející z jihovýchodní Asie, dorůstá výšky až 8 metrů. Banánovníky mají tzv. nepravý kmen, který je celý bylinný a je tvořen bázemi řapíků listů.\n\n"}
{"id": "191888", "url": "https://cs.wikipedia.org/wiki?curid=191888", "title": "Divize (vojenství)", "text": "Divize (vojenství)\n\nDivize je vojenská jednotka, čítající asi dvacet tisíc vojáků. Ve většině armád se dělí na několik pluků nebo brigád a naopak několik divizí tvoří armádní sbor. Divize je největší jednotka běžné armády, která provádí vojenské operace jako celek. Užívá se převážně u pěchoty, méně často u jezdectva nebo u tanků. Jednotlivé divize se většinou značí prostou řadovou číslovkou.\n\nMyšlenku divize vytvořil francouzský maršál Maurice de Saxe v knize Mes Réveries, která nebyla vydána (maršál před jejím vydáním roku 1750 zemřel), takže divize byly zavedeny až v sedmileté válce maršálem de Broglie. V této válce se osvědčily a francouzská armáda na ně přešla trvale. Během napoleonských válek získal francouzský model armády, užívající mimo jiné divize, věhlas a divize proto byly zavedeny ve většině evropských armád. Užívají se dosud ve většině armád včetně české. Velitelem divize je zpravidla generálmajor. V některých zemích také existuje hodnost divizní generál.\n"}
{"id": "191889", "url": "https://cs.wikipedia.org/wiki?curid=191889", "title": "Avalon", "text": "Avalon\n\nSlovo Avalon má více významů:\n\n\n"}
{"id": "191892", "url": "https://cs.wikipedia.org/wiki?curid=191892", "title": "Chamonix-Mont-Blanc", "text": "Chamonix-Mont-Blanc\n\nChamonix-Mont-Blanc je město ve východní Francii v départementu Horní Savojsko na úpatí masivu Mont Blancu.\n\nÚdolí Chamonix sleduje směr od severovýchodu k jihozápadu; protéká je řeka Arve, do níž se vlévá bystřina \"l'Arveyron\" pramenící těsně nad Chamonix v ledovcovém poli Mer de Glace. Údolí je sevřeno z jihovýchodní strany masivem Mont Blancu s vrcholem v nadmořské výšce 4808 m pokrytým sněhem a ze severozápadní strany méně impozantním strmým hřebenem s vrcholy Le Brévent (2525 m n. m.) a Aiguilles Rouges. Administrativně k Chamonix náleží řada vesnic a osad roztroušených v údolí, jako např. „Les Bossons“ (1012 m n. m.), „Les Praz“ (1060 m n. m.), Argenti`ere (1252 m n. m.) a Le Tour (1462 m n. m.) Sedlem Col de Montets (1461 m n. m.) vede silnice směrem ke švýcarskému Martigny ležícímu v údolí řeky Rhône.\n\nSousední obce: Les Houches, Passy, Saint-Gervais-les-Bains, Servoz a Vallorcine ve Francii, Trient a Orsières ve Švýcarsku a Courmayeur v Itálii.\n\nPrvní zmínka o lokalitě Chamonix pochází nejméně z roku 1090, kdy bylo údolí darováno řádu Benediktinů, který si zde vystavěl klášter, kolem kterého se později rozrůstalo další osídlení. Již v této první zmínce se mluvilo o „obdělávaném poli“, což značí, že osídlení zde bylo již před tímto úředním aktem. Chamonix byla původně nuzná obec, která v časech celosvětového ochlazení označovaných jako malá doba ledová mezi 14. a polovinou 19. století byla často přímo ohrožována postupujícími ledovci. Mouka ze zdejších polí byla natolik nekvalitní, až se říkalo, že chléb z ní nechtějí požívat ani domácí zvířata. Až na přelomu 18. a 19. století začalo Chamonix nabývat na významu jako východisko k vrcholu Mont Blanc a jako základna rodící se horské turistiky. Údolí Chamonix je jednou z nejvíce seismických oblastí ve Francii, v roce 1817 prý došlo v oblasti k zemětřesení, které mělo sílu až 8,0.\n\n\"Počet obyvatel\"\n\nChamonix je oblíbené letovisko zimních sportů; roku 1924 se zde konaly zimní olympijské hry. Chamonix a okolí je ideálním místem pro většinu extrémních sportů provozovaných v přírodě jako např. horolezectví na skalách i ledovcích, extrémní lyžování, paragliding a rafting.\n\nZnámou atrakcí Chamonix je visutá kabinová lanovka na vrchol Aiguille du Midi (3842 m n. m.). Byla postavena roku 1955; v té době byla lanovkou překonávající největší převýšení na světě. Z druhé strany masivu vede na hřeben lanovka na Point Helbronner (3462 m n. m.)z Entréves v údolí Aosty v Itálii takže masiv lze překonat s použitím lanovek.\n\n\n"}
{"id": "191893", "url": "https://cs.wikipedia.org/wiki?curid=191893", "title": "Volatile", "text": "Volatile\n\nV počítačových programovacích jazycích, zvláště v C, C++, C# a Java, má objekt deklarovaný pomocí klíčového slova volatile obvykle zvláštní vlastnosti co se týče optimalizace nebo vláken. Zjednodušeně se dá říci, že klíčové slovo volatile brání kompilátoru použít při optimalizaci kódu předpoklad, že se proměnné nemohou „samy” změnit.\n\nVolatile je rezervované slovo programovacího jazyka C. Pokud je nějaká proměnná označena slovem volatile, nebude kompilátor žádným způsobem optimalizovat její užití. \nDeklarace volatile (nestálý) znamená, že k obsahu proměnné může přistupovat ještě nějaký jiný proces než ten, který je řízen aktuálním zdrojovým kódem. Může to být například souběžné běžící vlákno jiného procesu, hardwarové přerušení nebo samotný hardware. Že je proměnná označena jako volatile, ještě neznamená, že operace s ní jsou atomické.\n\nKlíčové slovo \"volatile\" se umisťuje před nebo za datový typ v definici proměnné.\n\nV předchozím příkladě je \"ptr\" nestálý ukazatel na proměnnou T.\n\n"}
{"id": "191898", "url": "https://cs.wikipedia.org/wiki?curid=191898", "title": "Avalon (ostrov)", "text": "Avalon (ostrov)\n\nAvalon je legendární ostrov artušovských legend. Název ostrova je pravděpodobně odvozen z keltského slova abal, tzn. jablko, kterými byl tento ostrov znám. V symbolice jablka se tak promítá jak keltská, tak i křesťanská symbolika, přičemž u křesťanských autorů docházelo i k ovlivnění řeckou mytologií. V literatuře se ostrov Avalon poprvé objevuje v díle Historia regum Britanniae (pravděpodobně z roku 1136), jehož autorem je Geoffrey z Monmouthu.\n\n"}
{"id": "191899", "url": "https://cs.wikipedia.org/wiki?curid=191899", "title": "Karaka", "text": "Karaka\n\nKaraka byla obchodní nebo válečná loď, která se začala používat ve 14. století ve Středomoří především v Janově a Benátkách, ale od 15. století byla užívána Portugalskem a Španělskem při jejich výzkumných plavbách podél Afriky a do Ameriky. V průběhu 16. století se z karaky vyvinul mohutnější typ lodi, galeona.\n\nOznačení \"karaka\" je španělské (slovo původně pochází z arabštiny, do níž bylo převzato z řečtiny), v Portugalsku se obdobný typ lodi nazýval \"nau\", ve Francii \"karavela\". Označení se někdy volně zaměňují, jindy je karavela považována za menší, případně starší typ karaky. Užití pojmů tedy není zcela jednoznačné. Příčinou nejasností je také to, že středověké lodi nebyly nijak typizovány, takže každá jednotlivá loď byla vlastně originál.\n\nKaraka byla 30–40 metrů dlouhý trojstěžník, jehož šířka dosahovala 1/3 délky. Loď byla velkým a těžkým bachratým plavidlem s vysokými boky a velkou nosností – běžně 100 tun, někdy až 200 tun. Měla až čtyři paluby. Na přídi a zádi přecházela paluba do vysoké a hranaté nástavby. Ponor dosahoval až 5 m. Za příznivého větru byly lodi poměrně rychlé, pluly rychlostí až 10 uzlů (asi 18 km/h), při bočním větru se plavební vlastnosti lodi výrazně horšily.\n\nPříď lodi prodlužoval vysunutý trám (čelen), který sloužil k upínání lan. První dva stěžně byly jednodílné, nebo později dvojdílné a nesly velké ráhnové plachty. Zadní jednodílný stěžeň nesl latinskou plachtu. K řízení sloužilo kormidlo ovládané kormidelníkem pomocí jednoduché soustavy pák. Zajímavé je, že kormidelník přes plachtoví neviděl na cestu, takže se během plavby při pobřeží musel spoléhat na pokyny, které mu udílela hlídka na stěžni.\n\nKaraky se vyráběly z borového nebo dubového dřeva, přičemž hřebíky se používaly pouze v nejvíce namáhaných částech, tedy v předním vazu a „zrcadle“, což je tupé ukončení zádi, které od konce 15. století nahrazuje zadní vaz. Tato úspornost vedla ke značné křehkosti lodi, takže při každém nárazu a při bouři hrozilo popraskání trupu. I tak, ač byl trup pečlivě vymazán smolou, do lodi neustále zatékalo, takže se musela odčerpávat voda a přispívalo to i k rychlému hnití potravin. Navíc se v záhybech lodi zachycovaly – zejména v teplých mořích – mušle, řasy a především sášeň lodní (\"Teredo navalis\") a tento měkkýš poškozoval strukturu dřevěného trupu. Proto musela být loď po několika měsících plavby vždy vytažena na souš a vyspravena, a proto se také při každé zastávce doplňovaly na loď zásoby dřeva a smůly.\n\nPrázdná loď má příliš vysoko položené těžiště, kvůli čemuž se neustále houpe a také hlasitě vrže, což k pohodlnému cestování nepřispívá. Loď se nezřídka nepovedlo správně vyvážit, takže se po spuštění na vodu nakláněla a tomu se muselo odpomoci zátěží. Ta se dělila na dvě části. Tzv pevná zátěž byla uložena napevno pod prkny ve spodní části lodi a jako tato zátěž sloužily kameny a později i železo aby se dosáhlo co nejnižšího těžiště. Tato zátěž byla uložena maximálně natěsno aby se ani při náklonu lodi nemohla posunout. Druhou částí zátěže byl náklad lodi místo kterého se na prázdnou loď někdy nakládaly sudy s vodou nebo kameny. Tato zátěž se mohla při náhlém náporu větru a náklonu lodi posunout a bylo poté potřeba ji vracet zpět na místo.\n\nPlachty i trupy lodí bývaly často pestře pomalované a trupy někdy i zdobené řezbami. Běžným omylem je, že se na lodní příď psalo jméno lodi, ve skutečnosti se tento zvyk uplatnil až od 17. století – přestože velké lodě dostávaly jména už od starověku.\n\nKaraky měly dobrou dělovou výzbroj, byly však pomalé a neobratné.\n\nPosádka lodi nezahrnovala jen zkušené námořníky, ale především trestance a dobrodruhy. Obsluha lodi vyžadovala značnou fyzickou sílu, námořníci starší 35 let už byli považováni za staré. Kapitáni lodí museli být muži železné vůle a přísné, někdy i kruté povahy, pokud si chtěli u posádky udržet respekt a poslušnost. Plat námořníků nebyl nijak závratný, ale výhodou bylo, že měli zdarma jídlo a hlavně měli právo vézt si část vlastního zboží, s nímž pak směli volně obchodovat.\n\n\n"}
{"id": "191901", "url": "https://cs.wikipedia.org/wiki?curid=191901", "title": "Pertinax (císař)", "text": "Pertinax (císař)\n\nPublius Helvius Pertinax (1. srpna 126 Alba Pompeia v Ligurii – 28. března 193 Řím) byl římský císař panující od 31. prosince 192 do 28. března 193, celkově 87 dní. Jeho manželkou byla Flavia Titiana, dcera Tita Flavia Claudia Sulpiciana, synem Publius Helvius Pertinax mladší, pozdější konzul v roce 212.\n\nPertinax, původem z Ligurie, byl synem propuštěnce Helvia Successa a v dětství se mu dostalo širokého vzdělání, takže sám pak nějaký čas vyučoval gramatiku. Později ho ustanovil svým pobočníkem jeden z velitelů císaře Marka Aurelia, Claudius Pompeianus, s jehož pomocí postupoval Pertinax v kariérním žebříčku pomalu vzhůru, až se stal v roce 175 dodatečně zvoleným konzulem (\"consul suffectus\") a roku 192 konzulem řádným.\n\nSpolu s Pompeianem se zúčastnil markomanských válek a v bojích se natolik vyznamenal, že jej Marcus Aurelius jmenoval správcem hned několika provincií. Postupně prošel všemi významnými bojišti. V letech 185–187 se mu podařilo zkrotit vzpouzející se britské legie a následně působil v Římě v úřadu městského prefekta (189/190–192).\n\nV závěru roku 192 byl zavražděn syn a nástupce Marka Aurelia Commodus a organizátoři spiknutí Laetus a Eclectus vyzvali Pertinaka, aby přijal císařský titul. Poté, co se Pertinax přesvědčil, že je Commodus opravdu mrtev, spěchal do tábora pretoriánů, kde si s Laetovou pomocí získal slibem peněžních darů (každému vojákovi slíbil vyplatit dvanáct tisíc sesterciů) gardisty na svou stranu. Z tábora se ihned vydal do senátu, kde mu senátoři titul jednohlasně potvrdili. Rázně odmítl veškeré pocty, jež mu chtěli senátoři udělit, včetně titulu \"augusta\" pro svou manželku a \"caesara\" pro svého syna.\n\nNejvětším Pertinakovým problémem byla malá podpora ze strany armádních kruhů. Pretoriáni uznali nový režim spíše s nechutí a jejich velitelé v čele s prefektem Laetem sledovali často vlastní záměry. Po Commodově rozmařilé vládě byla státní pokladna prázdná, což Pertinaka nutilo k úsporným opatřením. Musel dokonce přikročit k prodeji majetku z císařských paláců, soch, zbraní a nábytku, ale ani tak přislíbená suma peněz nepřipadala vojákům vysoká, neboť donativy předchozích císařů byly vyšší. To u nich samozřejmě vyvolávalo nevoli.\n\nPrvnímu spiknutí, jehož cílem bylo dosadit na trůn konzula Falcona, ještě Pertinax dokázal odolat. Projevil přitom nezvyklou velkomyslnost, když zabránil senátu odsoudit Falcona k smrti. Druhému spiknutí však již podlehl. Pretoriáni podnícení Laetem vtrhli 28. března 193 do paláce na Palatinu s úmyslem jej zabít. Pertinax se jim postavil, doufaje, že se mu je podaří upokojit, nicméně neuspěl a vojáci jej zavraždili i s jeho rádcem Eclectem, který mu přispěchal na pomoc.\n\n\n"}
{"id": "191902", "url": "https://cs.wikipedia.org/wiki?curid=191902", "title": "Lumpenliberalizm", "text": "Lumpenliberalizm\n\nLumpenliberalizm je v Polsku užívaný pejorativní termín, který označuje způsob hospodaření v 3. polské republice do nástupu Jarosława Kaczyńského. Lumpenliberalizm bývá spojován zejména s jménem někdejšího ministra Leszka Balcerowicze.\n\n\n"}
{"id": "191903", "url": "https://cs.wikipedia.org/wiki?curid=191903", "title": "Imperátor", "text": "Imperátor\n\nImperátor (latinsky \"imperator\") bylo původně označení nositele vojenské moci (\"imperium\") v římské republice. Později se tento termín začal rostoucí měrou používat jako čestný titul pro vojenského velitele. Jestliže vojáci provolali po vítězné bitvě nad nepřítelem svého vojevůdce imperátorem, směl tento velitel se souhlasem senátu oslavit triumf. V dobách římské říše se slovo imperator stalo součástí titulatury římských císařů.\n\nV Rusku přijal car Petr I. Veliký roku 1721 titul imperátora vší Rusi (), který byl postaven na roveň císařského titulu. Tento titul užívali panovníci Ruského impéria až do zániku monarchie v roce 1917.\n"}
{"id": "191905", "url": "https://cs.wikipedia.org/wiki?curid=191905", "title": "Smrtící Avalon", "text": "Smrtící Avalon\n\nSmrtící Avalon (アヴァロン, avaron) je japonsko-polský sci-fi film z roku 2001. Jeho pochmurná nálada s animovanými prvky byla natočena s polskými herci v Polsku. Větší část příběhu se odehrává v podzemních tunelech a sklepeních.\n\nFilm popisuje svět v nedaleké budoucnosti, kdy hlavní aktivitou a náplní života je hraní her ostatní věci pozbývají smyslu. Hlavní hrdinka Ash, je jednou z profesionálních hráčů bojové hry zvané Avalon. Hry při které jde opravdu o život, lze při ní zemřít.\n\n"}
{"id": "191906", "url": "https://cs.wikipedia.org/wiki?curid=191906", "title": "Maya (software)", "text": "Maya (software)\n\nAutodesk Maya Zkráceně Maya je profesionální program pro tvorbu 3D grafiky, originálně vyvíjený Alias Systems a nyní vlastněný a vyvíjený společností Autodesk. Často bývá používán ve filmu, v reklamním a v televizním průmyslu pro vytváření 3D efektů, ale slouží i k tvorbě počítačových her.\n\nAutodesk Maya je dostupná ve dvou základních verzích - \"Maya Unlimited\" a verze Maya PLE (\"Personal Learning Edition\"), která je určena pouze k nekomerčním účelům. Maya PLE je zdarma, ale vyrenderované obrázky obsahují vodoznak.\nPro Mayu existuje řada efektových modulů a pluginů doplňujících další funkce - Fluids, nCloth, Hair, Fur, Live, nParticles nebo Paint Effects. Maya nabízí skriptovací jazyky MEL a Python.\nMaya 2020 je určena pro Windows 10 a Windows 7, Mac OS X a Linux (64bit).\n\nV únoru 1998 byla uvedena na trh první verze Maya - Maya 1.0. V červnu téhož roku byla uvedena první verze pro operační systém Windows. V roce 2005 byla zakoupena společností Autodesk.\n\nTelevize Nova v červnu roku 2000 použila program Maya na výrobu 3D identů v rámci projektu \"Tváře Novy\". Byly vyrobeny znělky pro tyto relace a jiné reklamní jingly:\n\n\n1. března 2003 byla společnost Alias vyznamenána Academy of Motion Picture Arts and Sciences akademickou odměnou pro vědecký technologický přínos a za jejich vývoj tohoto mocného nástroje.\n\nV roce 2005 ještě pod hlavičkou Alias|Wavefront, Jos Stam sdílel odměnu s Edwinem Catmullem a Tonym DeRosem za jejich vynález a aplikaci technologie subdivision surface.\n\n8. února 2008 Duncan Brinsmead, Jos Stam, Julia Pakalns a Martin Werner získali odměnu za technologický přínos Maya Fluid Effects.\n\n"}
{"id": "191915", "url": "https://cs.wikipedia.org/wiki?curid=191915", "title": "TýTý 2003", "text": "TýTý 2003\n\nDne 21. února 2004 se konalo slavnostní vyhlášení XIII. ročníku prestižní ankety TýTý 2003.\nV tomto ročníku se naposledy předávaly ceny za nejlepšího dabingového herce a dabingovou herečku.\n"}
{"id": "191916", "url": "https://cs.wikipedia.org/wiki?curid=191916", "title": "Slavkovský potok", "text": "Slavkovský potok\n\nSlavkovský potok je potok ve Vysokých Tatrách v centrální části okresu Poprad na Slovensku. Je to levý přítok řeky Poprad. Je dlouhý 16,3 km. Je tokem IV. řádu.\n\nPramení na jižním svahu Slavkovské kopy (2345,8 m) v nadmořské výšce přibližně 2100 m. Na horním toku protéká Slavkovskou dolinou nejprve jižně, na jihozápadním úpatí Senné kopy (1848,1 m) se stáčí na jihovýchod. Pod soutokem se Štiavnikem vytváří oblouk a krátce teče na východ. Přes obec Veľký Slavkov teče opět na jihovýchod a posléze až k ústí víceméně na východ. Na dolním toku v Popradské kotlině se hlavní koryto na několika úsecích rozvětvuje a potok se výrazněji vlní. Do Popradu se vlévá u obce Matejovce v nadmořské výšce přibližně 653 m.\n\n\n\nProtéká osadu Tatranské Zruby, obec Veľký Slavkov a městskou část Popradu Matejovce.\n\n"}
{"id": "191920", "url": "https://cs.wikipedia.org/wiki?curid=191920", "title": "NTSC", "text": "NTSC\n\nNTSC (National Television System(s) Committee) je standard kódování analogového televizního signálu, který vznikl v USA a je používán v převážné většině Amerického kontinentu, v Japonsku, Jižní Koreji a na Filipínách. Toto kódování bylo vyvinuto v americké FCC (Federal Communications Commission).\n\nStandard NTSC vznikl v roce 1940. O rok později byl vydán standard pro černobílé vysílání. Roku 1950 bylo rozhodnuto o potřebě standardu pro barevnou televizi, který vznikl o 3 roky později. Protože byl rozvoj barevné televize spjat s dalším rozvojem černobílé televize, uvědomili si všichni pracovníci, že alespoň pro začátek rozvoje barevné televize bude nutno považovat slučitelnost (kompatibilitu) soustav barevné a černobílé televize. Slučitelnost znamená, že se barevné vysílání dá přijímat bez znatelného zhoršení černobílým televizorem černobíle a naopak černobílé vysílání musí barevný televizor přijímat opět černobíle bez znatelného zhoršení. Původní soustava CBS však požadavku slučitelnosti nevyhovovala. Odborníci předvídali, že všeobecný stav elektroniky může připustit plně elektronické řešení barevné televize, proto bylo další rozšiřování CBS zastaveno. Asi 700 předních specialistů vytvořilo pracovní skupinu, která měla vyřešit plně elektronický přenos barevné televize. Tato skupina se nazývala \"National Television System Committee\". Po dva a půl roce vznikla první elektronická soustava NTSC, která byla dokončena v letech 1952 až 1953 a byla od 1. ledna 1954 oficiálně zavedena v USA.\n\nKódování NTSC je velmi podobné kódování PAL, technicky je PAL jeho následník. Stejně jako PAL používá kvadraturní modulaci signálu. Přenáší se vlastně jediný signál, jehož fázový posuv vyjadřuje barevný tón daného bodu obrazu a jeho velikost barevnou sytost. Sebemenší fázové zkreslení při přenosu tedy vede ke změně barevného tónu. Barvonosná frekvence je však od signálu jasu vzdálena méně. Důsledkem může být zkreslené barevné podání. Tento fakt vedl k alternativnímu překladu zkratky (nemíněnému ovšem vážně), a to \"Never The Same Color\" (\"Nikdy stejná barva\").\n\nDvěma různými signály se modulují ve vyvážených modulátorech dvě nosné vlny stejné frekvence, fázově posunuté o 90°. Na přijímací straně se původní signály obnovují synchronní demodulací. Barvonosná frekvence (3,58 MHz) způsobuje v obraze rušivé struktury - volí se co nejblíže hornímu konce přenášeného pásma tak, aby ji ještě bylo možno modulovat potřebnou šířkou pásma chrominančního signálu. Další snížení rušivosti se provádí potlačením amplitudy barvonosné vlny. Nedostatkem soustavy NTSC je barevné zkreslení při změně podmínek v přenosovém kanálu - zkreslení fáze je větší než 5°.\n\n"}
{"id": "191921", "url": "https://cs.wikipedia.org/wiki?curid=191921", "title": "TýTý 2002", "text": "TýTý 2002\n\nDne 15. února 2003 se konalo slavnostní vyhlášení XII. ročníku prestižní ankety TýTý 2002.\n"}
{"id": "191922", "url": "https://cs.wikipedia.org/wiki?curid=191922", "title": "TýTý", "text": "TýTý\n\nTýTý byla anketa o nejoblíbenější tváře a pořady televizních obrazovek, kterou od roku 1991 pořádal časopis \"Týdeník Televize\". Naposledy byla v dubnu 2015 udělena cena za rok 2014.\n\nVyznamenané osobnosti a pořady získávaly původně keramického panáka (do roku 1993), později zakřivené zrcadlo (1994–2014) z dílny Kurta Gebauera.\n\nTýTý předcházela v roce 1990 podobná anketa. Jmenovala se \"Mám rád\" a uváděl ji Ondřej Havelka. Cenou byl pavouček Pavla Švába. Před rokem 1989 pořádal týdeník Československá televize anketu o populární osobnost televizní obrazovky, vítěz dostával Televizní rolničku. Samostatnou anketu Anno o nejpopulárnější osobnost či pořad vlastního televizního vysílání organizuje TV Nova. V roce 2016 byla anketa vyhlašovatelem Bauer Media do odvolání pozastavena.\n\nSeznam předávaných ocenění TýTý.\n\n\n\n\n"}
{"id": "191923", "url": "https://cs.wikipedia.org/wiki?curid=191923", "title": "České korunovační klenoty", "text": "České korunovační klenoty\n\nČeské korunovační klenoty jsou souborem předmětů ze sbírky Svatovítského pokladu a sloužily jako odznaky (insignie) vlády a moci českých králů. Udělovaly se při korunovaci.\n\nSoubor zahrnuje Svatováclavskou korunu, královské žezlo, královské jablko, dále kožená pouzdra na korunu, žezlo a jablko, podušku pod korunu, korunovační plášť s hermelínovými doplňky, štólu, pás a tzv. manipul. Svatováclavskou korunu nechal v letech 1345 až 1346 zhotovit Karel IV. ke své korunovaci českým králem, což ji dělá čtvrtou nejstarší v Evropě. Ostatní předměty se staly součástí později. Spolu s korunovačními klenoty bývá vystavován zlatý relikviářový kříž, zvaný korunovační, a obřadní korunovační meč svatého Václava.\n\nKorunovační klenoty jsou národní kulturní památkou, za niž byly prohlášeny v roce 1962 na druhém místě po Pražském hradě. Uloženy jsou v Korunní komoře chrámu sv. Víta v Praze, odkud jsou vynášeny jen při zvláštních příležitostech.\n\nSvatováclavská koruna má podobu zlaté čelenky, složené ze čtyř dílů. Každý z těchto dílů má na vrcholu velkou lilii. Čelenka je zhotovena ze zlata o ryzosti 22 karátů. Díly jsou nahoře spojeny dvěma příčnými pásky (kamarami) o šířce 4 centimetry, které jsou v místě svého překřížení (na vrcholu) osazeny křížkem. Kamary jsou zhotoveny ze zlata nižší ryzosti (19 až 20 karátů) než čelenka a byly posázeny dvojicemi 30 zelených smaragdů a rubínů. Pásy pocházejí ze zlatého opasku, který byl svatebním darem Blanky z Valois, snad od jejího nevlastního bratra, francouzského krále Filipa VI. Jednotlivé části koruny jsou spojeny zlatými závlačkami. Koruna je osazena 96 drahými kameny a perlami, z nichž nejvzácnější je červený kámen, rubelit (do roku 1998 považovaný za rubín), o rozměrech 4 × 3,7 cm na čelné straně. Celkem bylo použito 19 safírů, 30 smaragdů, 44 spinelů, 1 rubín, 1 rubelit, 1 akvamarín a 20 perel. Do křížku na vrcholu byl údajně vložen trn z koruny Ježíše Krista, který Karlu IV. daroval francouzský král Jan II. Dobrý. Na zlaté obroučce křížku je vyrytý latinský nápis \"HIC EST SPINA DE CORONA DOMINI\" (Zde je trn z koruny Páně).\n\nKoruna váží 2358,04 gramů, lilie dosahují výšky 19 centimetrů, průměr čelenky je 19 až 21 centimetrů.\n\nŽezlo vytvořil augsburský zlatník Hans Haller roku 1533 pro krále Ferdinanda I. Habsburského. Je zhotoveno z osmnáctikarátového zlata. Má délku 67 cm a váží 1013 g. Je ozdobeno 4 safíry, 5 spinely a 62 perlami. Mimořádně velký spinel je osazen na vrcholu žezla. Žezlo se skládá ze čtyř částí. Rukojeť je pokryta emailovými lístky, květy a větévkami a je po obou stranách zakončena věnečkem perel. Dřík žezla je zdoben rovněž rostlinným dekorem. Hlavice žezla je stylizována do tvaru květu mezi spirálkami a je osazena perlami, vrtanými safíry a rubíny na trnech.\n\nKrálovské jablko bylo vytvořeno roku 1527 pro krále Ferdinanda I. Habsburského. Je rovněž zhotoveno z osmnáctikarátového zlata. Je lehce zploštělé o průměru 11,9 cm a výšce 9,8 cm. I s křížem na vrcholu je vysoké 22 cm. Váží 780 g. Jablko je na kříži a na obroučce osazeno celkem 8 safíry, 6 spinely a 31 perlami. Na vrchní části pod křížem je latinský nápis \"DOMINE IN VIRTUTE TUA LETABITUR REX ET SUPER SALUTARE TUAM EXULTABIT\" (Hospodine, z tvé moci raduje se král a z pomoci tvé jásá). Na zadní části kříže, na vrcholu je nápis \"DEUS CELUS REGNAT ET REGES TERRE\" (Bůh vládne nebesům a králové zemi).\n\nObě polokoule jablka jsou zdobeny tepanými reliéfními scénami ze Starého zákona, nahoře historie krále Davida: 1. pomazání Davida na krále; 2. zápas Davida s Goliášem. Na dolní polokouli jsou tři výjevy z knihy Genesis (Stvoření): 1. Adam klečící před Bohem Stvořitelem, 2. uvedení Adama do ráje, 3. Bůh Stvořitel varuje Adama a Evu před stromem poznání.\n\nKorunovační plášť byl zhotoven původně pro korunovaci Ferdinanda II. na českého krále roku 1617 a následně používán k českým korunovacím až do roku 1836, kdy se uskutečnila poslední korunovace rakouského císaře Ferdinanda I. Král byl do pluviálu (pláště) oděn na začátku korunovačního obřadu a přijímal v něm od arcibiskupa ostatní královské insignie. Jako první žena do něj byla roku 1743 oblečena při své královské korunovaci Marie Terezie, jinak manželky habsburských panovníků byly korunovány na české královny v luxusních šatech podle dobové módy. Plášť je zhotoven z drahocenného hedvábného materiálu červené barvy zvaného zlatohlav a je lemován hermelínem (kožešinou z hranostaje). Plášť je polokruhový, vzadu prodloužený do vlečky a nemá rukávy. Je široký 312 cm a dlouhý 236 cm. Uložen je odděleně od klenotů ve speciálně klimatizovaném depozitáři.\n\nNejstarší je kožené pouzdro na korunu, které nechal Karel IV. zhotovit v roce 1347. Pouzdro má téměř kulovitý tvar, horní a dolní díl jsou bohatě zdobeny. Na pouzdru jsou 4 znaky. Dva jsou na vrchní části: říšská orlice a český lev, na spodní části je rodový erb Arnošta z Pardubic a znak arcibiskupství pražského. Po obvodu je čtyřřádkový červený nápis \"ANNO DOMINI MCCCXLVII DOMINUS KAROLUS ROMANORUM REX ET BOHEMIAE REX ME FECIT AD HONOREM DEI ET BEATI WENCESLAI MARTIRIS GLORIOSI\" (Léta Páně 1347 pan Karel, římský král a český král, mě udělal k poctě Boží a slávě mučedníka blahoslaveného Václava).\n\nPouzdro žezla pochází pravděpodobně ze 17. století. Má válcovitý tvar, na jednom konci rozšířený pro hlavici žezla. Je zhotoveno z hladké kůže a skládá se ze dvou částí spojených drobnými panty.\n\nPůvodní pouzdro na jablko má tvar jablka s velkým křížem. Protože v době 1. republiky nechtěla státní moc používat „katolické“ symboly, bylo v roce 1929 zhotoveno pouzdro nové. Je na něm zobrazen znak Československé republiky, na vrchu jsou letopočty svatováclavského milénia 929 a 1929. Po obvodu je nápis DVACÁTÝ OSMÝ ZÁŘÍ.\n\nKe korunovačním obřadům českých králů se kromě výše zmíněných předmětů používaly i jiné předměty (dnes) ze Svatovítského pokladu, například svatováclavský meč nebo korunovační kříž.\n\nOdznaky panovnické moci prvních známých českých knížat z rodu Přemyslovců byly korouhev, štít, meč a přílba, případně klobouk nebo čapka. V roce 1059 nebo 1060 získal Spytihněv II. od papeže Mikuláše II. za roční poplatek 100 hřiven stříbra (cca 20 kg) právo nosit při zvláštních příležitostech mitru. Stejné právo získal i jeho bratr Vratislav II.\n\nPoprvé získal pro svoji osobu královský titul kníže Vratislav II. v roce 1085 za vojenskou pomoc císaři. Při té příležitosti ho na shromáždění v Mohuči korunoval císař Jindřich IV. propůjčenou korunou. Plnohodnotná a pečlivě připravená korunovace Vratislava II. a jeho manželky Svatavy se uskutečnila 15. června 1086 v bazilice sv. Víta na Pražském hradě. Další korunovace na témže místě se uskutečnila až v roce 1228, kdy nechal Přemysl Otakar I. korunovat svého syna Václava I. „mladším králem“, čímž mu pojistil nástupnictví.\n\nPodruhé královský titul získal Vladislav II. v roce 1158 za příslib vojenské pomoci v Řezně, kde ho korunoval císař Fridrich I. Barbarossa. Podruhé ho císař korunoval téhož roku v dobytém Miláně. Vladislav směl korunu nosit pouze pětkrát ročně, a to při příležitosti svátků Božích hodů (vánoční, velikonoční a svatodušní) a svátků svatého Václava a Vojtěcha. Dědičný královský titul získal v roce 1198 jeho syn Přemysl Otakar I. Dědičnost titulu byla definitivně potvrzena roku 1212 Zlatou bulou sicilskou. Korunovaci českého krále byl ve středověku přikládán velký význam. Korunovace byla připravována dlouho dopředu. Přemysl Otakar II. a Václav II. používali titul král až po své korunovaci. Do té doby se sami titulovali \"dědic a pán Království českého\".\n\nKoruny přemyslovských králů se do současnosti nezachovaly ani o nich neexistují písemné zprávy. Na jejich podobu lze usuzovat z vyobrazení na pečetích, mincích, nástěnných malbách, kronikách apod. Podle těchto vyobrazení se předpokládá, že byla opakovaně použita koruna Vratislavova, která byla několikrát upravována. Naposledy je přemyslovská koruna zmiňována při korunovaci druhé manželky Jana Lucemburského Beatrix Bourbonské roku 1337. Poprvé se zároveň objevuje označení \"corona regni Bohemiae\", koruna Království českého, tedy jako symbol celého království. Další osud koruny není znám. Posloužila však Karlu IV. jako inspirace pro tvorbu nové koruny. Je možné, že byla při její tvorbě také použita. Podobu původních korunovačních klenotů naznačují též pozlacené stříbrné pohřební klenoty, nalezené v hrobech Přemysla Otakara II. a Rudolfa Habsburského.\n\nSvatováclavskou korunu nechal vytvořit Karel IV. v roce 1346 ještě jako moravský markrabě poté, co bylo v Praze založeno arcibiskupství (1344) a papež Klement VI. udělil pražským arcibiskupům právo slavnostně pomazat a korunovat české krále. Na Karlovu žádost vydal papež 6. května 1346 bulu na ochranu této koruny (první písemná zmínka o koruně). Zakazuje v ní korunu zcizit, prodat nebo zastavit. Z rozhodnutí Karla IV. se stala koruna majetkem svatého Václava, na jehož hlavě (relikviářové bustě v kapli sv. Václava chrámu sv. Víta) měla být trvale uložena. Králům byla pouze zapůjčena v den korunovace a měla být ještě tentýž den večer navrácena. Za zapůjčení koruny měl každý v budoucnu zaplatit tři sta kop ve prospěch kostela a pražské kapituly.\n\nZa života Karla IV. byla koruna několikrát přepracována, jak o tom svědčí soupisy chrámového pokladu. Původní podoba však vzhledem tomu, že koruna byla vystavována jen výjimečně, nebyla zachycena na soudobých obrazech. Soupis z roku 1385 již zachycuje současnou podobu. Poslední úprava však byla provedena zřejmě ještě před Karlovou smrtí (1378).\n\nKarel IV. zřejmě také nechal vytvořit žezlo a jablko, které však nejsou v současnosti součástí souboru. Pravděpodobně jsou dnes uloženy ve Vídni (viz dále). Karel IV. se také podílel na sepsání \"Řádu korunování českého krále a královny\".\n\nAčkoliv podle původního rozhodnutí Karla IV. neměly korunovační klenoty vůbec opustit Prahu, byly již jeho synem Václavem IV. (1378–1419) převezeny počátkem 15. století na hrad Karlštejn. Odsud bývaly klenoty pravidelně převáženy do Prahy ke korunovacím českých panovníků a po korunovačních slavnostech zase zpět.\n\nV roce 1420 nechal král Zikmund po chvatné korunovaci na českého krále před vypukající husitskou revolucí vyvézt klenoty ze země do uherského Visegrádu a následně do Norimberka. Po skončení válek a opětovném uznání za českého krále nechal Zikmund klenoty přivézt zpět na Karlštejn r. 1436, kde pak zůstaly s krátkými přestávkami uloženy až do r. 1619 (např. V letech 1448–1451/2 byly díky Mehartovi z Hradce uloženy na hradě Velhartice na Šumavě).\n\nZemské zřízení vydané králem Vladislavem Jagellonským roku 1500 zavazuje přísahou karlštejnské purkrabí, že budou chránit hrad i s korunou, klenoty a zemskými privilegii pod trestem smrti, ztráty cti a majetku a vyhnání potomků ze země. Korunu mohli vydat pouze tomu, kdo byl předtím řádně zvolen českým králem.\n\nV době stavovského povstání byly korunovační klenoty z rozhodnutí direktorů dne 30. června 1619 převezeny na Pražský hrad. S vývojem vojenské techniky byla totiž obranná funkce hradu shledána již jako nedostatečná. Po bitvě na Bílé hoře (1620) se prchající král Fridrich Falcký pokusil vyvézt korunu s ostatními klenoty ze země, byla však nakonec zanechána na pražské Staroměstské radnici a posléze vrácena na Pražský hrad. Při revizi zemského zřízení roku 1625 císař Ferdinand II. zrušil úřad karlštejnských purkrabí.\nBěhem třicetileté války se korunovační klenoty několikrát z bezpečnostních důvodů stěhovaly. Na podzim 1631 byly během saského vpádu odvezeny do farního kostela v Českých Budějovicích, odkud byly navráceny do Prahy v roce 1633. Avšak již v následujícím roce byly podle instrukcí Ferdinanda III. opět převezeny do Českých Budějovic. Z obavy před útokem Švédů byly tajně odvezeny do císařské klenotnice ve Vídni (1637), kde zůstaly až do roku 1791.\n\nBěhem uložení ve Vídni došlo k záměně žezla a jablka. Současné žezlo a jablko vznikly pravděpodobně na objednávku Ferdinanda I. v roce 1533. Původní klenoty jsou uloženy ve vídeňské klenotnici. O tom, že žezlo a jablko z vídeňské klenotnice (Schatzkammer) jsou původními kusy z doby Karla IV., svědčí také portrét císaře Matyáše, na kterém je zobrazen jako český král se Svatováclavskou korunou a těmito klenoty. Důvod výměny je zřejmý, původní klenoty svým jednoduchým tvarem a absencí drahých kamenů nesplňovaly rostoucí nároky na reprezentaci prestižního Českého království.\n\nS navrácením českých korunovačních klenotů do Prahy souhlasil císař Leopold II. dekretem z 26. srpna 1790 po předchozím jednání se zástupci českých stavů. Klenoty byly přivezeny do Prahy následujícího roku při příležitosti Leopoldovy korunovace českým králem. Byly uloženy v bývalé sakristii v chrámu sv. Víta, současné Korunní komoře. Tehdy také vznikla současná tradice sedmi klíčníků. Držitelé klíčů od korunovačních klenotů se v průběhu času měnili podle momentálního politického a správního zřízení.\n\nKlenoty byly odvezeny do Vídně ještě v roce 1866 během prusko-rakouské války, následujícího roku však byly slavnostně navráceny zpět. Při té příležitosti byla Korunní komora upravena do současné podoby. Vzhledem k tomu, že úprava komory byla dokončena až v roce 1868, byly klenoty provizorně po návratu uloženy ve sklepení kaple sv. Václava.\n\nBěhem mobilizace před vypuknutím druhé světové války byly klenoty 20. září 1938 tajně převezeny do pobočky Národní banky v Žilině (tajná operace s názvem KFC – Klenoty fascinující ceny). Úkryt však nebyl bezpečný, proto byly 6. října odvezeny zpět do Prahy.\n\nKlenoty neunikly ani pozornosti německé okupační moci, která zamýšlela využít jejich symboliky ve svůj prospěch. Zájem o ně projevili již v srpnu 1939 říšský protektor Konstantin von Neurath a státní tajemník Karl Hermann Frank. Z podnětu protektora byly roku 1940 přerozděleny klíče od korunní komory, kdy 3 klíče převzal státní prezident Hácha, 1 klíč pražský arcibiskup a zbylé 3 klíče říšský protektor. Symbolika korunovačních klenotů byla bezprecedentním způsobem zneužita v roce 1941 s příchodem zastupující říšského protektora Reinharda Heydricha, který si svatováclavskou korunu coby \"„symbol věrnosti Čech a Moravy Říši“\" prohlédl 19. listopadu. Ještě než prohlídka proběhla, převzala okupační moc zbylé 4 klíče, a získala tak neomezený přístup do Korunní komory. Snad právě toto bezostyšné porušení tradiční zásady kolektivního držení klíčů napomohlo vzniknout známé, ale historicky nepotvrzené legendě o svévolné korunovaci Heydricha a jeho nejstaršího syna, osmiletého Klause, svatováclavskou korunou. Právě za tuto opovážlivost měl oba stihnout krutý trest – Heydrich zemřel na následky atentátu 4. června 1942 a jeho syn Klaus se stal obětí autonehody 24. října 1943.\n\n11. února 1944 nechali nacisté klenoty zazdít před spojeneckými nálety ve sklepení Starého královského paláce na Pražském hradě. Po osvobození Prahy byly klenoty v květnu 1945 v pořádku vyzvednuty a navráceny do Korunní komory.\n\nV letech 1966–1967 byla na Střední uměleckoprůmyslové škole v Turnově vytvořena kopie Svatováclavské koruny, která byla vystavena na světové výstavě Expo 1967 v Montréalu a poté i v Ósace, Moskvě, Leningradu, Budapešti a Lucemburku. V 1979 nechala Kancelář prezidenta republiky vytvořit kopie i ostatních klenotů. Kopie jsou trvale vystaveny v historické expozici Starého královského paláce Pražského hradu.\n\nKorunovační klenoty jsou trvale uloženy v těžko přístupné Korunní komoře nad jižním vchodem do chrámu sv. Víta na Pražském hradě (za mozaikou Posledního soudu). Vstupní dveře, které se nacházejí v kapli sv. Václava, jsou opatřeny sedmi zámky. Klíče k těmto zámkům mají v držení prezident republiky, předseda vlády, arcibiskup pražský, předseda Poslanecké sněmovny, předseda Senátu, probošt Metropolitní kapituly u sv. Víta v Praze a primátor hlavního města Prahy. Zámky jsou odemykány pouze při zvláštních příležitostech, kdy jsou korunovační klenoty vystaveny veřejnosti.\n\nDo komory se vstupuje po úzkém točitém schodišti. Komora je vybavena trezorovou skříní na uložení klenotů, dubovým stolem a osmi židlemi. Skříň se odemyká stejnými klíči jako vstupní dveře.\n\nNejstarším vyobrazením Svatováclavské koruny je portrét Karla IV. v kapli sv. Václava chrámu sv. Víta (asi z roku 1370). Až do 19. století byly korunovační klenoty zobrazovány jen výjimečně a s různými odchylkami od skutečnosti, obvykle jako součást portrétů panovníků. Bylo to dáno tím, že malíři neměli možnost vidět klenoty zblízka, případně je neviděli vůbec.\n\nPrvní správný popis a vyobrazení koruny pochází z knihy vydané při příležitosti korunovace Leopolda II. a jeho manželky Marie Luisy v roce 1791. Kvůli prvnímu vědeckému prozkoumání byly klenoty sneseny z Korunní komory dne 23. května 1857. Při té příležitosti pořídil malíř Josef Scheiwl vyobrazení, které se pak jako jediné objevovalo v historických publikacích a také v Ottově slovníku naučném. Při příležitosti ukládání klenotů do nově zrekonstruované Korunní komory pořídil fotograf Jindřich Lachmann jejich první černobílé fotografie. První barevné fotografie pořídili Jan Vidím a Ludvík Bautz při odborné prohlídce v roce 1911. Na přelomu 19. a 20. století byly korunovační klenoty také populárním motivem na mnoha pohlednicích.\n\nDalší příležitosti pro fotografování a vědecké zkoumání klenotů se od roku 1929 naskytly vždy při příležitosti veřejných výstav (viz dále). Před světovou výstavou Expo 1958 v Bruselu natočil Jiří Lehovec v lednu téhož roku filmový dokument nazvaný Zlatý sen.\n\nPři výstavě roku 1993 byly klenoty podrobeny moderním metodám zkoumání. Byla zjišťována ryzost zlata a došlo k překvapivým zjištěním týkajícím se některých drahých kamenů, především jejich původu a druhu. Podrobnější zkoumání také umožnilo lépe datovat dobu vzniku žezla a jablka a dalších částí souboru.\n\nPři vystavení v květnu 2016 byl proveden moderní nedestruktivní průzkum a digitální dokumentace. Svatováclavská koruna byla naskenována a vzniklá přesná digitální kopie navždy uchovává stav vzácného klenotu v daném roce. Vznikla zatím nejpřesnější a nejpodrobnější dokumentace, která umožňuje odborníkům další studium, již bez nutnosti fyzického přístupu k těžko dostupné památce.\n\nČeské korunovační klenoty jsou podle přání Karla IV. vyjímány z úschovy pouze při výjimečných příležitostech – v minulosti to byla korunovace českého krále. Kromě toho byly klenoty vystaveny během pohřbu Karla IV. a Maxmiliána II., zřejmě i Ferdinanda I. Císař Josef II., který se nenechal korunovat českých králem, namísto korunovace nechal v roce 1782 klenoty vystavit ve vídeňské klenotnici. V tomto roce byl na návštěvě Vídně i 251. papež Pius VI. (1775–1799), kterému císař ukázal říšské a české korunovační klenoty.\n\nPrvní veřejná výstava se uskutečnila v roce 1929 při příležitosti 1000. výročí smrti sv. Václava. Do konce 20. století byly vystaveny celkem devětkrát. Zatím poslední výstava se uskutečnila v lednu 2018 při příležitosti 100 let od vzniku Československa. Denně může výstavu zhlédnout maximálně 5 000 lidí. Při posledních výstavách si klenoty prohlédlo 30 000 až 45 000 lidí. \nV roce 2003 to bylo 44 475 lidí, roku 2008 návštěvnost klesla na 32 050 lidí a výstavu v roce 2013, která byla kratší o jeden den, navštívilo 31 237 lidí.\n\nO vystavení korunovačních klenotů rozhoduje prezident republiky. Výstavy se mohou uskutečňovat pouze na území Pražského hradu. K vystavování klenotů se do roku 2016 využívala vitrína, která byla speciálně pro tento účel zhotovena v roce 1929 podle návrhu architekta Josefa Gočára. V roce 2018 nahrazena novou bezpečnostní vitrínou.\n\nPro zpřístupnění širšímu publiku (ale i z dalších důvodů) vznikla myšlenka vytvoření věrných replik českých korunovačních klenotů. Existují následující (výčet nemusí být kompletní):\n\nV 60. letech byla Střední uměleckoprůmyslová škola v Turnově požádána o výrobu kopie Svatováclavské koruny pro světovou výstavu EXPO 67 v Montrealu. Jejími autory byli zlatníci Jiří Belda a Jaroslav Jambor, stříbrník Karel Zouplna a brusič drahokamů Vlastimil Šonský (také Jaroslav Prášil, Václav Žatečka a další). Tato kopie vznikla na základě originálu, který byl autorům k dispozici. Je považována za patrně nejdokonalejší existující repliku Svatováclavské koruny. Po výstavě EXPO 67 byla prezentována na výstavách v Ósace, Moskvě, Leningradu, Budapešti a v Lucemburku. V roce 1968 byla vystavena v Turnově. V letech 1979 a 1980 byla koruna doplněna replikou královského žezla a královského jablka. Komplet byl vystaven v Turnově roku 2009. Tyto repliky jsou součástí sbírek Pražského hradu, kde bývají k vidění v rámci běžného turistického okruhu či krátkodobých výstav.\n\n\nV roce 1998 (podle některých zdrojů 1995) realizoval kolektiv šperkařů Střední uměleckoprůmyslové školy v Turnově pod vedením profesora Jaroslava Prášila repliku Svatováclavské koruny o rozměrech 19×19 centimetrů, která je osázena umělými safíry, rubíny a perlami. Tato replika je ve správě Národního památkového ústavu, který ji vystavuje na hradě Karlštejn. K vidění byla například i na výstavě \"Hrady a zámky objevované a opěvované\" v letech 2014–2015, jinak bývá zapůjčována pouze krátkodobě zhruba jednou z rok až dva.\n\nRepliku z roku 2000 vyrobili společně zlatníci otec a syn Jiří Beldovi. Je součástí sbírek Pražského hradu. K březnu 2016 je vystavena ve stálé expozici \"Příběh Pražského hradu\" ve Starém královském paláci.\n\nNa jaře 2010 byl český zlatník Jiří Urban požádán o výrobu repliky Svatováclavské koruny k příležitosti výstavy Praha lucemburská. Protože měla být připravená do poloviny října, bylo na její přípravu méně času než na repliku říšské koruny, kterou se Urban zabýval předtím. Později korunu doplnil replikou královského jablka. Královské žezlo připravili Blanka a Matúš Cepkovi působící na Vysoké škole výtvarných umění v Bratislavě. Všechny tři repliky jsou ze zlaceného stříbra doplněné skleněnými imitacemi drahokamů.\n\n\nOd roku 2011 (s přestávkami) vystavuje Pražská mincovna, a. s., v pražském Obecním domě repliku Svatováclavské koruny od zlatníka Jiřího Urbana. Tato replika byla opakovaně vystavována i v zahraničí (například v Itálii nebo roku 2015 na Slovensku).\n\nRepliku Svatováclavské koruny, královského žezla a jablka na objednávku obchodního centra OC šestka vyrobil zlatník Jiří Urban. Poprvé byly vystavené 25. října 2013 v Praze 6. Později v řadě českých měst a zámků. Vyrobeny jsou z pozlaceného stříbra doplněného o skleněné kompozice. Cena dosáhla 3 milionů korun. Během výstavy v Pardubicích na přelomu roku 2016 a 2017 byly doplněné replikou svatováclavského meče od mečíře Patricka Bárty.\n\nRepliku pro putovní výstavu Magičtí Lucemburkové zahájenou 17. 5. 2015 objednal u českého zlatníka Jiřího Urbana autor projektu výstavy Oldřich Beneš.\n\nV roce 2016 zhotovil český šperkař Jiří Belda (mladší) repliku Svatováclavské koruny pro Středočeský kraj. Vyrobena je z pozlaceného stříbra s ryzostí 925 tisícin osázeného skleněnými imitacemi kamenů, skleněnými imitacemi čtyř vrcholových perel a šestnácti pravými říčními perlami. Dosahuje hmotnosti 1,8 kilogramu, plánovaná cena byla 950 tisíc Kč, konečná včetně DPH 1,149 milionu Kč. Kraj plánuje doplnit i repliku královského jablka a žezla. Kopiemi klenotů obohatí výstavy v kutnohorské galerii a na Karlštejně.\n\nNení-li uvedeno jinak, proběhla korunovace v chrámu sv. Víta v Praze.\nSvatováclavskou korunou bylo korunováno 21 českých králů a 1 česká královna-panovnice:\n\n\n\n\n"}
{"id": "191924", "url": "https://cs.wikipedia.org/wiki?curid=191924", "title": "Tunel Seikan", "text": "Tunel Seikan\n\nTunel Seikan (: 青函トンネル, \"Seikan tonneru\" nebo 青函隧道, \"Seikan zuidó\") je tunel nacházející se pod Cugarským průlivem oddělujícím ostrovy Honšú na jihu a Hokkaidó na severu.\n\nTento tunel je s délkou 53,85 km (z toho 23,3 km pod mořským dnem) a podmořskou hloubkou okolo 100 m po Gotthardském tunelu druhým nejdelším tunelem na světě. Jeho podmořská část, dlouhá 23,3 km je ale až druhá nejdelší, za podmořskou částí Eurotunelu dlouhou 37,9 km (s celkovou délkou tunelu 50,5 kilometrů) pod Lamanšským průlivem. Je ovšem také mnohem hlubší – až 240 m pod hladinou a asi 100 m pode dnem moře – oproti 75 metrům pod hladinou u Eurotunelu. Samou délkou byly oba překonány v roce 2016 novým Gotthardským úpatním tunelem s 57 km délky a maximální mocností nadloží 2 300 m.\n\n"}
{"id": "191925", "url": "https://cs.wikipedia.org/wiki?curid=191925", "title": "Ursicinus", "text": "Ursicinus\n\nUrsicinus zastával za vlády císaře Konstantia II. funkci velitele jízdy (\"Magister equitum\")\n\nVětšinu informací o něm čerpáme z díla historika Ammiana Marcellina. Právě do Urcisinova štábu v severomezopotamském městě Nisibis byl Ammianus v roce 353 přidělen. O rok později byl Ursicinus převelen císařem Constantiem II. do Antiocheie, aby předsedal zdejšímu soudu při politických procesech. Sám vojevůdce se však stal jednou z obětí těchto procesů a byl z císařova popudu zatčen a měl být souzen v Mediolanu.\n\nV roce 355 však došlo neočekávaně na rýnské hranici k povstání velitele Silvana a Ursicinus byl vyslán, aby jej zlikvidoval. To se mu podařilo ve městě Colonia Agrippina. \n\nNásledně byl císařem znovu odvelen na východ do Mezopotámie. Vytrvale se snažil bránit římské území proti perskému králi Šápurovi II., ale nedostávalo se mu od císaře patřičné podpory. Když pak po dlouhém obléhání ztratil město Amidu. byl císařem ze své funkce odvolán.\n\n\n"}
{"id": "191928", "url": "https://cs.wikipedia.org/wiki?curid=191928", "title": "Štiavnik (přítok Slavkovského potoka)", "text": "Štiavnik (přítok Slavkovského potoka)\n\nŠtiavnik je potok ve Vysokých Tatrách v okrese Poprad na Slovensku. Je to levý přítok Slavkovského potoka. Je dlouhý 8 km. Je tokem V. řádu.\n\nPramení na jižním svahu Slavkovského štítu (2452,4 m) v nadmořské výšce přibližně 2300 m. Nejprve teče na jih. Po přibrání levého přítoku z jižního svahu Slavkovského štítu se stáčí na jihovýchod. Vtéká do Tatranského podhoří a přibírá další levostranný přítok z jihovýchodního svahu toho samého štítu. Zleva poté přibírá dva další krátké přítoky a jeden delší z jižního svahu Slavkovského Nosu (2273,1 m) a protéká přes Nový Smokovec. Pokračuje více jihojihovýchodně a pod kótou Na Burich (764,7 m) ústí v nadmořské výšce 750 m už v Popradské kotlině, severozápadně od obce Veľký Slavkov do Slavkovského potoka.\n"}
{"id": "191930", "url": "https://cs.wikipedia.org/wiki?curid=191930", "title": "Lišov (okres Krupina)", "text": "Lišov (okres Krupina)\n\nLišov je obec na Slovensku v okrese Krupina. Nachází se na jihu Štiavnických vrchů severně od města Dudince. Žije zde  obyvatel.\n\nPrvní zmínka o obci pochází z roku 1235. V obci je pozdněgotický evangelický kostel z roku 1590.\n\nV obci se nachází Muzeum Lišov, které má tři části, první je tradiční dům postavený v roce 1916 s prvky hontanské architektury, druhou je keltské obydlí, které slouží jako ukázka keltského života v Evropě, a třetí je \"„Galéria masiek“\", jedinečná expozice masek z celého světa s přibližně 500 maskami.\n\n"}
{"id": "191932", "url": "https://cs.wikipedia.org/wiki?curid=191932", "title": "TýTý 2001", "text": "TýTý 2001\n\nDne 16. února 2002 se konalo slavnostní vyhlášení XI. ročníku prestižní ankety TýTý 2001.\n"}
{"id": "191933", "url": "https://cs.wikipedia.org/wiki?curid=191933", "title": "Georgetown (Guyana)", "text": "Georgetown (Guyana)\n\nGeorgetown je hlavní a největší město Guyany založené v 18. století.\nRoku 2002 měl Georgetown 213 000 obyvatel. Leží na pobřeží Atlantiku v místě, kde se do něj vlévá řeka Demerara a přezdívá se mu „\"Karibské zahradní město\"“. Slouží především jako administrativní a finanční centrum. Nachází se zde Georgetown University. Následovalo znovu obnovení vlády Nizozemska v roce 1784.\n\nMěsto Georgetown bylo založeno v 18. století Nizozemci na řece Demerara. Pak ale obsadili město Britové roku 1781. Byli to ovšem Francouzi, kdo ustanovil Georgetown hlavním městem, i když ti jej nazývali \"La Nouvelle Ville\". Svůj dnešní název dostalo město až v roce 1812 na počest panovníka Spojeného království Jiřího III..\n\nPodnebí je v Georgetownu celoročně tropické. Průměrná teplota za rok činí 26,82 °C. Nejvíce srážek je od května do července a v prosinci.\n\nV Georgetownu se narodil britský běžec Chris Brasher, někdejší světový rekordman v běhu na 3000 metrů překážek a vítěz olympijského finále v tomto běhu na letních olympijských hrách v Melbourne v roce 1956.\n\n"}
{"id": "191935", "url": "https://cs.wikipedia.org/wiki?curid=191935", "title": "TýTý 2000", "text": "TýTý 2000\n\nDne 17. února 2001 se v Hudebním divadle v Karlíně konalo slavnostní vyhlášení X. ročníku ankety TýTý 2000. Večerem provázel Marek Eben.\n"}
{"id": "191937", "url": "https://cs.wikipedia.org/wiki?curid=191937", "title": "Skelet (pedologie)", "text": "Skelet (pedologie)\n\nV pedologii se jako skelet označují půdní částice větší než 2 mm. Částice menší než 2 mm se nazývají jemnozem. Skelet se dělí na \"hrubý písek\" (2–4 mm), \"štěrk\" (4–30 mm) a \"kámen\" (více než 30 mm). Pokud je v ornici více jak 20 % skeletu, začíná to působit rušivě.\n"}
{"id": "191939", "url": "https://cs.wikipedia.org/wiki?curid=191939", "title": "Jolana Voldánová", "text": "Jolana Voldánová\n\nJolana Voldánová (* 12. ledna 1969 Pardubice) je česká rozhlasová a televizní moderátorka.\n\nVystudovala pardubické gymnázium. Chtěla se věnovat herectví, ale neuspěla u zkoušek na DAMU. Od prosince 1989 pracovala v Československém rozhlase, od února 1993 pracovala v České televizi, kde moderovala hlavní zpravodajskou relaci na ČT1. Dne 16. 6. 2013 po Událostech České televize oznámila odchod z moderování tohoto pořadu. Od května 2012 na Českém rozhlasu Pardubice uvádí vlastní talk show Rande s Jolanou, kam si zve zajímavé osobnosti, které mají vztah k Pardubickému kraji. Nevyloučila však, že se v budoucnu objeví v jiném pořadu ČT. Od roku 2014 je Jolana Voldánová moderátorkou pořadu \"Je jaká je\" na Českém rozhlasu Dvojka. Pro server Aktuálně.cz točí od roku 2016 pořad Kafe s Jolanou, ve kterém si nad kávou povídá se známými osobnostmi. Výběr rozhovorů vyšel v roce 2018 i v knižní podobě v nakladatelství Grada. \n\nVe filmu \"Santiniho jazyk\" hrála hlasatelku a v seriálu \"Vyprávěj\" si v dílu \"Butik\" zahrála sama sebe.\n\nJe vdaná za podnikatele Petra Císařovského, má tři děti. Žije v obci Nepřevázka u Mladé Boleslavi.\n\nV letech 1998, 2005, 2006 a 2010 se umístila na prvním místě v anketě TýTý v kategorii \"Osobnost televizního zpravodajství\".\n\n\n"}
{"id": "191944", "url": "https://cs.wikipedia.org/wiki?curid=191944", "title": "Žabí potok (přítok Hincova potoka)", "text": "Žabí potok (přítok Hincova potoka)\n\nŽabí potok je potok ve Vysokých Tatrách na západě okresu Poprad (katastr osady Štrbské Pleso) na Slovensku. Je to levý přítok Hincova potoka. Je dlouhý 1,6 km. Je tokem IV. řádu.\n\nOdtéká z Malého Žabího plesa Mengusovského, které se nachází v nadmořské výšce 1919,5 m v ledovcovém kotli na jihozápadním svahu Rysů (2498,7 m). Teče na jih přes Predné Žabie pleso Mengusovské a následně pod sutí přes práh dolinky Žabích ples. Vtéká do pásma kosodřeviny a podtéká most červené turistické značky na Rysy. Následně se rozvětvuje a delší levé rameno, které je hlavním korytem přijímá bezejmenný potok zpod Popradského hrebeně a křižuje modrou turistickou značku k Hincovým plesům. Pod ní na dně Mengusovské doliny ústí do Hincova potoka severozápadně od Popradského plesa v nadmořské výšce 1541,2 m. Kratší nestálé pravé rameno křižuje obě značky a do Hincova potoka ústí v nadmořské výšce necelých 1600 m.\n"}
{"id": "191945", "url": "https://cs.wikipedia.org/wiki?curid=191945", "title": "Most císaře Františka I.", "text": "Most císaře Františka I.\n\nMost císaře Františka I. (ve své původní podobě zvaný také řetězový most) byl (po Karlovu mostu) druhý pražský most přes Vltavu. Most v letech 1841–1898 spojoval Národní třídu (v 19. století nesla název \"Nové aleje\") přes Střelecký ostrov s Újezdem a Malou Stranou. V letech 1898–1901 byl nahrazen novým kamenným mostem a v roce 1919 se jméno stavby změnilo na most Legií.\n\nNový pražský most přes Vltavu chtěl už v roce 1803 postavit nejvyšší purkrabí Jan Rudolf Chotek a František Antonín Kolovrat. V roce 1825 František Josef Gerstner prosadil myšlenku mostu litinového. V roce 1826 se ujal agendy mostu Karel Chotek.\n\nPůvodní řetězový most byl postaven v letech 1839–1841 (jako druhý trvalý most přes Vltavu). Autorem projektu byl c. k. inženýr Bedřich Schnirch. Stavbu provedl podnik Vojtěcha Lanny.\n\nCelková délka mostu byla 412,74 m, šířka mezi zábradlím 9 m (z toho vozovka 6 m). Dvě totožné poloviny mostu byly spojeny mohutným zděným pilířem na Střeleckém ostrově. Každý z obou dílů měl dvě věže, na nichž spočívala ve výši 10,5 m nad vozovkou ložiska mostních řetězů. Rozpětí středního pole činilo 132 m, u krajních polí po 33,3 m. Řetězy měly 3,16 m dlouhé články z obdélníkových želez. Byly umístěny v rovinách mostního zábradlí ve skupinách po čtyřech a příčníky mostovky byly zavěšovány střídavě na horní a spodní dvojici řetězů. Celá mostovka byla z měkkého dřeva.\n\nK první zatěžkávací zkoušce mostu došlo 2. listopadu 1841 v 10.00 hod., kdy bylo přes most hnáno 150 kusů skotu. Druhá zkouška proběhla o den později, kdy na most vjelo osmispřeží s kočárem o váze 330 vídeňských centů, dvě šestispřeží o váze 200 vídeňských centů, tři čtyřspřeží po 150 centech a dvě dvojspřeží po 50 centech (1 vídeňský cent = 56,006 kg).\n\nMost byl monumentální stavbou, která přispěla k rozvoji Prahy a zejména Smíchova. Jeho problémem však byla nedostatečná nosnost. V roce 1857 se při přepravě obzvlášť těžkého vozu z Ringhofferovy továrny most velmi prohnul a rozhoupal. Od té doby byly tyto těžké transporty vedeny opět po staré trase přes Karlův most (až do roku 1872, kdy začal sloužit železniční vyšehradský most). Konstrukce mostu také nedovolila instalaci kolejí tramvajové dráhy, a vozy tehdy ještě koňské dráhy tak končily na obou stranách mostu, cestující jej museli přecházet pěšky.\n\nRoku 1898 byl provoz na mostě ukončen a převeden na dřevěné provizorium. V letech 1898–1901 pak byl postaven nový kamenný most, který dnes nese název most Legií.\n\n\n\n"}
{"id": "191960", "url": "https://cs.wikipedia.org/wiki?curid=191960", "title": "Břecštejn", "text": "Břecštejn\n\nBřecštejn, nověji Břečtejn ( česky též \"Bruštejn\" či \"Silberštejn\") je hradní zřícenina asi 6 kilometrů západně od podkrkonošského města Trutnov. V podhradí se rozkládá malá ves Hrádeček, nejbližší obcí jsou Vlčice. Od roku 1964 je chráněn jako kulturní památka.\n\nPrvní zmínky o hradu jsou z roku 1336 s původním jménem \"Stein,\" v první polovině patnáctého století. Hrad vyrostl na strmé skalní kře a z tohoto důvodu nemohl být rozsáhlý. Prakticky nepřístupný byl na severozápadní straně, kde je skalní stěna téměř svislá. Na východě a jihovýchodě musel být hrad chráněn dvojím příkopem a valem. Po stránce fortifikační řadíme Břečtejn mezi hrady tzv. slezského typu, u nichž vlastní hrad včetně věže a obytných objektů tvoří jediný stavební celek uzavřený obvodovou zdí.\n\nDnes z vlastního hradu zbývají vysoké obvodové zdi. Jako vchod dnes slouží bývalé sklepy. \n\nSilnice prochází asi 300 metrů od hradu, přímo k němu směřuje polní cesta. Na místo také vede značená trasa. Je dobré jít buď po silnici, nebo právě po modré turistické trase, z východní strany vede k Břeštejnu příkrý kopec.\n\n\n"}
{"id": "191964", "url": "https://cs.wikipedia.org/wiki?curid=191964", "title": "Paramagnetismus", "text": "Paramagnetismus\n\nParamagnetismus je forma magnetismu, která se objevuje jen v přítomnosti vnějšího magnetického pole.\n\nParamagnetické materiály jsou přitahované magnetickým polem, proto mají relativní magnetickou permeabilitu větší než jedna (nebo kladnou magnetickou susceptibilitu). Ale na rozdíl od feromagnetických látek, které jsou také přitahované magnetickým polem, paramagnetické látky nedokáží udržet magnetismus bez přítomnosti vnějšího pole.\n\nLátka vykazující paramagnetické vlastnosti se označuje jako paramagnetikum nebo paramagnetická látka.\n\nAtom nebo molekula paramagnetické látky má trvalý magnetický moment, dokonce i za nepřítomnosti vnějšího pole. Toto je obvykle způsobené přítomností nepárových elektronů v atomovém nebo molekulovém elektronovém orbitalu. V paramagnetech na sebe dipóly nepůsobí a při nepřítomnosti vnějšího pole jsou náhodně orientované, což je způsobeno tepelnými kmity mřížky, proto je celkový magnetický moment nulový. Když se látka dostane do magnetického pole, dojde k natočení dipólů ve směru vnějšího pole a vzniká celkový magnetický moment, který je orientován ve směru působení vnějšího pole.\n\nDalší druhy paramagnetismu jsou speromagnetismus, asperomagnetismus a heliomagnetismus.\n\nZáklad může být paramagnetický, když má nepárové elektrony.\n\n\n\n"}
{"id": "191965", "url": "https://cs.wikipedia.org/wiki?curid=191965", "title": "Biom volného oceánu", "text": "Biom volného oceánu\n\nBiom volného oceánu, nejrozsáhlejší biom světa, pokrývá okolo 75 % povrchu Země. Oceán se rozdělil na pět částí, na Tichý oceán, Atlantský oceán, Indický oceán, Jižní oceán (uznaný až v roce 2000) a Severní ledový oceán. Jde jen o umělé rozdělení, ve skutečnosti je plocha celistvá. Povrch oceánů je zvrásněn a na mnoha místech vulkanicky a tektonicky aktivní. (Například na sklonku roku 2004 vlna tsunami, která zasáhla jihovýchodní Asii, byla vyvolaná právě tektonickou činností.)\n\n\nVětšina organismů je silně ovlivněna prouděním vod. Může jít jak o slapové jevy (pohyb vyvolaný gravitací Měsíce a Slunce – příliv a odliv), ale i o mořské proudy. Masy vod všech oceánů a moří jsou totiž neustále v pohybu. Tvoří se proudy – teplé a studené. Na povrchu jde o vlny (způsobené větrem), které po přiblížení k pobřeží utvářejí příboj.\n\nRostliny jsou v podvodním světě zastoupeny například jako tzv. podvodní nebo mořské trávy. Časté jsou také řasy (právem nazývané plícemi Země). Řasy se rozřazují na zelené řasy, ruduchy (červené řasy) a chaluhy (hnědé řasy). Nejčastěji obývají skalnaté podloží.\n\nTato říše je v oceánech zastoupena nejvíce. Kytovci (Cetacea) zástupci: Delfín obecný, delfín skákavý, kosatka dravá, vorvaň tuponosý, narval jednorohý.\n\nMezi nejprimitivnější organismy patří houbovci a žahavci. Houbovci jsou přisedlé organismy, bez typických úst a trávicí soustavy či jiných orgánů. Jejich tělo je tvořeno dvěma vrstvami buněk, mezi nimiž se nachází mezoglea (kostra hub). Živí se filtrováním planktonu z mořské vody. Žahavci mají skupiny tvrdí a měkcí koráli, sasanky, medúzovci, polypovci, trubýši a další. Tvrdí koráli se nazývají větevníci a vytváří vápencové útvary, které se souhrnně nazývají korálové útesy. Měkké korály lze rozdělit na laločníky, rohovitky, pérovníky a černě zbarvené trnatce. Tito koráli mají tělo vyztužené obvykle vápnitými tyčinkami nebo gorgonitem. „Jeden korál“ je vlastně celá kolonie polypů a ne jeden organismus. Sasanky využívají na svoji obranu žahavé buňky, neboť nemají tělo zpevněné žádnou látkou. Jsou oblíbeným útočištěm pro drobné ryby klauny. \n\nK chapadlovcům se řadí mechovky, které čítají na 4000 druhů. \n\nMezi měkkýše patří kelnatky (podobné sloním klům v malém podání), mlži (ústřice, hřebenatky, slávky atd.), štítkonošci (chroustnatky – místo skořápky 8 destiček), plži (až 35 000 druhů, dále dělení na nahožábré a krytožábré), zadožábří plži (typičtí, úplná ztráta ulity, ochrana nahrazená toxickým slizem pokrývajícím celé tělo, popř. žahavými buňkami) a hlavonožci (chobotnice, sépie atd.). \n\nDalší jsou ostnokožci – hvězdice (např. problematická trnová koruna ohrožující korálové kolonie), lilijice (zvláštní organismy připomínající více než živočicha rostlinu), hadice, ježovky (bránící se obvykle svými trny) a sumýši (pohybující se pomocí řad panožek, v tropických vodách mají velmi pestré zbarvení).\n\nKorýši jsou pokročilá skupina živočichů majících vyvinutou vnější chitinovou kostru. Patří mezi ně desetinožci (langusty a humři, nemají klepeta) a ústonožci. Zajímavé jsou čisticí krevety. Tito tvorové odstraňují cizopasníky, bakterie a odumřelou kůži rybám a jiným mořským organismům. Jde o symbiózu.\n\nStrunatci jsou živočichové mající hřbetní strunu nebo páteř. Řadí se mezi ně sumky připomínající okurky, paryby (žraloci a rejnoci), ryby, které jsou děleny na tyto skupiny, dvojdyšní, lalokoploutví a paprskoploutví (nejhojnější skupiny útesových ryb: sapínovití, pyskounovití, pomcovití, klipkovití, kanicovití, ploskozubcovití, bodlokovití, slizounovití a hlaváčovití), plazi (hlavně želvy). Dále jsou častí savci. Nejznámější jsou kytovci (delfíni, velryby atd.).\n\nPlankton je souhrnný název pro celou škálu organismů. Plankton je jednou z nejdůležitějších složek v potravní síti oceánu, a proto má nesmírný význam pro celý biom.\n\nExistuje několik dělení planktonu. Toto je dělení podle skupin organismů:\n\n\nDalší dělení je rozřazení podle velikosti:\n\n\n"}
{"id": "191966", "url": "https://cs.wikipedia.org/wiki?curid=191966", "title": "Gerhard (pivo)", "text": "Gerhard (pivo)\n\nGerhard je značka piva vyráběného v letech 1990–1999 v pivovaru Brumov v Brumově. Prodávalo se zejména v Česku a na Slovensku.\n\nPivo Gerhard se vyrábělo v následujících variantách:\n"}
{"id": "191969", "url": "https://cs.wikipedia.org/wiki?curid=191969", "title": "Wear level", "text": "Wear level\n\nWear level \"(doslovně přeloženo „opotřebovávající úroveň“)\" je rozdíl mezi tovární plnou kapacitou baterie a plně nabitou baterií v momentálním stavu. Tento jev převládá u notebooků a mobilních serverů, kdy je baterie často používána, „špatně“ dobíjena a nelineárně vybíjena. Jistým „lékem“ je buďto úplné nabití a úplné vybití baterie nebo kalibrace baterie, která se většinou provádí v BIOSu.\n\nPokud chcete, aby vaše Li-Ion baterie měla po celou svou životnost nejnižší wear level, pak dodržujte jak to bude možné tyto kroky:\n\nNejčastější příčinou je právě špatné dobíjení, dokonce i dlouhá nepoužívanost baterie. Nebo v jistých případech také pokud je přístroj stále zapojen v elektrické síti.\n\nU běžně používaných a kalibrovaných baterií se wear level pohybuje přibližně v 5-6%, to znamená, že když si koupíte baterií o kapacitě 64500 mWh, tak běžně je použitelné jen 61275 mWh.\n\n\nProgramy měřící wear level\n\n"}
{"id": "191972", "url": "https://cs.wikipedia.org/wiki?curid=191972", "title": "Atlantis (nakladatelství)", "text": "Atlantis (nakladatelství)\n\nATLANTIS, spol. s r.o je nakladatelství, které bylo založeno z podnětu mladých brněnských disidentů v roce 1989. Snažilo se využít tehdejší novely zákona o družstevnictví a dosáhnout souhlasu státních orgánů s nezávislou nakladatelskou činností. K iniciativě se připojili zakázaní spisovatelé a v létě 1989 v Bzenci společně sestavili ediční plán z prozaických, básnických, dramatických i teoretických prací zakázaných spisovatelů. Jako obchodní společnost nakladatelství vzniklo zápisem do obchodního rejstříku 5. října 1993.\n\nVydávání svého díla svěřili Atlantisu Milan Kundera, Ludvík Kundera, Petr Kabeš, Zdeněk Rotrekl, Ludvík Vaculík, ze zahraničních autorů Günter Grass. V překladu Martina Hilského vychází v Atlantisu dílo Williama Shakespeara, v překladu Anny Kareninové dílo Louise Ferdinanda Célina a Ezry Pounda, v překladu Růženy Ostré dílo Benoîta Duteurtra. K autorům Atlantisu patří dále Jana Červenková, Miloš Doležal, Václav Chochola, Milan Jungmann, Pavel Švanda, Jan Trefulka, Milan Uhde, Zdeněk Urbánek ad.\n\n\n"}
{"id": "191976", "url": "https://cs.wikipedia.org/wiki?curid=191976", "title": "Jednolodní stanice metra mělkého založení", "text": "Jednolodní stanice metra mělkého založení\n\nJednolodní stanice metra mělkého založení ( ) je jedna z typů stanic metra.\n\nTyto stanice byly budovány v Sovětském svazu (pokračuje se i v jeho nástupnických státech) a v dalších sítích podzemních drah, kde se nacházelo metro sovětského typu. Mělce založená jednolodní stanice (příkladem je například stanice Konkovo) je vybudována v otevřené jámě; nejprve se zajistí stěny, pak se vybuduje nástupiště a nakonec se stanice uzavře stropem, který je odlit z betonu; beton je nalit na speciální velkou formu ve tvaru oblouku, podle které se vytvaruje celý strop stanice. \n\nPrvní stanicí tohoto typu byla Biblioteka imeni Lenina v Moskvě v roce 1935; tehdy se však jednalo o stanici založenou extrémně mělko. Pracovní postupy vycházely z budování pařížského metra. Další stanicí tohoto typu byl Aeroport z roku 1938. Poté delší dobu práce na těchto stanicích ustaly; nové úseky se budovaly z obav před jadernou válkou hluboko pod zemí, kde konstrukce takové stanice bez jakýchkoliv sloupů by byla za použití tehdejší techniky jen stěží možná. V následujících desetiletích se při budování mělce založených stanic používala koncepce unifikovaného designu; tj. hloubené stanice podepírané dvěma řadami sloupů. \n\nZnovu se jednolodní mělce založené stanice začaly budovat až v letech sedmdesátých, a to na okrajových koncích Moskvy a hlavně Charkova, kde byla konstrukce těchto stanic ještě více zdokonalena (těmto stanicím se dokonce začalo říkat Stanice metra charkovského typu). Nové jednolodní stanice se tak objevily na Serpuchovsko-Timirjazevské a Ljublinské lince a též se budují i na dalších nových úsecích starších linek (například Strogino na třetí lince).\n\n\n"}
{"id": "191980", "url": "https://cs.wikipedia.org/wiki?curid=191980", "title": "Dusičnan draselný", "text": "Dusičnan draselný\n\nDusičnan draselný, (KNO), archaicky ledek draselný, nebo také salnytr (někdy sanytr, nebo sa(l)nitr) draselný, je draselná sůl kyseliny dusičné. Používá se jako dusíkaté hnojivo, stejně jako další dusičnany. Vzhledem k jeho povaze silného oxidačního činidla, je součástí mnoha pyrotechnických výrobků, jako např. střelného prachu, nebo dýmovnic. Při jeho rozpouštění ve vodě dochází k silnému ochlazení roztoku (ΔH = 345,1 kJ.mol). Vlhké směsi dusičnanu draselného s hliníkem nebo hořčíkem jsou samozápalné.\nV potravinářství je ukryt pod kódem E252 a řadí se mezi konzervanty. Využívá se při výrobě masných a rybích výrobků a sýrů. Do jídelníčku se tento minerál dostává hlavně vodou a konzumací zeleniny. Dusičnany nejsou příliš toxické, ale v těle se mohou přeměňovat na jedovatější dusitany, které mohou dále reagovat a tvořit karcinogenní látky (nitrosaminy). V ČR je povoleno používat dusičnan draselný v konzervách, tvrdých a polotvrdých sýrech, sledích a šprotech atd.\n\nDříve se hojně využíval ve směsi s NaCl jako \"rychlosůl\", která sloužila k nakládání masa do slaného láku (nejdříve \"za sucha\", po týdnu až dvou na týden s vodou) před uzením. Nyní se používá spíše v malých výrobnách a domácím použití. Jeho využití směřuje např. k potlačení otrav botulotoxinem.\n"}
{"id": "191983", "url": "https://cs.wikipedia.org/wiki?curid=191983", "title": "Pyladés", "text": "Pyladés\n\nPyladés (řecky Πυλάδης, latinsky \"Pylades\") je v řecké mytologii syn fóckého krále Strofia a jeho manželky Astyochey (zvané též Anaxibia).\n\nByl vychováván společně se svým přítelem Orestem, který po zavraždění svého otce Agamemnona, mykénského krále, našel útočiště u krále Strofia. Z obou hochů se stali velcí přátelé na celý život. \n\nOrestés dospěl a měl promyšlenou pomstu vrahům svého otce. Pyladés ho doprovodil do Mykén, kde Orestés zabil zločinného Aigistha i svou matku Klytaimnéstru, která zradila manžela a jeho vraždu zosnovala se svým milencem. Orestés se stal novým mykénským králem, jeho lid považoval pomstu a vraždu za pochopitelnou. \n\nOresta však pronásledovaly za hrůzný čin Erínye, bohyně pomsty. Pro své očištění musel podle výkladu věštkyně podniknout dlouhou cestu do daleké Tauridy a tam se kát u oltáře bohyně Artemidy. Pyladés podnikl výpravu s ním. Oba však byli hned zajati a jeden z nich měl být obětován. Pyladés okamžitě nabídl svůj život za život přítelův. V posledním okamžiku je však oba zachránila kněžka Ífigeneia, jak se brzy ukázalo, byla to nejstarší Orestova sestra, kterou kdysi dávno unesla bohyně Artemis, uchránivši ji před obětováním pro zdar výpravy jejich otce Agamemnona do války proti Tróji. \n\nKdyž se vše vysvětlilo, Ífigeneia lstí zajistila propuštění obou mladíků a spolu s nimi se vrátila do vlasti. Orestés znovu získal mykénský trůn a Pyladés se oženil s jeho sestrou Élektrou.\n\nPyladés se stal symbolem obětavého přátelství. \n\nPostava věrného přítele Pylada se vyskytuje všude tam, kde jsou zpracovány Orestovy osudy. \n\n"}
{"id": "191989", "url": "https://cs.wikipedia.org/wiki?curid=191989", "title": "Gerhard", "text": "Gerhard\n\nGerhard nebo Gerhardt může znamenat:\n\n\n\n"}
{"id": "192019", "url": "https://cs.wikipedia.org/wiki?curid=192019", "title": "Tiger Woods", "text": "Tiger Woods\n\nEldrick Tont „Tiger“ Woods (* 30. prosince 1975, Cypress, Kalifornie) je americký profesionální golfista. Je řazen mezi nejúspěšnější golfisty všech dob. Podle časopisu Forbes byl po několik let jedním z nejlépe placených sportovců na světě. V roce 2007 byl nejlépe placeným sportovcem světa, když vydělal 122 milionů dolarů. Podle Golf Digest jeho finanční příjmy v letech 1996 až 2007 dosáhly výše 769 440 709 dolarů a časopis předpokládal, že do roku 2010 se stane prvním sportovcem historie, který by měl překročit výdělek jedné miliardy dolarů.\n\nWoods se stal profesionálem v roce 1996 a už v dubnu 1997 vyhrál svůj první major, turnaj Masters s rekordním výsledkem. V červnu téhož roku se poprvé stal světovou jedničkou. Od začátku tisíciletí byl v golfu dominantní postavou. Mezi lety 1997 až 2010 strávil Woods na postu světové jedničky 623 týdnů.\n\nWoods vyhrál patnáct profesionálních majorů, což je druhý nejlepší výsledek v mužském golfu na světě. Má víc vyhraných majorů a turnajů na PGA Tour než jakýkoli jiný aktivní hráč. Je nejmladší golfista, který dosáhl kariérového Grand Slamu (vyhrál čtyři nejdůležitější turnaje (majory) – Masters, US Open, British Open a USPGA Championship) a nejmladší golfista, který nejrychleji vyhrál 50 turnajů na tour.\n\nCenu pro nejlepšího hráče roku vyhrál devětkrát, což je nejvíce ze všech golfistů na světě, osmkrát získal Cenu Byrona Nelsona a skončil nerozhodně s Jackem Nicklausem ve vedení na seznamu nejlépe placených golfistů během osmi sezón. Byl také jmenován sportovcem roku Associated Press a jako jediný byl víc než jednou vyhlášen sportovcem roku časopisem Sports Illustrated.\n\nDíky němu se golf stal jedním z nejpopulárnějších sportů na světě. Dramaticky se zvedla sledovanost a hodnocení televizních pořadů hry, která byla do té doby považována jen za hru \"vyvolené\" elity.\n\nPo výhře na US Open v roce 2008 si odpočinul až do konce sezóny, kvůli zranění levého kolena.\n\nV roce 2009 kvůli nevěře oznámil přerušení kariéry, aby se mohl více věnovat rodině a pokusil se zachránit manželství.\n\nV roce 2016 se kvůli zdravotním problémům nezúčastnil ani jediného turnaje PGA Tour.\n\nZačátkem roku 2017 odehrál pouze jediný oficiální turnaj PGA Tour, Farmers Insurance Open, kde neprošel cutem.\n\nNa podzim 2017 se po 10 měsících opět vrátil k soutěžnímu golfu, když odehrál turnaj Hero World Challenge, kde poté oznámil plán odehrát celou sezónu 2018.\n\nV srpnu 2018 zaznamenal nejlepší umístění na major turnaji od svého posledního vítězství na US Open v roce 2008, když skončil druhý na PGA Championship. V září téhož roku pak dokázal zvítězit na závěrečném turnaji PGA Tour, Tour Championship. I přes toto vítězství ale nedosáhl na prvenství v soutěži FedexCup, které díky dělenému čtvrtému místu na Tour Championship udržel Justin Rose.\n\n23. listopadu 2018 nastoupil do duelu s názvem \"The Match\" o 9 milionů dolarů proti Philu Mickelsonovi, který nakonec prohrál až v play off na čtvrté dodatečné jamce.\n\n14. dubna 2019 dokázal po jedenácti letech zvítězit na turnaji kategorie major, když získal svůj pátý titul na Masters, a patnáctý major titul celkem.\n\nV mládí hrál také baseball. Zvolil však golf. V pěti letech, kdy se ještě učí malé děti pouze základům, zahrál první devítku na pouhých 42 ran na paru 36. Vyniká zejména v krátké hře.\n\nV roce 2004 se oženil s bývalou švédskou modelkou Elin Nordegren. Z manželství vzešly dvě děti, dcera a syn, v roce 2010 však bylo rozvedeno.\n\nV březnu 2013 došlo ke zveřejní informace, že udržuje partnerský vztah s lyžařkou Lindsey Vonnovou.\n\n"}
{"id": "192028", "url": "https://cs.wikipedia.org/wiki?curid=192028", "title": "Samojed", "text": "Samojed\n\nSamojed je velmi staré plemeno sibiřského psa. Dokáže vycházet s dospělými i dětmi. Není agresivní a proto není dobrým hlídačem. Psi mají velmi dlouhou hustou srst, o kterou je nutno pečovat. Je to temperantní a velmi akční pes, ikdyž na to zrovna nevypadá. Samojed je skvělý společník do rodiny, ale například kočky bere jako kořist, proto není dobré pořizovat si samojeda ke kočce nebo naopak.\n\nPsi doprovázeli kočovné kmeny Něnců, kteří prošli téměř celou severní oblast Asie. Chovatelé pouze zdokonalili jeho srst. Původní samojed míval na bílé srsti skvrny. Používal se jako strážce sobích stád, dnes se užívá jako společník a sáňový pes.\n\nPro jeho citlivost se nedoporučuje, aby žil samojed trvale venku, přesto je velmi vděčný za strávený den na čerstvém vzduchu. Je to velmi smečkové plemeno a potřebuje kontakt se svojí rodinou či smečkou. Je to pes, který potřebuje dostatek pohybu, přesto však může žít i ve městě při dostatečném vyžití. Je nutné pečovat o jeho dlouhou srst, která má v případě zanedbání sklony k plstnatění.\n\nSamojed je přátelský, veselý, inteligentní, je však i velmi tvrdohlavý a nezávislý. Má rád pohyb takže je vhodný i na psí sporty např. agility, dogdancing, dogfrisbee nebo flyball. Je citlivý, přítulný a také velmi ostražitý. K dětem se většinou chová vstřícně. \n\n"}
{"id": "192030", "url": "https://cs.wikipedia.org/wiki?curid=192030", "title": "Wikimania", "text": "Wikimania\n\nWikimania je konference uživatelů wiki projektů spravovaných nadací Wikimedia Foundation.\n\nDiskutující představují prezentace týkající se kultury a technologií kolem wiki a obecně světa s volnými informacemi. Prezentují se i studie a experimenty z různých wikiprojektů nadace Wikimedia Foundation.\n\n"}
{"id": "192038", "url": "https://cs.wikipedia.org/wiki?curid=192038", "title": "Šógunát Ašikaga", "text": "Šógunát Ašikaga\n\nŠógunát Ašikaga (: , \"Ašikaga bakufu\", 1336–1573) představoval feudální vojenský diktátorský režim vedený šóguny z klanu Ašikaga.\n\nTato éra je dobře známá pod pojmenováním období Muromači podle kjótské čtvrti, ve které si nechal 3. šógun Jošimicu zřídit svou rezidenci. Tato rezidence dostala přezdívku „Hana no Gošo“ (花 の 御所), neboli „Květinový palác“ (zbudován v roce 1379) pro nadbytek květin v jeho okolí.\n\nAšikagové si získali důvěru císařského dvora, když bojovali na jeho straně proti dosavadnímu šógunátu Kamakura. Díky tomu se také těšili daleko větší přízni císaře, než šógunové z předchozího období. A to i přes to, že byl jejich šógunát v porovnání s kamakurským a nakonec i tokugawským o něco slabší. Podíl na tom měla skutečnost, že zůstalo příliš mnoho vojenských možností a prostředků v rukou regionálních provinčních vládců – daimjóů. Vzhledem k tomu pak vliv Ašikagů sílil nebo slábl podle podpory jednotlivých klanů šógunskému stolci. Slabá centrální vláda nakonec rozepře mezi jednotlivými částmi země nedokázala pacifikovat a země upadla do téměř stoletého válčení – období Sengoku.\n\nVláda Ašikagů skončila pod náporem vojsk Nobunagy Ody, který roku 1573 vyhnal z Kjóta posledního šóguna Jošiakiho. Ten nalezl útočiště na západě, kde jej pod ochranná křídla ukryl klan Móri. Poslední významná zmínka se váže na Hidejošiho Tojotomi, který vznesl požadavek, aby jej Jošiaki pojal za adoptovaného syna. To by pro Hidejošiho znamenalo formální titul 16. šóguna z klanu Ašikaga. Jošiaki však odmítl. Potomci Ašikagů žijí v Japonsku až doposud.\n\nBěhem období Kamakura (1185–1333) se klan Hódžó těšil absolutní moci nad Japonskem. Tento monopol na moc, jakož i nedostatek území na odměňování po porážce mongolské invaze, vedly k nelibosti mezi vazaly Hódžó. Nakonec v roce 1333 císař Go-Daigo přikázal místním vládnoucím vazalům postavit se vládě Hódžó ve prospěch císařské restaurace – v Restauraci Kemmu.\n\nBakufu Kamakura nařídila Takaudžimu Ašikagovi povstání zastavit. Z důvodů, které jsou nejasné, ale pravděpodobně proto, že Ašikaga byl de facto vůdce klanu Minamoto (který ztratil moc), zatímco klan Hódžó pocházel z klanu Taira, který klan Minamoto porazil, se Ašikaga obrátil proti bakufu Kamakura a bojoval za zájmy císařského dvora.\n\nPo úspěšném svržení bakufu Kamakura v roce 1336 Takaudži Ašikaga založil svou vlastní bakufu v Kjótu.\n\nPoté, co se Takaudži Ašikaga prohlásil šógunem, vznikl spor s císařem Go-Daigo o tom, jak zemi vládnout. Tento spor vedl Takaudžiho k tomu, že Jutahito, druhý syn císaře Go-Fušimiho byl prohlášen za císaře Kómjó. Go-Daigo utekl a země byla rozdělena na Severní dvůr (v přízni Kómjóa a Ašikagy) a Jižní dvůr (v přízni Go-Daiga). Toto období Severního a Jižního dvora (Nanboku-čó) pokračovalo 56 let až do roku 1392, kdy se Jižní dvůr vzdal a přijal nadvládu Jošimicua Ašikagy.\n\nI proto, že Takaudži Ašikaga založil svůj šógunát vedle císaře, na rozdíl od předchozího šógunátu Kamakura, se Ašikaga dělil o vládu s císařem výrazněji než šógunát Kamakura. To byl důvod, proč byl slabší než šógunát Kamakura nebo šógunát Tokugawa. Centralizovaný vazalský systém zavedneý v šógunátu Kamakura byl nahrazen vysoce decentralizovaným systémem daijmjóů (lokálních pánů) a vojenská moc šógunátu Ašikaga silně závisela na loajalitě daimjóů.\n\nV těchto dobách bylo rozšířeno pirátství, když japonští piráti, kteří se někdy zabývali i obchodem, napadali přímořské osady v Koreji a Číně. Číňané jejich označovali jako \"wakó\" („japonský zloděj“). Jošimicuovi Ašikagovi se podařilo \"wakó\" potlačit a Čína následně souhlasila s přijetím japonského poselstva a znovuotevřením obchodu, z čehož Jošimicuovi plynuly značné zisky.\n\nVzájemné spory daimjóů ve snaze o získání moci ve válce Ónin rostly, až vyústily do otevřeného válečného stavu v pozdním období Muromači, také známém jako období Sengoku.\n\nKdyž byl poslední skutečný šógun Ašikaga Jošiteru zavražděn v roce 1565 ambiciózním daimjóem Nobunagou Odou, tento se chytil příležitosti a ustanovil Jošiteruova bratra Jošiakiho Ašikagu patnáctým ašikagaským šógunem. Ale Jošiaki byl pouze loutkový šógun.\n\nAšikagaský šógunát byl úplně zničen v roce 1573, kdy Nobunaga vypudil Jošiakiho z Kjóta, když se ten ze zlosti, že nemá skutečnou moc, postavil proti svému patronovi. Nejprve Jošiaki uprchl na Šikoku. Následně Jošiaki hledal a dostal ochranu od klanu Móri na západě Japonska. Nakonec Hidejoši Tojotomi požádal Jošiakiho, aby ho přijal jako adoptivního syna a šestnáctého Ašikagaského šóguna, ale Jošiaki to odmítl.\n\nRodina Ašikaga přežila šestnácté století a její větev se stala daimjóy v oblasti Kicuregawa.\n\n\n"}
{"id": "192039", "url": "https://cs.wikipedia.org/wiki?curid=192039", "title": "Pavučina", "text": "Pavučina\n\nPavučina je síť na chytání hlavně létajícího hmyzu, kterou vytvářejí pavouci snováním lepkavého vlákna. Pavoučí vlákno má vynikající pevnost a pružnost, lze je roztáhnout až na dvojnásobek délky, aniž by se přetrhlo. Každý pavouk vytváří několik druhů vláken, které užívá různým způsobem.\n\nPavoučí vlákno produkují snovací žlázy, které ústí ve snovacích bradavkách. Vlákno původně sloužilo k vystýlání nor a obalování kokonů. Snovací bradavky vznikly přeměnou zadečkových končetin předků dnešních pavouků. Nacházejí se na břišní straně zadečku. Jejich počet kolísá od dvou do čtyř párů. Snovací žlázy produkují tekutý sekret, který ještě než opustí snovací bradavky tuhne a tvoří se z něj vlákno. Hlavní složkou je bílkovina nazývaná fibroin. Protože tvorba této bílkoviny je energeticky náročná, pavouci málokdy budují zcela novou pavučinu, spíše se ji snaží neustále opravovat. Při tvorbě nové pavučiny navíc požírají zbytky pavučiny staré. Pavouci mají různý počet typů snovacích žláz, které produkují vlákna rozdílného charakteru.\n\nPavoučí vlákno původně vůbec nesloužilo k lovu. Zpočátku jej asi předkové pavouků užívali jako výstelku nory a k vytvoření ochranného kokonu pavoučích vajíček. Pavoučí vlákno vytváří pavouk pomocí snovacích bradavek, které jsou ústím snovacích žláz. Těch existuje několik druhů, přičemž různé snovací žlázy produkují speciální typy vláken. Některé se vyskytují u všech druhů pavouků, jiné mají vyvinuty jen některé druhy:\n\nMnozí pavouci neloví hmyz do sítě a pavučinové vlákno užívají pouze k vytvoření kokonu s vajíčky. Zcela specifické užití sítě má vodouch stříbřitý (\"Argyroneta aquatica\"), který si pod vodní hladinou buduje jemnou zvoncovitou pavučinu, v níž schraňuje vzduchovou bublinu jako zásobu vzduchu. Ti pavouci, kterým síť slouží k lovu, ji mohou používat rozmanitými způsoby, čemuž přizpůsobují tvar i složení sítě. Existují i parazitičtí pavouci, kteří buď vykrádají sítě jiných pavouků, nebo požírají samotné pavouky.\n\nKruhová síť je dokonalou konstrukcí. Její výhoda spočívá především v tom, že na ni pavouk spotřebuje poměrně málo vlákna a přitom získá značnou lovnou plochu. Kromě toho je možné ji zbudovat prakticky kdekoli a navíc může být umístěna ve výšce, takže je i sám pavouk (a jeho síť) relativně bezpečnější.\n\nStavbu sítě pavouk začíná prvním vodorovným lanem, které vytvoří buď přelezením mezi dvěma větévkami, nebo je nechá unést větrem. Poté z obou konců lana prověsí smyčku, z jejíhož vrcholu se spustí kolmo dolů, kde ukotví třetí konec sítě. V tuto chvíli má tedy zbudovány tři hlavní paprsky sítě a jeden dílek obvodu. Stejným způsobem vybuduje další paprsky sítě a celý obrys. Nakonec přelézáním mezi paprsky od středu ven vytváří spirálovitou síť.\n\nBylo zjištěno, že většina hmyzu je schopna pavučinu vidět a vyhnout se jí, proto pavouci užívají různé taktiky, jak do nich hmyz nalákat. Jednou možností je noční lov – celá řada pavouků je aktivních v noci. I denní pavouci si zpravidla svou síť budují na stinných nebo temných místech. Dále pavouci k lákání hmyzu užívají specifických feromonů; tato taktika není zatím dostatečně prozkoumána. Zvláštností je také stabilimentum – několik velmi silných výrazných vláken uprostřed kruhové sítě, které bývá zejména na pavučinách křižáků. Podle současných výzkumů se soudí, že toto vlákno velmi výrazně odráží ultrafialové světlo, takže pavučina připomíná hmyzu květ.\n\n\n\n"}
{"id": "192044", "url": "https://cs.wikipedia.org/wiki?curid=192044", "title": "1. dynastie urská", "text": "1. dynastie urská\n\n1. dynastie urská (asi 27.–24. století př. n. l.) je tradiční označení posloupnosti panovníků sumerského města Ur ve 3. fázi raně dynastického období (RD III). Tito panovníci byli zřejmě svázáni příbuzenskými vztahy a Ur v jejich době byl podle Sumerského královského seznamu nejvýznamnějším sumerským městem, což dokládají i archeologické vykopávky královského pohřebiště města Ur, které objevil Leonard Woolley.\n\nVe zmíněném seznamu je posloupnost králů I. dynastie Uru tato:\n\nV Sumerském královském seznamu je tato dynastie jmenována jako čtvrtá v pořadí a pro vědu má zásadní význam: jmenuje většinou skutečné sumerské panovníky, kromě Mesannipady zřejmě i s přibližným možným počtem let vlády. Pokud tzv. Předpotopní dynastie je zcela legendární, u 1. dynastie kišské pokládáme za pravděpodobně historické panovníky aspoň poslední dva (Enmenbaragezi, Agga) a u 1. dynastie urucké se také zdá, že někteří zástupci byli historickými.\n\nVykopávky v Uru dokázaly navíc, že před Mesannipadou vládla trojice jiných historických králů – Urpabilsag, Meskalamdug a Akalamdug, případně královna Puabi. Aby vědci nenarušovali posloupnost historického Seznamu, někteří vyčleňují tyto panovníky do zvláštní „nulté“ dynastie, třebaže se má za to, že Meskalamdug byl nejspíš dědem Mesannipady.\n\nRozluštění dalších klínopisných textů navíc umožnilo včlenit mezi Mesannipadu a Meskiagnanara významného Aanipadu, asi 2523–2484 př. n. l.\n\nZa 1. dynastie byl Ur zřejmě bohatým městem obehnaným hradbami, kolem nichž byl veden příkop naplněný vodami nedalekého Eufratu. Moc panovníků je doložena bohatým pokladem královského pohřebiště, zvláště výbavou z hrobek Meskalamduga a Puabi. Předměty zároveň dokazují na obchodní styky s východními zeměmi, Arábií i Anatolií přes město Mari na západě.\n\n"}
{"id": "192046", "url": "https://cs.wikipedia.org/wiki?curid=192046", "title": "Opolí", "text": "Opolí\n\nOpolí (polsky , německy \"Oppeln\", slezskoněmecky: \"Uppeln\", slezsky \"Uopole\") je vojvodské město Opolského vojvodství v Polsku, 80 km jihovýchodně od Vratislavi na řece Odře. Patří mezi nejstarší města v Polsku. Od raného středověku do začátku 20. století bylo metropolí Horního Slezska. V roce 2017 zde žilo asi 128 000 obyvatel.\n\nPůvodně slovo \"opole\" znamenalo územní společenství malého rozsahu, kde obyvatelé měli společná práva i povinnosti, společně pracovali v lesích i na polích, u jižních Slovanů se tato forma nazývala župa. Malý staročeský slovník uvádí, že slovo „\"opolé\"“ znamenalo rovinu, pláň.\n\nOpolí je centrem římskokatolické diecéze opolské.\n\n\n\n"}
{"id": "192050", "url": "https://cs.wikipedia.org/wiki?curid=192050", "title": "František Obzina", "text": "František Obzina\n\nFrantišek Obzina ( 13. května 1871 Bystrovany – 26. července 1927 Vyškov ) byl tiskařem a nakladatelem, založil Obzinovu tiskárnu ve Vyškově, byl vydavatelem \"Edice Obzinových listů\".\n\nVe 13 letech byl poslán učit se tiskařem a sazečem do Arcibiskupské knihtiskárny v Olomouci. Po vyučení zůstal v tiskárně jako tiskař až do listopadu 1903, kdy se stal společníkem Smetanovy tiskárny v Litovli. Tato tiskárna však neměla dlouhého trvání a tak 3. ledna 1904 se přestěhoval do Vyškova a začal provozovat tiskárnu (\"První česká knihtiskárna F. Obziny\"). Tuto tiskárnu kupuje od Jana Hona, založenou roku 1880 v domě čp. 44 na náměstí.\nJeho tiskárna byla zničena bombou na konci druhé světové války.\n\nPo jeho smrti na těžkou jaterní chorobu 26. července 1927 přebírá jeho práci zeť Alois Báňa.\n"}
{"id": "192058", "url": "https://cs.wikipedia.org/wiki?curid=192058", "title": "Sibiřský husky", "text": "Sibiřský husky\n\nSibiřský husky (anglicky: Siberian husky) je menší kompaktní pes. Je to ale přesto velmi hbitý, zdatný pomocník, který je oddaný svému pánovi. Málokdy štěká, rád ale vyje. Pes je nejoblíbenější v USA a Kanadě, kde většinou žije ve studených oblastech. Je to velmi spolehlivý pes, který může mít různou barvu srsti a očí. Nejčastější zbarvení srsti jsou dvojité kombinace bílé a černé, hnědé, šedé, stříbrné, zlaté, měděné či světle červené. Někdy se vyskytují i jedinci čistě bílí. Husky se dožívá až 15 let.\n\nVznikl na Sibiři, jako tažný pes. Postupně se v průběhu 19. století dostával s obchodníky ze Sibiře do Severní Ameriky. Využíval se k tahání saní, dnes je velmi oblíbený v soutěžích psích spřežení. Přestože v jeho názvu je \"sibiřský\" a Sibiř je místem vzniku tohoto plemene, je sibiřský husky považován za americké psí plemeno.\n\nPostava je souměrná, pes má vodorovná záda, spáditá linie je nežádoucí. Poměr délky čenichu (od nosu ke stopu) je stejný jako od stopu k týlnímu hrbolu. Uši mají tvar trojúhelníků, stojí rovnoběžně a musí být dobře osrstěné. Husky má na nohách velmi silné kosti a svaly. Tlapky jsou hustě osrstěné i mezi polštářky, aby mohly odolávat velmi nízkým teplotám a nevznikaly omrzliny. Ocas je huňatý a má být dlouhý k hleznům, aby si jím pes mohl v případě potřeby překrýt čenich. Barva očí má být co nejtmavší, modrá barva oka je povolena. Taktéž je povolené různobarevné oko (modrý klín v hnědé) nebo každé oko jiné barvy. Hnědí jedinci mívají oči zesvětlené do tzv. barvy amber (světle hnědá se zelenou). Proměnný nos (světlý pruh na nosní houbě) je povolen. Barva srsti je povolena jakákoliv. Žádoucí jsou bílé znaky na hlavě, břiše, špičce ocasu a nohou.mošiší\n\nHusky pochází ze Sibiře z okolí řeky Kolymy. Zde si ho vyšlechtili již v pravěku obyvatelé těchto nehostinných končin – Čukčové. Jejich kočovný způsob života vyžadoval spolehlivého pomocníka a oddaného kamaráda. Sloužil jim především jako tažné zvíře jejich saní, ale také ho využívali k lovu. Pravděpodobně se vyvinul z tehdy velmi využívané Lajky, která se chovala na severu obou kontinentů. Teprve v 19. století huskyho náhodou objevili obchodníci s kožešinami na Aljašce a v roce 1909 se dostal do Ameriky.\n\nObrovskou popularitu získal sibiřský husky v polovině dvacátých let našeho století. V zimě 1925 vypukla v Nome, středisku zlatokopů na Aljašce, epidemie záškrtu a bylo tam nutno co nejrychleji dopravit sérum. Nor Leonhard Seppala se svým spřežením sibiřských huskyů překonal 300 km ve sněhové bouři a dovezl léky právě včas. Na památku této události se dodnes jezdí nejdelší závod saní tažených psy, Iditarod, na trati Anchorage-Nome, tedy více než 1930 km (běh Iditarod).\n\nZa druhé světové války byli používáni pro záchranou a pátrací službu. Dnes je velmi oblíben především v Kanadě a USA. V dnešní době je především dalším členem rodiny nebo se využívá na závody psích spřežení. Jméno husky dali plemenu Evropané podle pejorativního pojmenování Eskymáků. Název husky se někdy používá i pro eskymácké psy, kteří žijí v Grónsku, Labradoru, na Aljašce a v severní Kanadě. Správné pojmenování je však eskymácký pes.\n\n"}
{"id": "192059", "url": "https://cs.wikipedia.org/wiki?curid=192059", "title": "Mühlenkopfschanze", "text": "Mühlenkopfschanze\n\nMühlenkopfschanze je můstek určený pro skoky na lyžích nacházející se v německém Willingenu. Postaven byl v roce 1951, v roce 2000 došlo k jeho rekonstrukci.\n\nKonstrukční bod můstku činí 130 m, jeho velikost můstku pak 145 m. Rekord můstku drží finský skokan Janne Ahonen, který zde v roce 2005 skočil do vzdálenosti 152 m. V historii se zde s výjimkou závodů Světového poháru nekonala žádná významnější akce.\n"}
{"id": "192063", "url": "https://cs.wikipedia.org/wiki?curid=192063", "title": "Katalyzátor výfukových plynů", "text": "Katalyzátor výfukových plynů\n\nKatalyzátor výfukových plynů (někdy též katalytický konvertor) snižuje množství škodlivin ve výfukových plynech tím, že katalyzuje redoxní reakce, které je převádějí na méně toxické látky.\n\nNejefektivnější trojcestné (zažitý chybný překlad anglického TWC Three Way Catalyst – správně \"trojčinné\" od tří činností, které provádí : oxidaci 1) CO a 2) nespálených uhlovodíků a 3) redukci NO) katalyzátory se používají u zážehových motorů, ovšem s nástupem platnosti přísnějších emisních norem (Euro 4 a vyšších) došlo k vývoji i pro vznětové motory v podobě systému selektivní katalytické redukce (využívající redukční katalyzátor) a recirkulace výfukových plynů (zpravidla využívající filtr pevných částic DPF, popř. i oxidační katalyzátor DOC – Diesel Oxidation Catalyst – obdoba historicky staršího, dvojčinného katalyzátoru zážehových motorů – pouze oxidace CO a nespálených uhlovodíků).\n\nKatalyzátor se používá u zážehových motorů proto, že je prakticky nemožné nalézt složení směsi, která by poskytovala vysoký výkon, ale při jejím spálení by vznikalo nejméně škodlivin. Na nosiči (jemná struktura s velkým povrchem – plochou) z keramiky nebo oceli je tenká katalytická vrstva (platina – oxidační, rhodium – redukční), která při provozní teplotě (400 – 800 °C) umožní oxidaci CO a nespálených uhlovodíků na CO a HO a redukci NO na N a O.\n\nSoučástí systému katalyzátoru je obvykle i kyslíková sonda (λ – lambda sonda, odvozeno od toho, že písmenem lambda bývá označován poměr množství paliva a vzduchu), která reaguje na složení spalin a je tak zpětnou vazbou pro řídicí jednotku, jak upravit poměr palivové směsi vstupující do motoru na optimální úroveň. Tím zamezuje detonacím příliš chudé směsi a poškození katalyzátoru a zároveň zvýšené produkci škodlivin v případě nedokonalého spalování palivové směsi příliš bohaté. Pro nejrychlejší náběh a udržení provozní teploty se katalyzátor umisťuje co nejblíže k motoru nebo se tepelně izoluje, jelikož mimo provozní teplotu reakce neprobíhají a výfuk tak opouštějí plyny s vyšším obsahem škodlivin.\n\nKatalyzátor je velmi citlivý na přítomnost olova a vniknutí benzínu (bohatá směs, ‚‚vynechávání‘‘ motoru, delší startování bez ‚‚naskočení‘‘ motoru, roztažení vozidla po nezdařených startech). Hořením nespálené směsi v katalyzátoru stoupne jeho teplota až nad 1 000 °C a překročením 1400 °C dojde k jeho zničení (vyhoření). Předpokladem použití katalyzátoru bylo zavedení tzv. bezolovnatého benzínu, jelikož olovo obsažené v palivu by reagovalo s drahou katalytickou vrstvou, kterou by postupně znehodnotilo a nevratně vyřadilo z činnosti. Sloučeniny samo o sobě škodlivého olova se v minulosti používaly pro zvýšení tzv. oktanového čísla a mazacích schopností paliva.\n\nŽivotnost katalyzátoru v novém voze se v návaznosti na americkou legislativní úpravu CleanAir odhaduje na 128 000 km.\n\nPodle reakcí v katalyzátoru probíhajících se dělí na:\n\nTřícestný katalyzátor využívá na svou činnost výše uvedený fakt, že spaliny, které jsou produktem spalování při stechiometrickém poměru jsou pouze dočasně v nevyváženém stavu. Při své činnosti využívá přítomnost látky – katalyzátoru, který se během chemické reakce nemění, ale významně ovlivňuje její rychlost. Na svém katalytickém povrchu při dostatečné teplotě umožní vzájemnou reakci oxidantů NO a redukčních činidel CH a COO, které jsou ve vhodném poměru, aby vzájemně reagovaly za vzniku N, HO a CO..\n\nTřícestný katalyzátor se používá pro zážehové motory které splňují základní podmínky:\n\nZároveň je nezbytnou podmínkou vybavení motoru lambda sondou. Při její nesprávné funkčnosti přestává být katalyzátor účinný a hrozí jeho úplné zničení.\n\nOxidační katalyzátor se používá pro vznětové motory, které sice pracují s vysokým přebytkem vzduchu, ale při jejich mechanismu spalování dochází mikroskopicky ke spalování velmi bohaté směsi, protože kapičky rozprášeného paliva mohou být příliš velké.\nKatalyzátor je určen na snížení množství škodlivin CH a CO.\n\nPři vysoké teplotě katalyzátoru dochází k dodatečnému spalování pevných částic ve výfukových plynech v přebytkovém kyslíku, který vždy obsahují. Spalováním se zmenšuje velikost částic, případně mikročástice shoří úplně .\n\nRedukční katalyzátor se používá ke snížení emisí oxidů dusíku (NOx) u vznětových a zážehových motorů s přímým vstřikováním.\n\n"}
{"id": "192065", "url": "https://cs.wikipedia.org/wiki?curid=192065", "title": "Hotel DUM", "text": "Hotel DUM\n\nTVM Tower (dříve Hotel DUM) je jednadvacetipatrová výšková budova v Praze 4 - Modřanech v ulici Kutilova 3061/2. Výška budovy činí 69 metrů.\n\nPostavena byla v polovině osmdesátých let podle projektu Ing. arch. Míči, původně jako ubytovna zahraničních dělníků. Po dokončení však sloužila jako ubytovna mimopražských učitelů, kteří pracovali v hlavním městě. Odtud vznikl i název budovy, jako zkratka Dům učitelů Modřany.\n\nPo listopadu 1989 byla budova přestavěna na tříhvězdičkový hotel s 220 apartmány a tomuto účelu slouží dodnes. Hotel do roku 2010 provozovala společnost HOGAS s.r.o., od roku 2010 do června 2012 ho provozovala stavební společnost KB system CZ, a.s. se záměrem zde vybudovat domov pro seniory. Pro neochotu Magistrátu hl. m. Prahy se záměr nepodařilo realizovat a ztrátový provoz hotelu byl po dvou letech neúspěšného vyjednávání s úředníky hl. m. Prahy ukončen.\n\nV prosinci roku 2016 uzavřel magistrát hlavního města Prahy nájemní smlouvu se společností TVMNet s.r.o. na 10 let s opcí.\n\nBudova TVM Tower bude využita pro krátkodobé ubytování zaměstnanců, státních úředníků a po domluvě s MČ Praha 12 bude část budovy sloužit jako sociální bydlení.\n\nPodle informací jde momentálně zejména o levnou krátkodobou ubytovnu zahraničních dělníků.\n\n\n"}
{"id": "192070", "url": "https://cs.wikipedia.org/wiki?curid=192070", "title": "Malo Polje", "text": "Malo Polje\n\nMalo Polje, též Igman Olympic Jumps je název areálu určeného pro skoky na lyžích, který se nachází v bosenském Sarajevu na úpatí hory Igman. Můstky byly vybudovány speciálně pro Zimní olympijské hry v roce 1984. Během zdejší občanské války došlo k velkému poškození můstků, protože přestaly být udržovány.\n\nKonstrukční bod velkého můstku činí 112 m, hill size 115, rekord můstku 116 m drží Fin Matti Nykänen, který zde také získal olympijské zlato. Olympijský závod se zde konal 18. února 1984.\n\nKonstrukční bod středního můstku činí 90 m, hill size 100m, rekord můstku 91 m drží opět Matti Nykänen, olympijským vítězem se však stal východoněmecký skokan Jens Weißflog. Olympijský závod se zde konal 12. února 1984.\n"}
{"id": "192076", "url": "https://cs.wikipedia.org/wiki?curid=192076", "title": "Chudoba ve Spojených státech amerických", "text": "Chudoba ve Spojených státech amerických\n\nChudoba je strádání něčeho, nebo strádání společností přijatelného množství peněz nebo materiálního bohatství. Nejčastější mírou chudoby v USA je práh chudoby (poverty threshold), který je dán vládou USA. Toto měření popisuje chudobu jako nedostatek zboží a služeb, kterých si lidé mainstreamové společnosti neváží. Oficiální práh chudoby je upravován pro inflaci pomocí indexu spotřebitelských cen.\n\nVětšina Američanů stráví alespoň jeden rok pod hranicí chudoby v nějakém určitém bodě života mezi jejich 25 až 75 lety. Míra chudoby je neustále vyšší ve venkovských a centrálních částech země než v příměstských oblastech.  \n\nMezi odhady počtu lidí v USA žijících v chudobě jsou malé rozdíly. Jedna organizace odhaduje, že v roce 2015 13.5 % Američanů (43.1 miliónů) žilo v chudobě. A přesto ostatní odborníci zdůrazňují číslo Američanů žijících ve ,skoro chudobě‘‘, kterých je skoro 100 miliónů, neboli skoro třetina populace USA. Počínaje v třicátých letech, míry relativní chudoby konsistentně překročily míry ostatních bohatých zemí. Nejnižší míry chudoby jsou v New Hampshire, Vermontu, Minnesotě a v Nebrasce, které mají mezi 8.7 % a 9.1 % populace žijících v chudobě.\n\nV roce 2009 počet lidí, kteří žili v chudobě, dosahovalo počtu lidí žijících v chudobě v roce 1960, které poté vedly k národní War on poverty. V roce 2011 byla extrémní chudoba (domácnosti, které žily denně na méně než 2 dolarech, než přišly vládní benefity) v USA 2x krát větší než míra chudoby v roce 1996 (1,5 miliónu domácností, včetně 2,8 miliónu dětí). V roce 2012 procento seniorů žijících v chudobě bylo 14 % oproti tomu 18 % dětí. Dodatek dávek sociální bezpečnosti vedl ke snížení chudoby více než jakýkoliv jiný faktor.\n\nNedávné výsledky sčítání lidu ukázaly, že polovina populace se označuje za chudé, nebo mající malý příjem, kdy jeden z pěti tzv. \"mileniálů\" žije v chudobě. Akademičtí přispěvatelé z \"TheRoutledge Handbook of Poverty in the United States\" předpokládají, že nové a extrémní formy chudoby se objeví i v USA jako výsledek neoliberálních strukturálních úprav politiky a globalizace, které označily ekonomicky margalizované komunity, jako opuštěné, přebytkové komunity s nutností kontroly a potrestání.\n\nV roce 2011 dosáhla dětská chudoba rekordních čísel, kdy 16.7 miliónů dětí žilo v domácnostech, které neměly jistotu jídla. To je skoro o 35 % více než čísla v roce 2007. V roce 2013 zařadila zpráva z UNICEF USA jako druhou zemi s nejvyšší relativní dětskou chudobou v dnešním vyspělém světě. Podle studie od Urban Institute, vydané v roce 2016, náctiletí lidé, kteří vyrůstali v komunitách s nízkým příjmem, jsou často nuceni se přidat k nějakému gangu, šetřit se školními obědy, prodávat drogy nebo nabízet sexuální aktivity, protože si nemohou dovolit jídlo.\n\nV lednu v roce 2009 bylo lidí, kteří žili v útulcích nebo byli bez domova, zhruba 643.000 po celém světě. Skoro dvě třetiny žili v pohotovostních útulcích nebo přechodných ubytovacích zařízeních. Zbylá jedna třetina žila na ulici, v opuštěných budovách, nebo v jiných místech, které nejsou určeny pro člověka k žití. Od prvního října v roce 2008 do třicátého září roku 2009 využilo zhruba 1.56 miliónů lidí (0.5 % obyvatelstva) v USA jednou v životě pohotovostní útulek nebo přechodné ubytovací zařízení. Okolo 44 % lidí bez domova je nezaměstnaných. V roce 2018 se začal zvyšovat počet lidí, kteří žijí ve svých vozidlech, protože si nemohou najít domov, který by si mohli dovolit. Obzvláště ve městech s vysokým nárůstem cen bydlení jako je například Los Angeles, Portland, Oregon a San Francisco.\n\nV červu roku 2016 IMF (International Monetary Fund) upozornila USA o tom, že se musí urgentně zakročit kvůli vysokým mírám chudoby pomocí zvýšení minimální mzdy a nabízení ženám placené mateřské dovolené, aby se chtěly navrátit do pracovního prostředí. V prosinci roku 2017 se Philip Alston, speciální reportér Organizace Spojených Národů na téma extrémní chudoby a lidská práva ujmul dvoutýdenního vyšetřování, které se zabývalo efekty systematické chudoby v USA a ostře zamítl ,soukromé zdraví a veřejnou špínu‘‘. Alstonův článek byl uveřejněn v květnu roku 2018 a zdůrazňuje, že 40 milionů lidí žije v chudobě a přes 5 miliónů lidí žijí v podmínkách tzv. ,třetího světa‘‘.\n\nExistují dvě základní verze míry federální (spolkové) chudoby: chudoba prahu (která je primární verzí) a směrnice chudoby. Oficiální úřad pro sčítání lidu USA vydává prahy chudoby, které jsou obecně užity pro statistické účely. Například na odhady čísel lidí, kteří žijí v chudobě po celém světě. Rozčleňují se na základě typu sídla, rasy a dalších společenských, ekonomických a demografických kritérií. Oddělení pro zdraví a lidské služby vydává směrnice chudoby pro administrativní účely. Například, aby určila, jestli je osoba nebo rodina oprávněna užití pomoci od různých federálních programů.\n\n,Orshanské prahy chudoby‘‘ utváří základ pro současné míry chudoby v USA. Mollie Orshanská byla ekonomkou, která pracovala pro Social Security Administration (SSA). Její práce se objevila v zásadní moment. Článek Orshanské byl vydán později téhož roku, kdy Johnson deklaroval válku proti chudobě. Vzhledem k tomu, že její míry byly absolutní, dokázalo se objektivně odpovědět na otázku, zda vláda USA ,vyhrávala‘‘ tuto válku. \n\nThe Bureau of the Budget (nyní už Office of Managment and Budget) převzal Orshanské definice pro statistické účely ve všech exekutivních odděleních vlády. Míry od Orshanské jim přinesly škálu hraničních příjmů nebo prahů, které jsou přizpůsobené faktorům jako velikost rodiny, pohlaví hlavy rodiny, počet dětí mladších než 18 let a žití/nežití na farmě.\n\nV době, kdy byla utvářena definice chudoby, ministerstvo zemědělství objevilo, že tří a více členné rodiny utratí zhruba jednu třetinu již zdaněného příjmu na jídlo. Pro tyto rodiny byly nastaveny prahy chudoby jinak. Jejich práh chudoby je 3x cena ekonomického jídelního plánu. Zároveň pomocí různých metod byly vypočítány prahy chudoby pro domácnosti, které jsou dvoučlenné nebo pro lidi, kteří žijí sami. Každoroční aktualizace SSA Prahy chudoby jsou založené na změnách cen v ekonomickém jídelním plánu. Aktualizace se ale neodráží na ostatních změnách. Dvě změny byly provedeny ve znění definice chudoby v roce 1969. Prahy chudoby pro rodiny nežijící na farmě jsou vázány na každoroční změny v ConsumerPrice Index. Než aby byly vázány raději na změny cen v ekonomickém jídelním plánu. Prahy pro farmy se zvýšily ze 70 procent na 85 procent nefaremních obydlí.\n\nV roce 1981 byly udělány dodatečné změny v definici chudoby. Byly odstraněny prahy chudoby, které byly zvlášť pro ,farmy‘‘ a ,ženy domácnosti‘‘. Největší rodinnou kategorií je kategorie ,devět členů a více‘‘.\n\nI přes tyto všechny změny se za posledních padesát let přístup vlády USA k měření chudoby nezměnil. Více nedávných výzkumů spotřeby jídel v domácnosti ukázaly, že tříčlenné domácnosti utratí v současné době pouze okolo jedné osminy jejich rozpočtu na jídlo. Ceny bydlení stejně jako procento rozpočtu na bydlení se význačně zvýšily od té doby, kdy se ustanovila definice chudoby.\n\nÚdaje směrnic chudoby nejsou údaje, které používá The Census Bureau k vypočítání počtu chudých lidí. Požívají míry chudoby. The Census Bureau poskytuje vysvětlení rozdílů mezi prahy chudoby a směrnicemi. Zároveň používají sadu prahů peněžního příjmu, které se liší podle velikosti rodiny a skladby, která určí, kdo je chudý. Údaj pro čtyřčlennou rodinu bez žádných dětí pod 18 let je 22.541 dolarů. Zatímco údaj pro čtyřčlennou rodinu se dvěma dětmi pod 18 let je 22.162 dolarů. Pro porovnání, v roce 2011 směrnice chudoby HHS pro čtyřčlennou rodinu je 22.350 dolarů.\n\nDalším způsobem pohledu na chudobu jsou relativní výrazy. Relativní chudoba může být definována jako \"mít značně menší příjem a bohatství než ostatní členové společnosti.\" Tudíž míra relativní chudoby je měření nerovnosti příjmů. Když se zvýší standard bydlení mezi lidmi, kteří jsou ve více příznivých pozicích a lidmi, kteří jsou chudí, relativní míra chudoby se odrazí na růstu a zvětšení nerovnoměrných příjmů. Kontroverzí je, že míra relativní chudoby se může zmenšit. S nízkým příjmem mají lidé méně bohatství, pokud bohatství bohatších lidí je sníženo vyšším procentem než jejich.\n\nNěkteří kritici tvrdí, že spoléhání na nepoměr za účelem stanovení toho, kdo je ožebračený, může být zavádějící. Data z Bureau of Labour Statistics navrhují, že utrácení spotřebitele se liší méně než příjem spotřebitele. V roce 2008 utratila nejchudší pětina amerických domácností v průměru 12.995 dolarů na osobu za zboží a služby (ne za daně), druhá pětina utratila 14.168 dolarů, třetí 16.255 dolarů, čtvrtá 19.695 dolarů, zatímco nejbohatší pětina utratila 26.644 dolarů. Rozdíly ve výdajích jsou menší než rozdíly v příjmech.\n\nI přesto, že se relativní přístup teoreticky velmi liší od Orshanské definice, zásadní faktory obou definicí jsou podobné více, než se zdá. Zaprvé, takzvaná standardizace příjmu v obou případech je velmi podobná. Aby se dal porovnat příjem v rámci domácnostech různých velikostí, jsou použity rovnocenné míry k standardizovaní příjmu domácností do úrovně jednočlenné domácnosti. V porovnání s průzkumem hranice chudoby v USA, který je založen na jasně vymezeném ,košíku zboží‘‘, je vidět, že standardizované metody vykazují stejné výsledky pro většinu běžných domácností.\n\nKromě rodinného stavu souvisí s vysokou mírou chudoby ve Spojených státech také rasa/etnický původ a věk. Přestože data týkající se rasy a chudoby jsou rozsáhle publikována a zpracována, souvislost s rodinným stavem je zatím nejsilnější.\n\nPodle statistiky z US Census z roku 2007 je 5,8 % všech lidí z úplných rodin chudých, 26 % chudých lidí vyrůstalo v domácnosti jen s jedním rodičem a 19.1 % chudých lidí žije samo. Více než 75 % chudých domácností je vedeno ženou.\n\nMezi manželskými páry je 5,8 % osob které žily v chudobě. Toto číslo se dělilo podle rasy a etnického původu takto: 5,4 % všech bělochů (včetně bílých Hispánců), 10,7 % všech černochů (včetně černých Hispánců) a 14,9 % všech Hispánců (všech ras).\n\nMezi svobodnými rodiči (muži i ženami) 26.6 % žilo v chudobě. Tohle číslo se dělilo podle rasy a etnického původu takto: 22,5 % všech bělochů (včetně bílých Hispánců), 44,0 % všech černochů (včetně černých Hispánců) a 33,4 % Hispánců (všech ras).\n\nMezi lidmi, kteří žili sami jich 19,1 % žilo v chudobě. Tohle číslo se dělilo podle rasy a etnického původu takto: 18 % bělochů (včetně bílých Hispánců), 28,9 % černochů (včetně černých Hispánců) a 27 % Hispánců (všech ras).\n\nData z US Census tvrdí, že v roce 2014 žilo v chudobě 14,8 % populace z toho: 10.1 % všech nehispánských lidí, 12 % všech asijských lidí, 23,6 % všech Hispánců (všech ras), 26,2 % všech Afroameričanů, 28,3 % domorodých Američanů/rodilých Aljaščanů\n\nV roce 2010 zhruba polovina všech lidí žijících v chudobě byli bílý nehispánci (19,6 milionů) 57 % všech chudých venkovských děti jsou nehispánské bílé děti.\n\nV FY v roce 2009 afroamerické rodiny tvořily 33,3 % TANF rodin, nehispánské bílé rodiny tvořili 31,2 % a 28,8 % tvořili Hispánci.\n\nV rezervacích domorodých Američanů je chudoba na velmi vysoké úrovni. 7 z 11 nejchudších oblastí v příjmu na obyvatele, včetně 2 nejchudších v US, zahrnuje rezervace Lakota Sioux v Jižní Dakotě.\n\nTento fakt byl pojmenován několika kritiky jako mechanismus napomáhající \"únosu\" dětí z Lakoty ministerstvem sociálních služeb v Jižní Dakotě. Projekt práva lidí z Lakoty čelí mimo jiné kritice z důvodu údajného nepřiměřeného vyrovnávání ekonomické chudoby a zanedbání péče v Jižní Dakotě. Míra zanedbání péče v Jižní Dakotě je o 18 % vyšší než národní průměr. V roce 2010 byl národní průměr zanedbání péče pěstounských dětí předtím, než je stát vezme do péče 78,3 %. V Jižní Dakotě to bylo 95,8 %.\n\nChudoba v rezervaci Pine Ridge ovlivňovala délku dožití osob v rezervaci.  \"Z nedávných zpráv vyplývá, že průměrná délka života je zde 45 let, zatímco v jiných státech je to 48 let pro ženy a 52 let pro muže. Je to nejkratší očekávaná délka života pro jakoukoli komunitu na západní polokouli mimo Haiti, podle The Wall Street Journal.\n\nUS Census ukázal, že v roce 2010 žilo v chudobě 15,1 % populace. Z toho: 22 % lidí pod 18 let, 13,7 % lidem bylo mezi 19-21 lety a 9 % bylo 65 a více let.\n\nOrganizace pro ekonomickou spolupráci a vývoj (The Organization for Economic Co-operation and Development (OECD)) používá odlišné měřítko pro měření chudoby a v roce 2008 prohlásili, že dětská chudoba je ve Spojených státech na 20 % a chudoba mezi staršími lidmi na 23 %. Nezisková organizace Feeding America vydala studii (květen 2009) na základě údajů z let 2005-2007 z U.S. Census Bureau a Agriculture Department, která tvrdí, že 3,5 milionu dětí do věku 5 let hrozí ve Spojených státech hlad). Studie ukázala, že v 11 státech (Louisianu, která zaujímá nejvyšší příčku, následuje North CarolIna, Ohio, Kentucky, Texas, New Mexico, Kansas, South Carolina, Tennessee, Idaho a Arkansas) je více než 20 % dětí pod 5 let, které jsou údajně ohroženi hladem tzv. přijmou méně než 1800 kalorií za den). Studie byla financována ConAgra Foods, což je obrovská potravinářská společnost.\n\nV roce 2016, 16,1 milionů amerických dětí žilo v chudobě. Z 49 milionů Američanů, kteří žili v domácnostech s nejistotou jídla bylo 15,9 milionů dětí. V roce 2013, dětská chudoba ve Spojených státech dosáhla rekordně vysokých čísel, kdy 16,7 milionů dětí žilo v takových domácnostech. 47 milionů Američanů se spoléhá na potravinové banky, je to o 30 % více než v roce 2007. Domácnosti vedené jen matkou mají největší pravděpodobnost, že budou postihnuté chudobou. Plenky si nemůže dovolit 30 % matek s nízkými příjmy. Neschopnost dovolit si tuto nutnost může způsobit řadu problémů, ať už mentální, zdravotní, nebo například v chování. Některé ženy jsou nuceny používat plenky víc než jednou. Způsobuje to vyrážky, intimní problémy a další zdravotní komplikace. Nedostatečná péče o děti může být škodlivá pro svobodné matky, může bránit jejich schopnosti získat zaměstnání. Nejvíce postižené jsou Oregon, Arizona, New Mexico, Florida, District of Columbia, zatímco North Dakota, New Hampshire, Virginia, Minnesota a Massachusetts nejméně. 31 % milionů dětí z rodin s nízkými příjmy mají ve škole nárok na jídlo zdarma nebo se slevou díky National School lunch programu z roku 2012. Odhaduje se, že společnost Feeding America pomůže až 3 milionům dětí ve věku 5 let a méně.\n\nZpráva od National Center on Family Homelessness za rok 2014 uvádí, že počet dětí bez domova v USA dosáhl rekordních hodnot, přičemž v roce 2013 bylo zjištěno, že 2,5 milionu dětí, nebo jedno dítě ze 30, zažilo život na ulici. Vysoká úroveň chudoby, nedostatek cenově dostupného bydlení a domácí násilí byly označeny za hlavní příčiny. Studie z roku 2017, která byla publikována v Health Affairs, zjistila, že USA mají nejvyšší úroveň dětské úmrtnosti mezi 20 zeměmi OECD. Chudoba je také spojena s nepříjemnými dětskými zkušenostmi, jako jsou násilí, pocit diskriminace a šikana.                                                                                \n\nChudoba ovlivňuje přístup ke kvalitnímu vzdělávání. Vzdělávací systém je často dotován místními komunitami, proto může blahobyt komunity ovlivňovat kvalitu vzdělávacího systému a učitelů.  Kvůli tomuto mnoho komunit zareagovalo tím, že tyto oblasti financovala z jiných okresů. Komunity s nízkým příjmem si často nemohou dovolit tak kvalitní vzdělání jako komunity s vyššími příjmy což vede k cyklu chudoby\n\nVíce než 40,6 milionů lidí ve spojených státech amerických žije v chudobě (Census.gov, 2016), je to způsobeno hlavně mzdovou nerovností (Adams, 2004), inflací a nízkou úrovní vzdělání (Western & Pettit, 2010). Velké množství lidí žijících v chudobě jsou nevzdělaní lidé, kteří vytváří větší nezaměstnanost (Census.gov, 2016) a kriminalitu (Western Pettit, 2010). Pro snížení chudoby je tedy třeba zvýšit vzdělanost, jelikož lidé s vyšším vzděláním mají vyšší šance v životě uspět (Hoynes, Page & Stevens, 2006). Lidé s vysokoškolským titulem čelí menší mzdové nerovnosti, mají lepší vyhlídky dostat se z chudoby a jsou méně zapojeni do kriminality (childrensdefense.org, 2015)\n\nExistuje velké množství faktorů, které ovlivňují chudobu ve Spojených státech\n\n·        Příjem má vysokou souvislost s úrovní vzdělání. V roce 2007 byly průměrné příjmy domácností vedené lidmi s nižší než 9 třídou vzdělání 20,805 dolarů, zatímco domácnosti vedené lidmi s bakalářským titulem 77,605 dolarů a lidé s odbornými tituly vydělávají 100,000 dolarů. Předsedkyně národní banky Janet Yellen v roce 2014 prohlásila: \"Veřejné financování vzdělávání je dalším způsobem, kterým mohou vlády pomoci vyrovnat příležitosti domácností pro vzdělávání dětí. Jeden z nejdůležitějších příkladů, je vzdělávání v raném dětství. Výzkum ukázal, že domácnosti, ve kterých se dětem dostane kvalitního předškolního vzdělání, mají vyšší šance dodělat střední školu a začít navštěvovat školu vysokou. S tím souvisí také to, že budou mít práci a vyšší příjem a je méně pravděpodobné, že půjdou do vězení, nebo že budou potřebovat veřejnou pomoc.\n\n·        V mnoha případech za chudobu může ztráta zaměstnání. V roce 2007 byla chudoba lidí, kteří byli nezaměstnaní na 21,5 %, ale jen 2,5 % chudých lidí bylo zaměstnáno na hlavní pracovní poměr.\n\n·        V roce 1991, bylo pravděpodobné, že 8,3 % dětí z úplných rodin bude žít v chudobě; dětí, které žily jen s otcem to bylo 19,6 % a 47 % dětí, které žily jen s matkou.\n\n·        Příjmy se liší s věkem. Například průměrný plat domácností, ve kterých žili osoby od 15-24 byl jen 30.750 dolarů, toto číslo se zvyšuje u domácností s obyvateli mezi 25-35 let na 50.188 dolarů u lidí mezi 35-44 je toto číslo 61.083 dolarů. Ovlivňujícími faktory mohou být vzdělání a pracovní zkušenosti.\n\n·        Výše příjmu se mění také podle rasy a etnického původu: 21 % všech dětí ve spojených státech žije v chudobě, 46 % dětí je černých a 40 % jsou latinoameričané. Míra chudoby je 9,9 % pro černé manželské páry a pouze 30 % všech černých dětí je narozeno manželským párům. Míra chudoby pro bílé americké občany je podobná 9,6 %. Na druhou stranu, míra chudoby pro černé přistěhovalce je 11,8 % ve srovnání s 25.1 % u původních černochů, což naznačuje, že samotná rasa nevysvětluje rozdíl v příjmech. Ne všechny menšiny mají nízké příjmy. Asijské rodiny mají vyšší příjem než všechny jiné etnické skupiny. Například v roce 2005 průměrný příjem asijských rodin byl 68.957 dolarů ve srovnání s 59.124 dolary pro bílé rodiny. Asijci ale nahlašují diskriminaci častěji než černoši. Podrobněji 31 % Asijců nahlásilo v roce 2005 diskriminaci na pracovišti, zatímco černoši 26 %.\n\n·        Odbory, které se zabývají příjmem a nerovnosti v bohatství (odbory, které transferují peníze od rodin s vyššími příjmy do méně bohatých rodin) jsou spojovány a snaží se ovlivnit chudobu. Ekonomové Jared Bernstein a Elise Gould z Econimic Policy Institute tvrdí, že chudoba mohla markantně klesnout, kdyby nerovnost za poslední dekády tak nevzrostla. Ekonom Larry Summers odhadl, že z nerovností v příjmech v roce 1979 plyne, že 80 % rodin mělo průměrný příjem v roce 2014 11.000 dolarů\n\n·        Vztah mezi daňovou sazbou a chudobou je sporný. Studie srovnávající vysoké daně ve skandinávských zemích se Spojenými státy navrhují, že vysoké daňové sazby nepřímo souvisí s mírou chudoby. Míra chudoby je ale nízká v některých zemích s nízkou daňovou sazbou, například ve Švýcarsku. Srovnání míry chudoby mezi státy odhalilo, že státy s nízkou daňovou sazbou mají nízkou míru chudoby. Například, New Hampshire má nejnižší míru chudoby ze všech států ve spojených státech a má velmi nízké daně. (je na 46. místě ze všech států). Je ale pravda, že domácnosti ve Švýcarsku i New Hampshire mají velmi vysoké příjmy a další opatření, která ovlivňují daně. Například Švýcarsko má Universal Heatcare a bezplatný vzdělávací systém pro děti mladší 4 let. New Hampshire nemá státní daň z příjmu nebo daň z prodeje, ale má nejvyšší daně z majetku.\n\n·        Chudí lidé ve Spojených státech jsou odsuzování s vyššími tresty než lidé z jiných vyspělých zemí. Podle sociologa Bruce Westerna je trest smrti běžný pro chudé muže v produktivním věku.  Studie z roku 2015 od Vera Institute of Justice tvrdí, že věznice v USA se od osmdesátých let staly \"masivními sklady\" chudých. Vědci tvrdí, že přeměna již sociálně slabého amerického sociálního státu na penalizační stát po blahobytu spolu s neoliberálními politikami strukturální korekce, globalizací americké ekonomiky a dominancí světových finančních institucí, vytvořily extrémnější formy \"chudoby\" v USA, které musí být obsaženo rozšířením systému trestního soudnictví do všech aspektů života chudých, což podle Reubena Jonathana Millera a Emily Shaymanové vedlo k transformaci toho, co to znamená být chudým v Americe.\n\n·        Podle Ammerican Enterprise Institute, výzkum prokázal, že příjem a inteligence spolu souvisí. Ve studii z roku 1998 Charles Murray porovnával příjmy sourozeneckých párů s odlišnými kvocienty inteligence (IQ). Odkazoval na vzorek jako utopický, protože vzorkované páry byly vychovány v rodinách s prakticky žádnou nelegitimností, rozvodem nebo chudobou. Průměrné příjmy testovaných osob s IQ nižším než 75 bylo 11.000 dolarů, ve srovnání s 16.000 dolary, které si vydělaly osoby s IQ mezi 75-90. Lidé s IQ 90-110 23.000 dolarů a lidé nad 125 38.000 dolarů. Murrayova práce ohledně IQ byla kritizována Stephenem Jay Gould, Loïcem Wacquant a dalšími, včetně Southern Poverty Law Center\n\nV uplynulých letech se objevila řada obav o oficiálním americkém opatření týkajícím se chudoby. V roce 1995 National Research Council's Committee on National Statistics svolal panel pro měření chudoby. Závěry panelu byly, že \"oficiální míra chudoby ve Spojených státech je chybná a dostatečně neinformuje politiku nebo veřejnost o tom, kdo je chudý a kdo není chudý.\"\n\nPanelu předsedal Robert Michael, bývalý děkan Harrisovy školy Chicagské univerzity. Podle Michaela oficiální míra chudoby v USA \"nedrží krok s dalekosáhlými změnami ve společnosti a ekonomice\". Panel nabízel model založený na disponibilním příjmu.\n\n\"Podle doporučení navrhovaného panelem by příjmy měly kromě přijatých peněz zahrnovat i hodnotu bezhotovostních dávek, jako jsou potravinová razítka, školní obědy a veřejné bydlení, které lze využít k uspokojení základních potřeb. Nové opatření by rovněž odčerpalo z hrubého příjmu jisté výdaje, které nelze využít pro tyto základní potřeby, jako jsou daně z příjmů, platby na podporu dětí, náklady na zdravotní péči, pojistné na zdravotní pojištění a výdaje spojené s prací, včetně péče o dítě.\"\n\nJiní političtí analytici, jako je Rebecca Blank z Brookings Institution, kritizovali zastaralé vzorce pro federální hranici chudoby (násobitel potravin 3). Tato formule je založena na průzkumu Household Food Consumption z roku 1955, který zjistil, že v nouzové situaci při nízkých rodinných příjmech rodina o třech členech utratila po zdanění svých příjmů za jídlo třetinu příjmů. Z výsledku vyplynulo, že trojnásobek výdajů na stravu představuje hranici chudoby pro tříčlennou rodinu. Na základě aktuálnějších průzkumů spotřeby domácností se odhaduje, že v roce 2008 by násobitel potravin byl 7,8 spíše než trojnásobný rozpočet na stravu.\n\nMnoho sociologů a vládních úředníků argumentovalo, že chudoba ve Spojených státech je podhodnocená, což znamená, že více domácností žije ve skutečné chudobě než domácnosti pod hranicí chudoby. Nedávná zpráva NPR uvádí, že až 30 % Američanů má potíže vyjít s penězi a jiní obhájci tvrdí, že míra skutečné chudoby v USA je mnohem vyšší než hranice chudoby. Studie provedená v roce 2012 odhaduje, že zhruba 38 % Američanů žije „od výplaty k výplatě“.\n\nWilliam H. Chafe tvrdí, že kdybychom pro měření chudoby použili relativní standard (standard, který vzal v úvahu zvyšující se životní standardy spíše než absolutní podstatu dolaru), pak 18 % rodin v roce 1968 žije v chudobě, v té době bylo však oficiálně odhadnuto 13 %.\n\nJiž před rokem 1969 Předsednictvo pracovních statistik navrhlo rozpočty na odpovídající rodinný život. 60 % americké dělnické třídy žilo pod jedním z těchto rozpočtů, což naznačovalo, že mnohem vyšší podíl Američanů, než navrhla oficiální linie chudoby, žije v chudobě. Tato zjištění byla použita také pozorovateli levice. Když zpochybňovali dlouhodobý názor, že většina Američanů dosáhla bohaté životní úrovně během dvou desetiletí po skončení druhé světové války.\n\nPoužitím definice relativní chudoby (odrážející použitelný příjem pod polovinu průměrné hodnoty upraveného národního důchodu) se odhadovalo, že v letech 1979-1982 žilo 17,1 % Američanů v chudobě.\n\nJak bylo uvedeno výše, hodnoty chudoby používané americkou vládou byly původně vytvořeny během iniciativy Johnsonovy vlády v Boji proti chudobě v letech 1963-1964. Mollie Orshansky, vládní ekonomka, která pracovala ve Správě sociálního zabezpečení, který vytvořil prahové hodnoty, jež byly založeny na nákladech na nákup toho, co bylo v polovině padesátých let určeno Ministerstvem zemědělství USA jako minimální nutričně adekvátní množství potravin pro nezbytné nakrmení rodiny. Orshansky vynásobila náklady na nákup potravin třikrát za předpokladu, že průměrná rodina utrácela jednu třetinu svých příjmů za jídlo.\n\nZatímco práh chudoby je aktualizován každý rok kvůli inflaci, koš potravin, používán k určení toho, co znamená zbavení společensky přijatelné minimální životní úrovně, nebyl od roku 1955 aktualizován. Výsledkem je, že současná hranice chudoby zohledňuje pouze nákupy potravin, které byly běžné před více než 50 lety, přičemž jejich náklady byly aktualizovány pomocí Indexu spotřebitelských cen. Když byly metody podobné Orshanským používány k aktualizaci spotřebního koše s použitím cen za rok 2000 namísto téměř o půl století dříve, bylo zjištěno, že hranice chudoby by měla být ve skutečnosti o 200% vyšší než oficiální úroveň používaná vládou toho roku.\n\nI přesto by tato úroveň mohla být považována za nedostatečnou, protože by byla založena téměř výhradně na výdajích za potraviny za předpokladu, že rodiny stále utrácejí třetinu svého příjmu za jídlo. Ve skutečnosti Američané v roce 2000 obvykle utratili méně než jednu desetinu svého příjmu po zdanění za potraviny. Pro mnohé rodiny jsou náklady na bydlení, zdravotní pojištění a zdravotní péči, dopravu a přístup k základním telekomunikacím mnohem větší sousto pro rodinný rozpočet než před půl stoletím, nicméně, jak bylo uvedeno výše, při určování oficiálního prahu chudoby není přihlíženo na žádný z těchto nákladů. Podle Johna Schwarze, politologa na univerzitě v Arizoně:\n\n„Oficiální limit života na pokraji chudoby v dnešní době v podstatě znamená to, co je zapotřebí v dnešních dolarech, přizpůsobeno inflaci, ke koupi stejné životní úrovně na pokraji chudoby, která by byla stejná půl tisíciletí zpátky, v roce 1955, kdy se pořídila základní data do rovnice pro první výpočet chudoby. Poté, co byla aktualizována pouze inflace, v průběhu času ztratila linie chudoby veškeré spojení se současnými spotřebními vzory průměrné rodiny. Poměrně málo rodin pak nemělo vlastní soukromý telefon, auto, nebo dokonce mixér ve své kuchyni. Oficiální hranice chudoby tak mohla být pod společnostní branou minimální hranicí, i přes to, že bylo cílem tuto hranici změřit.“\n\nProblém podceňování chudoby je obzvlášť naléhavý ve státech s vysokou životní úrovní a vysokou mírou chudoby jako je Kalifornie, kde byla průměrná cena domu v květnu 2006 stanovena na 564.430 dolarech. V oblasti Monterey, kde je největším ekonomickým obdobím zemědělství s nízkými platy a většina obyvatelstva nemá vysokoškolské vzdělání, byla průměrná cena domu stanovena na 723.790 dolarů, což vyžaduje vyšší příjem ze střední třídy, který však získá pouze 20 % domácností v kraji.\n\nTakové výkyvy na místních trzích se však ve Federální hranici chudoby nepočítají, a tak z celkového počtu domácností, které jsou považovány za chudé, vynechávají mnoho lidí, kteří žijí v podmínkách podobných chudobě.\n\nV roce 2011 Úřad pro sčítání lidu zavedl nové dodatečné opatření zaměřené na chudobu, jehož cílem je poskytnout přesnější představu o skutečném rozsahu chudoby ve Spojených státech. SPM rozšiřuje oficiální míru chudoby tím, že přihlíží k mnoha vládním programům určeným na pomoc rodinám a jednotlivcům s nízkými příjmy, které nejsou zahrnuty v současném oficiálním opatřením chudoby. Podle tohoto nového opatření žilo v roce 2011 16 % Američanů v chudobě ve srovnání s oficiálně uváděným údajem 15,2 %. Nové opatření také odhaduje, že téměř polovina všech Američanů žije v 200% federální hranici chudoby.\n\nProfesor veřejné politiky a ekonomie na Dukeově univerzitě Sandy Darity, Jr. říká: „Neexistuje přesný způsob měření chudoby. Měření závisí na tom, jak si představujeme a definujeme chudobu. Úsilí vyvíjet rafinovanější opatření mají výzkumní pracovníci, kteří chtějí úmyslně poskytnout odhady, které snižují míru chudoby.“\n\nPodle studie z roku 2017, kterou napsal ekonom MIT Peter Temin, žijí Američané v chudobě, která se dá srovnávat s rozvojovým světem a jsou nuceni bojovat s nedostatečným vzděláním, zchátralým bydlištěm a nedostatkem stálých pracovních příležitostí. Studie z roku 2017 uveřejněná v časopise American Journal of Tropical Medicine and Hygiene zjistila, že daleko na jihu byl objeven měchovec lidský, parazit, kterému prospívá extrémní chudoba. Zpráva o studii v TheGuardian uvedla:\n\n„Vědci z Houstonu v Texasu odhalili jedno z nejtemnějších a nejhlubších tajemství Ameriky: skryté pod báječným bohatstvím, Spojené státy tolerují nemoci související s chudobou srovnatelně jako nejchudší státy světa. Více než jeden ze tří lidí, kteří byli testováni v chudé oblasti Alabamy, měli pozitivní výsledky na testování měchovce lidského, gastrointestinálního parazita, o němž se předpokládalo, že byl z USA odstraněn před desítkami let.“\n\nPřibližně 12 milionů Američanů žije s nemocemi spojenými s extrémní chudobou.\n\nPodle Filipa Alstona, zvláštního zpravodaje OSN o extrémní chudobě a lidských právech, žilo v roce 2017 ve Spojených státech 19 milionů lidí v hluboké chudobě (celkový příjem rodiny je pod polovinou hranice chudoby).\n\nMěstský institut oznámil v srpnu roku 2018, že téměř polovina Američanů, nebo 4 z 10, usiluje o poskytnutí základních potřeb, jako je bydlení, služby, potraviny a zdravotní péče.\n\nNěkteří kritici tvrdí, že oficiální definice chudoby v USA je v rozporu s tím, jak ji definují obyvatelé a zbytek světa, protože vláda Spojených států považuje mnoho lidí za statisticky zchudlé i přes schopnost dostatečně uspokojit jejich základní potřeby. Podle tvrdě kritizovaného dokumentu z roku 2011 vydaného v The Heritage Foundation stážistou Robertem Rectorem, bylo v roce 2009 43,6 milionu Američanů podle úřadu pro sčítání lidu považováno jako žijící pod prahem chudoby, i přes to, že měli adekvátní přístřeší, jídlo, oblečení a lékařskou péči. Dokument dále uvádí, že osoby, které jsou v roce 2011 považovány za osoby pod hranicí chudoby, mají mnohem vyšší životní úroveň než ti, kteří byli před 40 lety po sčítání lidu označeni jako chudí. Například v roce 2005 mělo 63,7 % lidí žijících v chudobě kabelovou nebo satelitní televizi. V některých případech zpráva dokonce uvedla, že lidé, kteří v současné době žijí v chudobě jsou na tom lépe než průměrní lidé v minulosti. Například v roce 2005 mělo klimatizaci 78,3 % domácností žijících v chudobě, zatímco v roce 1970 mělo klimatizaci pouze 36,0 % všech domácností.\n\nPodle The Heritage Foundation federální hranice chudoby taky vylučuje jiné příjmy než příjmy peněžní, zejména sociální dávky. Pokud by tedy potravinové známky a veřejné bydlení úspěšně zvyšovaly životní úroveň osob postižených chudobou, údaje o chudobě by se neměly měnit, protože neberou v úvahu příjmové ekvivalenty těchto nároků.\n\nStudie z roku 1993 o matce samoživitelce s nízkým příjmem s názvem Making Ends Meet od socioložky z Pensylvánské univerzity Kathryn Edin ukázala, že matky utrácejí více než jsou jejich vykázané příjmy, protože „nemohou vyjít s penězi“. Podle Edinové přispěli k dorovnání rozdílů rodinní příslušníci, nepřítomnost přítele, práce na černo a farní charity.\n\nPodle Edinové: „Nikdo se nevyhne výdajům, které nejsou nezbytné, jako je výlet do Dairy Queen, nový pár stylových tenisek pro syna, který by místo toho mohl prodávat drogy, aby získal nějaké peníze nebo předplatné kabelové televize pro děti, které jsou doma samy, protože se obáváte, aby nebyli venku na ulici, kdyby TV nemohly sledovat. Mnoho matek však vynechává jídlo nebo vykonávají zvláštní práci, aby pokryly tyto výdaje. Podle Edinové „většina matek závislých na blahobytu utratí jenom za přístřeší a jídlo tolik, kolik obdržely od vlády. Ve více než třetině případů náklady na stravu a bydlení překročily finanční dávky a finance na lékařskou péči, oblečení a další výdaje domácnosti už nezbyly.“\n\nSteven Pinker, píšící pro The Wall Street Journal, trvrdí, že míra chudoby měřená spotřebou klesla z 11 % v roce 1988 na 3 % v roce 2018.\n\nV době nerovností jsou politiky proti chudobě důležitější než kdy jindy, neboť větší nerovnosti vytváří jak vyšší chudobu, tak strmější překážky pro dosažení pokroku, ať již kvůli nedostatku včasného vzdělání, výživy, přijatelného bydlení a mnoha dalších podmínek pojených s chudobou, které zmenšují životní šance.      – Jared Bernstein\n\nDošlo k mnoha vládním a nevládním snahám o snížení chudoby a jejích účinků. Snahy se pohybují od sousedské pomoci až po kampaně s celostátním zaměřením. Zaměřují se na konkrétní skupiny postižené chudobou, jako jsou děti, lidé s autismem, přistěhovalci nebo lidé, kteří jsou bez domova.\n\nNedávné debaty se soustředily na potřebu politik, které se zaměřují jak na „příjmovou chudobu“, tak na „majetkovou chudobu“. Obhájci tohoto přístupu argumentují, že tradiční vládní politiky chudoby se zaměřují výhradně na doplnění příjmů chudých prostřednictvím programů jako je Aid to Families with Dependent Children (AFDC) a Food Stamps. Podle ukazatele CFED Asserts and Opportunity pro rok 2012 27 % domácností – což je téměř dvojnásobek procent, které jsou dle příjmu chudé – žije v „majetkové chudobě“. Tyto rodiny nemají úspory ani na 3 měsíce dopředu nebo jiná aktiva na pokrytí základních výdajů (rovnající se tomu, co by bylo možné zakoupit s příjmem z chudé úrovně), pokud dojde k propuštění nebo jiné mimořádné události vedoucí ke ztrátě příjmu. Od roku 2009 vzrostl počet rodin s nedostatkem aktiv o 21 % z přibližně jedné z pěti rodin na jednu ze čtyř rodin. S cílem poskytnout pomoc těmto rodinám s nedostatkem majetku poskytnul Kongres 24 milionu dolarů na správu programu Assets for Independence. Program pod vedením ministerstva zdravotnictví a lidských služeb USA. Program umožňuje komunitním neziskovým organizacím a vládním agenturám provádět individuální rozvojový účet nebo IDA programy, které jsou založeny na rozvojové iniciativě. Každý dolar uspořený v IDA je spojen s federálními a nefederálními prostředky, které umožňují domácnostem přidávat do svého portfolia aktiv nákup svého prvního domova, zisk postsekundárního vzdělání nebo zahájení nebo rozšiřování malých podniků.\n\nKromě toho je Earned Income Tax Credit (EITC nebo EIC) kreditem pro osoby, které mají nízké až střední příjmy. Tento úvěr jim umožňuje získat peníze od vlády, pokud jejich celková daňová náročnost je nižší než celkový získaný kredit, což znamená, že to není jen snížení celkové placené daně, ale může být novým příjmem domácnosti. The Earned Income Tax Credit se považuje za největší program na snížení chudoby ve Spojených státech. V USA probíhají diskuze o tom, jaká je nejúčinnější cesta při boji s chudobou prostřednictvím daňového řádu EITC nebo zákona o minimální mzdě.\n\nProgramy vládních bezpečnostních sítí zavedené od Války proti chudobě pomohly snížit míru chudoby z 26 % v roce 1967 na 16 % v roce 2012 podle Dodatkového modelu chudoby (SPM) vytvořeného Kolumbijskou univerzitou, zatímco oficiální míra chudoby USA se nezměnila, neboť samotná ekonomika provedla jen málo kroků pro snížení chudoby. Podle studie Kolumbijské univerzity z roku 2013, která vytvořila metodu SPM pro měření chudoby by míra chudoby v dnešní době bez těchto programů činila 29 %. Analýza studie provedená Kevinem Drumem naznačuje, že americký sociální stát účinně snižuje chudobu mezi staršími, ale poskytuje poměrně málo pomoci chudým osobám v produktivním věku. Studie společnosti PewCharitable Trust z roku 2014 ukazuje, že bez sociálních programů, jako jsou potravinové známky, sociální zabezpečení a federální EITC, bude míra chudoby v USA mnohem vyšší. Nicméně USA má nejslabší sociální síť ze všech rozvinutých národů. Socioložka Monica Prasadová ze Severozápadní univerzity tvrdí, že se tato situace vyvíjela spíše kvůli vládní intervenci než jejímu nedostatku, což zlepšilo spíše spotřebitelské úvěry na uspokojení potřeb občanů než na uplatňování politiky sociální péče jako v Evropě.\n"}
{"id": "192078", "url": "https://cs.wikipedia.org/wiki?curid=192078", "title": "Jicchak Chofi", "text": "Jicchak Chofi\n\nJicchak Chofi (: , ‎25. ledna 1927, Tel Aviv – 15. září 2014) byl v letech 1974 až 1982 ředitel izraelské zpravodajské služby Mosad. Během jeho působení v této pozici proběhla řada mimořádně úspěšných operací, na nichž se zpravodajská služba podílela, včetně záchrany izraelských rukojmí během operace Entebbe, likvidace představitelů palestinské teroristické organizace Černé září, majících podíl na masakru izraelských olympioniků na LOH v Mnichově, či zničení iráckého jaderného reaktoru Osirak. Předtím sloužil jako generál izraelské armády v pozici velitele severního velitelství.\n\nNarodil se v Tel Avivu ještě za dob britské mandátní Palestiny. V roce 1944 se v sedmnácti letech stal příslušníkem úderných jednotek Palmach židovské podzemní vojenské organizace Hagana. O čtyři roky později během války za nezávislost velel jedné z rot brigády Jiftach. Později sloužil jako operační důstojník jižního velitelství Izraelských obranných sil. Když se Ariel Šaron stal velitelem výsadkářské brigády, nastoupil jako jeho zástupce. V této funkci jej posléze nahradil a zastával ji během šestidenní války v roce 1967. Podle Ezera Weizmana, který během války sloužil jako velitel operací Generálního štábu, sehrál Chofi klíčovou roli na izraelském úspěchu.\n\nDo roku 1972 sloužil jako zástupce velitele operačního ředitelství armády. Poté byl jmenován velitelem severního velitelství, v jehož čele stál v letech 1972 až 1974, tedy i během jomkipurské války v roce 1973. Jako jeden z mála důstojníků varoval před možností překvapivého arabského útoku, k němuž nakonec během této války došlo.\n\nV roce 1974 byl jmenován ředitelem zpravodajské služby Mosad, v jejímž čele nahradil Cvi Zamira. Během jeho funkčního období se podařilo zlikvidovat několik představitelů palestinské teroristické organizace Černé září zodpovědné za masakr izraelských olympioniků na LOH v Mnichově. V červenci 1976 se zasazoval za akci, která měla zachránit izraelské pasažéry uneseného letadla Air France v ugandské Entebbe. Při přípravě této akce, později známé jako operace Entebbe nařídil Chofi kacům umístěným v Ugandě provést podrobný průzkum letiště, na kterém unesené letadlo stálo a využil kontakty v etiopských tajných službách k tomu, že izraelská letadla, která operaci provedla, mohla dotankovat na zpáteční cestu do Izraele v Nairobi. V roce 1981 dohlížel na izraelský útok na irácký jaderný reaktor u Bagdádu.\n\nPo odchodu z čela Mosadu v roce 1982 jej v této pozici nahradil Nachum Admoni. Následně stanul na ředitelském postu hlavní izraelské energetické společnosti Israel Electric Corporation. Zemřel v roce 2014 ve věku 87 let.\n"}
{"id": "192080", "url": "https://cs.wikipedia.org/wiki?curid=192080", "title": "Hry dobré vůle", "text": "Hry dobré vůle\n\nHry dobré vůle (: \"Goodwill Games\") byly mezinárodní sportovní akce pro zvané špičkové sportovce, pořádané nepravidelně v letech 1986–2001.\n\nNa začátku 80. let 20. století studená válka přímo ovlivnila i světový sport. V roce 1980 Spojené státy bojkotovaly letní olympijské hry v Moskvě na protest proti sovětské invazi do Afghánistánu. Sovětský svaz s dalšími zeměmi východního bloku v odvetu zakázal účast svých sportovců na olympijských hrách v Los Angeles v roce 1984.\n\nAmerický mediální magnát, vlastník televize CNN Ted Turner v tu dobu přišel s myšlenkou uskutečnit sportovní soutěž, ve které by se utkávali především sportovci obou zemí. Turner, který měl blízké kontakty s Michailem Gorbačovem, prosadil myšlenku a první hry uspořádal v roce 1986, deset let od posledního přímého střetnutí sovětských a amerických sportovců na letních olympijských hrách.\n\nPrvní Hry dobré vůle se uskutečnily v roce 1986 v Moskvě. Zúčastnilo se jich více než 3000 sportovců. V průběhu her padlo šest světových rekordů. Hry přinesly následující vrcholné události:\n\nČeskoslovenská účast na Hrách dobré vůle v Moskvě nebyla v budoucnosti nikdy překonána. Medaile vybojovali Čechoslováci v cyklistice, džudu, tenisu a vzpírání. Další sportovci zůstali těsně za stupni vítězů – například čtvrtí atleti Imrich Bugár nebo Milena Strnadová, které v běhu na 800 metrů unikl bronz o tři setiny sekundy.\n\nHer se zúčastnily i československé týmy v kolektivních sportech. Volejbalistky, volejbalisté i basketbalistky obsadili shodně šestá místa. Celkově Československo vybojovalo k šesti medailím dalších devatenáct umístění do 10. místa.\n\nPřestože Ted Turner prodělal na prvních hrách přibližně 26 milionů dolarů, uspořádal druhé ve Spojených státech. Hry dobré vůle v Seattlu se vyznačovaly mnohem exkluzivnějším startovním polem. Pořadatelé vybírali pečlivě, které sportovce pozvou, z 3500 pozvaných ale dorazilo jen asi 2300 sportovců. Mezi vrcholy her patřily následující události:\n\nČeskoslovensko se dočkalo zlaté medaile, kterou vybojoval veslař Václav Chalupa na skifu. Družstvo basketbalistek skončilo v osmičlenném turnaji poslední.\n\nDruhé hry skončily podobným obchodním neúspěchem jako první, ztráta činila 44 milionů dolarů, ve městě bylo o třetinu méně turistů než v jiných termínech. Větší úspěch měl doprovodný kulturní festival.\n\nPo rozpadu Sovětského svazu a definitivním pádu železné opony dostal Petrohrad jako pořadatel třetích Her dobré vůle nový impuls – snahu předvést moderní tvář města. Hry zahájil prezident Ruska Boris Jelcin. Her se zúčastnilo na 2000 sportovců.\n\n\nSamostatnou Českou republiku reprezentovaly jen veslařky, které v obou závodech osmiveslic obsadily šesté místo.\n\nNávrat her do Spojených států přinesl soutěže přímo do New Yorku. Přestože je pořadatelé označili za nejúspěšnější v historii, zejména díky slušně zaplněným tribunám a velkému zájmu hlavně zahraničních televizních společnosti (přenosy a záznamy se podle Turnerovy společnosti vysílaly ve více než 100 zemích), ve skutečnosti byl jejich ohlas přímo v New Yorku mizivý a soutěže těžko prorážely v konkurenci jiných sportovních akcí.\n\nČeská účast nebyla početná, ale přinesla řadu velkých úspěchů. Kromě dvou medailistů obsadil triatlonista Jan Řehula páté místo, Lukáš Konečný prohrál ve čtvrtfinále boxerského turnaje do 63,5 kg s Rusem Gvasalijou r.s.c.\n\nAni čtvrtý ročník her neskončil ekonomickým úspěchem, i na populární krasobruslení byly vstupenky vyprodány až po zlevnění, Ted Turner ale dál podporoval akci svými dotacemi a navíc naplánoval první zimní hry.\n\nJediné zimní hry dobré vůle se konaly v roce 2000 v Lake Placid, místě, které hostilo před dvaceti lety zimní olympijské hry. Zúčastnilo se jich 442 sportovců.\n\n\nČeskou republiku reprezentovali pouze v ledovém korytu bobové dráhy bobisté Pavel Puškár a Jan Kobián, kteří obsadili konečné 5. místo, a sáňkařka Markéta Jeriová (11. místo).\n\nJako další impuls k oživení myšlenky her zvolil jejich tvůrce přesun do třetí země – po Rusku a Spojených státech se hry konaly v australském Brisbane.\n\nČeských sportovců v Brisbane startovalo málo, ale dosáhli velkých úspěchů. Kromě tří medailistů byl Martin Krňávek čtvrtý v triatlonovém závodě mužů a Ilona Hlaváčková vybojovala několik cenných bodů při svých individuálních startech pro evropské plavecké družstvo.\n\nPřestože už byly plánované další zimní Hry dobré vůle na rok 2005 do kanadského Calgary, v prosinci Turnerova společnost oznámila, že z důvodu špatných ekonomických výsledků a ztráty politického významu po rozpadu komunistického bloku další hry pořádané nebudou.\n\n"}
{"id": "192081", "url": "https://cs.wikipedia.org/wiki?curid=192081", "title": "Irving Baxter", "text": "Irving Baxter\n\nIrving Baxter (25. března 1876, Utica, stát New York – 13. června 1957 tamtéž) byl americký atlet, který získal na 2. letních olympijských hrách 1900 v Paříži ve skokanských soutěžích dvě zlaté a tři stříbrné medaile.\n\nSoučasně se stal jediným atletem, který získal zlaté medaile ve skoku vysokém a ve skoku o tyči. Další disciplíny jsou kuriozity - za fenoménem skoků z místa Ray Ewrym z USA získal stříbrné medaile ve skoku dalekém, vysokém a trojskoku z místa.\n\nJiž před olympiádou 1900 se stal Baxter mistrem USA ve skoku o tyči v r.loce 1899. Jako reprezentant Pennsylvanské univerzity se stal téhož roku šampiónem IC4A (Mezikolejní asociace amatérských atletů Ameriky) ve skoku vysokém.Největší úspěchy mimo olympiádu však slavil Baxter až později jako mistr USA ve skoku vysokém v letech 1907–1910 a 1912.\n\nBaxtera na olympiádě nejvíc proslavil skok o tyči. Cestou na olympiádu se zastavili Američané v Londýně, kde byli přítomni národním atletickým mistrovstvím. Baxter si zde zazávodil a vyhrál „svůj“ skok vysoký. Protože se k soutěži ve skoku o tyči přihlásil jediný účastník, rozhodl se být jeho soupeřem, ačkoliv nikdy dosud s tyčí neskákal. Nenašel se však nikdo, kdo by mu půjčil vlastní tyč. Baxter údajně vytáhl vlajkovou žerď a skákal s ní. Podruhé skákal o tyči na olympiádě - a vyhrál.\n\nZávod se konal 15. července 1900, na start se postavilo osm atletů ze sedmi zemí. Baxter byl favoritem a soupeřům hrál na nervy. Do soutěže nastoupil až ve chvíli, kdy už všichni soupeři vypadli (2. Patrick Leahy ( Velká Británie) - 178 cm, 3. Lajos Gönczy, (Maďarsko) - 175 cm). Výšky 185 a 190 cm pak zdolal vždy na první pokus, poté se pokusil o zdolání světového rekordu (197 cm), ale marně.\n\nV neděli 15. července se konala i další skokanská soutěž. Do skoku o tyči nastoupilo osm skokanů ze sedmi zemí. Soutěž byla ovlivněna protestem Američanů, jimž závody v neděli zakazovaly stanovy jejich univerzit. Žádali, aby byla soutěž odložena na příští den nebo aby aspoň oni mohli odskákat své pokusy v pondělí. V sobotu před závodem však byla žádost zamítnuta, a tak výprava USA nasadila dva sportovce, kteří nebyli specialisty v této disciplíně. Navíc Baxter právě absolvoval výšku. Zvítězil výkonem 330 cm před svým krajanem Meredithem Colkettem a Norem Carlem Andersenem.\n\nV pondělí 16. července se konaly mj. všechny závody ve skocích z místa. Byly spíše zpestřením Her. Závodu ve skoku do dálky z místa se účastnili čtyři skokani ze dvou zemí. Baxter byl druhý za Ewrym výkonem 313,5 cm, třetí byl Francouz Émile Torcheboeuf.\n\nSoutěže trojskoku z místa se účastnilo deset atletů ze čtyř zemí. Atleti, kteří právě doskákali klasický trojskok a nezískali medaile, pokusili si napravit reputaci v tomto závodě. Baxter skočil 9,95 m a zaostal za Ewrym o 57 cm, třetí byl Robert Garrett z USA, známý již z olympiády v Athénách.\n\nNejslaběji obsazená disciplína (tři Američané) byla však korunována dvěma světovými rekordy Ray Ewryho, který nejdřív skočil 163 cm, později se zlepšil na 165,5 cm.Za Baxterem (152,5 cm) skončil třetí Louis Sheldon.\n\n"}
{"id": "192085", "url": "https://cs.wikipedia.org/wiki?curid=192085", "title": "Alena Antalová", "text": "Alena Antalová\n\nAlena Antalová (* 28. července 1972 Bratislava) je slovenská divadelní a televizní herečka. Jde o vnučku scénografa SND Ladislava Vychodila.\n\nAbsolvovala bratislavskou konzervatoř a JAMU, obor muzikálové herectví. Od roku 1994 působí v Městském divadle Brno na hudební a činoherní scéně. Je držitelkou ceny Thálie za rok 1999 v kategorii \"Talent roku do 33 let\" za titulní roli v divadelní hře Mistr a Markétka. Známá je také z televizních seriálů Četnické humoresky (Ludmila Horká-Arazímová) a Pojišťovna štěstí (Anna Jánská-Krausová). Nazpívala sólové party k filmu Kytice. Taktéž se objevila v televizní inscenaci \"Společník\".\n\nV anketě Křídla, kterou pořádá Městské divadlo Brno každou sezónu, získala cenu o nejoblíbenější herečku sezóny 2010/2011.\nJe vdaná a má čtyři děti: Alenu, Elenu, Jana a Marii.\n\n\n\n"}
{"id": "192100", "url": "https://cs.wikipedia.org/wiki?curid=192100", "title": "Zdeněk Štich", "text": "Zdeněk Štich\n\nZdeněk Štich, plukovník v.v., (10. října 1928 Ostrava – 3. dubna 2013) byl český politický vězeň.\n\nNarodil se v Ostravě v rodině obchodníka. Po maturitě nastoupil v roce 1947 na Vojenskou leteckou akademii v Hradci Králové, odkud byl ale v roce 1948 z politických důvodů vyloučen. V Ostravě se účastnil výroby a distribuce protikomunistických letáků. V roce 1949 byl zatčen a ve vykonstruovaném procesu odsouzen na deset let odnětí svobody; trest si odpykával nejprve v pracovním táboře Horní Bříza, posléze v jáchymovských uranových dolech. 15. října 1951 se účastnil hromadného útěku jedenácti vězňů z šachty č. 14 nedaleko Horního Slavkova. Útěk se skupině nezdařil, druhý den byl společně s dalšími uprchlíky ze skupiny chycen u vsi Stanovice. Po výslechu byl odvezen do vězeňské nemocnice v Plzni. Z jedenácti útěkářů přežili jen Karel Kukal a Zdeněk Štich, ostatní byli buď zastřeleni na útěku či odsouzeni k trestu smrti.\n\nBrutální vyšetřování v jeho případě přineslo trvalé zdravotní následky – byl postižen trvalou poruchou paměti, kvůli které si nevzpomínal na nic ze svého života před 14. říjnem 1951. Ze zdravotních důvodů mu byla udělena milost, po částečném vyléčení se vyučil hodinářem. Přes třicet let pracoval v dílně jemné mechaniky v ostravské Nové huti.\n\n28. října 2001 obdržel od prezidenta České republiky Václava Havla Medaili Za hrdinství.\n\n\n"}
{"id": "192104", "url": "https://cs.wikipedia.org/wiki?curid=192104", "title": "TýTý 1999", "text": "TýTý 1999\n\nDne 12. února 2000 se konalo slavnostní vyhlášení IX. ročníku prestižní ankety TýTý 1999. Večer moderoval Marek Eben.\n"}
{"id": "192105", "url": "https://cs.wikipedia.org/wiki?curid=192105", "title": "Infrazvuk", "text": "Infrazvuk\n\nInfrazvuk je akustické vlnění, jehož frekvence je tak nízká, že ho lidské ucho není schopné zaznamenat. Přesná hranice mezi slyšitelným zvukem a infrazvukem neexistuje, ale udává se mezi 16 až 20 Hz. Spodní hranice se udává mezi 0,001 a 0,2 Hz. Je známo, že velryby, sloni, hroši, nosorožci, okapi a aligátoři používají infrazvuk k dorozumívání.\n\nI když infrazvuk neslyšíme, může způsobit vážné závratě. Při vysoké intenzitě může způsobit perforaci kochleární membrány nebo infarkt. Vnímaví jedinci pociťují tlak v uších (pocit \"zalehnutí\"), tlak na citlivé oblasti pokožky, jako např obličej, hřbet ruky. Vlny akustického \"signálu\" v přírodě ve frekvenční oblasti 0,05 - 20 Hz jsou obvykle na úrovni 80-90 dB. Při bouřích, přechodech front dosahuje až 120 dB. Aerodynamický infrazvuk v dopravních prostředcích (lokomotivy ČD řad 163, 263, 363 a obdobné) při rychlostech jízdy vyšší než 80 km/hod přesahuje hodnotu 130 dB, extrémně i 140 dB - to je za prahem bolestivosti (odpovídá to tlakům řádově jednoty až desítky pascal). Uvedené tvrzení platí při porušení hermetizace kabiny (otevření okének) a současné změně laminárního obtékání kabiny okolním vzduchem na turbulentní.\n\nVe vojenství se využívají nejen zmíněné účinky fyziologické, ale i mechanické. Zvukové dělo je schopné sestřelit letadlo. Vzhledem k tomu, že intenzita zvuku klesá s druhou mocninou vzdálenosti, je dosah relativně malý a praktické využití dosti omezené.\n\n\n\n"}
{"id": "192107", "url": "https://cs.wikipedia.org/wiki?curid=192107", "title": "The Day Will Come", "text": "The Day Will Come\n\nThe Day Will Come je divadelní hra, kterou napsal Leo Birinski ve Spojených státech. Byla uvedena v broadwayském divadle National Theatre (dnes Nederlander Theater) v září 1944. Původní pracovní názvy byly: \"I Was There\", \"White Doom\" nebo \"The Lost Quatrain\".\n\nText hry se zatím nepodařilo objevit, takže základní informaci o obsahu hry lze získat jen z nepřímých zdrojů. Děj hry se odehrává během druhé světové války v ruské vesnici, z níž ustoupila sovětská armáda. Vesnici opustili i všichni obyvatelé kromě starého Avruma Dovida. Všichni jsou přesvědčeni, že Avrum Dovid je vlastně Bludný Žid. Němečtí generálové zorganizují setkání tohoto Ahasvera s Adolfem Hitlerem a doufají, že Hitlera pomocí Nostradamova proroctví přesvědčí, aby se nepokoušel dobýt Moskvu v zimě. Ani dlouhá debata o židovské a křesťanské víře a o nacistické ideologii Hitlera od jeho úmyslu neodvrátí. Naopak dává rozkaz, aby byl Avrum Dovid zastřelen. Současně s popravou se symbolicky spustí husté sněžení.\n\nHlavní roli Avruma Dovida zahrál producent inscenace Harry Green, Adolfa Hitlera pak Brandon Peters. Kritici nepřijali hru ani inscenaci příznivě, vytýkali jim přílišnou rétoričnost a frázovitost.\n\n\n"}
{"id": "192109", "url": "https://cs.wikipedia.org/wiki?curid=192109", "title": "Eddystonský maják", "text": "Eddystonský maják\n\nEddystonský maják (: ) je umístěn na nebezpečném Eddystonském skalisku, přibližně 14 kilometrů západně od Rame Head. Zatímco Rame Head leží v Cornwallu, skaliska jsou uvnitř hranic Plymouthu, který patří do Devonu.\n\nSoučasná stavba je v pořadí čtvrtým majákem, který byl na daném místě postaven. Jak první, tak i druhý maják byly zničeny při nehodách. Třetí maják, známý také jako Smeatonova věž, je nejznámějších z těchto čtyř, vzhledem k jeho vlivu na design moderních majáků. Jeho vrchní část byla znovu postavena jako památník poblíž Plymouthu.\n\nPrvním majákem postaveným na Eddystonské skále byla osmiúhelníková dřevěná konstrukce, zhotovená Henry Winstanleyem. Stavba byla započata roku 1696 a světlo bylo poprvé spuštěno 14. listopadu 1698. Během období stavby, vešel maják poprvé ve známost, když francouzští korzáři zajali a věznili Winstanleye, který pak byl propuštěn na příkaz Ludvíka XIV. se slovy: „Francie válčí s Anglií a ne s lidmi“.\n\nMaják sice přežil svou první zimu, ale byl ve špatném stavu, který vyžadoval opravu. Při opravě tak byla odstraněna horní část stavby a nahrazena novou částí, díky čemuž někteří autoři uvádí, že na Eddystonské skále nebyly postaveny postupně čtyři, ale pět majáků. Wistanleyova věž pak vydržela v upravené podobě až do doby, kdy 27. listopadu roku 1703 velká bouře po ní vymazala téměř všechny stopy. Winstanley byl zrovna v té době na majáku, dokončujíc některé dodatečné práce na této stavbě. Nikdy se po něm nenašly žádné stopy.\n\nNásledně po zničení prvního majáku, získal smlouvu o pronájmu kapitán Lovett, kterému bylo schváleno zákonem vybírání poplatku od proplouvajících lodí ve výši 1 penny za tunu, ať se jednalo o loď vplouvající nebo vyplouvající z přístavu. Ten pak pověřil Johna Rudyarda (nebo také Rudyerda) projektem nového majáku, který byl postaven jako dřevěná kuželová stavba a uveden do provozu roku 1709. Tato stavba prokázala mnohem větší výdrž než stavba první a sloužila svému účelu téměř 50 let.\n\nV noci 2. prosince 1755 došlo ke vznícení vrcholu majáku s lucernou, pravděpodobně od jedné ze svící používaných k osvětlování. Dva strážci majáku se pokoušeli uhasit požár nošením věder s vodou nahoru na maják, ale postupně, jak požár sílil, se museli uchýlit na samotnou skálu. Oheň byl ale zaznamenán na břehu a strážci pak byli zachráněni lodí. Povídalo se, že 94 let starý Henry Hall, který byl jedním ze strážců, zemřel posléze na otravu olovem, které při požáru kapalo z roztavené střechy lucerny majáku.\n\nTřetí maják byl nejpozoruhodnější a znamenal zásadní krok vpřed ve výstavbě podobných druhů staveb. Na doporučení Královské společnosti inženýr John Smeaton vymodeloval tvar majáku ve tvaru kmene dubu, i když postavený ze žulových kvádrů. Smeaton byl na této stavbě průkopníkem v používání hydraulického vápna (spolu s kamenivem vytvářející formu betonu, tuhnoucího i pod vodou) a rozvinuté techniky ve spojování žulových kvádrů používáním rybinových spojů a mramorových spojovacích kolíků. Stavba začala v roce 1756 a světlo bylo na majáku poprvé rozsvíceno roku 1759.\n\nPokud byl v provozu, byl Smeatonův maják 18 metrů vysoký, u základů měl průměr 8 metrů a ve vrcholu pak 5 metrů. Tento maják byl používán do té doby, kdy se roku 1877 ukázalo, že skála, na níž maják stál, je erodovaná a každá větší vlna tak svým nárazem maják rozvibrovala. Smeatonův maják byl poté z převážné části rozebrán a znovu sestaven jako památník na Plymouth Hoe v městě Plymouth. Základy a podezdívka staré věže stále stojí na Eddystonské skále, situovány poblíž nových (a pevnějších) základů nového majáku.\n\nSoučasný čtvrtý maják byl navržen Jamesem Douglassem, za použití Robertem Stevensonem navržených a zlepšených Smeatonových originálních metod. Světlo majáku se poprvé rozsvítilo roku 1882 a maják je využíván dodnes. Je ovládán z Trinity House. Maják byl automatizován v roce 1982 a patřil mezi první tři Trinity House, majáky které byly převedeny na automatizovaný provoz. V posledních letech doznal vnější vzhled věže majáku změny díky stavbě přistávací plochy pro helikoptéry nad lucernou věže. Tato přistávací plocha má umožnit opravárenským četám snazší přístup k majáku.\n\nVěž je 49 metrů vysoká a vysílá bílé světlo o dvou záblescích každých 10 sekund. Světelný signál je viditelný v okruhu 22 nautických mil (41 kilometrů) a v případě mlhy je doplněn výstražným zvukovým znamením, což je trojí zahoukání každých 60 sekund.\n\n"}
{"id": "192110", "url": "https://cs.wikipedia.org/wiki?curid=192110", "title": "Pásová bruska", "text": "Pásová bruska\n\nPásová bruska je dílenský obráběcí stroj (rovinná bruska) nebo ruční či stolní elektronářadí, sloužící k plošnému broušení zejména dřeva, ale i plastů a kovů.\n\nPásové brusky používají „nekonečný“ brusný pás různých typizovaných šířek a zrnitostí, který je napnut mezi dvěma válci - hnacím a napínacím. Hnací válec je buď přímo, nebo klínovým řemenem spojen s motorem, napínací válec slouží k napnutí brusného pásu.\n\nPásová bruska je určena zejména k broušení velkých a rovných ploch, má největší brusný úběr ze všech druhů brusek. Nejčastější použití je v truhlářské výrobě. Moderní pásové brusky mají i elektronickou regulaci otáček, která je důležitá při opracovávání materiálů, které by vysoká teplota vznikající při větších rychlostech broušení mohla poškodit. Téměř všechny druhy pásových brusek mají vyřešeno zachytávání prachu. Ruční pásové brusky mají připojený textilní pytlíček na prach, který lze vysypat a znova použít, stacionární brusky je nutné připojit k odsávacímu zařízení. Provoz bez zachytávání nebo odsávání prachu se nedoporučuje.\n\nBrusný pás se napíná většinou pomocí rychloupínací páky. Nejnovější brusky mají i elektronicky řízené centrování pásu na válci. Většina strojů se také se speciálním zařízením dá použít jako stacionární brusné zařízení.\n\nDle provedení\n\n- ruční\n\n- stacionární\n\nDle šíře brusného pásu\n\n- úzkopásové (šíře pásu do 300 mm)\n\n- širokopásové (šíře pásu nad 300 mm)\n\nÚzkopásová stacionární bruska\n\nSlouží k broušení větších plošných dílců hlavně z masivního dřeva, například stolových desek. Tento druh brusky není příliš přesný - přesnost závisí hlavně na schopnostech pracovníka. Je konstruována tak, že pás obíhá ve vodorovném směru. Pod ním je umístěný výškově stavitelný stůl, se kterým lze pohybovat vodorovně kolmo na průběh pásu. Na tento stůl se umisťují obrobky. Nad spodní větví pásu je umístěna přítlačná patka, kterou lze pomocí páky ručně pohybovat v celé délce větví brusného pásu. Pomocí této patky se pás během broušení vychýlí ze své přirozené dráhy tak, aby se dotýkal obrobku. Proto je důležité, aby pás nebyl nadměrně napnut. Výška stolu při broušení se volí tak, aby byl pás asi 20 mm nad broušenou plochou. U většiny těchto brusek lze odklopit horní kryt a použít horní větev k broušení menších obrobků tyčového charakteru, například okenních hranolů, různých lišt, atd., v tomto případě je ale nutné, aby se horní větev pohybovala po tvrdé podložce (ne volně ve vzduchu).\n\nNa těchto bruskách lze typicky brousit obrobky o rozměrech až 90-100 cm x 180-200 cm a tloušťce kolem 10 cm (například celé dveřní křídlo). Délka brusného pásu tedy bývá kolem čtyř až pěti metrů.\n\nNěkteré menší úzkopásové stacionární brusky nemají spodní stůl a přítlačnou patku, čili nemají použitelnou spodní větev pásu, slouží tedy pouze k plošnému broušení menších dílců.\n\nŠirokopásová stacionární bruska\n\nNěkdy vzhledem k účelu nazývána \"egalizační, kalibrační\". Slouží k přesnému broušení plošných dílců, k egalizaci DTD po tmelení povrchu před dýhováním a broušení přírodně odýhovaných DTD nebo jiných . Bruska je konstruována tak, že brusný pás obíhá kolem tří válců - dva dole a jeden nahoře. mezi dolními válci je tvrdá přítlačná patka. Celá tato soustava se při broušení pootáčí - osciluje. Tím se zajistí co největší hladkost broušení - omezí se \"čárky\". Oscilace brusného pásu je poháněna většinou pneumaticky.\n\nPo dolním stole se pohybuje pryžový podávací pás, který se pohybuje proti směru pohybu brusného pásu - broušení tedy probíhá nesousledně. Úběr nesmí být příliš veliký, obrobek musí mít v celé délce konstantní tloušťku. Širokopásová bruska v žádném případě nenahrazuje tloušťkovací frézku/\"protahovačku\". Většina širokopásových brusek se automaticky zastaví, pokud dojde k jejich přetížení.\n\nŠirokopásové brusky se běžně vyrábějí s šíří broušení od 400 mm do 1300 mm. Vzhledem k poměrně vysoké pořizovací ceně i provozním nákladům (velký elektrický příkon, pro provoz nutný kompresor) se tyto brusky používají spíše ve velkovýrobě - pořízení do malé živnostenské dílny je spíše ojedinělé.\n\nExistují i zařízení kombinující širokopásovou brusku s tloušťkovací frézkou.\n"}
{"id": "192111", "url": "https://cs.wikipedia.org/wiki?curid=192111", "title": "Lakam", "text": "Lakam\n\nLakam (hebrejsky: הלשכה לקשרי מדע, \"Liška le-Kišrej Madaj\"; doslova: Oddělení vědeckých styků) je izraelská výzvědná služba zaměřená na ochranu izraelského jaderného programu a na sběr tajných informací vědeckého a technického charakteru. Původní název zněl \"Úřad pro zvláštní úkoly\".\n\nLakam byl založen v roce 1957 Šimonem Peresem, tehdejším náměstkem ministra obrany Izraele. V té době totiž Izrael získal od Francie jaderný reaktor a bylo nutné zachovat tento fakt v tajnosti. Kromě toho měl Lakam také působit jako rozvědka pro průmyslovou špionáž, neboť tehdejší ředitel Mosadu I. Harel odmítal taková zadání přijímat.\nO vzniku Lakamu vědělo jen několik málo lidí. Jeho informátory se stali například vědečtí přidělenci izraelských ambasád v Spojených státech a Evropě či izraelští vědci působící v zahraničí. Do působnosti Lakamu patřil i dohled na izraelský jaderný reaktor v Negevské poušti ( Dimuna) a jeho ochrana.\nZačátkem šedesátých let vyslovily francouzská tajná služba SDECE a americká CIA podezření, že Izrael pracuje na vývoji jaderné zbraně. Proto Francie rázně omezila spolupráci s Izraelem na jaderném programu.\n\n\nK největším neúspěchům patřila tzv. Pollardova aféra. V rámci níž byl v roce 1985 v USA zatčen agent Lakamu Jonathan J. Pollard, zpravodajský analytik amerického námořnictva, který během 11 měsíců předal Izraeli asi 1000 dokumentů označených jako \"Tajné\" či \"Přísně tajné\". Mnohé z těchto dokumentů se ani přímo netýkaly izraelské bezpečnosti a díky některým z nich dokonce mohlo dojít k prozrazení totožnosti agentů nasazených v SSSR či Jihoafrické republice.\nPollard byl v USA odsouzen za špionáž pro cizí mocnost na doživotí (jeho manželka byla odsouzena na 5 let odnětí svobody). V oficiálním izraelském prohlášení se pravilo, že špionáž proti spojenci, USA, byla neautorizovaná a pirátská akce.\nLakam byl oficiálně rozpuštěn a jeho činnost ukončena.\n\n\n"}
{"id": "192112", "url": "https://cs.wikipedia.org/wiki?curid=192112", "title": "Farní sbor Českobratrské církve evangelické v Přelouči", "text": "Farní sbor Českobratrské církve evangelické v Přelouči\n\nFarní sbor Českobratrské církve evangelické v Přelouči je sborem Českobratrské církve evangelické v Přelouči. Sbor spadá pod Chrudimský seniorát.\n\nFarářem sboru je Miloš Hübner, kurátorem sboru Pavel Taich.\n\n\n"}
{"id": "192113", "url": "https://cs.wikipedia.org/wiki?curid=192113", "title": "Arnika (výšková budova)", "text": "Arnika (výšková budova)\n\nVýšková budova Arnika je 20patrový rezidenční komplex 260 bytů v Jabloňové ulici č. o. 11 v Praze 10 – Záběhlicích, sídliště Zahradní Město-západ.\n\nBudova byla postavena v letech 1972–1974 v oblasti sídliště Zahradní Město-západ, o několik let později než bytové bloky v okolí. V její blízkosti se nachází autobusové zastávky (Poliklinika Zahradní Město, Jesenická), obchodní dům Květ a poliklinika. Původně šlo o „stavbařský hotel“, tzn. o ubytovnu pro pracovníky na stavbách, v 90. letech se stal hotelem Arnica, v letech 1998–1999 prošla budova kompletní rekonstrukcí, po níž se z hotelu Arnica stal bytový komplex.\n\nVýška budovy je přibližně 73 metrů, s anténou 75.\n\nAutory komplexu, který tvoří jak obchodní dům Květ, tak budova Arnika s obchodním parterem, byli Vladimír Sýkora a Jiří Hromas. Pro zajímavou kompozici hmot v kombinaci s průchody a promenádní plochou byl v roce 1966 návrh oceněn na mezinárodní přehlídce architektonických prací.\n\n\n"}
{"id": "192115", "url": "https://cs.wikipedia.org/wiki?curid=192115", "title": "Farní sbor Českobratrské církve evangelické v Libici nad Cidlinou", "text": "Farní sbor Českobratrské církve evangelické v Libici nad Cidlinou\n\nFarní sbor Českobratrské církve evangelické v Libici na Cidlinou je jedním ze sborů tvořících Poděbradský seniorát. Má kazatelskou stanici v Opolanech, kde byl v minulosti samostatný sbor. Farářem sboru je od roku 2009 Martin T. Zikmund, kurátorem sboru je Pavel Pistor.\n\nLibice\n\nOpolany\n\nLibice\n\nOpolany\n\n"}
{"id": "192118", "url": "https://cs.wikipedia.org/wiki?curid=192118", "title": "Aino-Kaisa Saarinenová", "text": "Aino-Kaisa Saarinenová\n\nAino Kaisa Saarinenová (Aino-Kaisa Saarinen, * 1. února 1979 v Hollole) je bývalá finská běžkyně na lyžích. Je pětinásobnou olympijskou medailistkou a čtyřnásobnou mistryní světa.\n\nV dětství se společně se svým dvojčetem Maijou věnovala různým sportům – kromě lyžování závodila také v běhu na 800 metrů, v hodu oštěpem a skoku o tyči. Ve 11 letech si uvědomila, že může být opravdu úspěšná v běhu na lyžích a dala mu přednost před atletikou. Saarinenová závodila ve Světovém poháru od roku 1998. V roce 2005 na mistrovství světa obsadila čtvrté místo v běhu na 30 km. O rok později na zimních olympijských hrách v Turíně dosáhla na první medaili – s Virpi Kuitunenovou byla třetí ve sprintu dvojic. V sezóně 2006/07 obsadila 4. místo v premiérovém ročníku Tour de Ski. Na mistrovství světa v Sapporu přidala další medaili jako členka vítězné finské štafety. Dokázala také poprvé vyhrát závod Světového poháru – v březnu 2007 byla nejrychlejší v běhu na 30 kilometrů klasicky v Oslo.\n\nVelmi úspěšná byla rovněž v sezóně 2008/09 - ve Světovém poháru se po třetím závodě ujala celkového prvenství, které si udržela i po Tour de Ski, na němž obsadila 2. místo. Ve svých třiceti letech se dočkala i první individuální medaile ze šampionátů a olympiád − na mistrovství světa v Liberci se stala mistryní světa v běhu na 10 km klasicky a přidala i vítězství v týmovém sprintu (s Virpi Kuitunenová) a ve štafetě (s Pirjo Muranen, Virpi Kuitunenová, Riitta-Liisa Roponenová) a ve skiatlonu byla třetí. Ve Světovém poháru přišla o průběžné vedení až po 24. z 32 závodů, kdy ji předstihla Petra Majdičová a nakonec v celkovém pořadí obsadila 3. místo, což byl její nejlepší výsledek za celou kariéru a po Kirvesniemiové, Matikainenové a Kuitunenové se stala teprve čtvrtou Finkou v historii, která na medailové umístění v klasifikaci Světového poháru dosáhla. \n\nV září 2014 si na soustředění v Ramsau zlomila nohu. Sice se stihla uzdravit do prvního závodu Světového poháru 2014/15 v Kuusamu, ale celkově tato sezóna patřila k jejím nejméně vydařeným a ve Světovém poháru obsadila až 29. místo. Největšího úspěchu sezóny dosáhla na Mistrovství světa ve Falunu, kde rozbíhala finskou ženskou štafetu a ziskem bronzové medaile, která byla již její devátou, vytvořila nový finský ženský rekord v počtu medailí z MS (Virpi Kuitunenová a Marja-Liisa Kirvesniemiová 8 medailí). O ukončení kariéry po skončení sezóny 2017/18 se rozhodla po závodě v běhu na 30 km na ZOH 2018 v Pchjongčchangu. \n\nAino-Kaisa má tři sestry − o deset let starší Terhi, o osm let starší Tarju, která žije v Dánsku, a své dvojče Maiju, která také závodila v běhu na lyžích. Aino-Kaisa Saarinenová se v roce 2012 po jedenáctileté známosti provdala za basketbalistu Toma Gustafssona V listopadu 2015 Saarinenová zveřejnila, že je těhotná, a 2. května 2016 se jí narodila holčička. Její dcera byla pokřtěna 28. května 2016 a dostala jméno Amanda Ellen Gustafssonová. \n\nV září 2016 byla vydána Saarinenové biografie \"Vůle: Dvě tváře Aino-Kaisy Saarinenové\" (v originále \"Tahto: Aino-Kaisa Saarisen kahdet kasvot\"), jejíž autorem je sportovní novinář Pekka Holopainen.\n\n"}
{"id": "192120", "url": "https://cs.wikipedia.org/wiki?curid=192120", "title": "Arnika (rozcestník)", "text": "Arnika (rozcestník)\n\nSlovo Arnika má několik významů:\n"}
{"id": "192121", "url": "https://cs.wikipedia.org/wiki?curid=192121", "title": "Farní sbor Českobratrské církve evangelické v Libenicích", "text": "Farní sbor Českobratrské církve evangelické v Libenicích\n\nFarní sbor Českobratrské církve evangelické v Libenicích je sborem Českobratrské církve evangelické v obci Libenice. Sbor spadá pod Poděbradský seniorát.\n\nSbor není obsazen, administruje f. Magdalena Ondrová. Kurátorkou sboru je Marta Hlavatá.\n\nSbor byl založen roku 1827 jako reformovaný (kalvinistický). Vznikl odloučením od sboru v Močovicích (jehož sídlo bylo posléze přeneseno do Čáslavi). Modlitebna v Libenicích byla vystavěna téhož roku na pozemku věnovaném rolníkem Václavem Starým. Prvním kazatelem se stal Karel Fleischer.\n\nRoku 1867 sbor čítal 1235 členů. \n"}
{"id": "192125", "url": "https://cs.wikipedia.org/wiki?curid=192125", "title": "Akregator", "text": "Akregator\n\nAkregator je RSS čtečka pro KDE. Je plně integrovaná do tohoto grafického prostředí, kde je dostupná k použití jako součást Kontactu – správce osobních informací, nebo ji lze pouštět jako samostatnou aplikaci. Standardně spolupracuje s integrovaným prohlížečem Konqueror, lze tedy využívat tab-browsing přímo v programu.\n\nLze ji nastavit pro každý zvolený kanál vlastní interval aktualizace, lze stáhnout nové zprávy pro jeden určitý kanál, případně pro všechny najednou. Program disponuje funkcemi pro oznámení nových článků v daných kanálech.\n\nAkregator je šířen v balíku s programem Kontact a je lokalizován.\n\n"}
{"id": "192126", "url": "https://cs.wikipedia.org/wiki?curid=192126", "title": "Lenzerheide", "text": "Lenzerheide\n\nLenzerheide je horská vesnice ve Švýcarsku, v kantonu Graubünden. Nachází se mezi Churem, hlavním městem kantonu a Tiefencastelem.\n\nLenzerheide je populárním lyžařským střediskem, kde se pravidelně konají závody světového poháru v alpském lyžování.\n\nV roce 1954 zemřela v Lenzerheide lucemburská kněžna Antoinette.\n\n"}
{"id": "192129", "url": "https://cs.wikipedia.org/wiki?curid=192129", "title": "Tudela", "text": "Tudela\n\nTudela () je město ve Španělsku, druhé největší město Navarry. Má a nachází se v nadmořské výšce 270 m n. m.\n\nTudela se nachází na severu Španělska v údolí řeky Ebro severozápadně od Zaragozy a 90 kilometrů jižně od Pamplony, hlavního města autonomního společenství Navarra. Tudelou prochází silnice i železnice spojující Katalánsko, Aragón a Navarru s Baskickem.\n\nTudela je známá festivalem Svaté Anny na počest své patronky, který začíná 24. července v poledne a trvá přibližně týden. Pouliční hudba, býčí zápasy, ohňostroj a závěrečný běh býků středem města jsou hlavními lákadly festivalu.\n\n\n\n\n"}
{"id": "192131", "url": "https://cs.wikipedia.org/wiki?curid=192131", "title": "Chanty-Mansijsk", "text": "Chanty-Mansijsk\n\nChanty-Mansijsk (: \"Ханты-Мансийск\", chantyjsky \"Ёмвош\", mansijsky \"Абга\") je město v Rusku. Jde o administrativní středisko Chanty-mansijského autonomního okruhu. Žije zde obyvatel. Jako středisko naftového průmyslu patří k nejbohatším městům Ruska. Ve městě je český honorární konzulát.\n\nChanty-Mansijsk se nachází na jihozápadní Sibiři na řece Irtyši, 15 kilometrů od jejího soutoku s Obem.\n\nMěsto bylo založeno v roce 1930 jako sídliště pro dělníky s názvem \"Osťako-Voguľsk\" (: \"Остяко-Вогульск\"). Pojmenování vzniklo podle dřívějších jmen Osťakové a Vogulové, používaného pro Chanty a Mansijce. Na Chanty-Mansijsk byl přejmenován v roce 1940 a v roce 1950 se stal městem, když se sloučil s blízkou vesnicí Samarovo, která byla známa už v roce 1637.\n\nV roce 2004 byl ve městě otevřen most spojující břehy řeky Irtyš. Je dlouhý 1316 metrů.\n\nChanty-Mansijsk je dějištěm řady sportovních akcí. Byl tu postaven biatlonový stadion, který hostil mistrovství světa v biatlonu v letech 2003 a v rámci světového poháru i v roce 2005. Konají se tu i závody světového poháru v běhu na lyžích. Ve městě sídlí hokejový tým HC Jugra Chanty-Mansijsk, který hraje v KHL.\n\nJe také častým pořadatelem šachových událostí. V roce 2005 hostil mistrovství světa v šachu, v roce 2007 se tam v turnaji utkali kandidáti mistrovství světa a v roce 2010 byl Chanty-Mansijsk pořadatelem Šachové olympiády.\n\n"}
{"id": "192135", "url": "https://cs.wikipedia.org/wiki?curid=192135", "title": "This Was", "text": "This Was\n\nThis Was (1968) je prvním albem rockové skupiny Jethro Tull. Náklady na nahrávání byly pouhých 1.200 GBP a i když bylo album výsledkem práce amatérů rockové scény, albu se dostalo té nejlepší kritiky a hned po vydání se dobře prodávalo. Ve filmovém dokumentu Woodstock Festival je možné slyšet část písně Beggar's Farm, což dosvědčuje, že album neušlo pozornosti ani v USA.\n\nNa rozdíl od pozdějších alb, psal zpěvák skupiny Jethro Tull Ian Anderson písničky společně s kytaristou Mickem Abrahamsem. Celé album mělo ladění spíše do stylu rhythm and blues než do progressive rocku, který je pro skupinu charakteristický.\nToto album je jediným albem Jethro Tull, kde sólově zpívá ještě někdo jiný než Ian Anderson. Písničku „Move On Alone“ zde zpívá Mick Abrahams, který skupinu po dokončení alba opustil. Album obsahuje cover verzi jazzové skladby „Serenade to a Cuckoo“ od Rolanda Kirka, který svou technikou hry na flétnu ovlivnil Andersona.\n\nNásledujícím albem bylo \"Stand Up\".\n\nAlbum \"This Was\" bylo remasterováno v roce 2001 a vydáno s bonusy.\n\nJethro Tull\n\nHostující hudebník\n\nProdukce\n\n"}
{"id": "192136", "url": "https://cs.wikipedia.org/wiki?curid=192136", "title": "Stand Up", "text": "Stand Up\n\nStand Up je druhé album skupiny Jethro Tull. Ještě před vydáním tohoto alba odešel ze skupiny původní kytarista Mick Abrahams, kvůli hudebním rozporům s Ianem Andersonem. Abrahams chtěl zůstat u blues-rockového zvuku jako mělo album \"This Was\", zatímco Anderson se chtěl rozvíjet k dalším hudebním formám. Stand Up představuje první album, kde je vše plně pod kontrolou Andersona, hudba i texty. Album jde jiným směrem, přejímajíc vlivy z keltské hudby, folku a klasické hudby. Album dosáhlo prvního místa britského žebříčku. Obal alba byl navržen tak, aby vypadal jako dřevořezba a když se obal rozevře, aby papírové osazenstvo skupiny povstalo, podobně jako tomu je u dětských „vyskakovacích“ knížek, které název alba evokuje.\n\nNa svém druhém albu Jethro Tull opustili převážně bluesové ladění a svou hudbu nasměrovali více k folku. Ne že by blues zavrhli úplně, úvodní blues-rocková skladba \"A New Day Yesterday\" evokuje zvuk předchozí desky, ale písně jako \"Jeffrey Goes to Leicester Square\", \"We Used to Know\" nebo závěrečná \"For a Thousand Mothers\" jsou ukázkami folk-rockového stylu, který se stane pro skupinu typickým. Určitou výjimku představuje instrumentálka \"Bouree\", v níž se Anderson pokusil o moderní ztvárnění klasické Bachovy skladby, po ní následující epická skladba \"Back to the Family\", jež svým pojetím připomíná budoucí epos Thick as a Brick, a předposlední píseň \"Reasons for Waiting\", kterou skupina obohatila o smyčce.\n\n\n\nToto album bylo digitálně remasterováno v roce 2001 se čtyřmi přidanými bonusy:\n\n\nInstrumentální skladba „Bourée“ je jedna z nejznámějších, které skupina Jethro Tull hraje a je předělávkou Bourée e-moll (BWV 996) od J.S.Bacha.\n\nSkladba „We Used to Know“ mohla být inspirací pro skupinu The Eagles a jejich hit z roku 1976, písničku \"Hotel California\".\n\n"}
{"id": "192138", "url": "https://cs.wikipedia.org/wiki?curid=192138", "title": "Benefit (album)", "text": "Benefit (album)\n\nBenefit je třetí album skupiny Jethro Tull. Bylo vydáno v dubnu 1970. Bylo to první album Jethro Tull, na kterém se objevil klávesista John Evan.\n\nSvým třetím albem opustili Jethro Tull definitivně blues a jejich zvuk vykrystalizoval v originální směs folku a rocku. Základní melodii nese povětšinou Andersonova akustická kytara, přes niž slyšíme dominantní riffy elektrické kytary Martina Barreho, která písním dodává hutnější nádech. Dosti překvapivě je zde oproti jiným deskám trochu upozaděna flétna, která v některých písních vůbec nezazní. Skupina tak místy budí dojem, jakoby přecházela k čistě kytarovému projevu, jejž jí manažeři původně chtěli vtisknout. To je však jen zdání a Anderson se bude i nadále držet svého obvyklého nástroje. Jako nový element v hudbě Jethro Tull se na této desce objevuje klavír, za nímž seděl John Evans, tehdy ještě ne plnoprávný člen skupiny. Klavírní rytmy ozvláštnily a svým způsobem zjemnily rockové ladění celého alba, které v některých pasážích svým zvukem předznamenává projev skupiny na nejslavnějších deskách Aqualung a zejména Thick as a Brick.\n\n\n\n\nCD remasterované v roce 2001 má sled skladeb jako seznam stop UK a byly přidány následující čtyři skladby:\n\n\n"}
{"id": "192143", "url": "https://cs.wikipedia.org/wiki?curid=192143", "title": "Aqualung (album)", "text": "Aqualung (album)\n\nAqualung je čtvrté studiové album progressive rockové skupiny Jethro Tull, vydané v roce 1971.\n\nPrvní strana LP obsahuje sérii šesti charakterových skic, včetně skic dvou lidí pochybné pověsti (titulní Aqualung a Cross-Eyed Mary (šilhavá Mary)) a autobiografického „Cheap Day Return“, napsaného vedoucím skupiny Ianem Andersonem po návratu z návštěvy od vážně nemocného otce. Na druhé straně působí texty celkovým dojmem ve prospěch Boha, ale proticírkevně a vypovídá o tom, že organizované náboženství může ve skutečnosti omezovat spojení člověka s Bohem, místo toho aby jej podporovalo. Anderson však odmítal jakékoliv pokusy označit toto album jako koncepční.\n\nAlbum Aqualung vyšlo v době velké popularity popového pojetí křesťanství a jeho symbolů, jako např. v muzikálu Jesus Christ Superstar. Jethro Tull však zaujali k této náboženské módě zcela opačné stanovisko. Ztvárnili problematiku víry v Boha ne jako efektní spektákl, ale z pohledu obyčejného člověka zmítaného pochybnostmi. Tím se jim podařilo oslovit především mladší posluchačskou generaci, která si v „té divné době“ mezi hippies a punkem kladla podobné otázky, jež kapela vyslovovala na této desce. Zejména titulní píseň, jejíž název odkazuje k charitativní organizaci, v níž působila Andersonova žena, se stala jedním z nejúspěšnějších hitů 70. let. Příznivému přijetí skladeb napomohlo také hard-rockové provedení, které ještě zvýrazňovalo naléhavost jejich poselství. Právě po obsahové stránce udělala skupina, nebo přesněji řečeno Anderson, velký krok kupředu oproti předchozím deskám.\nAlbum bylo jedním z prvních, která byla nahrána v nově otevřeném studiu Island Records v Basing Street v Londýně. V ten samý čas tam Led Zeppelin mixovali své čtvrté bezejmenné album. V interview k 25. výročí vydání alba Anderson řekl, že nahrávání bylo velmi obtížné. Byla tam dvě nahrávací studia a Led Zeppelin pracovali v tom menším, zatímco Tull dostali to větší, které asi bylo původně nějaká kaple, jak to popsal Anderson podle „orchestrálního“ dojmu, kterým studio působilo.\n\nObal alba od Burtona Silvermana představuje portrét Aqualunga, pro jehož postavu mu mohl být inspirací i sám Ian Anderson, ten to však odmítá. Na zadní straně alba je mírně oplzlý portrét téhož hrdiny, který sedí na okraji chodníku se psem. Scéna připomíná fotografický portrét členů skupiny, namaskovaných jako starci a se smečkou psů na jejich prvním albu This Was. Vnitřní rozkládací obal alba představuje pětičlennou skupinu, oblečenou v koncertních hábitech, která vystupuje v kapli a tím ji znesvěcuje – popisuje tak téma druhé strany LP a zároveň připomíná prostředí ve kterém skupina album nahrávala.\n\nAlbum Aqualung dosáhlo 7. místa v žebříčku amerického hudebního časopisu Billboard, singl „Hymn 43“ tam dosáhl 91. místa.\n\n\nVšechny skladby napsal Ian Anderson, kromě : 1 (I. Anderson/Jennie Anderson), 17 (I. Anderson / Bach).\n\n"}
{"id": "192145", "url": "https://cs.wikipedia.org/wiki?curid=192145", "title": "Benefit", "text": "Benefit\n\nBenefit znamená výhoda nebo systém hodnocení.\n\nMůže se jednat o:\n\n"}
{"id": "192147", "url": "https://cs.wikipedia.org/wiki?curid=192147", "title": "Anton Kret", "text": "Anton Kret\n\nAnton Kret (1. dubna 1930 Smižany, Slovensko – 6. února 2019) byl slovenský spisovatel, dramaturg a nositel ceny Štefana Hozy (2006).\n\nAbsolvoval studium divadelních věd a dramaturgie na VŠMU v Bratislavě a pak filologické aspirantské studium na Akademii společenských věd v Moskvě. Byl hlavním dramaturgem Slovenského národního divadla v Bratislavě (1959–1963 a 1971–1992). Přednášel na VŠMU v Bratislavě (od r. 1959) a na Akademii umění v Banské Bystrici od r.1997 předměty estetika divadla, dějiny slovanských divadel a analýza dramatického díla. Byl šéfredaktorem časopisu Javisko (1992–1996). Psal studie a doslovy ke knižním vydáním teatrologických a dramatických prací, kritiky a recenze z oblasti profesionálního divadla. Celoživotně se věnuje ochotnickému divadlu, pro které psal stati, články, recenze a také knižně vydané metodické materiály. Je autorem rozhlasových prozaických prací a je také překladatelem. Z ruštiny přeložil až 150 divadelních her a také teoretické práce o divadle. Od roku 1990 předsedal Spolku přátel Spiše, vydávajícímu naučné a propagační publikace.\n\nTiskem byly vydány jeho monografické práce pod vlastním jménem a také pod pseudonymy Kamil Pichňa, Anton Semko a A. K. Vengur.\n\nv různých edicích:\n\n… a jiné\n\n"}
{"id": "192156", "url": "https://cs.wikipedia.org/wiki?curid=192156", "title": "Libeň (rozcestník)", "text": "Libeň (rozcestník)\n\nNázev Libeň má více sídel:\n\n\n"}
{"id": "192157", "url": "https://cs.wikipedia.org/wiki?curid=192157", "title": "Fedor Frešo", "text": "Fedor Frešo\n\nFedor Frešo (6. ledna 1947 Bratislava – 26. června 2018 Bratislava) byl slovenský rockový a jazzový hudebník, baskytarista a zpěvák.\n\nNarodil se v rodině předního slovenského hudebního skladatele a dirigenta Slovenského národního divadla Tibora Freša. Jeho matka byla hudební režisérkou a redaktorkou Československého rozhlasu v Bratislavě.\n\nVystudoval hudební konzervatoř ve hře na kontrabas, jeho doménou se stala basová kytara.\n\nHrál v mnoha významných slovenských skupinách: Soulmen s Ursinym, Prúdy s Hammelem a Mariánem Vargou, Collegium Musicum Mariána Vargy, Fermata s Fero Griglákem, T+R Band s Peterem Lipou, Traditional Club s Jankem Lehotským a i československá skupina Blue Effect s Hladíkem.\n\nPo studiu se Fedor Frešo stal producentem a hudebním rozhlasovým režisérem. Vyučoval baskytaru, spolupracoval s různými hudebními vydavatelstvími. Do roku 1989 pracoval ve Slovenském rozhlase.\n\nFedor Frešo vedl obnovený „Traditional Club Bratislava“ a hrál v skupinách \"Prúdy\" a \"Fermata\". Byl majitelem překladatelské agentury.\n\nV roce 2011 vydal knihu \"Sideman\", ve které popisuje celou svoji hudební kariéru od začátků se skupinou Soulmen po koncertování s Mariánem Vargou ve skupině Collegium Musicum.\n\n"}
{"id": "192159", "url": "https://cs.wikipedia.org/wiki?curid=192159", "title": "Jošiaki Ašikaga", "text": "Jošiaki Ašikaga\n\nJošiaki Ašikaga (: , \"Ašikaga Jošiaki\", 5. prosinec 1537 – 9. říjen 1597) byl patnáctým a zároveň posledním šógunem šógunátu Ašikaga a vládl v období let 1568-1573. Byl synem třináctého šóguna Jošiterua Ašikagy.\n\nAbsence politické autority centrální vlády (bakufu) v Kjótu umožnil roku 1568 vstup vojsk pod vedením Nobunagy Ody do hlavního města. Díky Nobunagově rozhodující vojenské síle došlo k mocenským reformám, jejichž výsledkem byla loutková bakufu a nástup nové éry, období Azuči-Momojama. 14. šógun Jošihide (tzv. potulný šógun) byl sesazen, aniž by kdy předtím vstoupil do Kjóta. I přes Nobunagovu snahu sjednotit jednotlivé provincie boje neustávaly a mír zavládl až po jeho smrti po roce 1582.\n\nNobunagův nástupce, Hidejoši Tojotomi, který sloužil jako jeho generál, dokázal Japonsko sjednotit a požádal Jošiakiho, zda by jej adoptoval. Tento krok byl nezbytný proto, aby se mohl Hidejoši ucházet o titul šóguna, neboť byl nízkého původu a dle tradice (nepocházel z tradičních rodin Fudžiwara nebo Minamoto) nemohl o titul požádat bez patřičného rodového zázemí. Jošiaki však tuto žádost neakceptoval a Hidejoši byl jmenován kampaku (asistent a regent dospělého císaře).\n\nZa datum zániku šógunátu Ašikaga je považován 27. srpen roku 1573. Tehdy Nobunaga vyhnal Jošiakiho z Kjóta. Ten však zůstal oficiálně šógunem až do roku 1588.\n"}
{"id": "192161", "url": "https://cs.wikipedia.org/wiki?curid=192161", "title": "Karel Hofman", "text": "Karel Hofman\n\nKarel Hofman (14. září 1906, Jablůnka – 27. listopadu 1998, Valašské Meziříčí) byl český akademický malíř.\n\nRoku 1922 se vyučil malířem porcelánu v Jablůnce nad Bečvou. Pracoval jako malíř porcelánu v dílnách bratří Jaroňků v Rožnově pod Radhoštěm. V letech 1927 až 1933 studoval na Akademii výtvarných umění v Praze v ateliéru krajináře Otakara Nejedlého a v letech 1933–1935 studoval na Škole krásných umění v Římě. Působil jako pedagog v Baťově škole umění ve Zlíně a po válce na Střední uměleckoprůmyslové škole v Uherském Hradišti.\n\nOd roku 1959 se soustředil na vlastní malířskou tvorbu. Věnoval se krajinomalbě, portrétní a ojediněle grafické tvorbě (cyklus 12 barevných litografií), vytvořil též několik monumentálních fresek. Uskutečnil desítky výstav u nás i v zahraničí. Měl mimořádně čilé kontakty především s italským uměleckým prostředím (výstavy v Římě, Bologni, Benátkách, Florencii, realizace monumentální fresky v Taipaně). V roce 1976 byl jmenován zasloužilým umělcem, v roce 1985 národním umělcem, v roce 1986 dostal Řád práce.\n\nOd roku 1960 žil trvale na Soláni (Velké Karlovice) v domě, který koupil od rodiny zemřelého malíře Aloise Schneiderky. Dnes je zde Valašský atelier u Hofmanů, galerie s penzionem, zahradou a s památníkem Karla Hofmana.\n\nS manželkou Drahomírou vychoval dvě dcery, keramičku Marcelu Vajceovou-Hofmanovou a herečku Drahomíru Hofmanovou. Jeho životu a dílu je věnována monografie Dalibora Maliny \"Krajiny života Karla Hofmana\" (2008).\n\n"}
{"id": "192163", "url": "https://cs.wikipedia.org/wiki?curid=192163", "title": "Nakamura-ku (Nagoja)", "text": "Nakamura-ku (Nagoja)\n\nNakamura (: 中村区, \"Nakamura-ku\"), dříve vesnice, nyní je čtvrtí města Nagoja v prefektuře Aiči. Její historický význam spočívá v tom, že je uváděna jako místo narození Hidejošiho Tojotomi, jednoho ze tří sjednotitelů Japonska. Rovněž byla místem narození významného daimjó období Sengoku Kijomasy Kató.\n"}
{"id": "192167", "url": "https://cs.wikipedia.org/wiki?curid=192167", "title": "Most císaře Františka Josefa I.", "text": "Most císaře Františka Josefa I.\n\nMost císaře Františka Josefa I. byl třetí pražský most přes Vltavu, byl postaven v letech 1865–1868, rekonstruován v roce 1898 a demontován v letech 1946–1947. Komunikačně připojil k Praze Bubny a Královskou oboru. Lidově byl také nazýván Eliščin most podle císařovy manželky Alžběty. Byl také přejmenováván na Štefánikův most (1919–1940 a 1945–1947), most Leoše Janáčka (1940–1945), ve své závěrečné fázi roku 1947 na Švermův most. \n\nV roce 1951 byl nahrazen novým mostem železobetonové konstrukce, který se od roku 1997 jmenuje Štefánikův most. \n\nŽelezný řetězový most zde byl postaven v letech 1865–1868 (jako druhý visutý most v Praze). Rozpětí v hlavním mostním poli činilo 143,9 m, v obou krajních polích po 46,95 m. Most navrhl anglický inženýr Rowland Mason Ordish, spolupracovali s ním William Henry Le Feuvre a Max von Ende. Návrh, který využíval Ordishovu-Lefeuvreovu soustavu lan, byl původně určen pro Albert Bridge přes řeku Temži v Londýně. Poté co se stavba londýnského mostu zpozdila, rozhodl se Ordish postavit most v Praze jako první. Základní kámen byl položen 19. října 1865. Stavební dozor vykonával inženýr František Schön. Císař František Josef, po němž byl most pojmenován, se účastnil slavnostního otevření mostu, které proběhlo 13. května 1868.\n\nV roce 1898 byl most zesílen a řetězy vyměněny za ocelová lana. Od tohoto roku po mostě vedla tramvajová trať (již dříve zde jezdila koňka). V letech 1891–1900 na protivodní straně fungoval provizorní dřevěný most (vedl z Františku k tzv. Havírně), který měl posílit dopravní kapacitu do Královské obory v souvislosti s Jubilejní výstavou.\n\nPo vzniku Československa byl most přejmenován na Štefánikův most. Most byl uzavřen v roce 1941 a demontován v letech 1946–1947. Nejcennější součásti mostu byly uloženy do depozitáře Národního technického muzea. V roce 1941 bylo paralelně s mostem vystavěno dřevěné provizorium pro pěší a tramvaje. Nový železobetonový Štefánikův most byl postaven v letech 1949 až 1951 a otevřen pod názvem Švermův most.\n\n\n"}
{"id": "192170", "url": "https://cs.wikipedia.org/wiki?curid=192170", "title": "Seznam částí města Hradce Králové", "text": "Seznam částí města Hradce Králové\n\nToto je seznam místních částí města Hradce Králové. První sloupec obsahuje název místní části, druhý přesný výsledek sčítání lidu z roku 1991, třetí z roku 2001, čtvrtý z roku 2011 a pátý informativní data o rozloze stejnojmenného katastrálního území, které je ve většině případů prakticky totožné s danou místní částí (místní část Moravské Předměstí je vyčleněna z katastrálního území Třebeš a naopak část Nový Hradec Králové obsahuje i katastrální území Kluky).\n"}
{"id": "192171", "url": "https://cs.wikipedia.org/wiki?curid=192171", "title": "Jan Filípek", "text": "Jan Filípek\n\nJan Filípek (31. prosince 1913, Sviny u Veselí nad Lužnicí – 23. září 2004, Kalifornie) byl český patriot, podnikatel v USA, mecenáš a spisovatel.\n\nJan Filípek byl pravnukem českého buditele, novináře a spisovatele Václava Filípka. Po studiích v Praze pracoval v podniku Kooperativa v obchodně-zemědělském oboru, později jako tajemník JUDr. Ladislava Feierabenda, ministra československé vlády v ČSR a exilové vlády v Londýně. Filípek byl za odbojovou činnost v počátcích německé okupace ČSR zatčen a v letech 1941 až 1945 vězněn (Pankrác, Berlín). V roce 1948 emigroval do Austrálie a odtud odešel v roce 1957 do USA. V zahraničí podnikal, byl aktivní v čs. krajanském hnutí, v kultuře a psal. Je autorem řady knih svých pamětí a politických úvah – literatury faktu.\n\n"}
{"id": "192175", "url": "https://cs.wikipedia.org/wiki?curid=192175", "title": "Rudolfova lávka", "text": "Rudolfova lávka\n\nRudolfova lávka byla postavena v letech 1868–1869, jako třetí visutý most přes Vltavu v Praze, mezi Klárovem a tzv. Rejdištěm. Byla pojmenována podle korunního prince Rudolfa (podobně jako pozdější Rudolfinum) a říkalo se jí také Železná lávka, případně „řetězová lávka“.\n\nLávka měla dvě pole o rozpětí 96,01 m. Na středním pilíři stála litinová mostní brána o výšce 17,5 m. Mostovka byla 3,35 m široká. Ocel pro řetězy a ložiska byla dodána z britského Sheffieldu. Vyústění lávky dodnes připomíná název ulice „U Železné lávky“ na malostranském břehu.\n\nLávka sloužila bez větších oprav až do roku 1914, kdy ji nahradil most arcivévody Františka Ferdinanda d’Este, který dnes nese jméno Mánesův most.\n\nPozůstatkem po Rudolfově lávce je hrázděný mýtní domek č. p. 554 na malostranské straně. V současnosti zde sídlí a působí občanské sdružení Gemini a budova je využívána pro práci s dětmi a mládeží.\n\n"}
{"id": "192176", "url": "https://cs.wikipedia.org/wiki?curid=192176", "title": "Ante Gotovina", "text": "Ante Gotovina\n\nAnte Gotovina (* 12. října 1955, Pašman, Chorvatsko) je bývalý důstojník, generálplukovník chorvatské armády. \n\nPůsobil v chorvatské armádě během jugoslávského konfliktu v letech 1991 až 1995. Po skončení konfliktu byl Mezinárodním trestním tribunálem pro bývalou Jugoslávii obviněn z válečných zločinů, kterých se měl dopustit během operace Bouře. Většina občanů Chorvatska se ho ale zastávala. Ante Gotovina se skrýval až do prosince roku 2005, kdy byl dopaden na ostrově Tenerife.\n\n15. dubna 2011 byl odsouzen k 24 letům odnětí svobody za činy pronásledování, nuceného odsunu, drancování, zlovolného ničení, vražd, nelidského jednání a krutého zacházení. Mezinárodní trestní tribunál pro bývalou Jugoslávii současně zkonstatoval, že se tyto činy staly v důsledku zločinného spolčení, jehož klíčovou postavou byl tehdejší chorvatský prezident Franjo Tuđman. 16. listopadu 2012 jej však senát Mezinárodního trestního tribunálu pro bývalou Jugoslávii v odvolacím řízení zprostil všech obvinění a nařídil jeho propuštění.\n"}
{"id": "192180", "url": "https://cs.wikipedia.org/wiki?curid=192180", "title": "Michal Pěchouček", "text": "Michal Pěchouček\n\nMichal Pěchouček (* 21. února 1973 Duchcov) je český je výtvarník.\n\nV letech 1991–1993 studoval Výtvarnou školu Václava Hollara v Praze a v letech 1993–1999 na Akademii výtvarných umění rovněž v Praze. Roku 2003 byl oceněn cenou Jindřicha Chalupeckého. Tato cena je udělována za mimořádný umělecký výkon v oboru výtvarného umění, zvláště malby a sochařství.\n\nByl na studijním pobytu ve Spojených státech amerických a nyní působí v galerii Švestka v Praze 1. Ačkoli se jedná převážně o malíře, jeho tvorba je různorodá. Přes fotoromány, videa, fotografie až k nápaditým instalacím. V roce 2010 se veřejně přihlásil k homosexualitě.\n"}
{"id": "192182", "url": "https://cs.wikipedia.org/wiki?curid=192182", "title": "Tenerife", "text": "Tenerife\n\nTenerife je španělský ostrov, největší ze sedmi Kanárských ostrovů v Atlantském oceánu. Stejně jako celé souostroví Tenerife náleží z geopolitického hlediska k Evropě, ale geograficky je součástí afrického regionu. Leží přibližně 320 km od pobřeží Maroka v ostrovní oblasti Makaronézie, jeho rozloha je 2 034 km². Na ostrově žije více než 900 000 obyvatel, je tedy nejvíce obydleným ostrovem Španělska. Topografickou dominantou ostrova je nejvyšší hora Španělska Pico de Teide s nadmořskou výškou 3 718 m. Na ostrově se nachází dvě lokality zapsané na seznamu světového dědictví UNESCO - město San Cristóbal de La Laguna a národní park Teide.\n\nSpolečně s blízkými ostrovy La Palma, La Gomera a El Hierro tvoří provincii Santa Cruz de Tenerife. Z územně-administrativního hlediska sestává ostrov z 31 obcí. Správním střediskem je Santa Cruz de Tenerife, které je zároveň druhým největším městem celého souostroví a hlavním městem ostrovů a sídlem vlády. Druhým hlavním městem je Las Palmas de Gran Canaria, v němž sídlí některé vládní instituce, parlament a ministři. Na ostrově se nachází Univerzita La Laguna založená v roce 1792.\n\nKaždý z ostrovů Kanárského souostroví má svoji vlastní vlajku a znak. Vlajka Tenerife je velmi podobná s vlajkou Skotska. Jediný rozdíl mezi nimi je odstín modré barvy pozadí, ve kterém je úhlopříčně umístěn bílý ondřejský kříž.\n\nZnak ostrova je téměř totožný se znakem města San Cristóbal de La Laguna. Liší se v nápisu, znak celého ostrova má navíc dvě palmové větve okolo samotného znaku. Uprostřed znaku je sopka na ostrově, nad kterou je vyobrazen archanděl Michael. Na levé straně od ostrova je vyobrazen hrad (symbol Kastilského království), napravo lev (království León). Znak byl městu La Laguna, které bývalo hlavním městem celého ostrova, udělen v roce 1510 Juanou I. Kastilskou. V roce 1912 se poupravený znak města začal používat pro celý ostrov.\n\nKromě vlajky a znaku mají všechny ostrovy jako své symbloly i rostlinu a živočicha, které jsou pro daný ostrov typické. Pro Tenerife byly vybrány pěnkava kanárská (fringuilla teydea teydea), která žije pouze na tomto ostrově, a strom dračinec dračí (dracaena draco).\n\nOstrov se nalézá mezi 28º a 29º severní šířky a 16º a 17º západní délky severně od obratníku Raka. Půdorys ostrova má přibližně trojúhelníkovitý tvar, z jehož centrální vysokohorské části se táhnou úpatí hor až k pobřeží. Délka pobřeží dosahuje 342 km, v těsné blízkosti Tenerife se nachází 200 ostrůvků. Známými topografickými celkou jsou Pico de Teide (s nadmořskou výškou 3 718 m nejvyšší hora Španělska 3 718 ma zároveň třetí největší vulkán na světě ze své základny - 7 500 m od mořského dna) a Pico Viejo (3 135 m). Centrální oblast ostrova je od roku 1954 součástí národního parku Teide, ve kterém se rovněž nachází rozsáhlý kráter Las Caňadas s průměrem téměř 16 km, původně vulkán, který vybuchl před třemi miliony lety. V severovýchodní části Tenerife se rozkládá pohoří Anaga (nejvyšší vrchol 1 024 m). Podobně jako u ostrova Gran Canaria se výrazně odlišují sever a jih ostrova. Sever je vlhký se subtropickou vegetací, úrodný, pěstuje se zde vinná réva, zatímco jih je horký, vyprahlý a kamenitý. Geologicky nejstaršími pohořími na ostrově jsou Anaga, Teno a Adeje. Díky tomu, že Kanárské ostrovy nebyly nikdy spojeny s pevninou, zdejší fauna i flora je odlišná od té na africkém kontinentu. Vyvinulo se zde mnoho endemických druhů.\n\nGuančové ostrov osídlili zřejmě někdy v období mezi 5. stoletím před naším letopočtem a počátky křesťanství. Předpokládá se, že přišli ze sevení Afriky a měli berberský původ. Za téměř 2 000 let se dokázali přizpůsobit zdejším specifickým životním podmínkám. Až do příchodu Španělů byl kontakt Guančů s Evropany nahodilý (příležitostně sem zavítaly římské a fénické lodě). V době příchodu Španělů zdejší domorodá populace čítala přibližně 15 500 osob. Ostrov byl rozdělen do 9 království (tzv. „menceyatos“) - Tegueste, Tacoronte, Taoro, Icoden, Daute, Adeje, Abona, Güimar a Anaga. Guančové měli vlastní polyteistické náboženství.\n\nZ hlediska techonologické úrovně lze Guanče zařadit do doby kamenné. Nízký technologický pokrok byl způsoben mimo jiné i nedostatkem primárních surovin, především kovů. Žili především v jeskyních, ojediněle stavěli jednoduché přístřešky. Základní činností Guančů bylo pastevectví, zemědělství, sběr a rybolov.\n\nKanárské ostrovy byly cílem evropských objevitelů a dobyvatelů od začátku 15. století. Začlenění pod kastilskou korunu proběhlo ve dvou fázích - tzv. „panská conquista“ (conquista señorial) sestávala z nezávislých aktivit šlechticů, kteří byli vazalové krále, zatímco 2. fáze - „královská conquista“ (conquista realenga) proběhla na popud Katolických Veličenstev, která vydala pokyn pro dobytí zbývajících ostrovů a jejich začlenění do vznikajícího španělského impéria. Kromě královských zájmů hrály významnou roli zájmy obchodníků a bankéřů a nakonec i samotných dobyvatelů, kteří v conquistě viděli příležitost k zisku jak území, moci, tak i peněz.\n\nV první fázi conquisty (1. polovina 15. století) byly podmaněny ostrovy El Hierro, La Gomera, Lanzarote a Fuerteventura. Druhá fáze - dobytí ostrovů Gran Canaria, Tenerife a La Palma - probíhala souběžně s objevením Ameriky Kryštofem Kolumbem ke konci téhož století. Tenerife, jako poslední z ostrovů, padlo definitivně do rukou Španělů v roce 1496 za významného přispění Alfonse Fernandéze de Lugo, který ve stejném roce zakládá nejstarší město na ostrově - San Cristobal de La Laguna. Již v polovině 16. století italský historik Girolamo Benzoni zjistil, že původní obyvatelé ostrovů Guančové zde již nežili. Buď byli prodáni do otroctví nebo se asimilovali.\n\nPo začlenění Kanárských ostrovů do španělského impéria se ostrovy staly důležitým bodem při zámořských plavbách do Nového světa i Afriky a Indického oceánu. Tenerife bylo stejně jako ostatní ostrovy často cílem útoků pirátů a korzárů různých národností (francouzské, anglické, nizozemské, berberské), podle toho, s kým bylo Španělsko momentálně ve válečném stavu. Zřejmě nejznámější případ útoku korzárů je útok Angličana Horacia Nelsona na město Santa Cruz de Tenerife 25. července 1797. \n\nV 16. století došlo k nárůstu počtu obyvatel. Hlavním zdrojem obživy obyvatel se staly produkce a vývoz cukru. Rozsáhlé plantáže cukrové třtiny však vznikaly na místě původního lesa, což způsobilo narušení ekosystému ostrova a erozi půdy. Levnější výroba cukru ve španělském zámoří a v oblasti Karibiku způsobila úpadek tohoto odvětví na Kanárských ostrovech. V průběhu 17. století bylo cukrovarnictví jako nejdůležitější hospodářské odvětví nahrazeno vinařstvím. Víno z Kanárských ostrovů mělo v Evropě značný ohlas. Ekonomika ostrova utrpěla v důsledku války o španělské dědictví (1700-1714), ke konci 18. století docházelo ke snížení výnosů z prodeje vína v důsledku vzniku silné konkurence na portugalské Madeiře a na jihu pevninského Španělska. V té době začaly výraznější vývozy přírodního barviva karmínu, které je využíváno v potravinářském průmyslu. Ve druhé polovině 19. století a v průběhu 20. století byly založeny rozsáhlé banánové plantáže a tím se stal významný vývoz banánů. \n\nZhruba od roku 1670, kdy ekonomika ostrova procházela krizí, začala průběžná migrace celých rodin z Tenerife do Ameriky. V 17. a 18. století byla nejčastěji cílovou zemí Venezuela, kde tenerifští přistěhovalci zakládali kakaovníkové plantáže. V 19. století přicházeli především na Kubu a Portoriko, kde začali pracovat v tabákovém průmyslu.\n\nV roce 1898 po prohrané španělsko-americké válce ztratilo Španělsko své poslední zámořské državy. Tenerife a celé Kanárské ostrovy tím utrpěly ztrátou ekonomických vazeb na Kubu a Portoriko. Na přelomu 19. a 20. století nastal velký rozmach pěstování banánů, které se vyvážely především do Velké Británie. Během 1. světové války bylo výrazně omezené množství zboží, které se na Kanárské ostrovy dostalo, část obyvatelstva emigrovala na Kubu. V období ekonomické krize po španělské občanské válce mnoho lidí emigrovalo do Jižní Ameriky, především Venezuely. Od 60. let se začal rozvíjet cestovní ruch. V roce 1986 Španělsko vstoupilo do Evropské unie, Kanárské ostrovy mají v současnosti statut nejvzdálenějšího regionu, který ostrovu přináší jisté ekonomické výhody.\n\nTenerife je španělských ostrovem s nejvyšším počtem obyvatel. V roce 2018 na něm žilo 904 713 obyvatel (co do počtu obyvatel za ostrovem Tenerife figurují Mallorca a Gran Canaria). Téměř jedna čtvrtina obyvatelstva žije v hlavním městě Santa Cruz de Tenerife a zhruba 45% obyvatelstva v jeho metropolitní oblasti. Největší obce jsou Santa Cruz de Tenerife (204 856 obyvatel), San Cristóbal de La Laguna (155 549), Arona (79 448), Adeje (47 280) a La Orotava (41 833). \n\nPříslušníci jiných států než Španělska tvoří významnou část obyvatelstva ostrova. V roce 2018 jich bylo 110 162, což představuje 12,1% celkového obyvatelstva. Nejpočetnější komunitou byli Italové (18 990 osob), Britové (11 281), Venezuelané (10 253) a Němci (8 457).\n\nNa začátku 20. století představovalo obyvatelstvo Kanárských ostrovů 1,94% veškeré španělské populace. V roce 2000 obyvatelstvo Kanárských ostrovů tvořilo již 4,0% celostátní populace. V roce 1990 žilo na Tenerife 663 306, v roce 2000 709 365. Počet obyvatel se navýšil o 46 059 osob, což představuje roční přírůstek 0,69% během dekády 1990-2000. V roce 2010 populace na Tenerife čítala již 906 854 osob, oproti roku 2000 přibylo 197 489 obyvatel. Průměrný roční přírůstek obyvatelstva v této dekádě byl 2,78%. Po roce 2010 je počet obyvatel relativně stabilní. \n\n\"Vývoj počtu obyvatel\"\n\nZásadní vliv na zdejší klima mají pasátové větry, Kanárský mořský proud, blízkost Afriky a zdejší reliéf. Pasátové větry, které jsou výsledkem činnosti Azorské anticyklóny, proudí k ostrovu směrem od severovýchodu, stejně jako Kanárský mořský proud. Toto jejich spolupůsobení ochlazuje celý region Kanárských ostrovů a zmírňuje zdejší klima, které by ostrovům příslušelo vzhledem k jejich zeměpisné šířce (poušť Sahara se nachází ve stejné zeměpisné oblasti).\n\nOstrov lze rozdělit na 2 klimatické oblasti. Severní část ostrova je vlhčí, deštivější, s bujnější vegetací, zatímco jih ostrova je suchý a horký. V severní části ostrova, která je přímo vystavena proudění vlhkých pasátových větrů, naráží v nadmořských výškách mezi 600 a 1 500 metrů nad mořem vítr na svahy ostrova a tvoří tzv. „moře mraků“ (mares de nubes). Účinek pasátových větrů je výraznější v letním období než v zimním. Během zimy ke Kanárským ostrovům zasahuje oblast nízkého tlaku, která způsobuje vyšší nestabilnost zdejšího počasí a více srážek. Jižní část ostrova, která je v závětří pasátových větrů, je více vystavena teplému vzduchu původem z Afriky. Panuje zde sušší a teplejší klima.\n\nTyto specifické klimatické podmínky ostrova a nízké znečištění ovzduší jsou velmi vhodné pro provoz observatoře Teide, která se nachází v nadmořské výšce 2 390 metrů.\n\nNásledující tabulka předkládá průměrné měsíční teploty a srážky ve 3 lokalitách. Letiště Tenerife Jih se nachází v jižní suché části ostrova, letiště Tenerife Sever je na severovýchodě cípu ostrova, Izaña se nachází ve vysokohorských klimatických podmínkách blízko zdejší observatoře.\n\nHlavní charakteristikou vegetace na Kanárských ostrovech je její distribuce po výškových pásmech. Tenerife je ukázkový příklad různých ekosystémů, které se vyvinuly v různých nadmořských výškách. Nachází se zde ekosystémy od pobřežního až k horskému ve výškách přes 3 500 nad mořem. Klima a dešťové srážky na celém ostrově jsou ovlivněny pasátovými vlhkými větry, které vanou východním směrem. Na severní části ostrova je srážkový úhrn vyšší než na jižní. Charakteristika vegetace je závislá na srážkách, proto na severním Tenerife rostou více vlhkomilná rostlinná společenství, zatímco na jihu je vegetace přizpůsobena většímu suchu. Na Tenerife rozlišujeme 5 výškových vegetačních pásů.\n\n\n\n\n\n\nNejpočetnější skupinou živočichů na ostrově jsou bezobratlí, kteří obývají všechna výšková pásma ostrova. Žije zde řada druhů hmyzu, ptáků, plazů a menších savců. Na ostrov byly přivezeny ovce, kozy, prasata, králíci, ale i ježci, krysy a myši, které zde jsou nepůvodními druhy.\n\nMezi zdejší jedinečné živočichy patří např. motýl z řádu běláskovitých gonepteryx cleobule, ptáci pěnkava kanárská \"(fringilla teydea teydea, jeden ze symbloů ostrova )\", holub kanárský \"(columba bollii)\", holub vavřínový \"(olumba junoniae)\", králíček obecný kanárský \"(regulus regulus teneriffae)\", plazi veleještěrka prostřední \"(gallotia intermedia)\" a veleještěrka modroskvrnná \"(gallotia galloti)\" nebo netopýr kanárský \"(plecotus teneriffae)\".\n\nNa Kanárských ostrovech bylo vyhlášeno 146 různých chráněných území, která zabírají zhruba 40% rozlohy souostroví a dohromady tvoří „Síť kanárských chráněných přírodních území“ (španělsky Red Canaria de Espacios Naturales Protegidos).\n\nNa Tenerife se nachází 43 chráněných území, která pokrývají 48,5% rozlohy ostrova. Tato území jsou rozděleny do 8 kategorií.\n\n\nNejrozlehlejšími chráněnými oblastmi jsou parque nacional del Teide (189,90 km²) a parque natural de la Corona Forestal (466,13 km²) v centrální části, parque rural de Anaga (144,18 km²) na severovýchodě a parque rural de Teno (80,63 km²) na západě ostrova.\n\nTenerife se dělí na 31 obcí (\"municipios\"):\n\nHrubý domácí produkt ostrova dosáhl v roce 2017 hodnoty 18,7 miliardy €. Primární sektor (zemědělství, rybolov, chovatelství, lesnictví, těžba) tvořil pouze 1,5% z celkového HDP Kanárských ostrovů, sekundární sektor (energetika, průmysl, výstavba) představoval 7,8% HDP. Terciální sektor (především služby a turismus) hraje v ekonomice souostroví zásadní roli, tvoří 89,7% HDP.\n\nPro zemědělské účely se využívá 238 km² půdy, z toho je 110 km² zavlažovaných. Největší podíl zemědělské půdy zabírají vinice, plantáže banánů, pomerančů, bramborová a zeleninová pole. V roce 2018 se na ostrově vypěstovalo přes 159 000 tun banánů, 108 000 tun zeleniny a 38 000 tun brambor. Chovatelství hospodářských zvířat je Tenerife zastoupen především chovem prasat, koz a ovcí. V menší míře se chová skot a drůbež. Průměrně se za rok vyloví na Tenerife okolo 7 500 tun ryb a dalších mořských plodů. Část ryb (především mořčák evropský a mořan zlatý) pochází z akvakulturních chovů. Většina zemědělské produkce se exportuje do kontinentálního Španělska a zemí Evropské unie.\n\nSekundární sektor představuje na ostrově především stavebnictví, hlavně výstavba ubytovacích a rekreačních zařízení a technické infrastruktury, dále pak výroba energie (většina elektřiny pochází z tepelných elektráren spalujících ropu, zemní plyn či mazut). Nejrozšířenějším průmyslovým odvětvím na ostrově je potravinářství. V roce 1930 byla v blízkosti přístavu v hlavním městě otevřena první ropná rafinerie ve Španělsku. Jako podpora hospodářského růstu a diverzifikace průmyslu celého souostroví vznikla v roce 2000 „Zona especial Canaria“ ( Zvláštní kanárská zóna). Jedná se o území o rozloze 450 hektarů rozdělené na 13 různých oddělených průmyslových zón na všech ostrovech. Na Tenerife se nachází 5 lokalit o celkové výměře 150 ha zahrnutých v tomto podpůrném programu. Firmy sídlící v těchto průmyslových polygonech např. platí nižší daň z příjmu právnických osob (pouze 4%), existují i další daňové úlevy.\n\nSektor služeb na Tenerife a celém souostroví představuje nejdůležitější součást zdejší ekonomiky. Zásadní význam má turistika a na ní navázané činnosti. Tenerife je nejnavštěvovanější ostrov z Kanárského souostroví. V roce 2018 na něj zavítalo více než 5 miliónů zahraničních turistů, z toho 2,35 milionů Britů a 0,87 milionů Němců. Významnou skupinu turistů tvoří i občané Skandinávie a zemí Beneluxu. Čechů bylo necelých 20 tisíc.\n\nNa Tenerife se nacházejí dvě mezinárodní letiště a dva přístavy, kterými je ostrov spojen s okolním světem. Komunikaci po ostrově zajišťuje především automobilová doprava. Mezi městy Santa Cruz de Tenerife a San Cristóbal de La Laguna funguje tramvajová doprava, existuje zde síť autobusů (v kanárské španělštině se pro ně používá výraz \"guagua\") a vozů taxi.\nNejdůležitější pozemní komunikace jsou dvě dálnice, které začínají v metropolitní oblasti Santa Cruz de Tenerife. Autopista del Sur (označení TF-1) je dlouhá 103 km, táhne se podél východního a jižního pobřeží ostrova a spojuje hlavní město s obcí Santiago del Teide. Druhá dálnice se nazývá Autopista del Norte, nese označení TF-5, dosahuje délky 39,5 km a spojuje Santa Cruz de Tenerife s obcí Los Realejos. V listopadu 2019 byla zahájena výstavba zbývajících 11,3 kilometrů, které po dokončení spojí obě komunikace a tím se vytvoří okruh po obvodu celého ostrova, tzv. „anillo insular“.\n\nZdejší letiště jsou Aeropuerto de Tenerife Sur a Aeropuerto de Tenerife Norte. V roce 2015 odbavily obě letiště dohromady více jak 12 900 000 cestujících. První zmíněné se nachází na jihu ostrova a je převážně využíváno zahraničními turisty, zatímco Aeropuerto de Tenerife Norte se nachází v metropolitní oblasti hlavního města a převažuje zde regionální doprava a přeprava zboží. Obě letiště poskytují spojení s významnými španělskými městy na Pyrenejském poloostrově (Madrid, Barcelona, Sevilla, Málaga, Bilbao, Valencie) i mnoha evropskými městy.\n\nDva velké přístavy na Tenerife jsou ve správě státní organizace Autoridad Portuaria de Santa Cruz de Tenerife. Menší z nich se nachází na jihu ostrova v lokalitě Los Cristianos a slouží především pro turistické účely. Druhý přístav je v hlavním městě a slouží nejen pro turistické účely, ale také pro nákladní dopravu. V roce 2015 těmito přístavy prošlo téměř 3 500 000 cestujících a 10 800 000 tun zboží a materiálu.\n\nHlavní centrum turistického ruchu s řadou letovisek a hotelovými komplexy se nachází na jihu ostrova. Zatímco sever je spíše skalnatý, pobřeží na jihu tvoří písečné pláže (písek byl převážně dovezen ze Sahary). \n\nStřed ostrova je hornatý, nachází se zde řada výhledů na krásnou krajinu. Na severu se nachází města La Orotava, Puerto de la Cruz, Icod de los Vinos, San Cristóbal de La Laguna (světové dědictví UNESCO, velmi známá je zdejší katedrála Panny Marie Pomocné), hlavní město Santa Cruz de Tenerife a další. Mezi hlavní turistické zajímavostí tohoto města patří Auditorium na Tenerife, Plaza de España a Parque García Sanabria. Světoznámý karneval v Santa Cruz de Tenerife pořádaný každoročně v únoru je jedním z největších karnevalů na světě. Dalšími atrakcemi severu jsou např. pláž Playa de Las Teresitas a zoologická zahrada Loro Parque s oceanáriem. \n\nTuristy nejnavštěvovanějšími letovisky na jihu ostrova jsou Costa Adeje Los Cristianos, Playa de Las Americas, El Médano a Las Galletas. Významné je i město Candelaria, které je hlavním poutním místem celého souostroví, kde je uctíván obraz Panně Marii Candelárské, patronky Kanárských ostrovů. Dalšími vyhledávanými turistickými cíly jsou útesy Los Gigantes, pyramidy v Güímaru, vodní park Siam Park. \n\n\n"}
{"id": "192199", "url": "https://cs.wikipedia.org/wiki?curid=192199", "title": "Matyášova brána", "text": "Matyášova brána\n\nMatyášova brána je slavnostní vstupní brána do Pražského hradu ze západu, z I. na II. nádvoří. Podle latinského nápisu byla pravděpodobně dokončena v roce 1614 za vlády císaře Matyáše I., odtud i její pojmenování. V současnosti je za jejího architekta považován Ital Giovanni Maria Filippi.\n\nVlastní brána vznikla zřejmě ještě na objednávku Rudolfa II. a Matyáš ji doplnil jen štukovým nápisovým polem v nástavci. Před branou se tehdy ve směru dnešního I. nádvoří nacházel hradní příkop, který odděloval Pražský hrad od dnešního Hradčanského náměstí, a budovy správce pokladu a zbrojnice.\n\nZa architekta brány je v literatuře na základě slohového rozboru shodně považován Giovanni Maria Filippi.\n\nV průběhu tereziánských přestaveb Pražského hradu podle plánů císařského architekta Nicolo Pacassiho byla původně volně stojící brána zakomponována do nových křídel. Zároveň byl zasypán hradní příkop a zbourány budovy před bránou, takže vznikl dnešní čestný dvůr a slavnostní mříž, oddělující I. nádvoří od Hradčanského náměstí. K vybourání pater levého křídla a vybudování Sloupové síně došlo až v letech 1927-1930 podle návrhu architekta Jože Plečnika.\n\nBrána je pojata jako antikizující vítězný oblouk se dvěma menšími vchody, se čtvercovými okny nad nimi a s velkolepým nástavcem se dvěma obelisky po stranách. Nápisové pole v horní části nástavce je na rozdíl od ostatních částí brány, které jsou kamenné, provedeno pouze ze štuku. Byl proto vysloven předpoklad, že brána je ve skutečnosti o několik let starší (pravděpodobně provedena ještě na objednávku Rudolfa II.) a z roku 1614 pochází pouze štukové pole.\n\nArchitektura brány je provedena velmi vynalézavým a nezvyklým způsobem, což se projevuje i ve zvláštní práci s řádovou superpozicí. Spodní část je řešena v rustikovém řádu, který je však kombinovaný s řádem toskánským. dórské kladí obsahuje v metopách vlysu znaky dědičných habsburských zemí (zleva: Horní Lužice, Lucembursko, Rakousko, Čechy, rodová orlice, Uhry, Morava, Slezsko, Dolní Lužice). Nástavec je v jónském řádu.\n\nBrána je členěna důmyslně rytmizovanými rustikami (3-2-3-2). Paradoxní je též umístění spodní trojice klenáků na oknech nad bočními vchody. Těmito formálními hříčkami brána nepochybně patří ještě rudolfinskému manýrismu. Celkovým vyzněním a monumentalitou však průčelí Matyášovy brány náleží již také baroku a představuje tak jednu z prvních světských barokních staveb na území Čech.\n\nNápis nad branou zní:\ntj. česky „Pan Matyáš volený římský císař vždy vznešený uherský, český král atd. dal postavit roku 1614“.\n\nV současnosti je brána zakomponována do tereziánského křídla Pražského hradu.\nZ průchodu Matyášovy brány se vpravo vstupuje přes Pacassiho schodiště do reprezentativních prostor Hradu a vlevo do Sloupové síně, odkud se vstupuje přes galerii do Španělského sálu.\n\n\n"}
{"id": "192203", "url": "https://cs.wikipedia.org/wiki?curid=192203", "title": "Anglické povstání roku 1381", "text": "Anglické povstání roku 1381\n\nAnglické povstání (Peasants' Revolt), jinak také povstání Wata Tylera (Wat Tyler's Rebellion) nebo velké vzbouření (Great Rising), bylo velké povstání po rozsáhlých územích Anglie v roce 1381.\n\nV Anglii se v průběhu 14. století uvolnily feudální vztahy, robota byla nahrazována peněžní rentou. Svobodní sedláci zaměstnávali chudinu, na venkově se rozvinulo tkalcovství. Mor v roce 1348 však prudce snížil počet obyvatelstva (asi o 1/3). Nedostatek pracovních sil řešil král a parlament roku 1349 zákonem nařizujícím pracovní povinnost pro všechnu chudinu do šedesáti let (Nařízení o zemědělských dělnících), byla také stanovena maximální mzda. Šlechta se snažila obnovit nevolnictví.\n\nDo měst byli zváni flanderští tkalci, kteří pracovali za nižší mzdu než domácí. Šířily se národnostní rozpory. V Londýně se měšťanstvo rozdělilo na gildu potravinářů, hájící vyšší ceny potravin a soukeníků, kteří byli pro nízké ceny potravin, protože to jim umožnilo držet nízké mzdy.\n\nEduard III. byl ke konci své vlády šílený, promrhal 3 miliony zlatých výkupného za francouzského krále Jana II., zajatého v bitvě u Poitiers, a roku 1377 zemřel. Jeho vnuk Richard II. byl ještě neplnoletý a vládli jeho příbuzní a rádci, hlavně Jan z Gentu, vévoda z Lancasteru. Žoldnéři se vrátili zpět do Anglie. Roku 1380 byla vypsána daň z hlavy poll-tax, poté co se ji výběrčí daní pokusil na konci května 1381 vybrat znovu a to v trojnásobné výši oproti roku 1377 nebo 1379, začali se rolníci bouřit a unikat do lesů. V červnu byl východ a jihovýchod země zachvácen vzpourou.\n\nPovstání prý bylo připravováno Velkou společností (Great Society). Povstalci již předtím mezi sebou např. korespondovali. Je ale otázkou, zda organizovanost povstání nebyla po porážce jeho nepřáteli přeháněna.\n\nIdeologickým vůdcem povstání byl John Ball, chudý kněz vyobcovaný z církve, který byl několikrát uvězněn arcibiskupem z Canterbury. Hlásal osvobození chudých od placení desátků a rovnost mezi lidmi. Charakteristická pro povstalce byla naivní víra v krále, který je prý dobrý, má však špatné rádce, od kterých musí být osvobozen.\n\nPovstalci táhli proti sídlům šlechty, kde pálili doklady o nevolnických službách a dávkách. Vypracovali seznam výběrčích a rádců, kteří se v jejich očích provinili a ty popravovali. Jejich rodiny šetřili. Obávali se útoku z Francie a tak vyhlásili, aby s nimi netáhl nikdo, kdo nebydlí nad dvanáct mil od moře. Ti měli chránit zemi proti nepřátelům. Též prohlásili, že nechtějí jiného krále než Richarda.\n\nDobyli město Maidston, kde byl vězněn John Ball a žil zde Wat Tyler, další z vůdců povstání. Wat Tyler dokázal vést lidi a byl výmluvným řečníkem a schopným vyjednavačem. Asi sloužil jako voják ve Francii a rozuměl vojenské strategii. Dával udržovat přísnou kázeň, dával popravit každého povstalce, který byl přistižen při lupu. Povstalci ho ctili a přísahali, že budou uznávat jen platnost těch zákonů, které on vydá, stavěli ho na roveň králi. Ostatní vůdci povstalců plnili jeho příkazy a s ním se radili.\n\nPo dobytí Maidstonu táhl Tyler proti městu Canterbury, kde sesadil arcibiskupa Sudburyho a odsoudil ho k smrti. Měl být zvolen nový arcibiskup – Ball. Arcibiskupský palác byl zničen. Selská vojska přitáhla 12. června k Londýnu. Osvobodila vězně z věznic Marshalsea a King’s Bench, většina jich přestoupila Nařízení o zemědělských dělnících. Londýnští řemeslníci se připravovali k otevření města. Starosta Walworth chystal obranu a vyslal vyslance varovat povstaleckou armádu, že město bude hájeno. 13. června Ball sloužil mši, vysvětloval verš: „Když Eva předla a Adam ryl, kdo tehdy vlastně pánem byl?“ a dokazoval, že nerovnost lidí není přirozená. Ke králi byl vyslán rukojmí s žádostí o rozhovor. Londýn byl obklíčen. Král vstoupil do své bárky a plul k Rotherhithe k povstaleckým vojskům, spolu se svými nenáviděnými ministry, aby s povstalci pojednal, ti žádali, ať přistane na břehu, ministři se ale báli o svůj život, a tak se král vrátil.\n\nPovstalci se rozhodli vstoupit do Londýna, přitom vypálili nevěstince starosty Walwortha, plodný zdroj jeho příjmů. Povstalci slíbili za vše, co spotřebují v městě, zaplatit. Začaly popravy zrádců, byl vypálen Savojský palác, sídlo Johna Gaunta, toho času jednajícího ve Skotsku. Poklady byly hozeny do řeky. Vypáleny byly i věznice a Temple, sídlo právníků. Tower, kde se schovával král, byl obklíčen. Povstalci 13. června sepsali své požadavky (úplné zrušení nevolnictví, přeměna roboty v peněžní rentu 4 penny za pruh pole – tam, kde byla dosud renta menší 4 penny, měla být zachována, všeobecná amnestie a volný obchod pro všechny v celém království). 14. června se konala schůzka povstalců s králem v Mile Endu. Král jednal s Tylerem, přijal petici s požadavky a přijal je. Odevzdal svou vlajku povstaleckým vůdcům, aby bylo vidět, že jednají jeho jménem. Královští písaři začali připravovat listiny pro sedláky z jednotlivých vesnic a ti začali odcházet domů. Povolil povstalcům také postupovat proti všem, které považovali za zrádce. Oddíl jich vstoupil do Toweru a popravil tam arcibiskupa Sudbury a Halese. Král a dvůr se přesunuly do Královské zásobárny šatstva v Povoznické uličce, druhé největší pevnosti Londýna. Byly popraveni i další zrádci, někdy jen lidé někým udaní. Také došlo k masakru Vlámů, konkurentů londýnských tkalců a Lombardů, italských peněžníků.\n\nPovstání se šířilo i na venkově. Král a jeho rádci neměli už téměř žádnou váhu a povstalci se ani nepokusili o zatčení královské rady. Ta však vymýšlela plán, jak se jich zbavit. Část měšťanů, nespokojená s popravami bohatých kupců a se ztrátou své moci v čele se starostou Walworthem, začala spolupracovat s králem. Ten vzkázal Watu Tylerovi, že mu král udělí slyšení na Smithfieldském poli, aby vyslechl jeho další požadavky. Tyler se oddělil od své armády a jednal s králem. Požadoval, aby soudci nesměli vyhlašovat lidi za psance, chtěl zrušit pravomoci pánů nad podanými, v Anglii měl být jen jeden biskup a statky církve rozděleny lidu po zajištění duchovenstva. Všichni lidé měli být svobodní a jednoho stavu. Král mu vyhověl. Poté, co se unavený Tyler napil, ho obklíčila královská družina a jedno páže ho obvinilo, že je největším lupičem z Kentu, Tyler se hájil, ale nakonec vytasil svou dýku. Toho využil Walworth a řekl, že zatkne každého, kdo vytasí zbraň před králem, pak těžce zranil Tylera.\n\nPovstalci byli daleko od jednajících a tak nic přesně neviděli. Král vyjel kupředu a sdělil jim, že Tylera pasoval na rytíře, že vyhověl jejich požadavkům, a že je Tyler očekává na Svatojánských polích. Tyler se zatím dostal do špitálu, tam ho však dostihl Walworth, zabil ho a přinesl jim jeho hlavu na Svatojánská pole, kde je obklíčilo vojsko králových přívrženců, pak byli posláni domů.\n\nTlupy žoldnéřů prohledávaly Londýn, tucty povstalců byly bez soudu popraveny. John Ball byl dopaden v Coventry a 15. července popraven a rozčtvrcen. Král zrušil své sliby a jeho vojska za několik měsíců zbytky povstalců porazila. Celkem bylo popraveno „jen“ asi 1600 lidí, neboť při větších masakrech by hrozilo prohloubení nedostatku pracovních sil.\n\n"}
{"id": "192215", "url": "https://cs.wikipedia.org/wiki?curid=192215", "title": "Marc Gené", "text": "Marc Gené\n\nMarc Gené Guerrero (* 29. května 1974, Sabadell) je závodní jezdec, známý především z Formule 1 a série Le Mans. V současné době je testovacím jezdcem stáje Ferrari. Jeho bratr Jordi je také závodním pilotem, momentálně působí v sérii WTCC.\n\nGené startoval ve Formuli 1 v 36 závodech, nejvíce, dvě sezóny, odjezdil za tým Minardi, se kterým vydřel jeden bod za šesté místo při Grand Prix Evropy 1999.\nJako součást spolupráce týmu Scuderia Ferrari a SKY Italia, komentuje Marc Gené závody F1 na stanici SKY Sport.\n\nGené skončil v roce 1987 druhý v Katalánském motokárovém šampionátu, to mu bylo 13 let. O rok později vyhrál Španělský motokárový šampionát. V roce 1989 už jezdil Evropský i Světový šampionát. V roce 1990 vyhrál Gené seniorskou kategorii Španělského motokárového šampionátu, a stal se nejmladším vítězem této kategorie. V roce 1991 zkoušel opět Světový šampionát, skončil však až na 13. místě.\n\nPro rok 1992 se Gené přemístil do Formule Ford, kde ve Španělském šampionátu skončil celkově na 5. místě, když zaznamenal jedno vítězství a dvě pole positions. V roce 1993 skončil na 2. místě v Evropském šampionátu, dosáhl na 3 pódia a jedno vítězství. NA 2. pozici skončil i v sérii Formule Ford Festival. Roku 1994 byl Marc oceněn titulem Nejlepší nováček roku v šampionátu Britské Formule 3, v roce 1995 byl celkově na 10. příčce. O rok později vyhrál šampionát FISA Superformula a v roce 1997 se zúčastnil 5 závodů série Formule 3000, nicméně nedokázal ani jednou bodovat. Roku 1998 vyhrál šampionát Open Fortuna by Nissan.\n\nVelký průlom udělal Gené v roce 1999, když si zajistil místo u týmu Minardi ve Formuli 1. Ve slabém týmu to pro něj byl těžký rok, ale po několika 9. a 8. místech dokázal při Grand Prix Evropy 1999 získat bod za 6. místo. Byly to první body pro Minardi od roku 1995. Ve stejném týmu pokračoval i v následující sezóně, ale bodový zisk už nedokázal zopakovat.\n\nPro rok 2001 byl již Gené bez závodního angažmá, a tak podepsal smlouvu s týmem Williams jako testovací jezdec. A za tento tým nakonec odjel i několik závodů. Prvním z nich byla Grand Prix Itálie 2003, když nemohl závodit Ralf Schumacher kvůli otřesu mozku. Gené nahradil Schumachera velice dobře, když zaznamenal 4 body za 5. místo. Pro další závod byl již ale Schumacher v pořádku. V následující sezóně se však zranil znovu a Gené místo něj odjel závody ve Francii a Velké Británii. Nezaznamenal žádné body a v roli náhradníka jej vystřídal Antonio Pizzonia.\n\nV listopadu 2004 podepsal Marc smlouvu s týmem Ferrari jako testovací jezdec. V této roli se v týmu sešel se svým bývalým stájovým kolegou z Minardi, Lucou Badoerem. V roce 2007 prodloužil Marc s týmem smlouvu. Omezení testování ve Formuli 1 mu ještě více ubralo práci, ale pro rok 2010 je spojován s nově vzniklým týmem Campos Grand Prix.\n\nGené je také spojen s týmem Peugeot v sériích Le Mans. V roce 2008 měl Marc těžkou nehodu, vyvázl však jen se zlomeným prstem na noze. O rok později usedl do kokpitu Peugeotu společně s Davidem Brabhamem a Alexem Wurzem a společně vyhráli prestižní závod 24h Le Mans. Gené odjel závěrečný úsek závodu a dojel s vozem až do cíle na 1. pozici. Dominance automobilky Audi v této sérii tak byla přerušena. V letech 2008 a 2009 odjel také vytrvalostní závod 1000 km Spa, v roce 2008 závod vyhrál, o rok později skončil na 12. místě.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "192221", "url": "https://cs.wikipedia.org/wiki?curid=192221", "title": "Studený potok (přítok Popradu)", "text": "Studený potok (přítok Popradu)\n\nStudený potok je potok ve Vysokých Tatrách na Slovensku. Protéká okresy Poprad a Kežmarok. Jedná se o levý přítok Popradu dlouhý 17,4 km. Je tokem IV. řádu.\n\nPotok vzniká soutokem Veľkého Studeného potoka, který přitéká zprava z Veľké Studené doliny a Malého Studeného potoka, který přitéká zleva z Malé Studené doliny. Soutok se nachází v místě vyústení \"Malé Studené doliny\" do \"Veľké Studené doliny\" na Starolesnianské poľaně v nadmořské výšce 1285,3 m. Od soutoku teče víceméně na jihovýchod, přičemž se koryto několikrát stáčí a vlní. Překonává skalní stupně, na nichž se nacházejí Vodopády Studeného potoka a Dlhý vodopád. Na dvou krátkých úsecích mezi \"Dlhým vodopádem\" a autokempinkem u Staré Lesné teče na východ. Po vstupu do Popradské kotliny se několikrát rozvětvuje a na dolním toku meandruje. Ústi do Popradu jižně od obce Veľká Lomnica v nadmořské výšce 644,2 m.\n\n\nJe vodnou vysokohorskou řekou a má charakter bystřiny. Vyskytují se na ní početné peřeje. Vyznačuje se vysokými průtoky zejména na konci jara a na začátku léta.\n\nProtéká okrajem osady Tatranská Lesná také okrajem obcí Stará Lesná a Veľká Lomnica.\n\nV závěru toku u několikatisícové rómské osady v obci Veľká Lomnica protéká potok velkou divokou skládkou komunálního odpadu.\n"}
{"id": "192233", "url": "https://cs.wikipedia.org/wiki?curid=192233", "title": "Veľký Studený potok", "text": "Veľký Studený potok\n\nVeľký Studený potok je potok ve Veľké Studené dolině ve Vysokých Tatrách na Slovensku. Protéká okresem Poprad. Je to pravá zdrojnice Studeného potoka. Je dlouhý 6 km.\n\nOdtéká z Ľadového plesa Zbojníckého v nadmořské výšce přibližně 2056 m. Teče na východojihovýchod přibližně 6 km dlouhou Veľkou Studenou dolinou, přičemž překonává stupňovité skalní prahy a přitom vytváří vodopády. V místě vyústění Malé Studené doliny do Veľké Studené doliny, na Starolesnianské poľaně, v nadmořské výšce 1285,3 m se spojuje s Malým Studeným potokem a vytváří Studený potok.\n\n"}
{"id": "192234", "url": "https://cs.wikipedia.org/wiki?curid=192234", "title": "Fotonásobič", "text": "Fotonásobič\n\nFotonásobič (zkratka PMT = \"photomultiplier tube\") je citlivý detektor schopný zachytit i velmi slabé optické signály.\n\nFotony při dopadu na fotokatodu interagují s elektrony materiálu fotokatody. Dochází k fotoelektrickému jevu – k vyražení elektronů nad povrch katody. Elektrony jsou pak postupně urychlovány elektrickým napětím mezi jednotlivými elektrodami (tzv. \"dynodami\"). Dopad urychlených elektronů na dynodu vyvolává emisi většího počtu elektronů (tzv. \"sekundární emise\"), jejímž výsledkem je znásobení počtu elektronů, které jsou urychlovány směrem k další dynodě. Po sérii zesílení proud elektronů dopadá na anodu. Celkové zesílení může v některých případech dosáhnout až 10, což umožňuje pomocí fotonásobiče detekovat i jednotlivé fotony.\n\nČasové rozlišení dosažitelné pomocí fotonásobiče se pohybuje v řádu nanosekund. Je dáno především fluktuacemi dob průchodu elektronů od fotokatody k anodě. Závisí na typu dynod (materiálu, tvaru, uspořádání apod.) a také na napětí mezi fotokatodou a anodou. Jeho zvýšení způsobí rychlejší průchod elektronů fotonásobičem a tím i menší rozdíly mezi dobami průchodu jednotlivých elektronů.\n\nFotonásobič se používá tehdy, když potřebujeme měřit velmi nízký světelný tok. Příkladem použití jsou\n\n"}
{"id": "192239", "url": "https://cs.wikipedia.org/wiki?curid=192239", "title": "Horní Savojsko", "text": "Horní Savojsko\n\nHorní Savojsko (francouzsky \"Haute-Savoie\") je jedním ze dvou francouzských departementů tvořících Savojsko.\n\nHorní Savojsko je součástí regionu Auvergne Rhône-Alpes. Sousedí s departementy Ain, Savoie a má společnou hranici se Švýcarskem a Itálií.\n\nNe jeho území o rozloze 4 388 km², v pohoří Masiv Mont Blanc se nachází nejvyšší hora Evropy, Mont Blanc (4 808,45 m). Průměrná nadmořská výška Horního Savojska činí 1 160 m.\nNachází se zde dvě velká jezera Lac Léman (Ženevské jezero) 58 200 ha a Lac d'Annecy 2 700 ha.\n\n20 000 ha departementu tvoří přírodní rezervace, čímž se řadí na první místo ve Francii.\n\nHorní Savojsko má mírné kontinentální\nklima s občasnými středomořskými vlivy.\n\nZima je většinou studená, ovšem s četnými slunečnými dny. Teploty jsou ovlivněny nadmořskou výškou a zejména polohou. Ve vyšších nadmořských výškách se sněhové srážky vyskytují od prosince do dubna.\n\nDeštivé období přichází zpravidla na jaře a na podzim.\n\nLéto je obvykle teplé a slunečné, s občasnými bouřkami, které mohou zavinit lokální škody.\n\nPro Horní Savojsko jsou významné tři druhy turismu:\n\n\nŽenevské jezero (největší ve střední Evropě) a jezero Annecy (jedno z nejméně zakalených v Evropě) s přilehlými plážemi poskytují mimořádný panoramatický pohled na okolní hory. V departmentu se nachází celkem 47 pláží. 21 obcí nabízí přístavy pro plachetnice, odkud je možno podnikat vodní projížďky.\nMasif Mont-Blanc přitahuje alpinisty a horolezce z celého světa.\nRenomovaná lázeňská města Evian-les-Bains, Thonon-les-Bains a Saint-Gervais-les-Bains přivítají každoročně množství návštěvníků.\n\n\nČtyři lyžařské oblasti Portes du Soleil, Grand Massif, Aravis a Mont Blanc, s 49 lyžařskými středisky nabízí veškeré zimní sportovní vyžití. Nejprestižnějšími jsou Chamonix, Morzine, Megève, La Clusaz a Saint-Gervais-les-Bains, jež jsou určeny zejména pro bohatou domácí a zahraniční klientelu. Další lyžařská střediska jsou: Les Carroz d'Arâches, Les Contamines-Montjoie, Les Gets, Les Houches, Châtel, Samoëns, Le Grand-Bornand, Combloux, Flaine a Avoriaz. Tyto všechny nabízí vysokou kvalitu pro provozování zimních sportů.\n\n\n\n\n\n"}
{"id": "192242", "url": "https://cs.wikipedia.org/wiki?curid=192242", "title": "Václav Levý", "text": "Václav Levý\n\nVáclav Levý (14. září 1820 v Nebřezinách u Plas – 30. dubna 1870 v Praze) byl český sochař, zakladatel „moderního“ českého sochařství a učitel sochaře Josefa Myslbeka. V jeho díle se snoubí raně romantické a vlastenecky orientované skalní plastiky (Klácelka, Blaník) s monumentálními a poetickými plastikami (Adam a Eva), které překračují dobový akademismus a kladou později rozvíjené základy českého národního sochařství.\n\nNarodil se 14. září 1820 v Nebřezinách u Plas jako syn obuvníka Vincence Levého a matky Doroty, rozené Tupé, dcery koláře z Plas. Ve dvou letech se rodina přestěhovala do Kožlan, kde se již usadila natrvalo. Zde se utvářel talent mladého hocha především v řezbářství inspirovaném silným náboženským zanícením (vypráví se, že v deseti letech vyřezal dvě sošky Panny Marie, Madonu a krucifix). Se svým uměleckým zájmem však nenalezl pochopení u rodičů, kteří jej nechali vyučit truhlářem. Na naléhání kožlanského faráře Weingärtnera byl dán na výchovu do kláštera v Plzni a později k Augustiniánům do Lnář, kde se měl stát fráterem kuchařem. Odtud byl poslán k vyučení do Drážďan.\n\nPo odjezdu z Drážďan se náhodně setkal s mecenášem umění, velkostatkářem Antonínem Veithem. Dvaadvacetiletý v roce 1844 vstoupil do jeho služeb jako kuchař na zámku v Liběchově u Mělníka. Jeho sochařský talent nezůstal utajen před řadou hostů z uměleckých kruhů, kteří velkostatkáře navštěvovali. Na radu malíře Josefa Navrátila byl poslán na vyučenou k sochaři Františku Linnovi ml. do Prahy. S ohledem na to, že Linn byl pouze podprůměrný sochař Prachnerovy školy, nemohl se zde mnoho nového naučit a záhy se vrací zpět do Liběchova. Zde počátkem roku 1845 na podnět Veithova knihovníka, brněnského augustiniána profesora Františeka Matouše Klácela, vytvořil reliéfní výzdobu Klácelky v lese na stráni nad Liběchovem. Inspirací se mu stala Klácelova satirická báseň „Ferina Lišák“ a je pravděpodobné, že Klácel přímo ovlivňoval ztvárnění díla.\n\nÚspěšné provedení Klácelky podnítilo Veitha, aby jej na konci roku 1845 poslal na studia do Akademie v Mnichově k jednomu z nejuznávanějších sochařů, pprofesoru Ludwigu Schwanthalerovi. V Mnichově se vyškolil v klasicistním akademismu a již po roce se stal korektorem v Schwanthalerově škole. Sám Schwanthaler jej považoval za svého nejlepšího žáka. Vrcholným dílem mnichovského období bylo sousoší Adama a Evy z roku 1849.\n\nKoncem roku 1849 se vrátil do Liběchova a zde v roce 1850 pokračoval ve výzdobě Klácelky – tentokráte tesal národní motivy z českých dějin – Blaník – Jana Žižku, Prokopa Holého atd. Při rekonstrukci zákupského zámku, prováděné v letech 1850–1853 se podílel na sochařské výzdobě zámecké kaple.\n\nFinanční zhroucení a Veithova náhlá smrt jej připravila v roce 1853 o velkorysého a kultivovaného mecenáše. Přesto se však dokázal prosadit jako individuální sochař a záhy obdržel zakázku na sérii soch pro klášterní a špitální kostel sv. KarlaBoromejského milosrdných sester boromejek pod Petřínem. Provinciální poměry v Praze a neustálá nekalá soutěž o nové zakázky (především s bratry Maxovými) jej však přiměla k tomu, aby se v roce 1854 ucházel o Klárovo římské stipendium. Stipendium obdržel a odjel do Říma.\nŘím jej okouzlil a opět oživil jeho náboženské vytržení. Římské období se stalo nejplodnější částí jeho života – vytvořil asi tucet plastik a řadu reliéfů. Tvořil zde pro české šlechtice (socha Evy Popelovny z Lobkovic, Madona kněžny Isabelly Thurn-Taxisové), získával zakázky pro Vídeň (busta Františka Josefa I., alegorie Artilerie pro četnická kasárna, sochařská výzdoba Belvederu) a samozřejmě zanechal stopu i v Římě samotném (sochařská výzdoba kostelů Santa Maria dell’Anima, San Clemente). Jeho dílo, prodchnuté náboženským vytržením, zaujalo i papeže Pia IX.\n\nPro vleklé zdravotní problémy, způsobené hmotným strádáním v Římě, se rozhodl v roce 1867 navrátit zpět do vlasti. Praha jej přijala jako světově uznávaného sochaře a zahrnula jej řadou zakázek včetně výzdoby tympanonu chrámu sv. Cyrila a Metoděje v Karlíně nebo sochařské výzdoby katedrály sv. Víta v Praze. Jaterní choroba, kterou onemocněl v Římě, si však vybrala svou daň a on sám byl schopen osobně ztvárnit pouze malou část zakázek a většinu z nich vytvořil ve spolupráci se svým nejlepším žákem Josefem Myslbekem, se kterým se seznámil již ve Vídni.\nChoroba však postupovala, předčasně zemřel 29. dubna 1870. O tři dny později byl pochován na Vyšehradě do hrobu, kde již tři léta odpočíval jeho celoživotní přítel malíř Karel Purkyně.\n\n\n\n\n\n"}
{"id": "192246", "url": "https://cs.wikipedia.org/wiki?curid=192246", "title": "Malý Studený potok", "text": "Malý Studený potok\n\nMalý Studený potok je potok v Malé Studené dolině ve Vysokých Tatrách na Slovensku. Protéká okresem Poprad. Je to levá zdrojnice Studeného potoka. Je dlouhý 4,5 km.\n\nOdtéká z Veľkého Spišského plesa v nadmořské výšce přibližně 2050 m. Protéká 4,5 km dlouhou Malou Studenou dolinou, přičemž překonává několik skalních stupňů. Nejprve teče na jihovýchod, v dolní části doliny pokračuje na jih a vytváří přibližně 20 m vysoký Obrovský vodopád. V místě vyústení Malé Studené doliny do Veľké Studené doliny, na Starolesnianské poľaně, v nadmořské výšce 1285,3 m se spojuje s Veľkým Studeným potokem a vytváří Studený potok.\n\n\n"}
{"id": "192254", "url": "https://cs.wikipedia.org/wiki?curid=192254", "title": "Most na Dětský ostrov", "text": "Most na Dětský ostrov\n\nSoučasný most na Dětský ostrov byl postaven v Praze mezi lety 1933 a 1941 podle projektu Vlastislava Hofmana jako železobetonový oblouk se spolupůsobící mostovkou. Využívá opěry původně zbudované pro plánovaný most z Myslíkovy ulice (viz Jiráskův most).\n\nPatrně od úpravy nábřeží v roce 1874 vedla na Židovský ostrov dřevěná lávka v úrovni dnešní Vodní ulice. Na počátku 20. století byla nahrazena železným příhradovým poloparabolickým můstkem v úrovni Petřínské ulice. Při výstavbě smíchovské plavební komory v letech 1911–1922 nahradila můstek provizorní dřevěná lávka.\n"}
{"id": "192255", "url": "https://cs.wikipedia.org/wiki?curid=192255", "title": "Žamboši", "text": "Žamboši\n\nŽamboši je česká hudební skupina. Žánrově vycházející z folku s přesahy do rocku a alternativy. Kapela vznikla v roce 2002. V současnosti hraje v obsazení: kytara - Jan Žamboch, akordeon - Stanislava Žambochová a bicí - Jiří Nedavaška. Za svá vydaná alba získali Žamboši třikrát cenu Anděl (2006,2009 a 2018) v kategorii folk. \n\n\nŽamboši také hostovali na albu \"Rozednívání\" písničkáře Arnošta Frauenberga (2007).\n\n"}
{"id": "192259", "url": "https://cs.wikipedia.org/wiki?curid=192259", "title": "Robert II.", "text": "Robert II.\n\nRobert II. je jméno těchto panovníků a šlechticů:\n\n"}
{"id": "192261", "url": "https://cs.wikipedia.org/wiki?curid=192261", "title": "Belá (přítok Váhu)", "text": "Belá (přítok Váhu)\n\nBelá je řeka v okrese Liptovský Mikuláš na Slovensku, která odvodňuje Kôprovou a Tichou dolinu. Protéká východní částí okresu Liptovský Mikuláš. Je to pravostranný přítok Váhu. Je dlouhá 23,6 km.\n\nŘeka vzniká soutokem Tichého a Kôprovského potoka. Teče okrajem Podbanského a přijímá Kamenistý potok a Račkovou zprava. Pokračuje okrajem vesnic Pribylina, Vavrišovo, Dovalovo a Liptovský Peter rovnoběžně se silnicí do Liptovského Hrádku, kde ústí do Váhu v lokalitě zvanej Úšusty.\n\n\nPrůměrný průtok je 3,48 m³/s, minimální 0,46 m³/s a maximální 179 m³/s. V minulosti mnohokrát změnila tok, zpravidla po každé věčší povodni. Teče po štěrkovém náplavovém kuželi vzniklém splavováním hornin z pramenné oblasti. Na tomto kuželi vytváří ramena, meandry a štěrkové lavice. Změně toku se říká „divočení“. Průměrná teplota vody je 4,46 °C a maximální 10 °C.\n\nŘeka je poprvé vzpomínaná v listinách Bela IV. pod názvem \"riullum Feier Potok\", což znamená, že už na konci 13. století měla dnešní název. Název odkazuje k jejímu divokému toku rozbouřené, do běla zpěněné vody.\n\nProtéká města a vesnice Podbanské, Liptovská Kokava, Pribylina, Vavrišovo, Dovalovo, Liptovský Peter, Liptovský Hrádok.\n\nZa účelem využití vodní energie byla u obce Vavrišovo postavená malá vodní elektrárna, která je však značně necitlivě zasazená do okolního prostředí.\n\nŘeku je možné sjíždět od silničního mostu v Podbanském k přístavišti ve Vavrišově, níže je koryto značně zdevastované výstavbou malé vodní elektrárny a regulací toku.\n\n"}
{"id": "192265", "url": "https://cs.wikipedia.org/wiki?curid=192265", "title": "Alétés", "text": "Alétés\n\nAlétés (latinsky \"Aletes\") je v řecké mytologii syn mykénského krále Aigistha. Byl po krátký čas mykénským králem.\n\nJeho činy samy o sobě by nezabraly velké místo v řeckých mýtech, vladařem v Mykénách byl jen vcelku nevýznamnou dobu.\n\nZaujímá však významné postavení v historii vladařských rodů mykénských, a to proto, že v jeho osobě byla ukončena dlouhá krutá generační a rodinná válka, kdy vražda byla následována další vraždou, pomsta novou pomstou. Poslední v těchto krvavých historiích byl právě Alétés.\n\nPosloupnost a skutky:\n\n\n\n\n\n\nkrále spěšně pohřbít a hned se prohlásil mykénským králem. Mykénský lid mu nikdy ten strašný skutek neodpustil. Aigisthova krutá vláda trvala však jenom sedm let.\n\n\n\nA to byl konec hrůzných roků prolévání krve, protiprávních nástupců na mykénském trůnu. Vlády se ujal Orestés, tím se k moci dostal zpět rod Átreův. Orestés prý podle práva vládl. K bohaté mykénské říši přidal vládu nad Argem a Spartou. Oženil se s krásnou Hermioné, dcerou spartského krále Meneláa a jeho manželky krásné Heleny. Měl prý dva syny: Penthila (jeho matkou byla Érigoné, dcera Aigisthova) a Tísamena, jehož matkou byla Hermioné. Orestés vlády spravedlive a ke spokojenosti svého lidu až do vysokého věku, kdy zemřel přirozenou smrtí.\n\nTak skončilo vražedné běsnění, které trvalo několik generací.\n\nAlétovo jméno se vyskytuje ve všech dramatech od antiky až k novodobým autorům. Je všude tam, kde šlo o mykénský trůn. Poprvé je ovšem zmíněn v Homérovi.\n\n"}
{"id": "192268", "url": "https://cs.wikipedia.org/wiki?curid=192268", "title": "Katherine", "text": "Katherine\n\nKatherine je město ležící v australském Severním teritoriu cca 300 km jižně od Darwinu na březích řeky Kathrine (\"Kathrine river\") na území národního parku \"Katherine Gorge National Park\".\n\nOkolí řeky obývají již 1000 let domorodí Jawoynové. První běloši do této oblasti Severního teritoria vstoupili roku 1844 a první kolonisté roku 1878. Jedním z prvních kolonizátorů oblasti byl pastevec dobytka Alfred Giles, který na břehu řeky Kathrine zbudoval usedlost Springvale. Tento ranč je dnes nejpamátnější stavbou Severního teritoria.\n\n"}
{"id": "192269", "url": "https://cs.wikipedia.org/wiki?curid=192269", "title": "Ghadames", "text": "Ghadames\n\nGhadames (též Gadameš) (Berbersky: ɛadēməs; „klasická“ Arabština: غدامس (Ġadāmis) [ɣaˈdæːmɪs]) je město rozkládající se v oáze na západě Libye. Nalézá se asi 550 km na jihozápad od Tripolisu, blízko hranic s Alžírskem a Tuniskem.\n\nObyvatelstvo oázy tvoří asi 7 000 berberských Tuaregů, podle jiných zdrojů má město 2010 12 500 obyvatel.\n\nStará část města, obklopená hradbami, byla vyhlášena součástí světového dědictví UNESCO. Obyvatelstvo této části města bylo rozděleno na 7 klanů, z nichž každý obýval vlastní čtvrť. Každá z těchto sedmi částí měla vlastní náměstí, kde se odehrávaly místní slavnosti. V roce 1970 vláda postavila nové domy mimo starou část města. Přesto se v létě mnoho obyvatel vrací do svých původních domů, neboť jejich konstrukce chrání lépe proti horku.\n\nPrvní záznamy o městě Ghadames existují z římské doby, kdy město střídavě obsazovaly skupiny vojáků. Římské jméno města bylo Cydamus. V 6. století bylo město sídlem biskupa, potom, co bylo obyvatelstvo obráceno na křesťanství vyslanci Byzantské říše. Během 7. století pak město ovládli muslimští Arabové. Obyvatelstvo poměrně rychle přijalo islám. Ghadames byl dlouhá staletí důležitou obchodní stanicí pro transsaharský obchod. Jeho význam oslabil až v 19. století.\n"}
{"id": "192271", "url": "https://cs.wikipedia.org/wiki?curid=192271", "title": "Muskulární dysmorfie", "text": "Muskulární dysmorfie\n\nMuskulární dysmorfie (také svalová dysmorfie, bigarexie, bigorexie, vigorexie, svalová dysmorfická porucha, dysmorfofobie, Adonisův komplex, obrácená anorexie) je duševní nemoc vycházející ze syndromu malosti, jejím hlavním příznakem je chorobná závislost na cvičení a snaha o to, být stále mohutnější. Bývá považována za opak anorexie. Tato nemoc postihuje především muže, hlavně kulturisty. Patří mezi poruchy příjmu potravy. Jedinci postiženou touto poruchou si v porovnání s ostatními připadají drobní a nedostatečně vyvinutí. Negativním aspektem je přílišné množství přijímané stravy sloužící k tvorbě svaloviny. Tato svalovina svou vahou pak zatěžuje klouby a kosti. Nadměrný příjem energie a bílkovin poškozuje funkci jater a ledvin. Rizikové je rovněž zneužívání anabolických steroidů.\n\n"}
{"id": "192279", "url": "https://cs.wikipedia.org/wiki?curid=192279", "title": "Hispánie", "text": "Hispánie\n\nHispánie (latinsky Hispania) byl ve starověku a středověku užívaný název pro celý Pyrenejský poloostrov. V současnosti se na tomto území rozkládají Portugalsko, Španělsko, Andorra, Gibraltar a nepatrná část jižní Francie. V době římské republiky byla Hispánie rozdělena do dvou provincií, které byly pojmenovány Hispania Citerior a Hispania Ulterior. Za principátu byla Hispania Ulterior rozčleněna do dvou nových provincií nazývaných Baetica a Lusitania, zatímco Hispania Citerior byla přejmenována na Tarraconensis. Později byla od Tarraconensis oddělena její západní část, jež byla nejprve zvána Hispania Nova a následně Callaecia (nebo Gallaecia, odtud Galicie). V rámci Diocletianovy správní reorganizace byla na konci 3. století z Tarraconensis vydělena provincie Carthaginiensis a zřejmě také Baleárské ostrovy (Baleares). Všechny hispánské provincie tvořily společně diecézi Hispaniae.\n\nPůvod slova Hispania je předmětem mnoha diskuzí, přičemž poznatky vzniku tohoto pojmu se zakládají převážně na domnělé vnější podobnosti s jinými výrazy. Podle jedné ze zastávaných teorií se jedná o termín odvozený z féničtiny. Tvar Hispánie prý pochází ze složeniny fénických slov \"î\" (znamenající ostrov) a \"šəpānîm\" (semitský výraz pro damana), což lze vyjádřit jako „ostrov damana“. Féničané totiž zdejší hojně se vyskytující králíky mylně považovali za damany. Existuje rovněž alternativní teorie, která vychází z předpokladu, že slovo Hispánie je převzato z iberštiny, přesněji z předřímského názvu města Sevilla, \"Hispalis\", který nápadně připomíná antické pojmenování této země. Iberský ani keltský tvar jména Hispalis nejsou dnes již známi, ovšem někteří badatelé se domnívají, že tento pojem vznikl z řeckého \"Heliopolis\" („město slunce“). Nahrazování termínů „španělský“ a „Španělsko“ slovy „hispánský“ a „Hispánie“ se v současnosti jako matoucí a zavádějící anachronismus neužívá, protože hranice moderního Španělska nejsou totožné s hranicemi římské Hispánie či s územím pozdějšího vizigótského království. Třebaže latinský pojem Hispania byl k označení Pyrenejského poloostrova obvykle používán až do doby pozdního středověku, jeho zkrácená varianta \"Spania\" (z níž je odvozeno české slovo Španělsko) byla postupně v rostoucí míře spojována pouze se španělským královstvím, jež se zrodilo na konci 15. století.\n\nPodle fosílií objevených v pohoří Atapuerca na severu Španělska byl Pyrenejský poloostrov osídlen člověkem vzpřímeným (\"homo erectus\") už před 780 000 lety. Zhruba ke konci středního paleolitu pronikl do Ibérie člověk neandrtálský, který sem patrně uprchl před migrujícím člověkem \"homo sapiens\". První významné osídlení Evropy moderním člověkem nastalo přibližně před 40 000 lety, na počátku mladého paleolitu a poslední doby ledové. Jednalo se o nomádské lovce a sběrače pocházející ze stepí střední Asie. Poté, co doba ledová dosáhla někdy před 30 000 lety svého vrcholu, usadili se tito lidé v Ibérii. V následujících tisíciletích neandrtálci postupně vymizeli, zatímco místní kultury moderních lidí vzkvétaly. V důsledku toho vznikly výjimečné formy pravěkého umění, jehož doklady byly nalezeny v údolí Côa či v jeskyni Altamira. Pozoruhodné malby zvířat, jejichž stáří se odhaduje na 20 000, resp. 14 000 let podávají svědectví o vysoké úrovni paleolitické lovecké kultury. V mezolitu, na počátku desátého tisíciletí př. n. l., nastalo oteplení, jež ukončilo dobu ledovou, načež iberská populace (potomci kromaňonců) opět osídlila značnou část Evropy. V průběhu neolitu došlo zhruba kolem roku 5000 př. n. l. k zásadní proměně lidského osídlení Ibérie, neboť započal rozvoj zemědělství a počátek evropské megalitické kultury. Ta se rozšířila do většiny Evropy a některá její nejstarší centra se nacházela na území dnešního Portugalska.\n\nDo poloviny 2. tisíciletí př. n. l. se datují důkazy o přítomnosti Iberů, kteří se v dalších staletích vyvinuli v nejvýznamnější etnikum na poloostrově. Původ Iberů zůstává dosud předmětem bádání. Podle některých názorů pocházeli z oblastí východního Středomoří, případně ze severní Afriky. Jiné teorie se však vyslovují pro evropský původ Iberů. Dalším starověkým národem obývajícím Pyrenejský poloostrov byli Baskové. Na konci doby bronzové zasáhlo Ibérii několik migračních vln národa indoevropského původu – Keltů, kteří patrně od počátku 7. století př. n. l. pronikali z dnešní jižní Francie do severní a západní Ibérie. Ve střední části poloostrova Keltové a Iberové pozvolna splynuli v jediný národ nazývaný Keltiberové. Ti nejprve opanovali oblasti centrálních náhorních plošin a západ, později se rozšířili i na východní pobřeží poloostrova. Místní odlišnosti mezi těmito starodávnými kulturami jsou do určité míry patrné do dnešních dnů. Iberové i Keltiberové byli zdatnými kováři. Zvláště v jižnějších částech země se vyskytovalo mnoho dolů, z jejichž surovin byly v době železné vyráběny výtečné zbraně a nástroje. Bohaté zdroje surovin Ibérie upoutaly pozornost národů sídlících na březích Středozemního moře, jež proto založily na jihu a východě poloostrova četné kolonie. Kolem roku 1100 př. n. l. dosáhli prý Ibérie Féničané, pocházející z východního Středomoří. Nicméně archeologické nálezy nasvědčují tomu, že Cádiz (ve starověku \"Gadir\", případně \"Gades\"), nejstarší fénická osada v Ibérii, byl založen až v 8. století př. n. l. Na východním pobřeží vznikala od 7. století př. n. l. rovněž řecká města, z nichž nejdůležitější byly \"Emporion\" (dnešní Empúries) a \"Saguntum\" (Sagunto). Řekové udržovali obchodní kontakty s Keltibery a taktéž s Féničany, kteří však představovali pro Řeky vážné konkurenty a soupeře.\n\nOd 6. století př. n. l. vzrůstal na poloostrově vliv mocného severoafrického města Kartága, jež bylo původně jednou z fénických kolonií. Kartáginci nahradili své fénické předchůdce a vybudovali řadu nových punských osad. Na základě archeologických vykopávek, v nichž jsou zastoupeny kartaginské i iberské artefakty, lze usuzovat, že obě tyto kultury se v těchto obchodních centrech rozvíjely ve vzájemné koexistenci. Po vítězství Římanů nad Kartáginci v první punské válce (264-241 př. n. l.), usilovalo Kartágo o vykompenzování své ztráty Sicílie vytvořením obchodní říše v Ibérii. Kartaginský generál Hamilkar Barkas si v sérii tažení probíhajících mezi léty 237 až 228 př. n. l. podrobil rozsáhlé jižní a východní oblasti Pyrenejského poloostrova. Hamilkarův nástupce Hasdrubal založil město \"Carthago Nova\" (Cartagena), jež sloužilo jako hlavní kartaginská základna v Ibérii. Pravděpodobně v roce 226 př. n. l. sjednal Hasdrubal s Římany, znepokojenými rostoucí kartaginskou mocí, smlouvu, v níž se obě strany zavazovaly respektovat řeku Ebro jako hranici svých sfér vlivu na poloostrově. Tuto smlouvu však v roce 219 př. n. l. porušil Hamilkarův syn Hannibal, jenž oblehl a dobyl město Saguntum, což se pro Římany stalo záminkou k vypovězení druhé punské války (218-201 př. n. l.). V průběhu tohoto konfliktu se římský vojevůdce Scipio Africanus v roce 209 př. n. l. zmocnil Carthaga Nova a během několika dalších let vypudil po vítězství v bitvě u Ilipy Kartágince z Ibérie. V mírové smlouvě mezi Římem a Kartágem uzavřené v roce 201 př. n. l. přenechali Kartáginci své državy na Pyrenejském poloostrově Římanům. Ti tuto zemi nazývali Hispánií podle latinizované verze dosavadního kartaginského jména.\n\nŘímané vstoupili poprvé na půdu Pyrenejského poloostrova v roce 218 př. n. l. Od tohoto okamžiku zde po následujících dvě stě let vedli prakticky nepřetržitá válečná tažení nejprve proti Kartágincům a Iberům, později proti Keltiberům, Lusitánům, Baskům a různým keltským kmenům na severu. Významné keltiberské středisko Numantia bylo dobyto v roce 133 př. n. l. po desetiletích odporu domorodců proti římským útokům. V bojích s Římany se obzvláště vyznamenal Viriathus, vůdce Lusitánů. Podmanění Hispánie Římany bylo definitivně dokončeno až za římského císaře Augusta v roce 19 př. n. l. Hispánie byla, stejně jako jiná území ovládaná římskou republikou, spravována místodržiteli, kteří svoji funkci zneužívali k osobnímu obohacení a k dosažení slávy. Obyvatelstvo Hispánie bylo sužováno vysokými daněmi svévolně uvalovanými římskými dobyvateli, odvody mládeže do římského vojska a všeobecně bující korupcí. Zefektivnění římské správy nastalo teprve po nastolení principátu v roce 27 př. n. l., což přispělo k urychlení procesu romanizace země. Hispánie se tak na dalších více než čtyři sta let stala součástí kosmopolitní římské říše.\n\nPo celé zemi byly budovány silnice, mosty a akvadukty, z nichž mnohé se dochovaly dodnes. Stávající barbarské osady se rozrostly ve výstavní a komfortní města, jakými bylo \"Olissipo\" (Lisabon) nebo \"Tarraco\" (Tarragona). Dále byla založena řada nových jako \"Caesaraugusta\" (Zaragoza), \"Augusta Emerita\" (Mérida) nebo \"Valentia\" (Valencia). Hispánie sloužila říši jako zásobárna a hlavní zdroj surovin a kovů, přičemž z jejích rozvíjejících se přístavů bylo do celého impéria exportováno zlato, stříbro, železná ruda, olovo, olivový olej, víno, obilí a jiné produkty. K rozkvětu hospodářství napomohlo také rozšíření užívání římského práva v zemi. Vůdčí představitelé domorodých národů, kteří ovládali jednotlivé kmeny, byli postupem doby přijímáni do řad římské aristokracie, čímž si zajistili účast na správě Hispánie a římské říše. Výnosy v zemědělství stouply v důsledku zavedení zavlažovacích zařízení. Římané budovali v Hispánii villy (velkostatky), na nichž pracovala velká část venkovského obyvatelstva a značný počet otroků. Vedle velkých latifundií existovaly i menší zemědělské statky a usedlosti, jež byly přidělovány římským veteránům – touto kolonizací usilovali Římané o snazší podrobení nového území. Latina se stala oficiálním jazykem a už v 1. století bylo území dnešní Andalusie natolik silně romanizováno, že zde užívání domorodých jazyků téměř vymizelo. Romanizace však nezasáhla všechny části Hispánie stejně intenzivně, zvláště na severu se latině nikdy nepodařilo vytlačit lokální jazyky. V Hispánii narozeným potomkům římských vojáků a kolonistů náleželo římské občanství, jež bylo nejpozději v roce 212 přiznáno rovněž všem Hispanořímanům – romanizované hispánské populaci (již na konci 1. století udělil Vespasianus všem obyvatelům Hispánie latinské právo). Hispánie byla rodištěm několika význačných císařů, jako byli Traianus, Hadrianus či Theodosius I. Pocházeli odsud také někteří význační římští literáti včetně Senecy mladšího, Lucana a Martiala.\nKřesťanství se v Hispánii objevilo poprvé v 1. století a v průběhu 2. století se do určité míry uchytilo i ve městech. Pohanství si však uchovalo především na venkově pevné postavení po velmi dlouhou dobu. To se začalo měnit až ve 4. století, kdy Konstantin Veliký legalizoval křesťanství. V Hispánii se sice vyskytly jisté heretické sekty, ovšem místní biskupové zachovávali loajalitu vůči papežům v Římě. Koncily biskupů se staly důležitým nástrojem udržení stability během období nadvlády Vizigótů, jež následovalo po zhroucení římského politického systému ve druhé polovině 5. století. V této době přešla civilní administrativa z velké části na katolické biskupy, kteří tak pomohli uchovat pořádek a kontinuitu římské kultury v Hispánii. Zhruba o sto let později využil východořímský císař Justinián I. občanské války mezi vizigótskými králi v Hispánii k vyslání vojska, které mělo získat Pyrenejský poloostrov zpět pod kontrolu Římanů. Výsledkem bylo krátkodobé opětné dobytí úzkého pásu země podél pobřeží Středozemního moře, jež bylo nazýváno \"Spania\".\n\nV roce 197 př. n. l. zřídili Římané v Hispánii dvě provincie pojmenované \"Hispania Citerior\" („Bližší Hispánie“) a \"Hispania Ulterior\" („Vzdálenější Hispánie“). Hranici mezi nimi představovala klikatě se vinoucí linie mezi městem Carthago Nova a Kantabrijským mořem (Biskajský záliv). Hispania Ulterior zahrnovala území dnešní Andalusie, Portugalska, Extremadury a Galicie, zatímco Hispania Citerior zaujímala východní část poloostrova, tedy nynější Aragonii, Valencii, Katalánii a většinu Kastílie. Generál Marcus Vipsanius Agrippa reorganizoval v roce 27 př. n. l. Hispánii do tří částí, když rozdělil Hispanii Ulterior na Baeticu a Lusitánii (včetně Gallaecie a Asturie). V témže roce císař Augustus uspořádal hispánské provincie tímto způsobem:\n\nNa počátku 3. století provedl císař Caracalla nové rozdělení, jež však přetrvalo pouze krátkou dobu. Jeho úprava spočívala ve vydělení provincie \"Asturia-Callaecia\" (\"Hispania Nova\") z Tarraconensis. V této nově vzniklé, nepříliš rozlehlé provincii byla umístěna jediná stálá legie v Hispánii: \"Legio VII Gemina\". V roce 238 byly však tyto dva celky opět spojeny. Diocletianovy správní reformy vedly v roce 293 k začlenění všech hispánských provincií do diecéze \"Hispaniae\", jíž spravoval císařský úředník s titulem \"vicarius\" a se sídlem v Méridě. Diecéze Hispánie tvořila spolu s galskými, germánskými a britskými provinciemi prefekturu \"Galliae\". Diecéze se skládala z pěti pevninských hispánských provincií (\"Baetica\", \"Gallaecia\", \"Lusitania\", \"Tarraconensis\" a nově vytvořená \"Carthaginiensis\"), z provincie \"Baleares\" a ze severoafrické provincie \"Mauretania Tingitana\". Toto správní uspořádání Hispánie přetrvalo v nezměněné podobě až do konce římské vlády.\n\nBěhem stěhování národů překročily v roce 406 barbarské kmeny Svébů, Vandalů a Alanů řeku Rýn a po tříletém pustošení Galie vpadly v roce 409 přes Pyreneje do Hispánie. Tento okamžik znamenal počátek rozkladu římské moci na Pyrenejském poloostrově. Svébové založili království v nynější Galicii a v severním Portugalsku. Hasdingští Vandalové a jejich alanští spojenci okupovali Lusitánii, přesněji současné portugalské regiony Alentejo a Algarve. Příslušníci silingské větve Vandalů se usadili na území Baeticy, tedy zhruba v nynějším španělskému regionu Andalusie (což je odvozeno z termínu \"Vandalusia\"). Téměř polovina Hispánie se vymkla římské vládě, pročež západořímský císař Honorius pověřil svého švagra a vizigótského krále Athaulfa obnovením pořádku na Pyrenejském poloostrově. Na oplátku poskytl Vizigótům půdu severně od Pyrenejí. V roce 415 zahájili Vizigóti tažení proti Vandalům a Alanům, které do roku 429 přinutili k odplutí do severní Afriky. V době zániku římské moci na Západě ke konci 5. století se Vizigóti zmocnili vlády nad většinou Hispánie a do roku 585 si podmanili i severozápad země kontrolovaný dosud Svéby.\nVizigótská okupace nebyla barbarskou invazí v pravém smyslu, neboť jednotliví vizigótští králové formálně vládli Hispánii jako patricijové, kteří obdrželi svolení k řízení země jménem císaře. Vliv Vizigótů na kulturu Hispánie byl celkově nepatrný. Výkon civilní správy setrvával na bedrech Hispanořímanů, přičemž jazykem práva a obchodu zůstávala i navzdory germánské nadvládě latina. Udržení někdejší úrovně vzdělanosti a správy nyní spočívalo na církvi, jelikož pouze hispanořímské duchovenstvo bylo dostatečně způsobilé zajišťovat řízení státu. Podobně jako v jiných částech raně středověké Evropy, se i v Hispánii ukázala být církev nejsoudržnější částí společnosti, jež nadále ztělesňovala kontinuitu antických tradic, idejí a řádu. Náboženství představovalo nejstálejší zdroj napětí mezi římskokatolickými Hispanořímany a jejich ariánskými vizigótskými vládci. Teprve v roce 589 se král Rekkared I. zřekl ariánství na koncilu biskupů v Toledu a přijal katolictví, čímž byl posílen vzájemný soulad mezi vizigótskou monarchií a Římany. Vedle politické jednoty tak bylo dosaženo také náboženského sjednocení poloostrova. Avšak nepřetržité občanské války, násilné smrti králů a uzurpace vedly k oslabení centrální moci ve prospěch místních válečníků a velkých pozemkových vlastníků. Vizigóti převzali a podporovali římský provinciální aparát, nebyli ale schopní jej využít k nastolení efektivní správy státu. Vzhledem k chybějícímu jasně vymezenému nástupnickému systému podněcovaly soupeřící frakce vizigótské šlechty Byzantince, Franky a nakonec muslimy k zásahům do vnitřních záležitostí státu, což nakonec přivodilo zhroucení vizigótské říše.\n\nOslabené vizigótské království podlehlo na počátku 8. století invazi severoafrických muslimů – Maurů. Na místo pojmenování Hispánie (arabsky اسبانيا, \"Isbá-nía\") užívali Maurové pro svůj stát označení Al-Andalus (الأندل). Různé křesťanské kroniky a dokumenty z doby vrcholného středověku pojem Hispánie (resp. z něho vycházející názvy \"Spania\", \"España\" nebo \"Espanha\") vztahovaly pouze na Maury kontrolovaná teritoria. Například výprava krále Alfonsa I. Aragonského proti městu Málaga, podniknutá v roce 1126, je popisována jako tažení do země „España“. Asi od konce 12. století začal být pod pojmem Hispánie vnímán opět celý Pyrenejský poloostrov. Výraz „pět království Hispánie“ se týkal muslimské Granady a křesťanských království Kastílie a Leónu, Navarry, Portugalska a Aragonie. Jednotlivá křesťanská království, vzniklá v období reconquisty, se postupně slučovala ve větší útvary, což bylo završeno spojením Kastílie a Aragonie v roce 1479. Název „Španělsko“ odvozený z termínu Hispánie byl od tohoto momentu užíván pouze k pojmenování tohoto nového království a nikoli k označení celého Pyrenejského poloostrova.\n\n\n"}
{"id": "192280", "url": "https://cs.wikipedia.org/wiki?curid=192280", "title": "Tichý potok", "text": "Tichý potok\n\nTichý potok může znamenat:\n\n"}
{"id": "192282", "url": "https://cs.wikipedia.org/wiki?curid=192282", "title": "Technická univerzita v Krakově", "text": "Technická univerzita v Krakově\n\nTechnická univerzita v Krakově ( \"Politechnika Krakowska - PK\") je vysoká škola založená roku 1946 ve městě Krakov v Polsku. Univerzita má sedm fakult. Rektorem je od roku 2009 prof. Ing. Kazimierz Flaga.\n\n\n\n\n"}
{"id": "192283", "url": "https://cs.wikipedia.org/wiki?curid=192283", "title": "Žantov", "text": "Žantov\n\nNázev Žantov má více sídel:\n"}
{"id": "192288", "url": "https://cs.wikipedia.org/wiki?curid=192288", "title": "Wieliczka", "text": "Wieliczka\n\nPod městem se nachází Solný důl Wieliczka – jeden ze světově nejstarších stále pracujících solných dolů (nejstarší je v městě Bochnia, 20 km od Wieliczky), který je používán od prehistorických dob.\n\nStatistika k 30. červnu 2007.\n\nLatinský výraz (Velká sůl, pol. ), z něhož je odvozen současný název města, pochází z listu papežského legáta Jiljí z let 1123–1125. Během následujících staletí se název měnil až do dnešní podoby – .\n\n\n\n"}
{"id": "192292", "url": "https://cs.wikipedia.org/wiki?curid=192292", "title": "Buldok", "text": "Buldok\n\nNázev buldok má více psů:\n\n"}
{"id": "192295", "url": "https://cs.wikipedia.org/wiki?curid=192295", "title": "Prázdniny pana Beana", "text": "Prázdniny pana Beana\n\nPrázdniny pana Beana (v anglickém originále Mr. Bean's Holiday) je britsko-německo-americká filmová komedie, další příběh pana Beana v podání Rowana Atkinsona, který se tentokrát vydá na dovolenou do Francie. Jeho premiéra se uskutečnila 24. března 2007. Režíroval jej Steve Bendelack.\n\nMr.Bean vyhraje soutěž o zájezd do Cannes, kameru a 15 000. Ihned se sbalí a vyrazí. Má jet vlakem do Paříže a pak znovu vlakem do Cannes. V prvním vlaku se ztrapní tím, že před kamerou natáčí různé obličeje a hloupé kousky, ale dojede v pořádku do Paříže. Odtud ho má odvézt taxi na druhé nádraží. Bean omylem nastoupí do jiného taxi, který ho odveze někam úplně jinam. Po dlouhém bloudění Paříží se nakonec dostává na nádraží. Jen tak tak stihne vlak. Jenže všimne si, že opodál stojí automat na bagetu a protože usoudí že si za minutu stihne bagetu koupit vystoupí a zamíří k automatu. Vše proběhne bez problémů, ale při zastrkávání peněz se mu do automatu zasekne kravata a než ji vytáhne tak mu ujede vlak. Bean se začne na nádraží rozčilovat a poskakovat. Nakonec zjistí, že další vlak mu jede za hodinu a půl a tak zajde do blízké nóbl restaurace. Tam mu dají jídelní lístek. Ovšem Bean neumí francouzsky ani slovo a tak když mu číšník nabídne jídlo na jídelním lístku a řekne \"Qui?\", tak Bean odpoví to samé. Dostane obrovskou porci krevet a mušlí. Mušle nakonec schová k paní vedle něho do kabelky a krevety jí celé, místo aby si z nich vyndal maso. Když odejde z restaurace, koupí si horkou čokoládu a jde k vlaku, který mu jede za 5 minut. Tam potká muže který chce nastoupit do vlaku, ale Bean ho po dlouhých gestech přesvědčí, aby natočil na jeho kameru příchod k vlaku. Povede se to až na potřetí, a muž chce nastoupit dovlaku, ale Bean omylem vyleje horkou čokoládu. Muž mu tak drží kameru, zatímco utírá podlahu. Bean si poté veme kameru a nastoupí do vlaku. Muž mu ještě rychle podá kufr, který tu málem zapomněl, ale sám nestihne nastoupit, neboť se vlak už rozjíždí. Bean si tedy řekne že ten muž počká na další vlak, ale když vstoupí do kupé pochopí proč tak vyváděl. Uvnitř má muž 12letého syna. Bean se ho celou cestu snaží rozesmát. Na jedné ze zastávek se zdrcený kluk rozzlobí a vystoupí. Bean mu tedy chce zamávat, ale všimne si, že mu kluk na oplátku vzal kameru. Bean tedy vystoupí, kameru si vezme ale vlak se v tu chvíli rozjede i s jeho kufrem. Bean se začne znovu rozčilovat. Když toho nechá, uvědomí si dvě věci: musí najít klukovi jeho tátu, protože je to jeho vina, že muž nestihl nastoupit a dostat se do Cannes …\n\n\n"}
{"id": "192297", "url": "https://cs.wikipedia.org/wiki?curid=192297", "title": "Seznam vodních ploch v Praze", "text": "Seznam vodních ploch v Praze\n\nNa území hlavního města Prahy se nachází kolem 290 ha vodních ploch. Z toho je 182 rybníků o celkové ploše 180 ha, 3 přehradní nádrže o ploše 57 ha a 37 retenčních nádrží o ploše 29 ha. Více než třetinu těchto vodních děl spravuje organizace Lesy hl. m. Prahy, středisko vodních toků pod vedením Odboru ochrany prostředí Magistrátu hlavního města Prahy (OOP MHMP).\n\nStejně jako na celém území Česka, i v Praze tvoří z počtu vodních ploch největší podíl rybníky. V článku nejsou uvedeny nevýznamné a nepojmenované vodní plochy, dešťové usazovací nádrže a technické nádrže, ani plochy ponechávané jako suché poldry.\n\nTento výčet je rozdělen podle územního členění na 10 obvodů, katastrální území je uvedeno vždy v závorce za názvem a rozlohou. Údaje o rozloze vodní plochy jsou převzaty z portálu Pražská příroda, případně z Katastru nemovitostí.\n\n\n\n\n\n\n\n\nDalší budované a plánované rybníky:\n\n\n\n"}
{"id": "192298", "url": "https://cs.wikipedia.org/wiki?curid=192298", "title": "Anglický bulteriér", "text": "Anglický bulteriér\n\nBulteriér je psí plemeno. V rámci Mezinárodní kynologické federace (FCI) je zařazen do kategorie 3, tj. mezi teriéry, pod číslem standardu 11. Jsou známí svým temperamentem, oddaností a odvahou. Chovají se ve dvou variantách: nad 35,5 cm v kohoutku (standardní bulteriér) a pod 35,5 cm (miniaturní bulteriér). Pro svůj mohutný vzhled je znám jako \"gladiátor mezi psy\".\n\nPes silné konstrukce, vyvážený, aktivní. Má bystrý, ostražitý, rozhodný a inteligentní výraz. Je udatný, odvážného ducha, milující zábavu. Význačným rysem je klabonosá hlava ve tvaru vejce bez stopu a trojúhelníkovité oči. Bez ohledu na velikost psa musí být jasně vyjádřen pohlavní výraz. Má vyrovnaný temperament a je přístupný disciplíně. Třebaže je tvrdohlavý, je mimořádně přátelský k lidem.\n\nNosní houba je vždy černá. Dnes je kromě bílé barvy schválena také trikolorní (kombinace bílá-černá-hnědá), žlutá, červená, přednost má žíhaná. Barva vždy převládá nad bílými znaky.\n\nMezi zajímavosti patří, že jako jedno z mála plemen nemá bulteriér stanovený žádný výškový ani váhový limit. Důležitá je pouze proporcionalita a celkový vzhled psa. Konkrétně uváděné údaje jsou proto pouze orientační. Průměrní psi dorůstají v kohoutku kolem 50 cm s hmotností pohybující se pod hranicí 30 kg. Feny jsou nižší a lehčí postavy. Můžeme se samozřejmě setkat i se psy většími a těžšími, zpravidla ale nepřesahují 55 cm a 35 kg.\n\nAnglický bulteriér byl vyšlechtěn Jamesem Hinksem v 19. století v Anglii. Původně vznikl křížením staroanglického buldoka (vyhynulý) a staroanglického „Black and tan“ teriéra, nyní známého pod názvem manchesterský teriér. Hinks k tomuto „Bull and terrier“ hybridu přikřížil bílého anglického teriéra (rovněž dnes neexistující plemeno) za účelem lepšího exteriéru.\n\nČasto se můžeme setkat s mylnými informacemi, že byl bulteriér vyšlechtěn za účelem boje v aréně, popřípadě na lov prasat, patrně kvůli svému vzhledu. Je nutno zdůraznit, že tvar hlavy bulteriéra je pouze estetická záležitost, se kterou ani původní šlechtitel vůbec nepočítal. Zápasnický původ je sice pravdivý, ale pouze z části. Faktem je, že angličtí „Bull and terriers“ hybridi byli šlechtěni především jako krysaři, nikoliv jako např. americký pitbulteriér pro psí zápasy (resp. pes versus pes). Způsob boje pro krysaře spočíval v zakousnutí co nejvíce krys vhozených do ringu v daném časovém limitu. Proto jsou jakékoliv úvahy o vrozené agresivitě proti psům (či dokonce lidem) naprosto nesmyslné.\n\nHinksův cíl byl vytvořit \"bílého kavalíra\" či \"společníka pravého gentlemana\", který nikdy nevyhledává boj, ale byl schopen ochránit Hinksovu rodinu.\n\nPrvní bulteriér byl J. Hinksem představen na výstavě v Chelsea roku 1862. První spolek chovatelů bulteriérů vznikl v roce 1887 a vydal standard plemene, který byl přepracován roku 1895. Ve standardu tohoto plemene byl kladen zvláštní důraz na vytrvalost. Právě pro tuto vlastnost se stal bulteriér „spolutvůrcem“ řady dalších plemen. Snad nejvíce se podílel na prošlechtění erdelteriéra, bostonského teriéra, dandie dinmont teriéra, foxteriéra, irského a skotského teriéra a boxera. Výrazně posílil vytrvalost grejhaunda.\n\nSoučasný vzhled bulteriéra, jmenovitě vejčitý tvar hlavy, pozorujeme od roku 1917, kdy byl představen první pes bez stopu. Na začátku 20. století byly povoleny další barvy srsti, neboť výhradně bílí psi měli závažné zdravotní problémy, se kterými se bohužel potýkají dodnes (především hluchota a kožní problémy, alergie a celková přecitlivělost).\n\nV dnešní době je bulteriér vyhledávaným společníkem nejen pro svůj atraktivní a nevšední vzhled, ale především pro svou milující a oddanou povahu.\n\nZnámých bulteriérů je mnoho, avšak vyniká mezi nimi Sallie Ann Jarrett. Bulteriérka Sallie byla maskotem 11. pensylváského dobrovolnického pěšího pluku a angažovala se ve Válce Severu proti Jihu v Americe.\n\nBulteriér je velice tvrdohlavý pes, který vyžaduje zvláštní přístup. Výchova by měla být citlivá, ale zároveň důsledná. Vzhledem ke své temperamentní povaze i dobře vycvičený bulteriér občas zkouší, zda pořád platí stanovená pravidla. Bulteriér je velice chytrý a učenlivý pes, který tyto vlastnosti někdy schovává za vlastní tvrdohlavost či znuděnost. Klíčem k rychlému výcviku je udělat z povelů hru, která bude psa bavit, případně zajistit dobrou motivaci (hračka, psí dobroty).\n\nBulteriér není pracovní ani lovecké plemeno. Nevyniká mechanickou poslušností či výraznými čichovými dovednostmi. To ho sice nevylučuje z těchto aktivit, ale setkáme se s ním v této roli spíše jen zřídka. Jeho hlavním uplatněním je společenský aspekt. Je to hluboce milující a oddaný pes, hodící se k dětem. Právě k nim je velice tolerantní díky svému nadprůměrně vysokému prahu bolesti, trpělivosti a něžnosti, což bez povšimnutí dovoluje tahání za uši, ocas a jiné psům nepříjemné věci.\n\nNutností je zajištění dostatku pohybu, nebo jiné vybouření bulteriérovy energie. Kontrastem k téměř až neomezeným fyzickým možnostem je bulteriérova domácí pohodlnost. Tato vlastnost často hraničí až s leností, takže se bulteriér skvěle hodí i do bytu (samozřejmě za předpokladu zmiňované možnosti vybití energie).\n\nJe nadmíru důležité zdůraznit, že bulteriér není svou podstatou žádnou hrůzostrašnou „bestií\", jak je někdy v médiích prezentováno. Rovněž je důležité připomenout, že za chováním každého psa jakékoliv rasy stojí vždy výchova. Jedná se především o společenské plemeno. Jeho hlavním úkolem je být milým společníkem. Vedle obrovského množství energie dokáže bulteriér svého majitele zahrnout překvapivou dávkou něžnosti. Vyžaduje velmi těsný fyzický kontakt se svou rodinou, proto se absolutně nehodí jako kotcové zvíře. Tento středně velký pes si je plně vědom své síly, je opatrný k malým dětem, starým lidem a menším zvířatům.\n\nZdravé zvíře je vytrvalé, plné síly a odhodlání ke každé aktivitě, kterou provádí. Oplývá nevyčerpatelnou radostí. I přes svou poměrně špatnou pověst plynoucí z nedostatku informací a překrucování faktů médii se hodí k dětem i dalším zvířatům.\n\nPlemeno anglického bulteriéra je poměrně zdravé a není zatíženo přílišnými problémy. Ovšem žádné plemeno není bez určitých zdravotních problémů a ani bulteriéři nejsou výjimkou.\n\nPři kříženi byl použit mimo jiné i dalmatin, který díky svému zbarvení nese genetickou vlohu pro hluchotu. To se samozřejmě promítlo do genů bulteriéra (tedy převážně pro bíle zbarvené typy). Občas se u bulterierů objevují choroby srdce, bíle zbarvení jedinci jsou náchylnější ke kožním problémům a nemocem ledvin. U některých se může projevit dědičné zatížení na luxaci pately, někteří psi mají předkus.\n\nBulteriér je náročný na výživu, především v prvním roce života. Při dobré výživě je štěně ve věku 6 měsíců vysoké téměř jako dospělý pes. Postava a hlava se však formují někdy až do tří let psa. Vzhledem k mohutné konstituci psa musíme štěněti zajistit dostatek vápníku, aby se vyvinula pevná kostra a odolné chrupavky. V neposlední řadě je vápník důležitý pro správné postavení uší, které se vzpřimují v období přezubování, tedy v době velice náročné na spotřebu živin.\n\nU dospělého psa musíme dbát hlavně na správnou krmnou dávku, protože bulteriéři mají sklony k tloustnutí. S tím samozřejmě souvisí dostatek pohybu a aktivita.\n"}
{"id": "192300", "url": "https://cs.wikipedia.org/wiki?curid=192300", "title": "Wisława Szymborská", "text": "Wisława Szymborská\n\nWisława Szymborská, Maria Wisława Anna Szymborska (2. července 1923 Bnin, Polsko – 1. února 2012 Krakov, Polsko) byla polská básnířka, esejistka, literární kritička a překladatelka francouzské literatury, laureátka Nobelovy ceny za literaturu za rok 1996. Szymborskou do češtiny překládá zejména Vlasta Dvořáčková, ale i jiní překladatelé, např. Bogdan Trojak. \n\nNarodila se v Bninu u Poznaně (nyní součásti Kórniku). Její rodiče byli Wincenty Szymborski (1870–1936) – správce zakopanských panství hraběte Zamoyského (těsně před narozením dcery Wisławy byl přemístěn do Kórniku, aby uspořádal tamější finanční záležitosti) a Anna Maria roz. Rottermundová (1890–1960). Od roku 1924 rodina Szymborských bydlela w Toruni, od r. 1929 nebo 1931 v Krakově v Radziwiłłowské ul.; Wisława tam začala chodit do Obecné školy Józefy Joteykové v ul. Podwale č. 6, poté od září 1935 do Gymnázia Sester Uršulinek ve Starowiślné 3-5.\n\nPo vypuknutí 2. světové války pokračovala ve vzdělávání na tajných kurzech a od roku 1943 nastoupila do práce jako úřednice na železnici, aby se vyhnula pracovnímu nasazení v říši. V této době také poprvé ilustrovala knížku (učebnici angličtiny \"First steps in English\" Jana Stanisławského) i začala psát povídky a občas básně.\n\nOd roku 1945 se účastnila literárního života Krakova; podle básnířčiných vzpomínek na ní měl největší vliv Czesław Miłosz. V tomto roce také zahájila studium polonistiky na Jagelonské univerzitě a později přešla na sociologii. Studium ale nedokončila z důvodu těžké hmotné situace.\n\nPrvní básně otiskla v krakovském Polském Deníku, později v Boji (Walka) a v Generaci (Pokolenie). Tou dobou Szymborska byla spojená s prostředím akceptujícím socialistickou realitu. V letech 1947 až 1948 byla tajemnicí osvětového dvojtýdeníku Krakovská síň (Świetlica Krakowska) a mimo jiné se zabývala knižními ilustracemi.\n\nV dubnu 1948 se vdala za básníka Adama Włodka. Novomanželé se ubytovali v krakovské „kolonii spisovatelů“ v Krupniczí ulici. Neopakovatelné klima tohoto společenství mělo inspirující vliv na její tvorbu. S manželem se rozvedla v roce 1954. \n\nV roce 2012 zemřela, byla pochována na hřbitově 'Cmentarz Rakowicki' v Krakově.\n\nRoku 1949 první svazeček Szymborské básní Básně (Wiersze) (podle jiných pramenů Šití praporů (Szycie sztandarów)) nebyl přijat k tisku, protože „nedomnívám socialistické potřeby“. Knižním debutem se stal svazek básní Proto žijeme (Dlatego żyjemy) vydaný roku 1952 s básněmi jako Mládeži budující Novou Huť (Młodzieży budującej Nową Hutę)\" nebo Lenin. Szymborska byla přijata do Svazu polských spisovatelů. Byla členkou Polské sjednocené dělnické strany (PSDS; PZPR až do roku 1966. V roce 1953 podepsala společnou rezoluci skupiny členů krakovské organizace ZKP, odsuzující duchovní odsouzené v procesu kněží krakovské kurie. Již v r. 1957 Szymborska navázala kontakty s pařížskou Kulturou a Jerzym Giedroyciem. V roce 1964 se Szymborska ocitla mezi signatáři státními orgány podvrženého protestu odsuzujícího Rádio Svobodná Evropa za odvysílání Dopisu 34.\n\nV roce 1975 podepsala protestní dopis 59, ve kterém přední polští intelektuálové protestovali proti změnám v ústavě, které zařazovaly ustanovení o vedoucí roli PSDS a věčném spojenectví se SSSR.\n\nSzymborska je neoddělitelně spojena s Krakovem a mnohokrát zdůrazňovala své pouto s tímto městem.\n\nV letech 1953 až 1981 byla členem redakce revue Literární život (Życie Literackie), kde od roku 1968 vedla stálou rubriku Nepovinná četba (Lektury nadobowiązkowe), která byla později publikována i v knižní formě. V letech 1981–1983 byla také členkou redakční rady krakovského měsíčníku List (Pismo).\n\nBásně Szymborské mají jedinečnou lyriku s hlubokou intelektuální reflexí, obsahující často zřetelný filozofický podtext. Její tvorbu charakterizuje preciznost slova, lapidárnost, časté užití ironie, paradoxu, posměchu anebo žertovného odstupu pro vyjádření hlubokých obsahů. Autorka se často obrací k moralistickým tématům a uvažuje o existenciální situaci člověka jednotlivce i lidského společenství.\n\nLaureátka Goetheho ceny z roku 1991 a později také Herderovy ceny. Přímluvcem poezie Szymborské v Německu je Karl Dedecius, překladatel polské literatury.\n\nVýbor Nobelovy ceny ve zdůvodnění přiznání ceny básnířce napsal: „za poezii, která s ironickou přesností umožňuje historickým i biologickým souvislostem projevit se ve fragmentech lidské skutečnosti“.\n\nByla členkou Syndikátu polských spisovatelů (Stowarzyszenie Pisarzy Polskich).\n\nRoku 1996 obdržela titul Člověk roku týdeníku Wprost.\n\nV roce 2011 obdržela na Wawelu z rukou polského prezidenta, Bronisława Komorowského, nejvyšší polské státní vyznamenání řád bílé orlice ('Order Orła Białego').\n\n\n\n\n"}
{"id": "192301", "url": "https://cs.wikipedia.org/wiki?curid=192301", "title": "Andrew Z. Fire", "text": "Andrew Z. Fire\n\nAndrew Zachary Fire (* 27. dubna 1959, Palo Alto, Kalifornie) je americký molekulární biolog a profesor genetiky na Stanfordově univerzitě. V roce 2006 obdržel společně s Craigem C. Mellem Nobelovu ceny za fyziologii a lékařství za objev RNA interference - potlačování genů dvouřetězovou RNA.\n"}
{"id": "192304", "url": "https://cs.wikipedia.org/wiki?curid=192304", "title": "Stromovka", "text": "Stromovka\n\nNázev Stromovka má více parků a ulic:\n\n"}
{"id": "192306", "url": "https://cs.wikipedia.org/wiki?curid=192306", "title": "Druhý věk", "text": "Druhý věk\n\nDruhý věk je éra historie Středozemě po svržení Morgotha končící prvním svržením jeho služebníka, Saurona.\n\nRoku 1 byly založeny Šedé přístavy. Ke zbylým Edain, lidem z Tří domů Přátel elfů, přišel Eönwë z Maiar, Manwëho herold, a učil je. Byla jim dána velká moudrost, moc a delší život, než jaký kdy měli jiní ze smrtelného rodu. Nepoznali nemoc, dokud na ně nepadl stín, ale zůstali smrtelní. Edain roku 32 dopluli pod Elrosovým vedením na Númenor, Darovaný ostrov, který ležel v moři mezi Středozemí a Valinorem, a založili tam velké a mocné království.\n\nV té době hodně trpaslíků opustilo stará sídla na severovýchodě v Ered Luin a přesídlilo do Morie. Galadriel a Celeborn sídlili (kolem roku 350) a vládli jako Pán a Paní početnému lidu Noldor i jiných elfů u jezera Nenuial severně od místa, kde později ležel Kraje.\n\nRoku 442 zemřel Elros, první král Númenoru, ve věku pěti set let. Někdy kolem roku 500 se Sauron, Morgothův služebník, opět probudil ve Středozemi. V roce 521 se čtvrtému králi Tar-Elendilovi na Númenoru narodila Silmarien, jeho nejstarší dítě. Její nejstarší syn byl Valandil, první z Pánů z Andúnie. Jeho potomci Elendil a jeho syn Isildur připluli po Pádu Númenoru do Středozemě. Za dnů Tar-Elendila se také první lodě Númenorejců plavily zpět do Středozemě.\n\nGaladriel a Celeborn se kolem roku 700 odebrali na východ a zřídili převážně noldorskou říši Eregion. V Eregionu pak vzniklo pevné přátelství mezi noldorskými kováři a trpaslíky z nedaleké Morie, kteří objevili naleziště mitrilu, drahocenného kovu, jež se patrně nenacházel nikde jinde ve Středozemi. Kolem roku 750 se začalo stavět hlavní město Eregionu.\n\nV roce 882 přivezl Tar-Aldarion, syn pátého krále Númenoru Tar-Meneldura, svému otci dopis od Gil-galada, posledního Velekrále Noldor ve Středozemi, s prosbou o pomoc proti vzrůstající Sauronově moci. Avšak spory v králově rodině způsobili, že se Gil-galadovi nedostalo pomoci včas. Tar-Aldarion, který se o rok později sám stal králem změnil zákon o následovnictví, aby se vlády ujala nejstarší dcera krále, nezanechá-li syna, jelikož jeho jediným dítětem byla jen krasavice Tar-Ancalimë.\n\nSauron se obával rostoucí moci Númenorejců a kolem roku 1000 si zvolil Mordor jako zemi, kde se opevnil. Položil také základy Barad-dûr.\n\nO 200 let později se Sauron začal snažit svést elfy. Gil-galad s ním odmítl jednat, ale kováři z Eregionu, Mírdain, mu bez vědomí Galadriel uvěřili. Númenorejci si od této doby budovali ve Středozemi stálé přístavy.\n\nZhruba za dalších 150 let odešla Galadriel s Celebornem a dcerou Celebrían do Lórienu. V Eregionu vládl Celebrimbor, syn Curufinův a vnuk Fëanorův. Kolem roku 1500 elfí kováři poučení Sauronem dosáhli vrcholu svého umění. Začali kovat Prsteny moci. Ukovali se Sauronovou pomocí postupně Devět a Sedm prstenů. Celebrimbor pak sám zhotovil Tři prsteny, Nenyu, Prsten vody, Naryu, Prsten ohně, a Vilyu, Prsten vzduchu.\n\nKolem roku 1600 Sauron dostavil Barad-dûr a ukoval Jeden prsten, schopný ovládnout všechny ostatní. Když si ho ale nasadil, elfové své prsteny sundali a nikdy je pak nepoužívali dokud se Jeden neztratil. Celebrimbor se v Lórienu radil s Galadriel a dal jí Nenyu. Dva ze Tří prstenů poslal Gil-galadovi do Lindonu, ten pak předal Naryu Círdanovi a před útokem vojsk Posledního spojenectví dal svou Vilyu Elrondovi.\n\nRoku 1693 začala válka se Sauronem a po 4 letech byl Eregion zpustošen a Celebrimbor zabit. Sauron se zmocnil Sedmi a Devíti prstenů, zkazil je dle své vůle, protože se podílel na jejich výrobě. Elrond s armádou ustoupil z Eregionu a našel útočiště v Roklince. Sauron pak rozdal Sedm prstenů pánům trpaslíků, kteří se ale dali těžko zkrotit a s prstenem jen vzrostla jejich žádostivost po zlatě. Devět daroval lidem.\n\nTi, co nosili Devět, se za svých dlouhých dnů stali mocnými králi, černokněžníky, či válečníky, ale nakonec všichni padli zcela pod moc Jednoho. Roku 1700 Tar-Minastir, jedenáctý král Númenoru, poslal do Středozemě velké loďstvo. Sauron byl poražen a zahnán na Východ.\n\nV roce 2251 se objevili nazgûlové, otroci Devíti prstenů. Začala vzpoura a rozdělení Númenorejců, většina závidila elfům a Valar jejich nesmrtelnost. Jak totiž rostla moc Númenorejců, rostla i jejich touha po moci a po dlouhém životě Eldar. Od té doby se králové většinou nevzdávali žezla až do své smrti a dny jejich života se se strachem ze smrti zkrátili.\n\n„Věrných“ Númenorejců, z nichž hlavní byli Páni z Andúnie, byla menšina. Lodě elfů v té době přestali připlouvat na Númenor. U ústí Anduiny (pozdější Gondor) byl zbudován Pelargir, hlavní přístav věrných Númenorejců.\n\nAr-Pharazôn, čtyřiadvacátý, nejmocnější a poslední král Númenoru, který uchvátil žezlo na úkor své manželky Tar-Míriel, dcery svého strýce, odvezl Saurona jako zajatce na Númenor. Sauron pak zkazil srdce Númenorejců. Později se pod Sauronovým učením král obrátil k uctívání Tmy a Melkora, jako Pána všeho.\n\nRoku 3319 Ar-Pharazôn s velkou armádou zaútočil na Valinor, aby se Zeměmi neumírajících získal i nesmrtelnost, jak mu nalhal Sauron. Pro tu chvíli Valar složili vládu nad Ardou a sám Manwë volal k Ilúvatarovi. Ten změnil svět. Armáda nejpyšnějšího lidského krále byla pohřbena padajícími horami Amanu. Nastal Pád Númenoru, celý ostrov i se Sauronem zmizel v propasti a zaplavilo ho moře. Aman a ostrov Eressëa byli navždy odstraněny z dosahu smrtelných lidí. Zbytek světa byl zakulacen.\n\nZ milosti Valar však bylo ušetřeno devět velkých lodí věrných Númenorejců, kteří se i s manželkami a dětmi nalodili už dříve a nejeli do války. Jejich vůdcem byl Elendil. Do Středozemě pak vezli mnoho pokladů z nichž největší bylo sedm palantírů, vidoucích kamenů, které vytvořil sám Fëanor, a odmladek Nimlothu, Bílého stromu Númenoru, s kterým měla být linie králů svázána a který byl z Bílého stromu, zmenšené podobuy Telperionu, jemuž dala růst Yavanna.\n\nV dalším roce (3320) založili zbylí Númenorejci říše ve vyhnanství: Arnor, Severní království, kde vládl Elendil, a Gondor, Jižní království, kde vládli jeho dva synové Isildur a Anárion. Bílý strom byl zasazen v Minas Ithil, a vidoucí kameny rozděleny. Tři uchovával Elendil, jeden v Annúminasu, městě severních králů, a dva ve věžích Emyn Beraid a Amon Sûl. Gondorské byly v Minas Ithil, Minas Anor, v Orthanku a v Osgiliathu.\n\nSauron se však bez těla vrátil do Mordoru a roku 3429 napadl Gondor. Nazgúlové dobyli Minas Ithil. Roku 3430 Gil-galad a Elendil utvořili Poslední spojenectví elfů a lidí. Velké vojsko pak pochodovalo na východ k Mordoru. Téměř každý druh byl zastoupen v obou armádách, trpaslíků bylo ale na obou stranách málo, ale morijští bojovali proti Sauronovi. Jen elfové byli nerozděleni a následovali Gil-galada.\n\nV bitvě na Dagorladu před branami Mordoru umřel roku 3434 král Velkého hvozdu elf Orophera, otec Thranduila. Sauron byl ale poražen a stáhl se. Začalo sedmileté obléhání Barad-dûr, při němž byl zabit Anárion (roku 3440).\n\nRoku 3441 vyšel Sauron. Zabil Gil-galada, posledního Velekrále Noldor ve Středozemi, a Elendila. Isildur, syn Elendila, mu uťal úlomky otcovu meče Narsilu Jeden prsten, což zahubilo Sauronovu fyzickou podobu. Nazgúlové, Prstenové příznaky, se ztratili ve stínu. Isildur si však prsten ponechal a nezničil, jak mu radil Elrond a Círdan.\nPo porážce Saurona nastal Třetí věk Středozemě.\n"}
{"id": "192322", "url": "https://cs.wikipedia.org/wiki?curid=192322", "title": "Solný důl Wieliczka", "text": "Solný důl Wieliczka\n\nSolný důl Wieliczka ( \"Kopalnia soli Wieliczka\") se nachází pod městem Wieliczka v blízkém okolí Krakova. Byl v provozu nepřetržitě od 13. století až do prvního desetiletí 21. století, kdy byla z důvodu vysokých nákladů těžba soli ukončena. Patří k nejstarším světovým solným dolům vůbec (úplně nejstarší je solný důl v nedaleké Bochnii) a je zapsán na Seznamu světového dědictví UNESCO.\n\nDůl je 327 m hluboký. Celková délka chodeb dosahuje 300 km, přičemž veřejnosti jsou zpřístupněna přibližně 2 % z celkové délky chodeb. Všechny chodby se rozprostírají celkem na devíti úrovních, které jsou propojeny velkými komorami, speciálními tunely či šachtami a výtahy.\n\nTuristé si zde mohou prohlédnout 3,5 km dlouhou trasu, která zahrnuje prohlídku soch historických i mýtických postav, vytvořených z kamenné soli. Kromě skutečného a vědeckého vysvětlení vzniku rozsáhlých solných ložisek je také návštěvníkům přiblížena i pověst o vzniku dolu, spojená se středověkými panovníky polskými a uherskými.\n\nZa pozornost stojí také klenuté síně, kaple, podzemní jezero a výstava, přibližující historii těžby soli. Důl tak bývá nazýván také „polskou solnou katedrálou“.\nBěhem uplynulých staletí důl navštívila řada slavných osobností, mezi něž se řadí např. Mikuláš Koperník, Johann Wolfgang von Goethe, Alexander von Humboldt, Dmitrij Ivanovič Mendělejev, Bolesław Prus, Ignacy Jan Paderewski, Robert Baden-Powell, Jacob Bronowski (který natočil části filmu Vzestup člověka), Karol Wojtyła (pozdější papež Jan Pavel II.), bývalý prezident USA Bill Clinton a mnozí další.\n\nBěhem druhé světové války byl důl využíván německými okupanty pro válečnou výrobu.\n\nRespekt vzbuzující, starobylý, labyrintu podobný solný důl se stal Bolesławu Prusovi inspirací k Labyrintovým scénám jeho románu Faraón.\n\nV roce 1978 byl solný důl Wieliczka zařazen na seznam světového kulturního dědictví UNESCO jako jedna z vůbec prvních památek v zemi. Roku 2013 byl k Wieliczce přiřazen i solný důl v Bochnii. Stal se významnou turistickou atrakcí; navštěvují jej výpravy z mnoha zemí (v současné době si důl prohlédne více než milion návštěvníků ročně ), takže se prohlídky konají v mnohých jazycích. Kromě známé turistické trasy, která se nachází 64 - 135 m pod povrchem, se zde konají i výpravy geologické pro odborníky z oblasti mineralogie a těžby, ani ty však nezacházejí do nejhlubších pater dolu.\n\n"}
{"id": "192323", "url": "https://cs.wikipedia.org/wiki?curid=192323", "title": "Barbora Seidlová", "text": "Barbora Seidlová\n\nBarbora Seidlová (* 23. května 1981 Valtice) je česká herečka.\n\nVystudovala brněnskou konzervatoř a poté DAMU v Praze. V patnácti letech ji režisér Karel Smyczek obsadil nejprve do televizního filmu \"Romeo, Julie a tma\" a vzápětí do role princezny Zubejdy ve filmu \"Lotrando a Zubejda\". Poté hrála v řadě televizních pohádek, inscenací a filmů. Popularitu jí přinesla další spolupráce s režisérem Karlem Smyczkem (v seriálu \"Místo nahoře\" ztvárnila studentku Martinu) a především role „roštěnky“ Terezy v divácky nejúspěšnějším filmu roku 2004, \"Snowboarďáci\" režiséra Karla Janáka. Krásku ztvárnila také v úspěšné sérii reklam na T-Mobile \"Skokani po sezóně\" (2013).\n\nV současnosti upřednostňuje hraní v divadle před natáčením filmů a seriálů. Po dokončení seriálu \"Místo v životě\" odmítla účinkování v jeho další sérii i několik dalších nabídek. Působí jako herečka na volné noze. Její hlavní scénou je Divadlo Bolka Polívky, kde vystupuje s divadlem MALÉhRY (představení \"Vepřo, knedlo, zelo, aneb tři sestry a Pepan\", \"Nebe?\", \"Díra aneb dobrý den pane Formane\"). Hostuje v divadlech: Činoherní klub (\"Dámský krejčí\"), Divadlo Na zábradlí (\"Plyš\"), Divadlo VOSTO5 (\"Případ: Taneční mistr!\"). Hrála v představeních \"Romeo a Julie\" (Julie) v Městském divadle Brno, \"Dom\" (Adéla) v Redutě, \"Polaroidy\" (Naďa) v Divadle Komedie, \"Král Lear\" (Kordelie) na Pražském hradě.\n\nPochází z Mikulova. Po opuštění kariéry v Praze se odstěhovala do Brna. Je svobodná a v Brně žije se svým přítelem. Ráda cestuje (dobře se cítí v Itálii, byla také v Kostarice, kde žije její sestra) a sportuje (upřednostňuje cyklistiku).\n\n\n"}
{"id": "192324", "url": "https://cs.wikipedia.org/wiki?curid=192324", "title": "Letniční hnutí", "text": "Letniční hnutí\n\nLetniční hnutí či pentekostalismus (z řeckého pentekosta - padesát; Pentekostes = židovské Letnice) v rámci evangelikálního křesťanství zastává zvláštní důraz na přímou osobní zkušenost s Bohem prostřednictvím křtu Duchem Svatým, jak ji ukazuje biblický záznam dne Letnic. Letniční hnutí je podobné charismatickému hnutí, vzniklo však dříve a oddělilo se od tradičních církví. Představuje nejprogresivněji rostoucí skupinu křesťanstva 20. století. Charismatičtí křesťané přinejmenším v raných počátcích svého hnutí měli sklon zůstávat v církvích, do kterých patřili.\n\nLetniční věří, že člověk je spasen tím, že uvěří v Ježíše Krista jako Pána a Spasitele, aby mu mohly být odpuštěny hříchy a aby mohl být Bohem přijat. Letniční dále podobně jako většina jiných evangelikálů věří, že Bible má definitivní autoritu ve věcech víry.\n\nProtože pentekostalismus má svůj původ v metodismu či v metodistickém hnutí posvěcení, letniční soteriologie je ve všeobecnosti spíše arminiánská než kalvinistická a tudíž učí, že uvěřit v Ježíše člověk může na základě svobodné lidské vůle.\n\nLetniční věří, že vodní křest je vnějším znamením obrácení a že křest Duchem Svatým je odlišná duchovní zkušenost, kterou by měl přijmout každý, kdo věří v Ježíše. Většina klasických letničních věří, že křest Duchem Svatým je vždy doprovázen mluvením v jazycích jako vnějším počátečním důkazem. Učení proti této historické pozici je považováno za liberalizující tendence. Tento prvek je dalším z hlavních rozdílů mezi letničními a charismatickými křesťany, kteří věří, že u Duchem pokřtěného křesťana se mohou projevit určité nadpřirozené dary včetně mluvení v jazycích, „spočinutí v duchu“ (během kterého člověk upadá na zem jakoby ve spánku nebo se smíchem), proroctví (slovo nebo vidění, které Bůh řekl nebo dal prožít), zázračné uzdravení, zázračná znamení, atd.\n\nVětšina hlavních letničních denominací odmítá jakékoliv spojení mezi osobním spasením nebo konverzí a křtem v Duchu Svatém a učí, že křest není nutný ke spasení, ale je Božím darem dostupným pro všechny křesťany bez ohledu na jejich denominační příslušnost. Některé letniční denominace však jako potvrzení nutnosti křtu v Duchu Svatém ke spasení vidí verše jako Řim 8,9; Jan 3,5 a Sk 2,37-39. Mnoho raných letničních věřilo, že probuzení darů Ducha bylo znamením „pozdního deště“ od Boha, který je obdobím obnovy před koncem věků a příchodem mileniální vlády Krista. Tradiční protestanti věří, že křest Duchem nebo v Duchu je součástí znovuzrození, které je dílem Ducha Svatého uvolňujícím důvěru a víru v nevěřícím srdci. Letniční nepopírají, že znovuzrození je aktivitou Svatého Ducha nebo že jeho důsledkem je přebývající přítomnost Ducha Svatého ve věřícím. Místo toho toto přebývání odlišují od následujícího intenzivnějšího vztahu s Bohem.\n\nProtestanti často odmítají tento koncept „druhé milosti“, ačkoliv neodmítají ideu pravidelné či dokonce každotýdenní obnovy skrze pokání a církevní obřady. Klasičtí letniční se na rozdíl od jejich charismatických nebo evangelikálních protějšků přidržují zvláštní formy kněžství. Z tohoto důvodu mnozí neužívají termín svátost, ale preferují slovní spojení „kněžská služba“ nebo jednoduše slovo obřad. Obřad je dle tohoto přesvědčení účinný až na základě poslušnosti a spoluúčasti věřícího na vyznavačském svědectví vysluhujícího a církevní obce. Tento pohled pochází z velmi rozvinutého konceptu individuálního kněžství každého věřícího. Obřad má tedy spíše než roli svátostní roli kněžskou, ve které věřící nabízí obětní úkon sám za sebe, na rozdíl od pojetí obřadu jako rituálu, který má vnitřní moc sám v sobě.\n\nTeologicky je většina letničních denominací v souladu s evangelikalismem; zejména v tom, že zdůrazňují hodnověrnost Bible a potřebu proměny životů jednotlivců vírou v Ježíše. Letniční se také drží učení o biblické neomylnosti. Od fundamentalistů se letniční liší tím, že kladou menší důraz na osobní duchovní zkušenost a větší důraz na práci Ducha Svatého v nitru jednotlivce než jiní protestanti.\n\nDr. Jackie David Johns ve své práci o „letničním formujícím vůdcovství“ uvádí, že Písma zastávají zvláštní místo v celosvětovém letničním pohledu, protože Duch Svatý je v Bibli vždy aktivní. Setkání s Písmem pro něj znamená setkání s Bohem. Pro letniční jsou Písma primárním referenčním bodem pro společenství s Bohem a také vzorem pro chápání světa. Tento vzor je často označován jako vzor „typů a stínů“, přičemž toto označení je odkazem na midrašistický pohled na proroctví.\n\nJednou z nejvýznamnějších charakteristik odlišujících pentekostalismus od evangelikalismu je důraz tohoto hnutí na práci Ducha Svatého. Letniční věří, že Duch Svatý je přítomen u každého, kdo je opravdu spasen. Na rozdíl od většiny jiných křesťanů věří, že existuje „druhé dílo, práce“ Ducha Svatého, nazýváno křest Duchem, na základě kterého Duch Svatý plněji přebývá ve věřícím, otevírá věřícího pro hlubší společenství s Bohem a zmocňuje ho ke křesťanské službě. Někteří letniční upravili učení, že křest Duchem Svatým je chronologicky druhým dílem milosti, na pochopení křtu Duchem jako druhého aspektu služby Ducha. Jeho první službou je zachránit a posvětit nás působením v nás a jeho druhou službou je zmocnit nás ke službě působením skrze nás. Jiní letniční zase věří, že křest Duchem je faktickou událostí, kterou si Duch ustanovuje příbytek v srdci věřícího, což je pro ně lepším vyjádřením této zkušenosti než „plnější přebývání“ nebo „druhé naplnění“. Většina letničních udává mluvení v jazycích, známé také jako glosolálie, jako normativní důkaz a počáteční svědectví křtu Duchem. Někteří letniční přijali liberálnější pohled, který tvrdí, že existují i další důkazy křtu Duchem. Doktrína o jazycích jako počátečním důkazu přijetí Ducha Svatého je exkluzivně letniční a je jednou z mála odlišností od charismatické teologie, která ve všeobecnosti učí různorodosti důkazů.\nNěkteří služebníci a členové připouštějí, že věřící může být schopen mluvit v jazycích, ale z různých důvodů (jako například nedostatečné porozumění, nedostatek poznání o tomto předmětu či strach z mluvení v jazycích) v jazycích nemluví. V těchto případech ovšem projevená tendence k nadpřirozené moci, lásce a darům Ducha stejně tak jako další znamení (rozvoj v evangelizační aktivitě, překonání osobních potíží, které dříve nebylo možné, …) dokazují, že věřící byl pokřtěn v Duchu. Tento jediný případ, který by mohl být naplněním Duchem (bez projeveného tzv. „počátečního fyzického důkazu“ mluvení v jazycích) je však menšinovým pohledem.\n\nLetniční věří, že pro odpuštění hříchu a obdržení spasení je nezbytné pokání a víra v Ježíše Krista jako Spasitele. Mnozí také věří, že křest Svatým Duchem je dodatečný dar, který je udělován věřícím ve všeobecnosti následně po prostředkujícím kroku s názvem „posvěcení“. Posvěcení je dílem milosti, které zbavuje moci účinky minulých hříchů a kterým je věřící osvobozován od sklonů hříšné přirozenosti za pomoci působení Ducha Svatého. Jiní letniční věří, že křest Duchem je nezbytným krokem v Božím plánu spasení, přičemž citují Petrovu odpověď davu v den Letnic. Dav se ptal Petra, co musí dělat, aby byli spaseni a Petr jim řekl, aby činili pokání, nechali se pokřtít ve jménu Ježíše Krista na odpuštění hříchů a aby přijali dar Ducha Svatého (Sk 2,37-38).\n\nLetniční křesťané rozlišují ve své víře několik druhů mluvení v jazycích (1Kor 12,28). Jsou to zejména:\n\nKritikové obviňují letniční doktrínu z toho, že se neshoduje s tím, co kritikové věří, že bylo Pavlovou kritikou raného sboru v Korintu za jejich „posedlost“ mluvením v jazycích. Argumentují tím, že Pavel prohlašuje jazyky jenom za jeden z darů Ducha, který není darován všem (1Kor 12,12-31). Rozpoznání rozličných druhů mluvení jazyky však přesněji reprezentuje celistvost biblického záznamu. Například o jazycích jako důkazu křtu je pojednáváno ve Skutcích 2,4-13 a 10,44-46, dar jazyků je projednáván v 1Kor 12,10 a 14,5 a jazyky jako modlitební řeč jsou uvedené v 1Kor 14,14-15.\n\nDr. Dale A. Robbins píše vztahem k charismatickým věroučným prvkům, že církevní historie svědčí proti ideji, že charismatické dary zmizely krátce po apoštolském věku. Dr. Robbins cituje raně církevního otce Irenea (cca 130-202), který píše: \"…slyšeli jsme mnoho bratrů v církvi, kteří mají prorocké dary, kteří mluví v jazycích skrze Ducha a kteří také přivádějí na světlo skryté věci lidí pro jejich prospěch (slovo poznání)…\". Dr. Robbins dále cituje Irenea: \"Když to Bůh shledává nezbytným a církev se hodně modlí a postí, činí potom zázračné věci, dokonce navracejí i ducha mrtvému člověku\". Podle Dr. Robbinsa Tertullian (cca 155-230) zaznamenává podobné události, stejně jako Origenes (cca 182-251), Eusebius (cca 275-339), Firmilian (cca 232-269) a Jan Chrysostomos (cca 347-407).\n\nNěkteré letniční denominace se přidržují unitářské teologie. Ve světovém měřítku největší letniční denominace Assemblies of God je věrná trojiční teologii tradičního protestantismu, podobě jako Elim Pentecostal Church, Church of God, Church of God in Christ, Apostolic Church a Foursquare Church. Některé letniční církve se však drží teologie jednosti, která odsuzuje tradiční trojiční doktrínu jako biblicky neudržitelnou a pocházející z pohanských vlivů. Podle doktríny \"jednosti\" je Bůh absolutně a nerozdělitelně jeden a Ježíš byl tímto jedním Bohem, který se zjevil v těle (1. Tim 3,16; Jan 1,1-11; Jan 10,30). Rozdělení Boha na Otce, Syna a Ducha je chápáno ne jako rozdělení na osoby nýbrž jako rozdílné manifestace jedné osoby a zároveň jako Ježíšovy tituly. Největší letniční denominace \"jednosti\" jsou United Pentecostal Church International (www.upci.org), Pentecostal Assemblies of the World, Apostolic Assembly of the Faith in Christ Jesus a Apostolic Church of the Faith in Christ Jesus. Existují také další menší denominace i nezávislé sbory \"jednosti\", jako například the Assemblies of the Lord Jesus Christ, the True Jesus Church, the Pentecostal Followers of Jesus Christ International Ministries, Iglesia del Dios Vivo, the Pentecostal Churches of the Apostolic Faith a Bible Way. Většina (ne-li všechny) denominací \"jednosti\" se prezentuje jako \"apoštolské\". Hlavní trojiční letniční organizace (Pentecostal World Conference a Fellowship of Pentecostal and Charismatic Churches of North America) odsoudili teologii jednosti jako herezi a odmítají udělit členstvím církvím, které se tohoto vyznání drží. To samé platí o organizacích \"jednosti\" ve vztahu k trojičním letničním církvím.\n\nLetniční sledují historii hnutí až po den Letnic, kdy týden poté, co Ježíš vystoupil do nebes (Skutky 1), čekalo 120 věřících na zaslíbení Otcovo, kterým je Duch Svatý. Ve Skutcích 2,4, kdy Duch Svatý sestoupil na věřící, oni všichni promluvili v jazycích. Dále pak nehledě na tuto zkušenost se o praxi mluvení jazyky objevují zprávy a dokumenty napříč celou historií církve. Nicméně kořeny současného letničního hnutí se datují nejdříve od konce 18. století v souvislosti s moderními probuzeneckými hnutími.\n\nJedno takové probuzení začalo v roce 1817 za přičinění Gustava von Belowa, důstojníka Pruské stráže. Ten se svými bratry začal konat charismatická setkání na svém statku v Pomořansku. Luteránská komise, poslaná k vyšetřování, byla zpočátku nedůvěřivá, nakonec však tento fenomén shledala pocházejícím \"od Boha\". To vedlo po celém Německu k rozšiřovaní charismatických setkání, která se brzy v rámci velké migrace Němců v 19. století dostala za Atlantský oceán. Letniční hnutí se také začalo formovat v hnutí posvěcení, kterého členové jako první začali četně užívat termínu \"letniční\".\n\n\n\n\n\n\n\n"}
{"id": "192332", "url": "https://cs.wikipedia.org/wiki?curid=192332", "title": "Lesy České republiky", "text": "Lesy České republiky\n\nLesy České republiky, s. p., (LČR) je státní podnik se sídlem v Hradci Králové založený 1. ledna 1992 ministerstvem zemědělství. Hlavní činností LČR je obhospodařování většiny lesů (přes 1,3 milionu ha), které jsou v majetku státu. Dále má podnik na starost necelých 20 tisíc kilometrů drobných vodních toků. Generálním ředitelem se 1. září 2018 stal Josef Vojáček.\n\nPodle lesního zákona vykonává místně příslušný revírník Lesů České republiky bezplatně činnost odborného lesního hospodáře (OLH) i pro ty vlastníky lesa o výměře do 50 ha, kteří si neurčí sami svého odborného lesního hospodáře. Majitelé větších nestátních lesů si musí tuto činnost zajišťovat způsobilou osobou sami.\n\nLesy ČR mají 12 krajských ředitelství (KŘ), jimž je podřízeno 72 lesních správ (LS) (stav v srpnu 2018). \n\nDále mají Lesy ČR 4 lesní závody (LZ) podléhajících přímo generálnímu ředitelství: \n\nSemenářský závod (SZ) Týniště nad Orlicí (71) produkuje osivo a semena stromů a nabízí je k prodeji i externím zájemcům. Sazenice však většinou podnik Lesy ČR neprodukuje ve vlastní režii, ale pěstují je soukromé školkařské firmy.\n\nDále Lesy ČR mají 7 správ toků (ST), které vykonávají správu drobných vodních toků. Každá správa se člení na několik oblastí, z nichž každou má na starost jeden pracovník ve funkci správce toků. Oblasti jsou vymezené podle správních obvodů pověřených obcí. \n\nOd roku 2015 sledujeme nejteplejších roky v historii měření ČHMÚ. Postupné zvyšování průměrné teploty v našich zeměpisných šířkách a nedostatečná, případně nerovnoměrná distribuce srážek v průběhu roku negativně ovlivňuje celkovou vodní bilanci v krajině. Snižuje se počet deštivých dnů, přibývá extrémních bouřek a přívalových dešťů. Celoročně se však vlivem vyšší celkové teploty zvyšuje reálný výpar a dostupné vláhy v lesních ekosystémech výrazně ubývá. Důsledkem je zvyšování sucha a tím zvyšování stresových faktorů pro lesní dřeviny. Souběžný efekt těchto vlivů způsobuje snižování vitality lesních porostů a zvláště náchylnou dřevinou je pak smrk ztepilý.\n\nSmrk trpí stresem z nedostatku vláhy pod 600 mm ročního úhrnu. Mělký kořenový systém pronikající jen několik decimetrů do půdy není schopen využívat stále klesající hladinu dostupné vody a tím se snižuje jeho obranyschopnost proti škodlivým organismům, především pak proti podkornímu hmyzu, tedy kůrovcům. Negativní dopad srážkově podprůměrných let 2015 a 2016 způsobil rozsáhlé chřadnutí smrkových porostů, které se lavinovitě šíří do našich končin od východu. Primárně suchem oslabené dřeviny nejsou schopny vytvářet obranné látky a sekundárně tak podléhají podkornímu hmyzu nebo třeba houbovým onemocněním. Navíc dlouhotrvající extrémní teploty urychlují vývoj běžných druhů kůrovců a umožňují navýšení počtu generací či šíření u nás doposud nepříliš rozšířených druhů, např. lýkožrouta severského.\n\nHistoricky je smrk ztepilý hlavní hospodářskou dřevinou, ale z dnešního pohledu je tento stav již neudržitelný. Smrk si své přirozené místo zachová snad jen v nejvyšších nadmořských výškách. Škody na jehličnatých porostech v nižších polohách jsou tak rozsáhlé, že je nutné jednorázově odlesňovat stovky hektarů víceméně monokulturních porostů. Lavinovité šíření kůrovcové kalamity nerespektuje státní ani vlastnické hranice. Obdobná situace se tak vyskytuje v polských i slovenských lesích, ale také v lesích vojenských, obecních či církevních. Pokud by se jednalo o mnohokráte absolvovanou gradaci kůrovců v souvislosti s jeho přemnožením na stromech vyvrácených větrem, tak by konvenční lesnické postupy velkoplošný rozpad dokázaly po relativně krátké době zastavit. V praxi by se k tomu používaly plastové feromonové lapače, stromové lapáky, insekticidní postřiky, sítě pro zakrývání napadeného dříví. Situace je však o mnoho komplikovanější, protože i s mnohem menším počtem atakujících brouků si chronicky oslabené porosty nedokáží samy poradit a množství hmyzu tak roste geometrickou řadou.\n\nV současné době se lesníci snaží co nejvíce zpomalit odlesňování, aby získali více času na tvorbu druhově, prostorově a věkově rozrůzněných porostů. Obnova velkých kalamitních holin stinnými listnáči a jedlí je však velmi složitou záležitostí. Extrémně rychlý přechod od lesního prostředí k prostředí téměř stepnímu způsobuje mimo jiné rychlou mineralizaci humusových horizontů, výrazné ovlivňuje vodní režim a vodní bilanci, plochy výrazně zabuřeňují, zvyšuje se eroze půdy či dochází ke kumulaci škod spárkatou zvěří. Jen bohatá směs jehličnatých a listnatých dřevin různého stáří však může být zárukou vyšší stability a odolnosti vůči přírodním vlivům, které přijdou v budoucnu.\n\nPodnik se stal sponzorem Klubu českých turistů a sám začal budovat síť naučných stezek. Ke konci roku 2010 prezentoval na svém webu 35 lesnických naučných stezek. Jejich výčet uveřejňuje i časopis KČT Turista.\n\nStátní podnik Lesy České republiky spravuje v současné době v rámci celého státu přes 38 tisíc km vodních toků a bystřin a přes 820 malých vodních nádrží. Jedná se většinou o vodní toky s větším podélným sklonem, výraznou erozivní činností a charakteristickým splaveninovým režimem nacházející se v pramenných oblastech a horních částech povodí.\n\nMapa působnosti vodních toků.\nMyšlenka zakládání lesnických parků jakožto příkladných objektů trvale udržitelného hospodaření v lesích a v krajině dokázala v letech 2009 – 2010 sjednotit celou lesnickou veřejnost a dostala plnou podporu nejvýznamnějších lesnických institucí i osobností v ČR, včetně obou lesnických fakult. Proto byl v lednu 2010 schválen Standard lesnických parků jako koncepční dokument Ministerstva zemědělství.\n\nNásledně byl dne 13. května 2010 slavnostně založen první lesnický park – Lesnický park Křivoklátsko.\n\nRok 2011 – Mezinárodní rok lesů – je rovněž rokem založení dalších dvou lesnických parků – Lesnického parku Masarykův les Křtiny  a Lesnického parku Bezděz.\n\nV roce 2017 byl založen Modelový les Česká republika. \n\n27. října 2017 státní podnik Lesy České republiky vyhlásil nový Lesnický park Podkomorské lesy, který po obou stranách Brněnské přehrady kopíruje hranice přírodního parku Podkomorské lesy.\n\n"}
{"id": "192333", "url": "https://cs.wikipedia.org/wiki?curid=192333", "title": "Kijosu (hrad)", "text": "Kijosu (hrad)\n\nKijosu (: 清洲城, \"Kijosudžó\") je japonský hrad ležící ve městě Kijosu v prefektuře Aiči. Proslul jako první základna, z níž operoval Oda Nobunaga na konci období Sengoku.\n\nByl postaven mezi roky 1394 až 1427 a jeho prvním majitelem byl Jošišige Šiba. Po něm sídlo zdědil Jošimune Šiba, tehdejší vládce provincie Owari. Tehdy ještě ne příliš známý Nobunaga Oda se hradu zmocnil roku 1555. Předtím ovšem náležel jiné větvi rodiny Oda, Iwakurům. Nobutomo Oda z této větve po dobytí Kijosu donutil Jošimuneho spáchat seppuku a sám spřádal plán, jak nechat zavraždit Nobunagu. Během roku 1555 se Nobunagovi ovšem podařilo hrad dobýt a nařídit Nobutomovi taktéž spáchat seppuku. Během období Edo padl do rukou klanu Tokugawa, kdy se jeho posledním vlastníkem stal Jošinobu Tokugawa, potomek věhlasného Iejasua.\n"}
{"id": "192341", "url": "https://cs.wikipedia.org/wiki?curid=192341", "title": "Advanced Encryption Standard", "text": "Advanced Encryption Standard\n\nAdvanced Encryption Standard (AES, česky \"standard pokročilého šifrování\") je standardizovaný algoritmus používaný k šifrování dat v informatice. Jedná se o symetrickou blokovou šifru šifrující i dešifrující stejným klíčem data rozdělená do bloků pevně dané délky. Norma nahradila dříve užívanou šifru DES. Je používána například pro bezdrátové Wi-Fi sítě v rámci zabezpečení WPA2 dle standardu IEEE 802.11i.\n\nPůvodní název šifry AES je Rijndael (holandská výslovnost //). Její název vznikl přesmyčkou jmen jejích dvou autorů Joana Daemena a Vincenta Rijmena z belgické Lovaně, kteří tuto šifru přihlásili do veřejné soutěže NIST o federální šifrovací algoritmus AES vyhlášené 2. ledna 1997. Americký úřad pro standardizaci (NIST) schválil 26. listopadu 2001 šifru AES jako nejvhodnější návrh z patnácti předložených po pěti letech schvalovací procedury. AES je první šifra dostupná široké veřejnosti, která byla zároveň uznaná Národní bezpečností agenturou NSA ke šifrovaní nejtajnějších dokumentů. Dne 26. května 2002 začala být ke svému účelu používána jako federální standard USA.\n\nAES šifra je rychlá v softwaru i hardwaru (například s využitím AES-NI) a na rozdíl od svého předchůdce DES nepoužívá Feistelovu síť. Místo toho využívá tzv. SP-síť, tedy substitučně-permutační.\n\nZatímco AES má pevně danou velikost bloku na 128 bitů a velikost klíče na 128, 192 nebo 256 bitů, u původní Rijndael šifry je velikost bloku a velikost klíče určena jakýmkoliv násobkem 32 bitů s minimální velikostí 128 bitů. Velikost bloku je maximálně 256 bitů, kdežto velikost klíče žádné teoretické maximum nemá. AES pracuje s maticí bytů 4×4 označovanou jako stav.\n\n\nPři záměně bytů je každý byte v matici nahrazen pomocí 8bitového zaměňovacího boxu, Rijndeal S-boxu (nelineární substituční funkce měnící jednotlivé bity). Tato operace zajišťuje nelinearitu v šifře. Aby S-box minimalizoval pravděpodobnost možných útoků založených na jednoduchých algebraických vlastnostech, je konstruován tak, aby v něm nevznikaly pevné body a žádné jejich protějšky.\n\nTato operace probíhá na úrovních řádků, kde jednotlivě prohazuje byty v každém řádku o určitý přesah. V případě AES je první řádek ponechán beze změn. Každý byte druhého řádku je posunut o jeden doleva. Stejným způsobem je třetí a čtvrtý řádek posunut o dvě, respektive tři pozice. Pro bloky o velikostech 128 bitů a 192 bitů je postup prohození řádků stejný. V těchto případech je každý sloupec výstupu složen z bytů z každého sloupce na vstupu.\n\nV případě šifry Rijndael mají varianty s většími velikostmi bloků lehce odlišné přesahy. U 256bitového bloku zůstává první řádek beze změn, druhý, třetí a čtvrtý řádek je posunut o 1, 3 a 4 byty − tato změna platí pouze pro šifru Rijndael, neboť AES nepoužívá 256bitové bloky.\n\nV tomto kroku kombinujeme 4 byty v každém sloupci. Tato funkce vezme čtyři byty jako vstup a vrátí čtyřbytový výstup, kde každý vstupní byte ovlivní všechny výstupní byty. Společně s předchozími kroky zajistí dostatečnou náhodnost v šifře.\n\nPři přidání podklíče je každý byte zkombinován s podklíčem. Pro každou iteraci je podklíč odvozen z hlavního klíče. Každý podklíč má stejnou velikost a je přidán za pomoci kombinace každého bytu stavu s odpovídajícím bytem podklíče užitím XORu nad všemi bity.\n\nU systémů s 32bitovými a většími délkami slov je možné urychlit provádění této šifry pomocí zkombinování operací záměna bytů a prohození řádků s operací kombinování sloupců, přičemž se transformují do sekvencí vyhledávacích tabulek. Pro provedení této operace jsou nezbytné čtyři 32bitové tabulky o 256 vstupech. Iterace může být nyní provedena s šestnácti vyhledávacími tabulkami a dvanácti 32bitovými XOR operacemi, následovanými čtyřmi 32bitovými XOR operacemi v kroku přidání podklíče.\n\nDo května roku 2009 byl zaznamenán jediný úspěšný publikovaný útok na plnou AES pomocí postranních kanálů dané implementace.\n\nNSA prozkoumala všechny AES finalisty včetně Rijndael a uvedla, že všechny z nich jsou dostatečně bezpečné pro neutajovaná data vlády Spojených států. V červnu 2003 americká vláda oznámila, že AES Rijndael může být použita i pro ochranu utajovaných informací.\n\nAES provádí 10 iterací s 128bitovými klíči, 12 iterací s 192bitovými klíči a 14 iterací s 256bitovými klíči. Do roku 2006 jsou zaznamenány tyto nejznámější útoky: na 7 iterací s 128bitovými klíči, 8 iterací s 192bitovými klíči a 9 iterací s 256bitovými klíči.\n\nKryptologové považují za částečné prolomení šifry jakýkoliv přístup, který vede k rozluštění rychleji než vyzkoušení všech možných klíčů (metoda řešení hrubou silou). Útok hrubou silou proti AES s 256bitovým klíčem by vyžadoval 2 operací, celkový výpočet by tedy trval mnohem déle než je celkové stáří celého vesmíru.\n\nAES má poměrně jednoduchý algebraický popis. V roce 2002 provedli Nicolas Courtois a Josef Pieprzyk teoretický útok označovaný jako XSL útok, ve kterém chtěli prokázat, že šifra je kvůli své jednoduchosti prolomitelná. Pozdější publikace dokázaly, že útok, tak jak byl originálně prezentován, by nefungoval.\n\nBěhem schvalovací procedury AES Bruce Schneier, vývojář zúčastněného algoritmu Twofish, napsal: „Nevěřím, že jednou někdo objeví útok, který mu dovolí číst komunikaci kódovanou Rijndael šifrou.“\n\nBruce Schneier 1. července 2009 na svém blogu napsal o útoku založeném na podobnosti klíčů provedeném Alexem Biryukovem a Dmitry Khorvratovichem se složitostí 2. V prosinci 2009 byla tato složitost ještě vylepšena na 2.\n\nJiný útok byl oznámen Brucem Schneierem 30. července 2009 od autorů Alexe Biryukova, Orr Dunkelmana, Nathana Kelleryho, Dmitry Khovratoviche a Adi Shamira proti AES-256, která užívá pouze dva související klíče a čas 2 ke kompletní obnově 256bitového klíče o 9 iteracích nebo 2 o 10 iteracích se silnějším typem souvisejícího podklíčového útoku a nebo 2 o 11 iteracích. 256-AES používá 14 iterací, proto tyto útoky nejsou efektivní na plnou AES.\n\nPrvní útoky na plnou AES za účelem obnovy klíče byly publikovány v roce 2011 těmito autory: Andrey Bogdanov, Dmitry Khovratovich a Christian Rechberger. Klíč je obnoven z AES-128 za 2 operací. Pro AES-192 a AES-256 je potřeba 2 a 2 operací.\n\nTento druh útoku neútočí přímo na základní šifru, a proto nemá co do činění s bezpečností šifry jako takové, ale útočí na její implementaci na daném systému, což někdy vede k únikům dat. Existuje několik známých útoků na určité implementace AES.\n\nV dubnu roku 2005 oznámil D. J. Bernstein prolomení uživatelského serveru pomocí tzv. cache-timing útoku. Server používal OpenSSL AES šifrování a byl nastaven tak, aby poskytoval co nejvíce možných informací.\n\nV prosinci roku 2009 byl publikován útok se složitostí 2 na implementaci hardwaru, který použil diferenciální analýzu chyby a umožnil získání klíče.\n\nV listopadu 2010 Endre Bangerter, David Gullasch a Stephan Krenn publikovali článek, který popisoval praktický postup jak v „téměř reálném čase“ obnovit tajné klíče z AES-128 bez potřeby šifrovaného nebo otevřeného textu. Tento postup také fungoval vůči AES-128 implementacím, které používaly zkomprimované tabulky, například OpenSSL. Jako některé dřívější útoky i tento vyžadoval možnost spuštění libovolného kódu na systému provádějící AES šifrování.\n\nValidační program kryptografických modulů (CMVP) je provozován americkým úřadem NIST a kanadským Institutem komunikační bezpečnosti (CSE). Použití schválených kryptografických modulů není vyžadováno vládou Spojených států pro aplikace, které nemají přesně specifikované použití kryptografie. Kanadská vláda pro takové aplikace doporučuje použití FIPS 140 ověřených kryptografických modulů.\n\nAčkoliv publikace FIPS 197 vydaná organizací NIST je unikátní dokument, který popisuje AES algoritmus, obchodníci stále ještě vyžadují CMVP pod FIPS 140 a ptají se po dalších starších algoritmech (například Triple DES nebo SHA1). Z tohoto důvodu se dají jen ojediněle najít kryptografické moduly, které jsou ověřeny pouze FIPS 197, a samotný NIST se obecně moc nezabývá tím, aby umístil schválené FIPS 197 moduly odděleně na jejich webové stránky. Na místo toho je FIPS 197 ověření běžně uvedeno pouze jako „FIPS schváleno: AES“ (s uvedením FIPS 197 certifikačního čísla).\n\n"}
{"id": "192342", "url": "https://cs.wikipedia.org/wiki?curid=192342", "title": "Carl Schuhmann", "text": "Carl Schuhmann\n\nCarl Schuhmann (12. května 1869 Münster - 24. března 1946 Berlín) byl německý gymnasta, který patřil k nejúspěšnějším sportovcům 1. letních olympijských her v Athénách, když získal čtyři zlaté olympijské medaile, tři z nich ve sportovní gymnastice, jednu v zápase řeckořímském. Byl zároveň zřejmě nejvšestrannějším sportovcem historie olympiád, protože kromě těchto sportů se účastnil i soutěží v atletice a ve vzpírání. Byl členem německého tělocvičného klubu \"Berliner Turnerschaft\".\n\n9. dubna se uskutečnily gymnastické soutěže. Dvě z nich byly týmové. Cvičení na bradlech se účastnila tři družstva: Německo ve složení Fritz Hofmann, Conrad Böcker, Alfred Flatow, Gustav Felix Flatow, Georg Hilmar, Fritz Manteuffel, Karl Neukirch, Richard Röstel, Gustav Schuft, Carl Schuhmann a Hermann Weingärtner jasně předčilo dva řecké klubové týmy z Athén a získalo olympijské zlato.\n\nGymnastická soutěž ve cvičení na hrazdě byla pouhou exhibicí německého družstva (složení stejné jako na bradlech), protože jiný tým se nepřihlásil. Přesto je toto cvičení evidováno jako platné pro zisk dalších olympijského zlata pro německé cvičence.\n\nDo soutěže v přeskoku jednotlivců se přihlásilo 15 cvičenců ze 4 zemí. Bylo vyhlášeno pořadí prvních tří cvičenců. Zvítězil Carl Schuhmann, druhý byl Louis Zutter (Švýcarsko), třetí Hermann Weingärtner (Německo).\n\nV této disciplíně nebyl Schuhmannův výkon hodnocen. Mezi patnácti cvičenci bylo vyhlášeno pouze pořadí na prvních dvou místech (vyhrál Zutter před Weingärtnerem).\n\nVe cvičení, v němž zvítězil Řek Ioannis Mitropulos, obsadil Carl Schuhmann 5. místo. Cvičilo celkem devět mužů.\n\nNa hrazdě cvičilo šestnáct sportovců. Také zde bylo vyhlášeno pouze pořadí na prvních dvou místech (protože medaile za třetí místo se v Athénách neudělovala, nebylo nutné toto místo vyhlašovat). Schuhmannův výkon tedy neznáme, pouze víme, že se prezentoval.\n\n10. dubna se konala soutěž v zápase řeckořímském. Závodilo se v jediné kategorii – bez rozdílu vah. Pravidla byla obdobná jako jsou dnešní, nebyly však povoleny zásahy nohou; rozhodnutí muselo padnout bez časového ohraničení položením soupeře na lopatky. Zápasilo pět borců. Ve čtvrtfinále Schuhmann narazil na Launcestona Elliotta z Velké Británie a snadno jej vyřadil. Protože pro čtvrté čtvrtfinále nebyli soupeři, prošel Schuhmann tímto zápasem přímo do finále. Zde se utkal s domácím zápasníkem Georgiem Tsitasem. Utkání bylo urputné, po 40 minutách bylo přerušeno pro tmu a bylo rozhodnuto, že se bude opakovat příští den. Ranní opakování finálového zápasu pro sebe Schuhmann již brzy rozhodl, ačkoliv byl mnohem drobnější postavy než Řek.\n\n6. dubna se Schuhmann postavil na start atletické soutěže v trojskoku. Byla to vůbec první dokončená disciplína novodobých olympiád a vzešel z ní historicky první olympijský vítěz, Američan James Connolly. Schuhmann obsadil páté místo ze sedmi zúčastněných, jeho výkon neznáme.\n\n7. dubna stál Schuhmann mezi devíti prezentovanými účastníky skoku do dálky. O medaile se podělili Američané, Schuhmannovo umístění někde za čtvrtým místem neznáme.\n\n7. dubna závodil Schuhmann ještě ve vrhu koulí. Mezi sedmi účastníky známe jen pořadí na prvních čtyřech místech, Schuhmann mezi nimi nebyl.\n\n7. dubna se postavil Schuhmann také k vzpěračskému náčiní, aby si vyzkoušel sílu v klasické disciplíně vzpírání oběma rukama (vedle toho se v Athénách vzpíralo i jednoruč, vzpěrač si přitom mohl vyzkoušet, kterou rukou mu to půjde lépe). Schuhmann vzepřel vzhledem ke své drobnější postavě výborných 90 kg, ale stačilo to jen k tomu, že se dělil s Georgiem Papasiderisem (Řecko) o čtvrté místo.\n\nKarel Procházka uvádí ve výsledkové části své knihy u některých disciplín jiné údaje. Zde uváděné údaje převzaté z naší anglické verze pokládáme za spolehlivější.\n\n"}
{"id": "192344", "url": "https://cs.wikipedia.org/wiki?curid=192344", "title": "X-Moto", "text": "X-Moto\n\nX-Moto je open source 2D motokrosová plošinovka vyvíjená pro GNU/Linux. Důležitou roli v ní hraje fyzika. Základní herní princip je klonem Elasto Manie, ale fyzikální simulace jsou mírně odlišné. Projekt začal v roce 2005.\n\nHra neobsahuje žádný příběh ani zápletku, není ani důležité v jakém pořadí se úrovně hrají, ale doporučuje se začít od prvních dodaných úrovní. Stejně jako v Elasto Manii může být hra pro začátečníky velmi obtížná.\n\nHráčovým úkolem je v každé úrovni posbírat jahody a poté se dotknout květiny. V tom se mu snaží zabránit náročný terén a „ničiče“, kterých se hráč nesmí dotknout. Ve většině úrovní nejsou žádné pohyblivé objekty. Jezdci se při pádu z výšky nic nestane, zemře pouze při dotyku hlavou s terénem, nebo při dotyku hlavou či koly s ničičem.\n\nHlavními rozdíly jsou otevřenost kódu, jiná fyzika umožňující náročnější kaskadérské kousky a rozšiřitelnost díky skriptovatelným úrovním.\n\nGrafika je jednoduchá, hra se odehrává ve dvou rozměrech, i když hra používá OpenGL. Zvuků je velmi málo. Hra obsahuje jen zvuk motoru, výhry, prohry a hudbu v menu.\n\n\n"}
{"id": "192349", "url": "https://cs.wikipedia.org/wiki?curid=192349", "title": "Habsburské Španělsko", "text": "Habsburské Španělsko\n\nNásledující heslo Habsburské Španělsko pojednává o části španělských dějin v 16. a 17. století, kdy Španělsku vládla starší větev Habsburské dynastie. Zejména za králů Karla I. a Filipa II. dosahoval vliv španělská říše od četných území v Evropě (Neapolsko, Burgundsko, Nizozemí, Portugalsko (1580-1640)) přes téměř celou Jižní a Střední Ameriku až k Východní Indii a Španělsko bylo jednou z největší světových mocností.\n\nZáklad k tomu, aby se ze Španělska stala přední evropská mocnost, položil Ferdinand II. Aragonský, jenž k dosažení tohoto cíle využíval jak diplomatické, tak vojenské prostředky. Hlavním soupeřem Španělska byla v této době Francie, s níž se Španělé střetávali na vzájemné pyrenejské hranici a také ve sporných italských zemích. V roce 1504 se Ferdinandovi podařilo znovu ovládnout Neapolsko, kontrolované předtím Francouzi. V letech 1512-1515 dobyl jižní Navarru a připojil tuto zemi ke španělské říši. Vedle toho se rovněž snažil navázat spojenectví s jinými protifrancouzsky laděnými státy v Evropě prostřednictvím dynastických sňatků. Mladší dceru Kateřinu Aragonskou tak provdal za syna anglického krále Jindřicha VIII., zatímco starší dceru Janu dal za ženu Filipovi I. Sličnému, synovi císaře Maxmiliána I. z rodu Habsburků. Po Isabelině smrti v roce 1504 se Filip I. stal králem Kastilie. Jeho nástupem na trůn započala nová éra v dějinách země – vláda Habsburků.\n\nKdyž mladý Filip v roce 1506 zemřel a jeho manželka Jana byla prohlášena za slabomyslnou, byl Ferdinand prohlášen za poručníka jejich nezletilého syna Karla, svého vnuka. Po Ferdinandově smrti v roce 1516 převzal regentství kardinál Cisneros, nicméně o rok později se Karel I. sám ujal vlády a zasloužilého státníka okamžitě propustil. Připadla mu království Kastilie a Aragonie, čímž byly obě tyto země trvale spojeny. Krátce poté Karel přijal titul „španělského krále“, aniž by se však byl vzdal titulů „krále Kastilie“ a „krále Aragonie“.\n\nJiž v roce 1506 zdědil Karel (1516 - 1556) po svém otci habsburské Burgundsko s Nizozemím. Po smrti císaře Maxmiliána I. v roce 1519 mu připadly také rakouské dědičné země, (které však v roce 1521 přenechal svému bratrovi Ferdinandovi I.). Navíc byl jako Karel V. zvolen králem Svaté říše římské (v roce 1530 byl korunován císařem). Karel se tak stal nejmocnějším vládcem své doby, a jak sám pravil, panoval říši, „nad níž slunce nikdy nezapadá“. Tato říše zahrnovala Španělsko s jeho državami v Itálii a Americe, Burgundsko, Nizozemí a rakouské země.\n\nKarel vyrostl ve Flandrech, přičemž nebyl ve španělštině zvlášť zdatný. Ve Španělsku spoléhal na své burgundské a holandské rádce, kteří do značné míry určovali královskou politiku. Proti těmto cizincům, ale především proti Karlovým absolutistickým a centralistickým tendencím povstali v roce 1520 tzv. \"comuneros\" – obyvatelé měst jako Toledo a Segovia a nižší šlechta. Tyto vzpoury byly s pomocí vyšší šlechty do roku 1522 poraženy. Odpor proti centrální moci tak byl zlomen, což umožnilo pozvolné zavedení ústředních úřadů, které odsoudily cortesy k bezvýznamnosti.\n\nZahraniční politice dominoval – vedle dobývání Nového Světa – pokračující konflikt s Francií, jíž tehdy vládl Karlův úhlavní sok František I., o území v Itálii a Burgundsku a o postavení přední mocnosti kontinentu. Již po první z celkem čtyř válek proti Francii přivedl Karel v roce 1525 celou Itálii pod španělskou resp. habsburskou nadvládu. Po druhé válce musel Karel postoupit Francii Burgundsko mírem z Cambrai. Další války už nic nezměnily na existujícím \"statu quo\" mezi oběma mocnostmi. Další významný zahraničněpolitický konflikt představoval boj proti osmanské říši na Balkáně a ve Středomoří. V západním Středomoří bylo ohroženo pobřeží Španělska a Itálie severoafrickými muslimy, podporovanými Osmany, kteří zde upevňovali svoji vládu cestou anexí, případně vytvářením protektorátů. Karlovy podniky proti muslimům však vykazovaly jen krátkodobé úspěchy: V roce 1535 sice dobyl Tunis, nicméně jeho postup proti Alžíru v roce 1541 naprosto selhal.\n\nPřestože Karel pobýval po většinu své vlády mimo Španělsko a přes počáteční vnitropolitické těžkosti, jímž bylo jeho panování vystaveno, se ve Španělsku těšil rostoucí oblibě. Tento paradox lze přičíst jednak rychlému vzrůstu blahobytu Španělska, který byl zapříčiněn dovozem stříbra a zlata z Ameriky, vzmáhající se výrobou a čilým obchodem, jednak pýše Španělů na význam a velmocenské postavení jejich země. Trvale spojit císařskou hodnost s osobou španělského krále se však Karlovi nepodařilo: tzv. „španělské dědění“, které mělo jeho synovi zajistit vedle španělské koruny rovněž císařskou hodnost, neuspělo na vetu německých knížat.\n\nV roce 1556 Karel V. abdikoval a přenechal španělský trůn svému synovi Filipovi II. (1556-1598), který už dříve převzal regentství v Miláně, Neapolsku a Nizozemí. V samotném Španělsku byla vnitropolitická situace v době jeho nástupu k moci relativně stabilní. Zabezpečení rozsáhlých teritorií mimo Španělsko, stejně jako Filipův důraz na provádění politiky protireformace však vyvolaly četné, zdlouhavé a stále nákladnější války.\nVyčerpávající válka proti Francii byla dočasně ukončena mírem z Cateau-Cambrésis v roce 1559. V následujících čtyřech desetiletích byla Francie zmítána hugenotskými válkami a přestala tak pro Španělsko představovat vážného protivníka. Ovšem smrtí královny Marie I. Tudorovny v roce 1558, která byla provdaná za Filipa a která energicky usilovala o rekatolizaci své země, ztratilo Španělsko v Anglii svého spojence.\n\nV roce 1571 se Španělsko stalo vůdčím státem Svaté ligy, která v námořní bitvě u Lepanta přispěla k ničivé porážce Osmanů, čímž bylo odvráceno turecké nebezpečí ve Středozemním moři. Po smrti portugalského krále Jindřicha se Filip, který měl po své matce Isabele nárok na portugalský trůn, dokázal v roce 1580 prosadit proti ostatním uchazečům a v roce 1581 byl portugalskými cortesy uznán za krále. Sjednocením s Portugalskem s jeho rozsáhlým koloniálním územím v Asii, Africe a Jižní Americe dosáhlo Španělsko svého největšího územního rozsahu a stalo se tak největší a nejvýznamnější říší 16. století.\n\nFilipova absolutistická politika a jeho rigidní rekatolizační úsilí však vyprovokovaly protestantské holandské stavy k povstání, které se vyvinulo ve zdlouhavý nizozemský boj za nezávislost v letech 1568-1648. V průběhu této války vyhlásilo sedm severních převážně kalvínských nizozemských provincií svoji nezávislost na Španělsku (1581), zatímco deset jižních katolických provincií zůstalo jako Španělské Nizozemí součástí španělské říše. Válka proti povstalým Nizozemcům si vyžádala značné materiální rezervy Španělska, kromě toho také zostřila konflikt s Anglií, jež podporovala povstalce.\nZa vlády královny Alžběty I., která nastoupila na anglický trůn po své sestře Marii I., si Anglie upevnila postavení první protestantské mocnosti Evropy. Současně se Anglie začala prosazovat také jako stále významnější námořní síla. Alžběta se stavěla benevolentně k přepadům španělských lodí a španělského území v Novém Světě anglickými korzáry jako byl Francis Drake. Pro Španělsko tak byla Anglie vážným soupeřem jak z hlediska náboženského, tak i politického. Již od roku 1585 vedly proti sobě Španělsko a Anglie válku v Nizozemí. V roce 1588 vypravil Filip k anglickým břehům mocné loďstvo včetně invazního vojska – Armadu, které mělo Anglii dobýt a ukončit tak éru anglického protestantismu a podpory holandských rebelů, čímž by bylo povstání v Nizozemí zřejmě potlačeno. Armada však utrpěla v Lamanšském průlivu těžkou porážku v boji proti anglické flotile. Většina španělských lodí byla zničena nebo vážně poškozena. Zbytek loďstva byl zahnán na útěk a po zdolání namáhavé cesty kolem Skotska a Irska se trosky pyšné Armady vrátily do Španělska.\n\nToto neúspěšné tažení přineslo Španělsko na pokraj hospodářského zhroucení a zahájilo úpadek Španělska jako námořní a hegemoniální mocnosti Evropy. Státní finance kolabovaly, což způsobilo několik bankrotů Španělska. Nepřetržité války pozřely veškeré bohatství tekoucí do Španělska z kolonií, což krále přimělo uvažovat o získání dalších prostředků k rozmnožení státních příjmů. Každý majetek (s výjimkou církevního) a každá živnost byly zatíženy vysokými daněmi. Nicméně ani to nestačilo. Gigantické dluhy si vyžádaly zhoršení mince, tituly a úřady se staly na prodej a od obyvatelstva byly vyžadovány dary a nucené půjčky. Přesto španělská reakční politika nevykázala jediný podstatný úspěch. Státní správa byla za Filipovy vlády ještě více centralizována (v roce 1561 nechal přemístit hlavní město z Toleda do Madridu). Král také odstranil poslední zbytky politické svobody a podrobil všechny stavy neomezenému despotismu. Filipova přísná náboženská politika vyprovokovala odpor a povstání i v samotném Španělsku. Paralelně k mocenskému úpadku země však španělská kultura zažívala prudký rozmach. Pro umění a literaturu ve Španělsku nastalo „zlaté období“ – tzv. \"Siglo de Oro\".\n\nFilip III. (1598-1621) se odklonil od politiky svého otce a po většinu své vlády zastával mírový kurs: V roce 1604 uzavřel mír s Anglií a v roce 1609 příměří s Nizozemím. V témže roce bylo ze Španělska vypovězeno 250 000 zbývajících Morisků (pokřtěných Maurů), což zasadilo další vážnou ránu španělskému hospodářství. Během jeho panování dosáhlo Španělsko největšího kulturního rozkvětu. Působili zde výjimeční jedinci, jako byli Miguel de Cervantes nebo El Greco.\nFilip IV. (1621-1665) dával před politikou přednost kultuře a umění. Vládní záležitosti si vzal na starost králův důvěrník Gaspar de Guzmán, hrabě de Olivares. Olivares snil o obnovení habsburské světové říše a o vítězství katolicismu. V roce 1621 vypovědělo Španělsko válku Nizozemí a zároveň se postavilo na stranu rakouských Habsburků během třicetileté války (1618-1648). Španělská vojska opět válčila v Německu a Itálii a španělský velvyslanec ve Vídni měl znovu rozhodující slovo v německých záležitostech. Nicméně brzy se jasně ukázalo, že španělské nároky na světovládu byly pouhým přeludem, neboť hospodářství Španělska bylo v této době již velmi zdevastované a nebylo schopno plnit nároky kladené na něj pokračujícími konflikty. Další bankrot a zvýšení již tak obrovských daní vedl v roce 1640 k povstání v Portugalsku a Katalánii (Portugalsko bylo ztraceno na dobro, vzpoura v Katalánii byla potlačena). Olivares značně přecenil síly své země a v roce 1643 byl propuštěn.\n\nPřijetím vestfálského míru v roce 1648 Španělsko konečně uznalo nezávislost Nizozemí a rovnoprávnost protestantů v Německu. V pyrenejském míru, který v roce 1659 ukončil dlouhý konflikt s Francií, se Španělé zavázali odstoupit Francouzům hrabství Rousillon a Cerdagne a také část Španělského Nizozemí. Přednostní postavení Španělska tím definitivně vzalo za své a novým evropským hegemonem se stala vítězná Francie. Mocenskopolitický úpadek byl doprovázen hospodářským propadem, který byl ještě urychlen pozvolným vyčerpáváním jihoamerických stříbrných dolů.\n\nKarel II. (1665-1700) byl slabý a nemocný vládce, jehož oblíbenci, kteří vykonávali vládu za něj, nebyli s to zastavit hroucení Španělska. Opětovné útoky Francie za vlády Ludvíka XIV. přispěli k dalším rozsáhlým územním ztrátám.\n\nNa konci vlády Karla II. počet obyvatel Španělska značně poklesl. Obyvatelstvo opustilo četná sídla, celé pásy země se změnily v pustinu. Státní příjmy byly navzdory tvrdému daňovému útisku a téměř loupeživým finančním opatřením redukovány do té míry, že král nemohl platit vlastní služebnictvo. Svoji mzdu resp. žold nedostávali ani úředníci a vojáci. Nedostatek peněz byl tak velký, že v některých provinciích došlo k návratu směnného obchodu. 3. listopadu roku 1700 habsburská vláda smrtí bezdětného Karla II. skončila. Následovala válka o dědictví španělské, v níž se ostatní evropské královské dynastie pokoušeli urvat co největší díl ze španělské říše.\n\n\n\n"}
{"id": "192356", "url": "https://cs.wikipedia.org/wiki?curid=192356", "title": "Cyklika", "text": "Cyklika\n\nCyklika (také páka cyklického řízení) je nejdůležitější ovládací prvek vrtulníku. Touto pákou se ovládá směr tahu hlavního rotoru. U některých vrtulníků se cyklikou naklání celý rotor, ale většinou se jí mění periodicky a nesouhlasně úhel náběhu listů tak, aby se na jedné straně oběžné kružnice zvětšením úhlu náběhu a s tím souvisejícím zvýšením vztlaku listy zvedaly vzhůru a na opačné straně oběžné kružnice zmenšením úhlu náběhu a snížením vztlaku vychylovaly dolů (také se tomu říká křidélkování). Konce listů se potom pohybují po sinusoidě. Tímto způsobem je vytvořena iluze naklonění roviny hlavního rotoru.\n"}
{"id": "192360", "url": "https://cs.wikipedia.org/wiki?curid=192360", "title": "Jarní sen starého mládence", "text": "Jarní sen starého mládence\n\nJarní sen starého mládence (někdy uváděn také jako Sen starého mládence nebo Jarní sen starého pražského mládence; anglicky \"The Old Bachelor's Dream\") byl český němý film z roku 1910.\n\nProtože se nedochovala žádná kopie ani dokumentační materiál, přesný obsah filmu neznáme. Student Oskar (Seidl) a slečna Lilly (Friedrichová) se mají rádi. Ta se líbí i starému mládenci Tobiášovi (Křičenský), jemuž Lilly ochotně dohazuje jeho bytná. Zamilovaným mladým lidem však pomůže jejich strýc lesník. S jeho pomocí nastražili na Tobiáše celou řadu léček, a tak nakonec končí v náručí své bytné. Luboš Bartošek uvádí, že ústřední scénou filmu byl Tobiášův sen o tom, že je Lilly jeho ženou a matkou jeho dětí.\n\nKrátkou filmovou komedii \"Jarní sen starého mládence\", vyprávějící o bláznivě zamilovaném starém mládenci, natočil pravděpodobně v roce 1910 moravský fotograf a ochotník Josef Křičenský. Dlouhá léta byl za režiséra tohoto filmu pokládán zakladatel české kinematografie Jan Kříženecký. Omyl zjistil spisovatel Adolf Branald a na pravou míru to uvedl v publikaci \"My od filmu\" z roku 1988, kde za tvůrce označil právě moravského fotografa Křičenského. Dlouholetý omyl byl způsoben pravděpodobně podobností obou jmen a skutečností, že to bylo Křičenského jediné účinkování v dějinách českého filmu. Podle filmového historika Zdeňka Štábly není dokonce jisté, zda film Kříženecký natočil alespoň jako kameraman, ani rok jeho výroby (čemuž nasvědčuje i datum premiéry). Film byl natočen v kulisách na dvoře divadla Uranie, exteriéry v pražské Lobkovické zahradě pod Petřínem a u Kunratického mlýna. Natáčení zaštítil umělecký ředitel divadla Uranie Bohumil Kovář (1865 – 1931), za což byl odměněn malou rolí. Film, ani žádná z jeho částí, dokonce ani žádný dokumentační materiál, se do dnešních dnů nedochoval.\n\n\n"}
{"id": "192364", "url": "https://cs.wikipedia.org/wiki?curid=192364", "title": "Národní podnik", "text": "Národní podnik\n\nNárodní podnik (zkratkou n. p.) bylo oficiální označení právní formy státních podniků v socialistickém Československu. V roce 1988 byla tato právní forma nahrazena novou právní formou státní podnik, v letech 1988–1990 byly národní podniky vesměs transformovány na státní podniky nebo privatizovány a s účinností od 1. ledna 1992 byla právní forma národní podnik vypuštěna z právního řádu Československa zrušením hospodářského zákoníku (zákon č. 109/1964 Sb.) a jeho nahrazením obchodním zákoníkem (č. 513/1991 Sb.). Dodnes ale podniky s touto právní formou existují. Nejznámější a pravděpodobně poslední aktivní národní podnik, Budějovický Budvar, neodvádí svému zřizovateli, ministerstvu zemědělství, žádný zisk a vzhledem k legislativnímu vakuu to ani není možné, přispívá tak státu pouze daněmi.\n\nHistorie právní formy národních podniků počíná znárodňovacími prezidentskými dekrety z 24. října 1945 (č. 100/1945 až 103/1945 Sb.), jimiž byly znárodněny doly, některé průmyslové podniky, akciové banky a soukromé pojišťovny a zároveň bylo zakládání nových podniků takového typu vyhrazeno státu. Nejprve zde byla vyhlášena národní správa, postupně znárodněné podniky byly postupně transformovány do nové právní formy, takže samostatně hospodařily, ale část zisku odváděly státu.\n\nAčkoliv právní forma \"národní podnik\" byla v roce 1992 vypuštěna z právního řádu České republiky, ještě v roce 2008 zůstalo velké množství subjektů této právní formy v obchodním rejstříku nevymazáno. V září 2016 pak stále existovaly tři, z toho ale dvě v likvidaci:\n\nNejvýznamnějším z národních podniků je Budějovický Budvar, národní podnik, o němž i předseda vlády Mirek Topolánek v roce 2008 mluvil jako o posledním národním podniku (řekl: \"„Další kauza nebo věc, kterou řešíme je transformace Budvaru. Myslím si, že je to poslední národní podnik, dokonce.“\"). Předpokládalo se, že jeho postavení upraví zvláštní zákon. Zákon č. 219/2000 Sb., o majetku České republiky a jejím vystupování v právních vztazích, od novelizace zákonem č. 202/2002 Sb. s účinností od 1. července 2002 obsahuje v § 54 odst. 1 formulaci: \"„Působnost tohoto zákona se nevztahuje na státní podniky založené podle zákona č. 77/1997 Sb., o státním podniku, ve znění pozdějších předpisů, včetně těch, které se považují za založené podle uvedeného zákona, na státní organizace, které se uvedeným zákonem v rozsahu stanoveném zvláštním právním předpisem řídí, a na Budějovický Budvar, národní podnik. Hospodaření těchto státních organizací upravují zvláštní právní předpisy.“\" Ostatní zbývající národní podniky by tedy měly pod tento zákon spadat, zatímco postavení národního podniku Budějovický Budvar není právním řádem vůbec upraveno, protože speciální zákon o něm nebyl nikdy přijat.\n\nŘeditel Úřadu pro zastupování státu ve věcech majetkových Ivan Noveský podle časopisu Týden v prosinci 2002 napsal ministru zemědělství, že právní pozice Budějovického Budvaru je kritická a právní forma protiprávní. Ministr zemědělství Jaroslav Palas označil tento dopis a i tento názor za spekulace, protože soud je ve sporu s pivovarem Samson nepotvrdil, a podle Palase mají pouze destabilizovat podnik a snižovat jeho hodnotu. Potřebu zákona upravujícího právní formu Budějovického Budvaru Palas popřel.\n\nBudějovický měšťanský pivovar a. s. (BMP) podal v roce 2003 soudu návrh na výmaz národního podniku Budějovický Budvar z obchodního rejstříku. Krajský soud v Českých Budějovicích v říjnu 2003 rozhodl, že podnik nebyl nikdy zrušen. Vrchní soud v Praze v lednu 2005 rozhodnutí krajského soudu potvrdil. BMP současně podal v roce 2003 soudu návrh na zrušení a likvidaci podniku Budějovický Budvar, národní podnik, protože podle jeho názoru podnik zanikl se zrušením hospodářského zákoníku, podle něhož byl v roce 1966 zřízen výměrem ministerstva potravinářského průmyslu. Krajský soud v Českých Budějovicích v prosinci 2006 a Vrchní soud v Praze v květnu 2008 žalobu zamítly i s poukazem na to, že \"„sám žalobce nemá ve věci jasno, když tvrdí naprosto protichůdné skutečnosti vedoucí k protichůdným závěrům,“\" když zároveň tvrdí, že podnik již neexistuje, a zároveň se dožaduje jeho zrušení.\n\nNa plechovkách piva Budweiser Budvar pro export se pojem n. p. (\"Budějovický Budvar, n. p.\") překládá do angličtiny jako \"National Corporation\", zkráceně \"N. C.\" (\"Budweiser Budvar, N. C.\").\n\nSlova \"národní podnik\" mohou být obsažena i v názvech společností, které mají jinou právní formu. Příkladem je Český národní podnik, s. r. o., který je vlastněn několika fyzickými osobami.\n\n"}
{"id": "192371", "url": "https://cs.wikipedia.org/wiki?curid=192371", "title": "Kunraticko-michelský les", "text": "Kunraticko-michelský les\n\nKunratický les, hovorově Kunraťák (též označován za Krčský les, popř. Krčák, severozápadní část se jmenuje Michelský les) je zalesněná souvislá plocha přibližně 300 hektarů na území hlavního města Prahy, která se nachází na území Kunratic. Les je izolován od jiných lesních ploch městskou zástavbou, což neumožňuje volnou migraci živočišných společenstev. Ročně je les navštíven okolo 678 tisíci návštěvníky, kteří jej využívají pro krátkodobou relaxaci snadno dosažitelnou v oblasti Prahy.\n\nS Kunratickým lesem tvoří jeden celek \"Michelský les\", který na něj navazuje na severu a rozkládá se na území Michle a Chodova. Na jeho území dřív stávala také restaurace Hájovna.\n\nRybník Labuť je na mapách zakreslen již roku 1840. Roku 1923 koupilo střední část lesa město Praha. Nejčastější věkovou třídou stromů je třída s rozmezím 81 až 100 let. Roku 1928 byla darována část lesa v okolí Nového Hradu a roku 1963 převedena část, která byla ve vlastnictví Univerzity Karlovy.\n\nV oblasti lesa se nacházejí udržované lesní cesty, které slouží jak pro pěší, tak pro cykloturistiku. Lesní hospodářství je spravováno jednou hájenkou, která je trvale osídlena, a několika menšími objekty v okolí, které mají na starost i kontrolu stavu zvěře v lese.\n\nV areálu lesa se vyskytuje i stádo muflonů uměle vypuštěné do oblasti v 70. letech 20. století, které se dnes odhaduje na počet 37 kusů (očití svědkové však mluví o 50 kusech). Každoročně se jejich počet zvyšuje o mláďata, a tak dochází každou zimu k odstřelu přibližně 15-20 kusů. Dlouhodobým cílem je snížit počet jedinců ve stádu na přibližně 20 kusů, jelikož muflon v lokalitě značně poškozuje bylinná společenstva na svazích a skalních výchozech. V oblasti byla vypuštěna i srnčí zvěř, čímž došlo k obnovení dřívějšího stavu, neboť po 2. světové válce byla vysoká zvěř v areálu lesa vystřílena.\n\nV jihozápadní části nedaleko ulice Vídeňské se nachází i zřícenina gotického \"Nového hradu\" (známějšího jako \"Nový hrádek\"), který zde byl vystaven mezi lety 1411–1412 na rozkaz krále Václava IV., který na hradě také 16. srpna 1419 zemřel. Zbytky hradu jsou volně přístupné.\n\nZnačná část Kunratického lesa je tvořena přírodní památkou PP Údolí Kunratického potoka, které zahrnuje svahy v údolí Kunratického potoka o celkové rozloze 151,99 hektarů. Nachází se zde také Kunratický mlýn s Dolnomlýnským rybníkem, Urešova studánka (nazvána podle generálmajora Ing. Eduarda Ureše, který mapoval studánky v Praze i jinde), studánka Žofinka, studánka Václavka, studánka Krychle a zaniklá studánka Habrovka.\n\nNa západním okraji lesa (blízko Institutu klinické a experimentální medicíny) fungují dvě restaurace – \"U krále Václava IV.\" a \"Na tý louce zelený\", které ke Kunratickému lesu již dlouho neodmyslitelně patří.\n\nV severní části lesa vede nad lesní cestou starý železniční viadukt a při Vídeňské ulici se poblíž rybníka U Labutě nachází pilíř dalšího mostu bývalé železniční trati z Vršovic přes Modřany do Čerčan a Dobříše. Jeden malý viadukt lze také nalézt nad Kunratickým potokem.\n\nTrať byla v 60. letech 20. století přeložena do současné polohy a místo zalesněno.\n\nV jihovýchodním kvadrantu lesa se nachází ruina rozsáhlého venkovního schodiště, jehož původ není uspokojivě objasněn (vzniklo snad v letech 1936–1937, v současnosti (2019) je v dezolátním stavu).\n\nOblast se nachází na území jedné pražské pánve, kde je dobře přístupný geologický profil celým spodním ordovikem, včetně hranice mezi stupni dobrotiv a beroun. V jižní části se nacházejí nejstarší vrstvy, které se severním směrem dostávají do mladších poloh. Jižní a západní strmé svahy mají povrch tvořený sypanou ordovickou břidlicí.\n\nKromě zmíněného stáda muflonů a srnčí zvěře žije ze savců v lese také jezevec lesní a mnoho veverek.\nZ ptáků jsou zde jinde vzácné žluny šedé. Hojné jsou zde sojky, strakapoudi a brhlíci. Značným problémem jsou volně pobíhající psi, kteří znemožňují zahnízdění některých ptačích druhů, kteří v oblasti Kunratického potoka hnízdí na zemi či jen nízko nad ní.\n\nZ bezobratlých se zde vyskytují například střevlíčci, 44 druhů tesaříků nebo dřepčíci (např. zástupci brouků nosatec žaludový, Magdalis barbicornis), motýli jako nesytka dubová, vzpřímenka habrová, třásníček bílý či kropenatec vřesový, pavouci v zastoupení stepníka rudého nebo teplomila čtyřskvrnného. Všudypřítomní jsou i čmeláci.\n\nZe vzácnějších druhů měkkýšů se zde pozoruje několik druhů plžů jako například ostnatka trnitá, slimáčník táhlý. V Kunratickém potoce žije plž \"Clausilia pumila\".\n\nV oblasti jsou pravidelně prováděny sběry klíšťat s následným vyhodnocením, nejsou-li infikována lymeskou boreliózou. Ze studií vyplývá, že se na území Kunratického lesa toto onemocnění vyskytuje.\n\nV lese se nachází dva zoo koutky.\n\nV oblasti jsou velmi cenné oblasti původního bukového a dubového porostu, které se nacházejí v oblastech lesa. V údolí nivy Kunratického potoka roste především olše lepkavá a jasan ztepilý, na příkrých svazích také habr obecný.\nNa malé části sprašového území roste růže galská a třemdava bílá. Příkré svahy převážně sprašových hornin jsou osídleny společenstvy skalní stepi.\n\nMimo tato vzácná společenstva se zde hojně vyskytuje také smrk ztepilý, borovice lesní, v některých areálech borovice černá, modřín opadavý, bříza bělokorá či lípa srdčitá.\n\nMezi keři jsou nejvíce zastoupeny střemcha hroznovitá, líska obecná, bez černý, hloh ostrotrný a svída krvavá. Z kvetoucích rostlin je zde možno převážně na jaře pozorovat v okolí potoka například sasanku hajní, orsejů jarních, či plicníků lékařských.\n\nNachází se zde i velmi vzácný mykorhizní hřib bronzový, který je v Praze znám pouze z lokality Kunratického lesa.\n\nRostou tu i dva exempláře metasekvoje a dva exempláře sekvojovce obrovského, tento druh je nejmohutnějším stromem na Zemi.\n\nVlivem blízkosti městské zástavby je flora značně poškozena, ať už vlivem vysokého stupně znečištění ovzduší nebo přímým tlakem stále se rozrůstající zástavby, extrémně vysokou návštěvností, která je často spojena s vandalismem, sešlapem půdy, poškozováním mladých částí rostlin či rozrušováním podloží zvěří (převážně muflony).\n\nOblast Kunratického lesa je pro svoji polohu uprostřed zástavby přirozenou plochou sloužící ke sportovním aktivitám provozovaných na čerstvém vzduchu. Mezi nejčastější sportovní využívání patří turistika, kondiční běh a cyklistika, které jsou provozovány/podporovány na vyznačených cestách, jichž velká část návštěvníků využívá. Část návštěvníků (převážně cyklistů na terénních modelech) nedbá značených cest a zdolává extrémnější svahy a oblasti v lese, čímž dochází k rozsáhlé devastaci původního porostu, kdy je zcela decimováno bylinné patro a urychlována eroze.\nSeverovýchodní částí Kunratického lesa a Michelským lesem prochází značená cyklotrasa A22, propojující Jižní Město a Braník. Na ni se napojuje krátká cyklostezka od stanice metra Roztyly.\n\nV oblasti lesa je síť pěších cest. Po nejvýznamnějších z nich je vyznačena síť pěších turistických značených tras. Žlutě značená trasa 6122 vede od Průhonic přes centrum Kunratic a dále podél Kunratického potoka (při jižním a západním okraji lesa), následně pak severním okrajem lesa ke stanici metra Roztyly. Modře značená 1007 vede od Zelených domků přes Nový Hrádek, pod nímž se křižuje se žlutou, a podél východního okraje lesa ke stanici metra Roztyly. Zeleně značená 3127 navazuje na žlutou u restaurace U Krále Václava IV. a klikatě prochází vnitřkem lesa přes vyhlídku na Krč až k Velkému altánu.\n\nNa území Kunratického lesa a v jeho těsné blízkosti lze nalézt hřiště a sportovní prvky k posilování, basketbalu, tenisu, discgolfu, ping-pongu, fotbalu nebo slackline.\n\nV oblasti se pořádá každoročně velký běžecký přespolní závod zvaný \"Velká kunratická\", který se běhá vždy v listopadu v jihovýchodní části lesa. Pro závod (v kategoriích muži a ženy-Hrádek) jsou charakteristická 3 prudká stoupání a 3 přeběhy Kunratického potoka. Zvláště „výběh k Hrádku“ je velmi náročný. Trasa pro muže a ženy běžící přes Hrádek je dlouhá 3100 m, ženská trať měří 1330 m.\n\n\n"}
{"id": "192372", "url": "https://cs.wikipedia.org/wiki?curid=192372", "title": "Svatý Jiří", "text": "Svatý Jiří\n\nSvatý Jiří (staročesky \"Juří\") byl podle křesťanské hagiografie římský voják pocházející z Anatolie, dnešního Turecka, který byl uctíván jako mučedník. Východní církve jej označují jako \"megalomartyra, arcimučedníka\". Je jedním ze čtrnácti svatých pomocníků. Je zvěčněn v „legendě o sv. Jiří a draku“, kde je vylíčen jako drakobijce. Svatý Jiří je patronem Anglie, Černé Hory, Etiopie, Gruzie, Kanady, Katalánska, Řecka, Srbska, měst Barcelony, Bejrútu, Freiburgu, Istanbulu, Janova, Londýna, Lublaně, Moskvy, Vysokého Mýta a také mnoha profesí, organizací a nemocných lidí.\n\nVe většině  zemí se svátek svatého Jiří slaví 23. dubna. V českých zemích, na Slovensku a v Polsku se svátek svatého Jiří slaví až 24. dubna, protože na 23. dubna připadá den umučení svatého Vojtěcha, a tak se svátek svatého Jiří posunul o den později. Sv. Jiří je patronem skautů, jeho svátek 24. dubna je jeden ze dvou velkých skautských svátků.\n\nSvatý Jiří, i přes to, že není zmiňován v žádných historických dokumentech, je pokládán za významnou historickou osobnost. První zmínky o něm pocházejí z 5. století. Rozsáhle o něm referuje Zlatá legenda ze 13. století. Z důvodu nedoloženosti byl v roce 1969 vyňat z katolického Všeobecného kalendáře, ale v roce 1975 byl opět navrácen.\n\nPodle legend, se Jiří narodil v křesťanské rodině kolem roku 270 n. l. v Kappadokii, dnešním Turecku. Jeho otec pocházel také z Kappadokie a sloužil jako důstojník v římské armádě. Jeho matka byla z Lyddy (Lýdie - přibližně dnešní území İzmir a Manisa v Turecku). Jako vdova se po čase se svým synem vrátila do svého rodného města, kde mu poskytla vzdělání.\n\nMladý Jiří vstoupil po vzoru otce do armády brzy po dosažení dospělosti. Dokázal být dobrým vojákem, a proto byl povyšován. Po svých dvacetinách obdržel titul Tribuna a následně se stal rytířem. Tou dobou byl umístěn v Nikomédii jako člen osobní stráže římského císaře Diokleciána.\n\nV roce 303 vydal císař edikty umožňující pronásledování a útisk křesťanů v celé Říši. Jiřímu bylo nařízeno účastnit se perzekucí, ale namísto toho se Jiří přiznal ke křesťanství a kritizoval císařské rozhodnutí. Rozzuřený Dioklecián ho nechal mučit za zradu a poté nařídil popravu.\n\nPo různých mučeních, např. trháním kolem s hřeby, byl Jiří popraven stětím před Nikomédijskou obrannou zdí 23. dubna 303. Tento skutek přesvědčil císařovnu Alexandru a pohanského kněze Athanasia k přestoupení ke křesťanství. Jeho tělo bylo navráceno do Lýdie na pohřeb, kam mu brzy začali chodit vzdávat úctu křesťané jako mučedníkovi.\n\nPříběh o sv. Jiří a drakovi je východního původu; do našich končin byl přinesen Křižáky a upraven do romantické podoby (Loomis; Whatley). Nejstarší verze tohoto námětu pochází z počátku jedenáctého století z Kapadokie (Whately) (v ikonografii pravoslavné církve byl Jiří zobrazován jako voják až od 17. století); nejstarší dochovaný epický příběh je Georgiánský text (Whatley).\n\nPlně rozvinutá západní (katolická?) verze legendy vypráví, jak si u pramene zásobujícího město Kyrény v Libyi, nebo město Lýdii (Lyddu; záleží na zdroji) postavil hnízdo drak. Obyvatelé museli každý den kvůli vodě na chvíli vylákat draka z hnízda. Jako návnada sloužila lidská oběť určená losem. Když los padl na královskou dceru, zoufalý král marně prosil o milost. Princezna byla předložena drakovi. V pravou chvíli se objevil sv. Jiří zrovna kolem projíždějící, postavil se drakovi, zabil ho a princeznu zachránil. Vděční občané se zřekli pohanství a přijali křesťanství.\n\nPodobnost s příběhem o Perseovi a Andromedě je více než nápadná. Drak je zde alegorií na pohanské kulty. Příběh o sv. Jiří a drakovi má zřejmě starší předkřesťanský vzor. Příkladem mohou být např. Sabazios, nebeský otec, který byl obvykle zobrazován na hřbetě koně nebo Diovo vítězství nad stohlavým titánem Týfónem, či další shody s Germánskými a Védskými tradicemi. Zmiňované shody vedly mnoho historiků k přesvědčení, že legenda o sv.Jiří je křesťanskou verzí příběhu ze starších indoevropských náboženství.\n\nVe středověkých romancích je kopí, kterým Jiří zabil draka, nazýváno Ascalon podle města Aškelon v Palestině (dnešní Izrael).\n\nVe Švédsku se zachráněná princezna stala symbolem Švédského království a drak obrazem nepřátelské armády. Ve Stockholmu se nachází několik soch sv. Jiří bojujícího s drakem. Nejstarší je ve Starém městě v Storkyrkanu („Velký kostel“).\n\nAmerický spisovatel Herman Melville vyslovuje ve svém díle Bílá velryba názor, že legenda o zápasu svatého Jiří s drakem i pověst o Perseovi a Andromedě má ve skutečnosti původ v lovu na velrybu. Doslova píše:\n\nSvatý Jiří bojující s drakem je symbolem, umístěným na znacích či vlajkách několika států či měst.\n\nJméno Jiří pochází (přes \"Georgius\") z \"Georgios\" „rolník, zemědělec“ (\"Ge\" – země a \"ergon\" – práce). Gruzie se v mnoha jazycích řekne Georgia/Georgie(n), jednou z teorií vzniku tohoto názvu je pojmenování po svatém Jiří (termín „Gruzie“ je ruského původu, název země zní საქართველო, \"Sakartvelo\").\n\n\n"}
{"id": "192375", "url": "https://cs.wikipedia.org/wiki?curid=192375", "title": "Rough and Tough and Dangerous - The Singles 94/98 (VHS)", "text": "Rough and Tough and Dangerous - The Singles 94/98 (VHS)\n\nRough and Tough and Dangerous - The Singles 94/98 je druhá VHS německé skupiny Scooter. Byla vydána 2. ledna 1998. Vyšla společně se stejnojmennou kompilací singlů. Obsahuje dvanáct videoklipů a jeden dokument o natáčení videoklipu (\"No Fate\").\n"}
{"id": "192376", "url": "https://cs.wikipedia.org/wiki?curid=192376", "title": "Like a Virgin (píseň)", "text": "Like a Virgin (píseň)\n\n„Like a Virgin“ je první singl ze stejnojmenného alba americké popové zpěvačky Madonny. Je zároveň jejím prvním singlem, který se dostal na vrcholky žebříčků (na přelomu let 1984 a 1985).\n\nPíseň produkoval bývalý člen kapely Chic, Nile Rodgers. Americká RIAA tuto píseň certifikovala \"zlatou deskou\". \"Rolling Stone\" s MTV zahrnul „Like a Virgin“ do svých žebříčků \"100 Greatest Pop Songs\" . \n"}
{"id": "192377", "url": "https://cs.wikipedia.org/wiki?curid=192377", "title": "Alexandr Kacapov", "text": "Alexandr Kacapov\n\nAlexandr Kacapov ( , anglickým přepisem \"Alexander Katsapov\"; * 23. dubna 1975 v Leningradě, SSSR) je český baletní tanečník ruského původu, první sólista baletu Národního divadla v Praze. Manžel primabaleríny Nikoly Márové.\n\nVystudoval Ruskou baletní akademii Agrippiny Vaganové v Petrohradě, kde začal své první profesionální angažmá ve Státním akademickém divadle Modesta Petroviče Musorgského. V letech 1993–96 zde ztvárnil hlavní role Alberta v \"Giselle\", Prince v \"Louskáčkovi\" nebo Romea i Merkucia v \"Romeovi a Julii\", Jamese v La Sylphidě, titulní roli v Petruškovi aj.\n\nV roce 1997 přijal pozvání do Prahy a časem se stal sólistou baletu Národního divadla. Okamžitě se uplatnil v rolích klasického repertoáru, ale postupně si získal skvělé renomé i v moderních baletech. Do první skupiny patří hlavní role ve všech slavných baletech Čajkovského, Albert v \"Giselle\", Abdérachman v \"Raymondě\" a další.\n\nKdyž byl uveden druhý večer z choreografií amerických mistrů \"Amerikana II\", vystoupil po boku české primabaleríny působící v Anglickém národním baletu Darii Klimentové v roli Oidipa v české premiéře baletu \"Sphinx\" Glena Tetleyho; vynikl i v dalších sólových rolích komponovaných programů ze soudobých choreografií i v celovečerních baletech Petra Zusky (např. \"Ibbur\") a dalších.\n\nPravidelně také hostuje v Národním divadle v Brně v představení \"Úplné zatmění\". V Národním divadle tančí hlavní role v představeních \"Brel-Vysockij-Kryl/Sólo pro tři\", \"Česká baletní symfonie\", \"Mozart, Mozart!\", \"Oněgin\", \"Labutí jezero\", \"Zlatovláska\", \"Louskáček\", \"La Sylphida\".\n\n\n\n"}
{"id": "192386", "url": "https://cs.wikipedia.org/wiki?curid=192386", "title": "Red Bull Racing", "text": "Red Bull Racing\n\nAston Martin Red Bull Racing je automobilová stáj formule 1 vlastněná rakouským výrobcem energetických nápojů Red Bull. Tým vznikl v roce 2004 odkoupením týmu Jaguar Racing od společnosti Ford. V roce 2005 Red Bull zakoupil i stáj Minardi, která nyní působí pod názvem Scuderia Toro Rosso jako „B-tým“ Red Bull Racing. Tým v současné době řídí Christian Horner.\n\nPo dlouhých dohadech mezi Red Bullem a Ferrari o závazcích jejich smlouvy o dodávání motorů, byla nakonec tato smlouva převedena na Toro Rosso. Red Bull používal pro sezonu 2007 motory Renault.\n7. srpna 2006 tým oznámil podpis smlouvy s Markem Webberem, který od nové sezony nahradil ve druhém voze Red Bullu Christiana Kliena, který ukončil spolupráci s týmem. Klien byl na poslední tři závody nahrazen Robertem Doornbosem, který se nakonec stal třetím pilotem týmu pro sezonu 2007.\nNový vůz navržený Adrianem Neweyem byl představen 26. ledna.\n\nV domácím závodě v Austrálii startoval Webber ze 7. místa, ale závod dokončil na 13. místě, po problémech s víkem palivové nádrže, které se po první zastávce v boxu nezavřelo a během závodu tak zhoršilo aerodynamiku vozu. Coulthard měl 10 kol před koncem závodu kolizi s Wurzem, kdy jeho vůz vylétl do vzduchu a jen těsně minul Wurzovu hlavu. V Malajsii Webber dokončil na 10. místě a Coulthard odstoupil po problémech s brzdami. V Bahrajnu oba vozy jezdily na bodovaných místech. Coulthard na 7. a Webber na 8. místě, nakonec však oba vozy kvůli technickým problémům závod nedokončili. Ve Španělsku se porojevily nová vylepšení na voze. Coulthard skončil po problémech s převodovkou v posledních kolech na 5. místě, ale Webber, který se s problémy s hydraulikou potýkal po celý závodní víkend ze závodu odstoupil v 7. kole.\nV evropské grand prix získal Webber pro sebe i pro tým druhé umístění na stupních vítězů, 3. místo. Coulthard skončil na pěkném 5. místě poté, co startoval z 20. místa. Poslední body získal Webber v Belgii. Kdežto Coulthard skončil v Japonsku na 4. místě a v dalším závodě byl osmý. Celkem tým získal 24 body a v poháru konstruktérů obsadil 5. místo.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "192387", "url": "https://cs.wikipedia.org/wiki?curid=192387", "title": "GeForce 3", "text": "GeForce 3\n\nGeForce 3 (kódové označení NV20) je grafická karta od společnosti nVidia. Jejím předchůdcem je GeForce 2 GTS a nástupcem GeForce4 Ti. Jeho upravený derivát (NV2A) pracuje v konzoli Xbox. Profesionální řada GeForce 3 je známá jako Quadro DCC. \n\nGeForce 3 se odlišovala od svých předchůdců GeForce 256 a GeForce 2 GTS hned v třech oblastech. Měla přidány programovatelné vertex a pixel shadery podle specifikace DirectX 8.0 - specializované malé jednotky navržené na práci s malými vlastními efekty T&L, což zvýšilo flexibilitu celé karty. Druhou oblastí byla technologie LMA (Lightspeed Memory Architecture), která byla navržena pro překreslování objektů, úzkou spolupráci se známým Z-bufferem a také efektivní management paměťové sběrnice (známý nedostatek u GeForce 2). Třetí oblastí byla změna v anti-aliasingu způsobená přechodem z multisamplingu na supersampling s mnohem vyšší efektivitou.\nPodporovali AGP 2x/4x, DirectX 8.1 a OpenGL 1.3\n\n"}
{"id": "192392", "url": "https://cs.wikipedia.org/wiki?curid=192392", "title": "Ludvík XI.", "text": "Ludvík XI.\n\nLudvík XI. (3. červenec 1423 Bourges – 30. srpen 1483 Plessis-les-Tours) byl francouzský král (1461–1483) z dynastie Valois.\n\nLudvík XI. byl synem francouzského krále Karla VII. z rodu Valois a Marie z Anjou. Ještě jako mladý dauphin (následník trůnu) se v roce 1440 postavil do čela revolty proti svému otci. Této revoltě se říká podle její podobnosti s husitským hnutím \"Praguerie\". Po potlačení tohoto povstání musel Ludvík XI. uprchnout k burgundskému vévodovi Filipu Dobrému, kde pobýval až do roku 1456. V letech 1456–1461 pobýval v Brabantsku.\n\nRoku 1461 se Ludvík XI. stal králem Francie, na trůn usedl v poměrně složité situaci, Francie v tomto období procházela těžkou hospodářskou krizí, která byla důsledkem stoleté války, která skončila roku 1453. Ve stejném roce jako Ludvík XI. nastoupil na anglický trůn Eduard IV., který si nárokoval část francouzských území.\n\nHlavní snahou Ludvíka XI. bylo politicky sjednotit Francii, tato snaha však narazila na odpor silných feudálů, kteří se sjednotili v Lize obecného blaha. Přes počáteční neúspěch v bitvě u Monthléry (1465) a zajetí hlavním oponentem burgundským vévodou Karlem Smělým (1468), kdy byl donucen na hradě Péronne podepsat ponižující smlouvu. Po svém propuštění zapřel svůj podpis pod smlouvou a až do smrti Karla Smělého v bitvě u Nancy (5. ledna 1477) s ním válčil. Karel Smělý neměl mužského následníka a dědice, pouze dceru Marii, provdanou za Maxmiliána I. Habsburského; ta zdědila pouze říšská léna a Burgundsko, Pikardie a Artois připadly Francii. Po smrti Reného a Karla z Anjou získal Ludvík XI. i Provenci, Maine a Anjou. Těmito kroky, na které navazovala řada hospodářských opatření, se podařilo šetrnému králi moc ve Francii centralizovat a udělat z Francie moderní stát. Ludvík XI. prodělal pravděpodobně roku 1479 a 1481 mozkovou mrtvici, v létě roku 1483 v důsledku třetí mrtvice zemřel a byl pohřben v bazilice Matky Boží v Cléry. Zanechal po sobě syna Karla, který usedl na trůn ve třinácti letech jako Karel VIII.\n\nPřizpůsobivost Ludvíka XI. pronikla i do jeho přezdívky \"Světový pavouk\", která vznikla na základě jeho politických jednání, jeho údajným krédem bylo: \"Kdo má úspěch, má i čest!\".\n\nZajímavostí je i fakt, že roku 1469 nechal postavit první biliárový stůl potažený suknem.\n\nJe pravděpodobné, že nechal otrávil milenku svého otce Agnes Sorelovou. K otravě mělo dojít rtutí, která se používala při boji proti škrkavkám.\n\nZa vlády Ludvíka XI., přesněji roku 1482, se odehrává slavný román Victora Huga, \"Chrám Matky Boží v Paříži\", ve kterém je Ludvík XI. jednou z vedlejších postav.\n\n"}
{"id": "192394", "url": "https://cs.wikipedia.org/wiki?curid=192394", "title": "Údolí Kunratického potoka", "text": "Údolí Kunratického potoka\n\nPřírodní památka Údolí Kunratického potoka je chráněné území v Praze, které je součástí Kunraticko-michelského lesa v pražských částech Kunratice a Michle. Důvodem ochrany je meandrující tok Kunratického potoka v lesních porostech přirozené skladby, soubor polopřirozených lesních společenstev a pozůstatků xerotermních stepí v členitém okolí Kunratického potoka a geologický profil prvohorního ordoviku.\n\nV této lokalitě se vyskytují jak běžné druhy živočichů, tak i ochranářsky významné druhy, např.: nosatec \"Acalles echinatus\", strakapoud prostřední (\"Dendrocopos medius\"), datel černý (\"Dryocopus Martius\") a žluna šedá (\"Picus canus\"). Stejně tak i u rostlin jsou zde běžné druhy, ale i ochranářsky významné, např.: bělozářka liliovitá (\"Anthericum liliago\") C3, koniklec luční český (\"Pulsatilla pratensis subsp. Bohemika\") C2, kruštík širolistý pravý (\"Epipactis helleborine subsp. Helleborine\") C4a, křivatec český pravý (\"Gagea bohemica subsp. Bohemika\") C2 a třemdava bílá (\"Dictamnus Albus\") C3. Lokalita je známa uměle vysazeným stádem muflonů, které můžeme potkat přímo v areálu Thomayerovy nemocnice.\n\nNa území této přírodní památky se koná každý rok v listopadu přespolní běžecký závod Velká kunratická. Turisticky významná je zřícenina Nového Hradu, který si nechal postavit král Václav IV. stavitelem Křížem v letech 1410–1412. V této lokalitě je mnoho turistických tras a cyklotras, vede zde i naučná stezka s lesnickou tematikou. K odpočinku láká mnoho laviček a několik altánů, děti mohou využít několik dětských hřišť.\n\nPřírodní památka (PP) Údolí Kunratického potoka se nachází na jihovýchodním okraji hlavního města Prahy v Kunraticích v nadmořské výšce 220–300 m n. m. PP Údolí Kunratického lesa je součástí Kunraticko-Michelského lesa (lidově zvaného Krčský les). Celková rozloha Kunraticko-Michelského lesa je přibližně 300 hektarů, z toho 151,99 hektarů tvoří PP Údolí Kunratického potoka. Tato přírodní památka se táhne od Labutího rybníka podél toku potoka až k Mlýnskému rybníku v Kunraticích. Zahrnuje údolní nivu a přilehlé pravostranné svahy (patří sem lesní porosty mezi Horními Roztyly, rybníkem Labuť, Novým Hradem a Kunratickým mlýnem), část území je součástí areálu krčské nemocnice (Thomayerova nemocnice).\n\nKunratický potok pramení na jihovýchodním okraji Prahy u obce Vestec. V Braníku před Barrandovským mostem se vlévá do Vltavy. Hlavní přítoky Kunratického potoka tvoří Olšanský potok, Vackovský potok a Roztylský potok. Na toku Kunratického potoka se nachází několik rybníků: Šeberák, Hornomlýnský rybník, Dolnomlýnský rybník, Pivovarský rybník, Sýkorka, Zámecký rybník, Statkový rybník, rybník v Thomayerově nemocnici a restaurace Labuť. Délka jeho toku je 11 km a velikost povodí 31,6 km².\n\nPP Údolí Kunratického potoka byla vyhlášena v roce 1988. Téměř celý les se nachází na historickém území, které je spojeno s králem Václavem IV. Václav IV. koupil les roku 1407 od zadlužených Olbramoviců, aby zde pobýval v přírodě a vyjížděl na lovy, nechal si zde proto vybudovat hrad. Střední část lesa koupilo hlavní město Praha v roce 1923 a v roce 1928 byl městu darován kus lesa okolo Nového Hradu. V roce 1947 byla zkonfiskována Korbům z Weidenheimu celá jižní část Kunratického lesa. Severní část lesa patřila od 15. století Univerzitě Karlově, na město Prahu byla převedena až v roce 1963. Jen část lesa, která se nachází u Chodova, byla zalesněna až po 2. světové válce na původně zemědělských půdách, zbytek území byl historicky zalesněn. Z počátku 20. století také pocházejí rozsáhlé smrkové monokultury.\n\n Přírodní památka Údolí Kunratického potoka je charakteristická mírně zvlněným reliéfem, který je rozčleněn díky erozní činnosti Kunratického potoka. Podloží je tvořeno břidlicemi a prachovci štěchovické skupiny svrchního proterozoika, které přecházejí ve spodně paleozoické ordovické sedimenty. Tato přírodní památka představuje na území pražské pánve jeden z nejúplnějších a dobře přístupných profilů celým spodním ordovikem od tremadoku (pískovce třenické) až po beroun (břidlice letenského souvrství). Tyto horniny jsou v některých místech překryty jednak kvartérními holocenními nivními splachovými sedimenty (hlinité, písčité a úlomkovité), jednak kvartérními holocénními a pleistocénními deluviálními sedimenty (hlinité, písčité a kamenité). V jižní části území této přírodní památky se na povrchu vyskytují nejstarší vrstvy a směrem k severu se nachází stále mladší překryvy. Jižní a západní svahy údolí tvoří drobné úlomky ordovických břidlic.\n\nPodél meandrujícího Kunratického potoka je květena z celého území nejpestřejší. Potok je lemován porosty střemchové jaseniny a ptačincové olšiny. Na horních hranách jižních svahů rostou teplomilné tolitové doubravy, přičemž na ojedinělé sprašové návěji se nachází velmi zajímavé společenstvo s třemdavou bílou (\"Dictamnus albus\") a kamejkou modronachovou (\"Lithospermum purpurocaeruleum\"), bělozářkou liliovitou (\"Anthericum liliago L.\"), tolitou lékařskou (\"Vincetoxicum hirundinaria\"), válečkem prápořitým (\"Brachypodium pinnatum\"), šalvějí luční (\"Salvia pratensis\"), ostřicí nízkou (\"Carex humilis\"), houbou hvězdákem vláhojevným (\"Astraeus hygrometricus\") a růží galskou (\"Rosa gallica\"). Severní svahy, které jsou vlhčí a bohatší na živiny, hostí výrazně pestřejší směs dřevin – javory (\"Acer\"), např.: javor babyka (\"Acer campestre\"), jasan ztepilý (\"Fraxinus excelsior\"), lípy (\"Tilia\"), habr obecný (\"Carpinus betulus\").\n\nDále zde můžeme nalézt zplanělý tis červený (\"Taxus baccata\"), nepůvodní jírovec maďal (\"Aesculus hippocastanum\"), vysazenou metasekvoji čínskou (\"Metasequoia glyptostroboides\"), několik trsů ostřice trsnaté (\"Carex cespitosa\") nebo dva exempláře sekvojovce obrovského (\"Sequoiadendron giganteum)\". Botanicky velmi cenné jsou prosluněné skalky na několika místech na svazích nad Kunratickým potokem, v jarních měsících zde můžeme nalézt např. bělozářku větevnatou (\"Anthericum ramosum\"). Na jaře zde nalezneme dva druhy sasanek: sasanku hajní (\"Anemone nemorosa\") a sasanku pryskyřníkovitou (\"Anemone ranunculoides\"), orsej jarní (\"Ficaria verna subsp. bulbifera\"), křivatec žlutý (\"Gagea lutea\"), podbílek šupinatý (\"Lathraea squamaria\"), dymnivku dutou (\"Corydalis cava\") i vzácnější dymnivku bobovitou (\"Corydalis intermedia\"), méně často plicník tmavý (\"Pulmonaria obscura\") či kopytník evropský (\"Asarum europaeum\"), které později nahradí pomněnky (\"Myosotis\") nebo kostivaly (\"Symphytum\"). Místy můžeme nalézt i koberce neurčeného ptačince velkokvětého (\"Stellaria holostea\") a pitulníku postříbřeného (\"Galeobdolon argentatum\"). V pozdním jaru rozkvétá bršlice kozí noha (\"Aegopodium podagraria\") a plevelná netýkavka malokvětá (\"Impatiens parviflora\"), které dokáží vzdorovat pouze nezdolné kopřivy. Na svazích se nachází kyselé doubravy, charakterizované hojným výskytem lipnice hajní (\"Poa nemoralis\") a biky bělavé (\"Luzula luzuloides\"), občasným keříkem vřesu obecného (\"Calluna vulgaris\") nebo ostřice kulkonosné (\"Carex pilulifera\"). Z různých typů doubrav jsou zvláště zajímavé tolitové doubravy na hranách svahů s tolitou lékařskou (\"Vincetoxicum hirundinaria\"), smolničkou obecnou (\"Lychnis viscaria\"), zvonkem broskvolistým (\"Campanula persicifolia\"), kokoříkem vonným (\"Polygonatum odoratum\"), silenkou nicí (\"Silene nutans\"), bělozářkou větevnatou (\"Anthericum ramosum\") a místy hojnou bělozářkou liliovitou (\"Anthericum liliago\"). Přehlédnout také nelze zakrslé pokroucené duby v okolí.\n\nBotanicky cenné jsou xerotermní skalky vyskytující se na několika místech na svazích nad Kunratickým potokem. Významná je vegetace skalních výchozů v nejvýchodnějším výběžku území nad Dolnomlýnským rybníkem, kde se nachází koniklec luční český (\"Pulsatilla pratensis subsp. bohemica\"), bělozářka liliovitá (\"Anthericum liliago L.\"), vzácný jestřábník (\"Hieracium\") a křivatec český (\"Gagea bohemika\"). Z hub můžeme na svazích nalézt velmi vzácný hřib bronzový (\"Boletus aereus Bull. Ex Fr.\") a mnoho dalších běžných druhů hub.\n\nDalší druhy rostlin v Přírodní památce Údolí Kunratického potoka jsou například javor klen (\"Acer pseudoplatanus\"), javor mléč (\"Acer platanoides\"), pižmovka mošusová (\"Adoxa moschatellina\"), česnáček lékařský (\"Alliaria petiolata\"), česnek medvědí (\"Allium ursinum\"), olše lepkavá (\"Alnus glutinosa\"), sleziník severní (\"Asplenium septentrionale\"), bříza bělokorá (\"Betula pendula\") válečka lesní (\"Brachypodium sylvaticum\"), zvonek řepkovitý (\"Campanula rapunculoides\"), zvonek okrouhlolistý (\"Campanula rotundifolia\"), kokoška pastuší tobolka (\"Capsella bursa-pastoris\"), hloh ostrotrnný (\"Crataegus oxyacantha\"), ostřice jarní (\"Carex caryophyllea\"), ostřice hladká (\"Carex pallescens\"), ostřice kulkonosná (\"Carex pilulifera\"), svída krvavá (\"Cornus sanguinea\"), líska obecná (\"Corylus avellana\"), skalník celokrajný (\"Cotoneaster integerrimus\"), metlička křivolaká (\"Deschampsia flexuosa\"), třemdava bílá (\"Dictamnus albus\"), osívka jarní (\"Erophila verna\"), brslen evropský (\"Euonymus europaea\"), kostřava obrovská (\"Festuca gigantea\"), kostřava ovčí (\"Festuca ovina\"), orsej jarní hlíznatý (\"Ficaria verna subsp. Bulbifera\"), jasan ztepilý (\"Fraxinus excelsior\"), křivatec žlutý (\"Gagea lutea\"), svízel lesní (\"Galium sylvaticum\"), pitulník žlutý (\"Galeobdolon luteum\"), kuklík městský (\"Geum urbanum\"), jaterník podléšťka (\"Hepatica nobilis\"), jestřábník chlupáček (\"Hieracium pilosella\"), medyněk měkký (\"Holcus mollis\"), třezalka horská (\"Hypericum montanum\"), mokrýš střídavolistý (\"Chrysosplenium alternifolium\"), netýkavka malokvětá (\"Impatiens parviflora\"), ořešák královský (\"Juglans regia\"), sítina rozkladitá (\"Juncus effusus\"), sítina tenká (\"Juncus tenuis\"), zákula japonská (\"Kerria japonica\"), hluchavka skvrnitá (\"Lamium maculatum\"), modřín opadavý (\"Larix decidua\"), ptačí zob obecný (\"Ligustrum vulgare\"), bika ladní (\"Luzula campestris\"), bika bělavá (\"Luzula luzuloides\"), mahónie cesmínolistá (\"Mahonia aquifolium\"), pstroček dvoulistý (\"Maianthemum bifolium\"), černýš hajní (\"Melampyrum nemorosum\"), bažanka vytrvalá (\"Mercurialis perennis\"), zvonečník klasnatý (\"Phyteuma spicatum\"), střemcha hroznovitá (\"Padus avium\"), smrk ztepilý (\"Picea abies\"), borovice lesní (sosna) (\"Pinus sylvestris\"), lipnice úzkolistá (\"Poa angustifolia\"), osladič obecný (\"Polypodium vulgare\"), střemcha obecná (\"Prunus padus\"), trnka obecná (\"Prunus spinosa\"), plicník tmavý (\"Pulmonaria obscura\"),dub zimní (\"Quercus petraea\"), dub letní (křemelák) (\"Quercus robur\"), dub červený (\"Quercus rubra\"), orsej jarní (\"Ranunculus ficaria\"), pryskyřník kosmatý (\"Ranunculus lanuginosus\"), Rybíz alpínský (\"Ribes alpinum\"), růže šípková (\"Rosa canina\"), bez černý (\"Sambucus nigra\"), rozchodník ostrý (\"Sedum acre\"), jeřáb ptačí (\"Sorbus aucuparia\"), čistec lesní (\"Stachys sylvatica\"), pámelník bílý (\"Symphoricarpos albus\"), lípa srdčitá (\"Tilia cordata\"), podběl lékařský (\"Tussilago farfara\"), jilm drsný (\"Ulmus glabra\"), jilm vaz (\"Ulmus laevis\"), kopřiva dvoudomá (\"Urtica dioica\"), rozrazil laločnatý (\"Veronica sublobata\"), barvínek menší (\"Vinca minor\"), tolita lékařská (\"Vincetoxicum hirundinaria\"), violka vonná (\"Viola odorata\"), jmelí bílé (\"Viscum album\").\n\nMezi vzácné druhy, které můžeme nalézt na tomto území patří: bělozářka liliovitá (\"Anthericum liliago\") , bělozářka větevnatá (\"Anthericum ramosu\") C4a, koniklec luční český (\"Pulsatilla pratensis subsp. Bohemika\") , kruštík širolistý pravý (\"Epipactis helleborine subsp. Helleborine\") C4a, křivatec český pravý (\"Gagea bohemica subsp. Bohemika\") a třemdava bílá (\"Dictamnus Albus\") .\n\n Na území Kunratického potoka se nachází tři výrazně odlišné typy stanovišť s pro ně charakteristickými druhy. V nivě Kunratického potoka (pobřežní pás, mokřadní louky) se z brouků vyskytují nosatcovití (\"Curculionidae\") např.: \"Dorytomus dejeani\", \"Notaris maerkeli\" a na olších \"Curculio betulae\", na dubech \"Curculio venosus\" či \"Coeliodes siculus\", na jeřábu \"Magdalis barbicornis\", na jilmech \"Anthonomus ulmi\", na borovici lesní \"Pissodes piniphilus\"; nebo střevlíkovití Carabidae např. střevlíček rákosní (\"Odacantha melanura\"), \"Dromius schneideri\", \"Europhilus gracilis\"; mandelinka (\"Chrysolina staphylea\") a dřepčíci \"Phyllotreta tetrastigma\" a \"Hippuriphila modeeri\". Můžeme zde nalézt až 44 druhů tesaříků. Na skalkách (Kunratické skalky) xerotermní stanoviště, žijí z nosatcovitých např. \"Apion rubiginosum\" a \"Rhinoncus castor\", z čeledi \"Colydiidae\" velmi vzácný \"Orthocerus crassicornis\". V nivě Kunratického potoka žije plž \"Clausilia pumila\". Na březích potoka můžeme nalézt vzácného pavouka plachetnatku (\"Linyphia\"). Dále se zde vyskytuje z bezkřídlých \"Acalles echinatus\".\n\nZ motýlů je zde zaevidováno celkem 897 druhů, můžeme najít např. pouzdrovníčka olšového (\"Coleophora fuscedinella\"), batolce červeného (\"Apatura ilia\"), nesytku dubovou (\"Synanthedon conopiformis\"), vzpřímenku habrovou (\"Parornix carpinella\"), třásníčka bílého (\"Opostega salaciella\") nebo kropenatce vřesového (\"Pachycnemia hippocastanaria\").\n\nZ ptáků se zde vyskytuje např.: budníček lesní (\"Phylloscopus sibilatrix\"), konipas horský (\"Motacilla cinerea\"), sedmihlásek hajní (\"Hippolais icterina\"), strakapoud prostřední (\"Dendrocopos medius\"), žluna zelená (\"Picus viridis\"), žluna šedá (\"Picus canus\"), ale i datel černý (\"Dryocopus martius\") a několik druhů sov. V údolí potoka se vyskytují na jednom z mála míst v Praze hrabošík podzemní (\"Microtus subterraneus\"), v bylinné vegetaci podmáčených luk žije myška drobná (\"Micromys minutus\"). Doupné stromy poskytují útočiště letním koloniím netopýrů (\"Microchiroptera\"). Dále se zde vyskytuje jezevec lesní (\"Meles meles\") a veverka obecná (\"Sciurus vulgaris\"). Na území Kunratického lesa můžeme potkat i stádo muflonů (\"Ovis musimon\"), které bylo uměle vypuštěno do oblasti v 70. letech 20. století. Počet kusů v roce 2008 byl odhadován na 37 až 50. Každoročně se jejich počet zvyšuje, proto dochází každou zimu k odstřelu přibližně 15-20 kusů. Cílem je snížit počet jedinců ve stádu na přibližně 20 kusů, protože mufloni značně poškozují bylinná společenstva na svazích a skalních výchozech. Na území této přírodní památky byla vypuštěna i srnčí zvěř, tím došlo k obnovení původního stavu, jelikož po 2. světové válce byla vysoká zvěř v areálu lesa vystřílena.\n\nNa tomto území můžeme nalézt několik vzácných druhů: nosatce – \"Acalles echinatus\", \"Notaris maerkeli\"; \"Orthocerus crassicornis\", strakapouda prostředního (\"Dendrocopos medius\"), datla černého (\"Dryocopus Martius\") a žlunu šedou (\"Picus canus\").\n\nPředmětem ochrany je meandrující tok Kunratického potoka v lesních porostech přirozené skladby. Dalším důvodem ochrany je soubor polopřirozených lesních společenstev a pozůstatků xerotermních stepí v členitém okolí Kunratického potoka a geologický profil prvohorního ordoviku. Nachází se zde i několik ochranářsky významných společenstev: \"Luzulo albidae-Quercetum\" (acidofilní doubrava na jižních a západních svazích), \"Pruno-Fraxinetum\" (střemchová jasenina v nivě potoka), \"Cynancho-Quercetum\" (xerotermní doubravy, zejména na jižních svazích v okolí skalních výchozů), \"Aceri-Carpinetum\" (suťový les na suťových svazích), \"Stellario-Alnetum glutinosae\" (olšina v nivě potoka), \"Carici acutiformis-Alnetum\" (olšina v nivě potoka).\nKunratický les a s ním i Přírodní památka Údolí Kunratického potoka je obhospodařován podle zásad trvale udržitelného hospodaření v lesích hl. m. Prahy. Od května 2007 je držitelem mezinárodního, ekologicky velmi přísného lesnického certifikátu Forest Stewardship Council (FSC), který směřuje hospodaření v lesích k dosažení přírodě blízkých lesních porostů. Sídla Správy lesního hospodářství jsou hájenka a několik objektů v okolí. Snahou správce lesa je dosáhnout toho, aby se zastoupení dřevin co nejvíce blížilo původnímu přirozenému složení porostů.\n\nProblémem spojeným s nadměrnou návštěvností je devastace krajiny lidmi (vandalismus, sešlap půdy, poškozování mladých částí rostlin, rušení zvěře, ale také odhazování odpadků a jízda cyklistů mimo cesty). To má za následek vznik nežádoucí eroze. Takto působí rovněž uměle vysazení mufloni. Vlivem pouštění psů na volno dochází k plašení zvěře a některým druhům vodního ptactva a ptactva hnízdícího v blízkosti vody je znemožněno hnízdění. Dalším problémem jsou bezdomovci, kteří mají přístřešky ve svahu nad Thomayerovou nemocnicí, obklopené obrovským množstvím odpadků. Vlivem zástavby, která se nachází v blízkosti PP, je zde problém i s imisemi. Nepříznivé vlivy prostředí mají negativní dopad na stav porostů. Problémem je také znečištění Kunratického potoka odpadními vodami. Běžecký přespolní závod Velká kunratická je dalším z problémů. V současnosti už je však počet závodníků omezen, aby nedocházelo k tak velké devastaci lesa.\n\nÚdolí leží uprostřed husté zástavby, což má za následek vysokou návštěvnost. Nejen podél Kunratického potoka vede několik značených turistických tras a cyklotras, je zde vedena i naučná stezka s lesnickou tematikou. Nachází se zde i několik dětských hřišť, a altánů. Turisticky významným místem je i zřícenina gotického hradu Nový hrad, který si nechal postavit v letech 1410–1412 král Václav IV. stavitelem Křížem. Král Václav IV. zde v roce 1419 zemřel. Turisticky významný je i běžecký přespolní závod Velká kunratická, který se koná vždy v listopadu. Závod se koná v jihovýchodní části Kunratického lesa, trasa je dlouhá 3100 m (muži) a 1330 m (ženy). Nyní se tohoto závodu účastní kolem 3000 běžců.\n\n"}
{"id": "192401", "url": "https://cs.wikipedia.org/wiki?curid=192401", "title": "Roudnice (rozcestník)", "text": "Roudnice (rozcestník)\n\nNázev Roudnice má více významů:\n"}
{"id": "192403", "url": "https://cs.wikipedia.org/wiki?curid=192403", "title": "Institut klinické a experimentální medicíny", "text": "Institut klinické a experimentální medicíny\n\nInstitut klinické a experimentální medicíny (IKEM) je české zdravotnické zařízení, nacházející se v Praze-Krči, specializující se v rámci oboru kardiologie na léčbu kardiovaskulárních onemocněních, transplantaci orgánů, dále diabetologii a léčbu poruch metabolismu. Sídlí na adrese Vídeňská 1958/9 v Praze 4-Krči. Je příspěvkovou organizací řízenou Ministerstvem zdravotnictví ČR.\n\nK roku 2020 se skládá ze tří specializovaných center: kardiocentrum, centrum diabetologie a transplantcentrum. Je zde 8 oddělení, 15 specializovaných oddělení, několik dalších pracovišť a laboratoří. Má 1450 zaměstnanců a nachází se zde 312 lůžek pro pacienty, z čehož jich 83 je na jednotce intenzivní péče.\n\nÚstav je v médiích zaměňován s nedalekým Ústavem experimentální medicíny Akademie věd České republiky se sídlem Vídeňská 1083.\n\nPředchůdcem IKEMu byl Výzkumný ústav experimentální terapie v Krči, který byl zrušen v polovině 70. let. \n\nIKEM byl založen v roce 1971 spojením šesti výzkumných ústavů v areálu Thomayerovy nemocnice.\n\nDne 30. listopadu 2017 lékaři v IKEMu poprvé v České republice a jako třetí na světě voperovali pacientovi plně umělé srdce.\n\nV roce 2019 byl IKEM největším transplantačním centrem v Evropě, bylo zde voperováno 540 orgánů 486 lidem. Dochází zde k realizaci přibližně 70 % všech transplantací v Česku.\n\nŘeditelem zařízení byl od října 2011 do prosince 2018 kardiolog Aleš Herman. Od této doby je ředitelem Michal Stiborek.\n\n"}
{"id": "192406", "url": "https://cs.wikipedia.org/wiki?curid=192406", "title": "František Štěpán Kott", "text": "František Štěpán Kott\n\nFrantišek Štěpán Kott (26. prosince 1825 Podhájský mlýn u Lnář – 3. srpna 1915 Praha) byl český středoškolský pedagog, lexikograf a překladatel z latiny.\n\nV roce 1850 dokončil právnická studia a o tři roky později studia klasické filologie. Poté působil do roku 1885 jako středoškolský učitel v Jindřichově Hradci, Jičíně, Olomouci a Praze. V Jičíně založil soukromou vyšší dívčí školu. Při odchodu do výslužby byl oceněn záslužným zlatým křížem s korunou, v roce 1890 se stal řádným členem České akademie věd a umění Františka Josefa, v roce 1898 mimořádným členem Královské české společnosti nauk.\n\n\n\n"}
{"id": "192410", "url": "https://cs.wikipedia.org/wiki?curid=192410", "title": "Milan Horáček", "text": "Milan Horáček\n\nMilan Horáček (* 30. října 1946 ve Velkých Losinách) je německý politik českého původu.\n\nVyučen elektromontérem a jako „politicky nespolehlivý“ odveden k silničním jednotkám (bývalý PTP). Z bývalého Československa odešel po srpnové invazi vojsk Varšavské smlouvy do Německa, kde se zapojil do exilové práce ve spolku „Cesty 68“. V exilu se živil jako elektromontér, spolupracovník časopisu \"Gewerkschafter\" a vydavatel německé mutace časopisu Listy, který vycházel v kooperaci s československými exulanty. V letech 1976–1981 studoval politologii na Univerzitě Johanna Wolfganga von Goethe ve Frankfurtu nad Mohanem.\n\nOd poloviny 70. let se podílel na vzniku Strany zelených v Německu a spolupracoval mj. s Rudi Dutschkem, Josephem Beuysem, Petrou Kelly, Heinrichem Böllem, Danielem Cohn-Benditem a Joschkou Fischerem. Mezi roky 1981 až 1983 byl městským zastupitelem ve Frankfurtu, v letech 1983–1985 poslancem Spolkového sněmu jako referent pro zahraničí a bezpečnostní politiku, lidská práva a východní Evropu.\n\nV letech 1991 až 2004 působil jako vedoucí Nadace Heinricha Bölla (nejprve v Praze, později v Bonnu). Jako zakladatel české pobočky přivedl za léta působení do ČR více než 100 mil. Kč na projekty pro nevládní sektor.\n\nV letech 2004 až 2009 byl poslancem Evropského parlamentu za stranu Bündnis 90/Die Grünen. Byl členem lidsko-právního, zahraničního a zemědělského výboru, dále členem delegace Evropská unie-Chorvatsko a zastupujícím členem delegace EU-Ukrajina a EU-Bělorusko. Působil též v Intergroup Tibet a v Intergroup pro tradiční a národnostní menšiny.\n\nV roce 2009 neúspěšně kandidoval do Evropského parlamentu za českou Stranu zelených. \n\n"}
{"id": "192413", "url": "https://cs.wikipedia.org/wiki?curid=192413", "title": "Patrick Estes", "text": "Patrick Estes\n\nPatrick Estes (* 4. února 1983, Richmond, Virginie, USA) je americký fotbalista bez angažmá hrající na pozici Tackla. Byl draftován v roce 2005 v sedmém kole jako 248. hráč celkově týme San Francisco 49ers.\n\nEstes hrál vysokoškolský fotbal za Benedictine Cadets v virginském Richmondu, kromě toho se také věnoval basketbalu. Byl považován za jednoho z nejlepších Tight endů v zemi, i když během univerzitní kariéry sloužil předevěším jako záloha za Heatha Millera nebo jako blokař. Přesto si ho San Francisco do svého týmu následně vybralo jako Offensive tackla.\n\nPatrick Estes byl vybrán v sedmém kole Draftu NFL 2005 na 248. místě celkově týmem San Francisco 49ers. Během tří let zde odehrál osm zápasů a následně byl 18. prosince 2007 propuštěn. O den později přestupuje k Buffalo Bills, ale před začátkem sezóny je 30. srpna 2008 propuštěn a od té doby je bez angažmá.\n\n"}
{"id": "192414", "url": "https://cs.wikipedia.org/wiki?curid=192414", "title": "Estes", "text": "Estes\n\nEstes je časté anglické příjmení odvozené pravděpodobně od rodu Este. Další možný původ je ze staroanglického výrazu znamenajícího „\"z východu\"“. Nejstarší záznamy o používání tohoto příjmení jsou z poloviny 16. století z jižní Anglie.\n\nPříjmení Estes nosilo více osobností:\n\nEstes může také znamenat:\n"}
{"id": "192418", "url": "https://cs.wikipedia.org/wiki?curid=192418", "title": "Jaromír Bělič", "text": "Jaromír Bělič\n\nJaromír Bělič (24. března 1914 Násedlovice – 6. prosince 1977 Praha) byl český jazykovědec a literární historik. Zabýval se zejména dialektologií, slovenštinou, slovenskou literaturou a dílem Karla Havlíčka Borovského.\n\n\n\n\n"}
{"id": "192421", "url": "https://cs.wikipedia.org/wiki?curid=192421", "title": "Držková", "text": "Držková\n\nDržková je obec ležící v severovýchodní části okresu Zlín v Hostýnských vrších. Žije zde obyvatel. V katastru pramení říčka Dřevnice. Obec je součástí regionu Moravské Valašsko. Obec udělila v roce 2014 čestné občanství etnografu a národopisci Karlu Pavlištíkovi.\n\nPrvní zmínka o obci z roku 1391 se nachází v moravských zemských deskách (cúda olomoucká). Obec tehdy byla poddanskou vsí (lhotou, pasekou), patřící k panství pánů na Lukově. První písemná zmínka vypovídá, že Ježek ze Šternberka, jinak z Lukova, zapsal Bolce, manželce jakéhosi Štěpánka právem věnným 80 hřiven na Dolní a Horní Držkové s vyloučením lesů. Věno přijal její bratr Bohuška ze Sazovic. V té době tu tedy existovaly osady dvě: Horní a Dolní Držková. Roku 1446 je tu ještě zmiňována třetí osada Zdislavov, v místech nynějších Pasek. Po roce 1466 je už zmiňována jen jedna obec. Horní Držková zanikla (roku 1437) pravděpodobně v důsledku požáru. Podle pověsti se Horní Držková propadla do země. I Zdislavina Lhota (Zdislavov) je naposledy zmiňována roku 1516, prý tam ale stával kostelík i s hřbitovem.\n\nObec v minulosti proslula podomáckou výrobou všemožných dřevěných výrobků (troky, lopaty, hrábě, kosiska, topora, nábytek, dětské hračky atd.). Vyrábělo se také tu dřevěné uhlí pálením milířů. Ve střední a severní části obce je doložena také salašnická činnost.\n\nNa návsi u Dědinského potoka stávala valašská zvonice z 18. století. Byl v ní i 48 kg těžký zvon, který byl však v průběhu první světové války zrekvírován. Zvonice byla v 70. letech pro svůj špatný stav a z důvodu uvolnění místa pro rozšíření silnice stržena. Roku 1999 byla podle starých nákresů postavena replika staré zvonice, která se nachází v blízkosti místa, kde stávala zvonice původní.\n\nV roce 2011 bylo v obci otevřeno Muzeum dřevěného porculánu. Toto soukromé muzeum zachycuje historii obce Držková a především dříve hojně provozovanou podomáckou výrobu dřevěného nářadí a náčiní, lidově též zvanou \"dřevěninu\" či \"dřevěný porculán\". Dřevo hrálo v dřívějších dobách zásadní roli v životě držkovských občanů. V kraji, kde je „konec chleba a začátek kameňa“, neposkytovala chudá políčka, posetá balvany, výživu ani pasekářům, natož lidem z vlastní obce. Proto, oč Držkovjany připravila chudá pole, to jim musely vynahradit hory. Vyrábělo se zde nepřeberné množství výrobků, které našly upotřebení mnohdy daleko od místa svého vzniku. Expozice umístěná v kopii salašnické stavby – kolibě obsahuje originální nástroje i hotové výrobky, které svědčí o důmyslnosti a zručnosti těchto podomáckých výrobců. K dalším stavbám muzea patří i kopie roubené zvonice z Vlčkové a soubor včelích úlů – klátů.\n\n"}
{"id": "192424", "url": "https://cs.wikipedia.org/wiki?curid=192424", "title": "Podleský rybník", "text": "Podleský rybník\n\nPodleský rybník, někdy také Podlesek nebo Podlesák, se nachází mezi Dubčí a Uhříněvsí, v přírodním parku Říčanka. Podle seznamu rybníků v Praze je svojí rozlohou 14,14 ha i objemem 355 tisíc m druhým největším rybníkem v Praze (rozlohou je větší jen Počernický rybník, objemem Kyjský rybník). Jeho historie sahá až do 16. století.\n\nNázev pochází od polohy „pod Velkým lesem“, který se kdysi rozkládal na severní straně rybníka a jehož zbytky byly vykáceny kolem roku 1870. Rybník byl dříve součástí rozsáhlé rybniční soustavy (cca 50 rybníků), vybudované pravděpodobně už na počátku 16. století a srovnatelné snad jen s jihočeskými rybníky Jakuba Krčína. Rybník byl původně průtočný, dnešní obtočný kanál podle levého břehu je pravděpodobně až z druhé poloviny 20. století.\n\nRybník má tvar protáhlého trojúhelníku. V severozápadním cípu je výpust a bezpečnostní přeliv. U hráze dlouhé asi 200 m je několik památných dubů letních, další mohutný dub roste při pravém břehu Říčanského potoka pod mlýnem.\n\nPůvodní Podleský mlýn byl funkční až do 50. let 20. století, v letech 2012–2013 byl zbořen a nahrazen novostavbou. Z původního objektu se dochovala pouze stodola z poloviny 19. století, stojící samostatně na západní straně. Celý objekt s pozemky pod hrází patří \"Výzkumnému ústavu živočišné výroby\" (VÚŽV), který tu provozuje experimentální farmu.\n\nZa hrází východně od mlýna je malý, už nevyužívaný lůmek na štěrk z ordovického křemence ze začátku 20. století.\n\nZchátralé zbytky budovy u levého, jižního břehu rybníka jsou pozůstatkem vodárny z roku 1866, která kdysi dodávala vodu do uhříněveského cukrovaru.\n\nRoku 1919 byly u rybníka zřízeny říční lázně. Ke koupání jej údajně využíval i prezident T. G. Masaryk, protože se nacházel blízko jeho letního sídla na zámku Koloděje. V současné době je rybník turistickým cílem oblasti a oblíbeným místem i přes znečištěnou vodu.\n\nKolem rybníka vede \"Naučná stezka Dubeč - Uhříněves\" a modrá turistická značená trasa 1003 z Uhříněvsi do Klánovic.\n\n"}
{"id": "192426", "url": "https://cs.wikipedia.org/wiki?curid=192426", "title": "Alan J. Heeger", "text": "Alan J. Heeger\n\nAlan Jay Heeger (* 22. ledna 1936, Sioux City, Iowa) je americký chemik a fyzik.\n\nTitul Ph.D. získal na University of California v Berkeley roku 1961. V roce 2000 získal společně s Alanem G. MacDiarmidem a Hideki Širakawou Nobelovu cenu za chemii „za jejich objev a vývoj vodivých polymerů“. V současné době je profesorem na University of California v Santa Barbaře.\n\n"}
{"id": "192431", "url": "https://cs.wikipedia.org/wiki?curid=192431", "title": "Menu", "text": "Menu\n\nMenu (francouzsky – malý, maličkost) je jídelní lístek, který obsahuje seznam a pořadí pokrmů, které jsou sestavené do určitého pořadí a podávají při slavnostním obědě nebo večeři. Může to být i seznam pokrmů, které jsou v restauraci podávany jako jeden celek (např. polední menu).\n\nJednotlivé pokrmy, chody, je zvykem podávat v dále uvedeném pořadí. Menu nemusí obsahovat všechny položky, obvykle obsahuje alespoň polévku, hlavní chod a moučník.\n\nVýraz menu se často nepřesně používá i jako označení pro jídelní lístek, který obsahuje seznam pokrmů, které restaurace nabízí.\n"}
{"id": "192435", "url": "https://cs.wikipedia.org/wiki?curid=192435", "title": "Menu (rozcestník)", "text": "Menu (rozcestník)\n\nVýraz menu se používá jako označení pro:\n\n"}
{"id": "192440", "url": "https://cs.wikipedia.org/wiki?curid=192440", "title": "Jídelní příbor", "text": "Jídelní příbor\n\nJídelní příbor je sada nástrojů, které se používají při manipulaci s jídlem. Slouží k porcování a vkládání jídla do úst. Základní části příboru jsou lžíce, nůž a vidlička. Příbor může obsahovat i různé přídavné náčiní – různě tvarované nože, vidličky a kleště. V asijském stolování a kuchyni jsou naopak běžné hůlky. Celkem se uvádí až 200 různých druhů náčiní.\n\nOdhaduje se, že evropským příborem jí asi 900 milionů lidí a asijské jídelní hůlky používá asi 1,2 miliardy lidí. Asi 4,2 miliardy lidí jí bez příboru rukama.\n\nJídelní příbor, jehož základními prvky jsou lžíce, nůž a vidlička, se používá především v kulturní oblasti civilizace vycházející z evropského kontinentu.\n\nUž ve starověku se v Evropě používala jako jídelní nástroj lžíce, později se k jídlu začal používat také nůž. Příbor současného evropského typu se objevil až v 17. století. Nejprve byly příbory vyráběny ze dřeva a v bohatších domácnostech také ze stříbra (železo nenacházelo uplatnění, neboť rychle podléhalo korozi). Dnes se používají většinou příbory z nerezové oceli a v nezanedbatelné míře také plastové příbory.\n\nJídelní příbory jsou umisťovány při prostírání vedle talíře podle pořadí podávaných chodů. Blíže talíři se pokládají příbory, kterými se bude jíst později. Na jednu stranu talíře se pokládají maximálně tři kusy. Pokud je menu delší, přikládají se další příbory až v průběhu stolování.\n\nPříbor se prostírá tak, aby byl snadno v pravý čas připraven ke konzumaci daného chodu. Tzn. na správné straně a rukojetí k ruce, tak aby urazila co nejmenší vzdálenost.\nNěkteré další příbory se umisťují např. na pečivový talířek (dezertní nůž), podšálek (např. kávová či moka lžička) atp.\n\nVidlička rybího příboru má kratší, ale širší zuby, nůž je bez ostří (rybu obvykle nemusíme krájet), s hrotovitou špičkou. Pomocí tohoto nože stahujeme maso z kostí, jež přidržujeme vidličkou. Když máme čisté maso na jedné straně talíře a kostičky na straně druhé (nebo je dáváme na zvláštní odkládací talířek), položíme nůž šikmo na talíř, vidličku vezmeme do pravé ruky a s její pomocí jíme jak maso, tak příkrm. Můžeme si vypomoci kouskem chleba v levé ruce. Rybí příbor se dá ovšem docela dobře nahradit dvěma velkými vidličkami. Každou kostičku, která vnikne do úst, vyjmeme pomocí vidličky: kosti stále klademe na jedno a totéž místo na talíři, pokud nemáme u ruky už zmíněný odkládací talířek na kosti.\n\nPro tvrdý sýr zakládáme dezertní vidličku a nůž. Pro sýr měkký postačí jen dezertní nůž. Sýr odkrojíme nožem, naneseme jej na kousek ulomeného chleba, který jsme ev. nejprve potřeli máslem, a celé sousto vkládáme do úst.\n\nK ovoci podáváme příbor na ovoce nebo příbor dezertní. Drobné ovoce jako jsou maliny, ostružiny, lesní jahody a borůvky, jíme čajovou lžičkou. Jiné ovoce, jako jsou třešně, jahody, rybíz, angrešt, jíme rukou, v tom případě přikládáme na stůl misku (fingerbowle) s vodou na omytí prstů.\n\nV Asii jsou nejpoužívanějším jídelním nástrojem jídelní hůlky, které se vyrábí ze dřeva a mohou být zdobené různými ornamenty a znaky. Hůlky se zakládají buďto na speciální podstavec, nebo do nádoby k tomu určené. Dnes se kvůli západním fast food trendům vyrábí i balené hůlky z plastu.\n\n\n"}
{"id": "192441", "url": "https://cs.wikipedia.org/wiki?curid=192441", "title": "Jídelní lístek", "text": "Jídelní lístek\n\nJídelní lístek (Nápojový lístek) je přehled produktů, které nabízí jídelna, restaurace nebo bufet. Informuje hosty o nabídce a cenách.\n\nObvykle obsahuje jídelní lístek seznam jídel, nápojů, nebo celých menu. Položky jídelního lístku mohou být rozděleny do skupin (např. bezmasé pokrmy, drůbež, nealkoholické nápoje apod.)\n\nJídelní lístek je seznam nabízených pokrmů a příloh. Svojí formou i obsahem reprezentuje především kuchaře, ale i ostatní zaměstnance včetně podnikatele. Základním požadavkem na jídelní lístek je pestrý výběr pokrmů a příloh, dobrá přehlednost, čitelnost a vkusná úprava. Jídelní lístek usnadňuje nabídku, objednávání, bonování, expedici, zúčtování a slouží i jako kontrolní podklad.\n"}
{"id": "192443", "url": "https://cs.wikipedia.org/wiki?curid=192443", "title": "Pramen práva", "text": "Pramen práva\n\nPrameny práva lze rozlišovat na psané a nepsané (latinsky ) podle nichž lze rozlišovat země psaného práva, založeného na římském právu (zejména Francie) a země práva nepsaného (Anglie, USA, Commonwealth). Vzhledem k tomu, že často existují paralelně oba typy právních pramenů, rozlišujeme dále na prvotní a druhotné.\n\n\nObecně jsou prameny práva děleny na prameny materiální a formální. Mezi další dělení pramenů práva patří dělení na prameny psané či nepsané.\n\nMateriální prameny práva jsou nepsané skutečnosti, které nutí stát k jisté úpravě vztahů. Mohou jimi být například společenské či hospodářské poměry, ale i historické okolnosti, nebo dokonce nahodilé skutečnosti typu přírodních či jiných katastrof.\n\nZdroje, které nám vysvětlují samotné právo – lépe řečeno jsou to zdroje, které nám dávají k dispozici samotné právo a jeho konkrétní obsahy. Existuje spousta typů formálních pramenů práva. Mezi hlavními či tzv. primárními jsou to právní předpisy (normativní právní akty), normativní smlouvy, soudní a správní precedenty a judikatura, právní obyčeje a některé další. Mezi sekundárními prameny práva to mohou být učebnice, právnické slovníky, právnická periodika, vládní dokumenty a mnohé další. V našem, tj. kontinentálním systému práva, jsou používány převážně právní předpisy a normativní smlouvy, obyčeje pouze okrajově a samotné precedenty a judikatura minimálně. V podstatě můžeme uvažovat o tom, že judikaturu u nás nelze brát za pramen práva. Vedou se diskuze o tom, zda je předchozí judikatura závazná pro další soudní rozhodování a jak k tomuto problému vůbec přistupovat.\n\nNepsané prameny práva jsou samozřejmě starší, vyskytovaly se již ve starověkém Řecku či Římě. První kodifikace probíhaly až později a často vycházely z právních obyčejů či jiných zvyků. Psaná právní norma je tvořena zastupitelstvy územních správních celků (alespoň v našem státě). Je to soubor sepsaných pravidel psaných spisovným úřednickým jazykem a je hmotnou normou nehmotných pravidel. Dalším psaným pramenem práva jsou právní smlouvy, ty jsou používány primárně v mezinárodním právu. Nepsaný či soudcovský pramen práva je již zmíněný obyčej a judikatura či precedenty.\n\nPsané prameny práva jsou novější a mnohem častěji užívané jsou to např. právní předpisy či normativní smlouvy.\n\nHistorické souvislosti pramenů práva se částečně kryjí s celou právní historií a tak můžeme počátky pramenů práva sledovat již v nejstarších systémech práva. Jedny z prvních pramenů práva, tehdy ještě prameny nepsané (latinsky ), byly součástí právního systému řeckého. Z tohoto systému se nám tedy nezachovaly žádné psané právní památky, ale některé skutečnosti můžeme vyvozovat z Homérových básní či v textech od Platóna. V podstatě jedinou, ale pořád řeckou právní památkou je tzv. řecký zákoník, který má podobu stěny v krétském městě Gortyn. Pochází z období kolem roku 450 př. n. l. a nalezen byl v roce 1857. Má podobu kamenů, na kterých je na více než 600 řádcích zachycena podoba práva v oblasti kolem Gortynu. Mimo jiné z tohoto zákoníku plyne větší právní ochrana otroka, otroci v tomto státě a dle tohoto zákoníku měli mnohem snadnější život než v jiných starověkých státech. Jejich postavení se oproti běžným občanům lišilo pouze v tom, že nemohli nastoupit na vojenskou službu. Zákoník upravuje hlavně oblasti trestního či rodinného práva. Encyklopedie Britannica uvádí, že vliv tohoto zákoníku lze nalézt i na egyptských papyrech a tak i v právu egyptském.\n\nDalším starověkým a již velmi důležitým právním systémem byl systém římského práva. Stejně jako starořecké právo, tak i římské vycházelo z nepsaných práv. Důležitým pramenem v tehdejší rané zemědělské společnosti bylo právo obyčejové (), které bylo vykládáno většinou hlavou jednotlivých rodů. Toto právo bylo spojeno s tím, že stařešinové (latinsky ) jednotlivých rodů měli takřka neomezenou a autoritářskou moc. Velký vliv mělo i rodové náboženství. Vliv náboženství se zachoval i při větším rozvoji a rozšíření právních úprav na nově vznikající městské obce. Právo bylo vykládáno jako vůle bohů a bylo tak vykládáno pontifiky a králi. Ti byli zároveň i prvními soudci. V době před královstvím existovalo velmi nejisté dělení práva mezi lidmi a bohy (latinsky ) a také mezi lidmi samotnými (latinsky ). Později se Římané zaměřili z praktických důvodů na právo ius.\n\nV době království byly právní prameny vydávány dle tradice králi a vykládány a aplikovány opět kněžími. Existuje i pověst, že pontifex maximus Papirius sepsal množství těchto práv a vznikl tak první sepsaný zákoník, ale podle zjištění se tato pověst nezakládá na pravdě. V období republiky (tj. po r. 510. př. n. l) se změnil nejen systém státu, ale i systém tvorby práva. Existovali volení úředníci, kteří dle principu kolegiality se museli na jakémkoliv rozhodnutí jednohlasně shodnout – každý z nich měl právo veta. V souvislosti s rozvojem měst a většího počtu plebejců bylo požadováno, aby existoval psaný zákoník. To zapříčinilo vznik Zákona dvanácti desek, který se stal prvním psaným (latinsky ) zákoníkem. Později, již v době praetorů, vzniklo i právo praetorské, které se stalo dalším pramenem práva v římském právu. V době císařství měl hlavní zákonodárnou a soudní moc prakticky pouze císař. Do 3. století byly zákony vydávány také senátem, ale i ten později tuto možnost ztratil. O něco déle si možnost zasahovat do tvorby práva ponechali praetoři. I těm však zákonem Edictum Perpetuum Hadriani bylo toto právo odebráno. Další změny nastaly v roce 300, kdy se opět změnila forma státu, vláda se změnila na dominát a prakticky jediným pramenem práva tak byla císařská nařízení. Tato nařízení platila od doby své publikace, bylo jich vydáno velké množství a často neměla potřebnou kvalitu. I právní věda tak zanikla. Z toho důvodu později, za vlády císaře Theodosia II., vznikl tzv. Theodosiův kodex, jež v sobě zahrnuje císařská nařízení od roku 312 do doby vydání. Ten se stal důležitým pramenem práva a poznání a bylo z něj vycházeno při tvorbě práva až do 11. století. V šestém století bylo za císaře Justiniána kodifikováno i občanské právo, které bylo zapsáno do zákoníku s latinským názvem Corpus iuris civilis. Většina zákoníku byla sepsána již v řečtině, odlišně od starších zákoníků, jež byly sepsány latinsky. V 11. století se tento zákoník začal studovat na Boloňské univerzitě a zapříčinil tak recepci římského práva ve středověku.\n\nTento systém je založen na systému precedentů a také na právním principu Stare decisis. Princip Stare decisis se poprvé objevil ve staré Anglii v době vlády krále Jindřicha II. Plantageneta. Ten vysílal soudce ze svého královského soudu do soudů okresních, aby jemu samotnému přivezli výsledky rozhodnutí těchto soudů. Později tak soudy rozhodovaly o podobných či stejných problémech stejně – to je systém precedentů či rozhodování dle jurisdikce (např. v České republice). Tento král také velmi rozvinul soudní systém ve staré Anglii, vzal tak velkou moc církevním soudům a dostal se do sporu s církví. Pro běžného občana však nebyla soudní pomoc právem, nýbrž privilegiem, které mu muselo být uděleno (ve staré angličtině ). Zprvu toto bylo ošetřeno individuálně, avšak později byl vytvořen systém writů platných pro obecné a časté případy. Velký zlom v chápání britského práva nastal po konání Druhého Westminsterského Statutu. Po tomto statutu se již writy pro případ analogický jinému případu vydávaly velmi výjimečně a bylo tak stanoveno, že stávající writy nemají být rozmnožovány dalšími. Tento systém tak přetrval až do 19. století.\n\nDruhým soudcovským systémem v Anglii je tzv. (v českém překladu spravedlnost), který původně byl nástrojem pro odvolání vůči „nespravedlivým“ soudům královským a to přímo ke králi. Ten je odvolával ke kancléřům a později tak vznikly tzv. kancléřské soudy, jež měly rozhodovat na základě spravedlnosti. Equity však neměla nikdy jít proti původním rozsudkům, o tom vypovídá regule (v českém překladu \"„Spravedlnost následuje právo“\"). Mimo soudcovského práva jsou v angloamerickém systému práva uznávány i prameny práva jiné. Jsou to: zákonné prameny, obyčejové právní prameny a právní literatura. Zákonné prameny, jsou chápány jako základ pro rozhodnutí soudce a pro soudcovskou tvorbu práva. Obyčejové prameny práva jsou chápány ve dvou polohách, jsou to (v českém překladu \"obecné obyčeje říše\"), které jsou v našich dobách již velmi okrajově používány v ústavním právu a také to jsou (v českém překladu \"místní obyčeje\"). Pro ty platí, že se musí odchylovat od tzv. Common law, ale nesmí mu odporovat. Další nutnou podmínkou je to, že musely existovat již před rokem 1189. Předpokládá se však, že všechny obyčeje existovaly již v době před zmíněným rokem, dokud se nedokáže opak, či není notoricky známé to, že vznikly až později. Tyto obyčeje jsou také používány velmi málo, i kvůli tomu, že po jejich aplikování v právu by byly začleněny do soudcovského práva. Posledním zmíněným pramene práva je právní literatura, jež je v britském chápání používána velmi málo a pokud už použita je, tak pouze ze starých děl slavných mistrů.\n\nV americkém chápání (na rozdíl od britského) je pramenů práva uznáváno méně. Je to zpravidla soudcovské právo a legislativa. I v chápání soudcovského práva či výrazu ekvity existují ve Velké Británii a v USA velké rozdíly, což je dáno tím, že se tyto kultury vyvíjely rozdílně. Také existují rozdíly v chápání precedentů, v USA jsou precedenty nižších soudů závazné i pro soudy vyšší, v Británii tomu tak není (tj. soudní rozhodnutí soudu je závazné pouze pro soudy nižší či stejné úrovně).\n\nV kontinentálním tj. převážně evropském (jinak nazývaném i římsko-germánském) systému práva existují převážně tradice psaného práva. První soupisy právního systému kontinentálního byly sepisovány v 18. století. Musíme ovšem rozdělit tento právní systém do několika různých okruhů, v který se právo vyvíjelo s lehkými odlišnosti. Knapp dělí tento systém na okruh francouzský, rakouský, německý, švýcarský a na okruh skandinávský. Francouzský okruh byl kodifikován již v roce 1804 v tzv. (česky občanský zákoník), který byl velmi komplexní a v článku 5 tohoto zákoníku přímo zakázal soudcovskou tvorbu práva. Tento okruh měl posléze velký vliv na tvorbu práva v jiných oblastech světa. Měl velký vliv na západní Evropu, belgické a francouzské kolonie v Africe, latinskou Ameriku, země blízkého a dálného východu a také na oblasti jihovýchodní Asie. Okruh rakouský již takový velký význam neměl, téměř se nerozšířil za hranice tehdejší rakouské části Rakouska-Uherska. I tak je svým způsobem výjimečný V §16 (dále jen \"ABGB\") uvádí, že každý člověk má svá určitá práva vyplývající z přirozenosti a každý je tak osobou. \"ABGB\" byl sepsán již v roce 1811, je překládán jako \"všelidový občanský zákoník\". Německý okruh byl kodifikován v tzv. (dále jen \"BGB\"), který je překládán jako \"občanský zákoník\". Sepsán byl v roce 1896 a v platnost vstoupil v roce 1900. Jeho vliv lze vypozorovat v Číně anebo Japonsku. Toto dílo dle Knappa není dílem zdařilým a později byly nalezeny jeho výrazné slabiny, navíc mělo být kompromisem mezi římským podáním práva a germánským podáním práva.\n\nŠvýcarský okruh byl kodifikován v (dále jen \"ZGB\"), je překládán jako \"civilní občanský zákoník\" a byl sepsán v roce 1907. Jeho poslední část (zákon o obligacích) byla sepsána v roce 1911. Tyto obě části vstoupily v platnost v roce 1912. Civilní občanský zákoník rovněž dle Knappa není kvalitním dílem, vychází z německého BGB a dílem také z , tj. z římské recepce v Německu. Tento zákoník měl také vliv v zahraničí – v Turecku či v zemích Blízkého východu, kde sloužil jako základ pro stanovení věcného statutu. Skandinávský okruh je od klasického kontinentálního systému práva poměrně odlišný, více dbá na použití soudcovského práva a právních obyčejů. Kodifikace tak dává značný prostor pro soudcovskou normotvorbu. Mezi další prameny kontinentálního práva patří právní obyčeje, soudní a správní precedenty a normativní smlouvy.\n\nExistuje i další a zároveň nejmladší právní systém, kterým je právní systém islámský. Vyvíjel se zhruba od 8. století našeho letopočtu. Od 10. století navíc dle zásady \"\" nelze toto právo doplňovat. Mezi tamní prameny práva patří: korán, sunna, idžmá a kijás. Také se o tomto právu dá napsat, že neuznává legislativu – je teoreticky neměnné. Změny ovšem jsou možné, ale ne změny základního práva – to nemůže měnit nikdo, leda Bůh. Mění se tak pouze právo v jednotlivých státech, sekundární právo. Podle některých zdrojů je uváděno celkem až 40 pramenů práva, podle jiných 15.\n\n"}
{"id": "192444", "url": "https://cs.wikipedia.org/wiki?curid=192444", "title": "Irene Khanová", "text": "Irene Khanová\n\nIrene Zubaida Khanová (narozena 24. prosince 1956 v Dhace, Bangladéš) byla sedmou generální tajemnicí mezinárodní lidskoprávní organizace Amnesty International.\n\nIrene Khanová vyrůstala v relativně bohaté rodině během občanské války v Bangladéši. Občanská válka a častá porušování lidských práv, k nimž během války docházelo, pomohla formovat její celoživotní zápal pro aktivismus. Kvůli studiím opustila Bangladéš a vydala se do Severního Irska. Následně vystudovala práva na Universitě v Manchesteru. Ve svých studiích pokračovala ve Spojených státech na Harvard Law School, kde se specializovala na veřejné mezinárodní právo a lidská práva. Díky svému zájmu o práci přímo s lidmi pomáhala v roce 1977 založit rozvojovou organizaci Concern Universal a v roce 1979 začala svoji práci lidskoprávní aktivistky s organizací International Commission of Jurists.\n\nV roce 1980 začala pracovat v OSN pro Úřad Vysokého komisaře OSN pro uprchlíky (UNHCR). Pracovala v mnohých vedoucích pozicích a na poli mezinárodní ochrany uprchlíků. Od roku 1991 do roku 1994/1995 byla na pozici \"Senior Executive Officer\" pro Sadaku Ogatovou, která tehdy byla Vysokou komisařkou OSN pro uprchlíky. Irene Khanová byla v roce 1995 jmenována šéfkou mise v Indii a v roce 1998 jmenována do Centra pro výzkum a dokumentaci. Během krize v Kosovu v roce 1999 vedla tým do Makedonie a byla později ve stejný rok jmenována na pozici zastupujícího ředitele mezinárodní ochrany.\n\nIrene Khanová nastoupila do Amnesty International v srpnu 2001 jako generální tajemnice.\n\nV prvním roce v úřadu osobně vedla misi do Pákistánu, do Izraele a do Kolumbie před prezidentskými volbami v květnu 2002. Na setkání s presidentem Pákistánu Mušarrafem, Libanonu Emilem Lahúdem a premiérem Bangladéše Khaledou Ziou žádala lepší ochranu lidských práv pro ženy. Započala konzultace s aktivistkami ženských hnutí pro vytvoření globální kampaně Amnesty International Stop násilí na ženách.\n\nV Austrálii přitáhla pozornost veřejného mínění k tématu zadrženým čekatelům o azyl, v Burundi se setkala s oběťmi masakru a žádala presidenta Pierra Buyoya a další strany konfliktu, aby ukončili kruh porušování lidských práv.\n\nIrene Khanová byla na pozici generální tajemnice Amnesty International první ženou, prvním Asiatem a první muslimkou.\n\nIrene Khanová získala několik akademických ocenění, cenu \"Ford Foundation Fellowship\", \"Pilkingtonovu cenu Žena roku\" a v roce 2006 \"Sydney Peace Prize\".\n\n"}
{"id": "192447", "url": "https://cs.wikipedia.org/wiki?curid=192447", "title": "Sochy na Karlově mostě", "text": "Sochy na Karlově mostě\n\nSochy na Karlově mostě tvoří neopakovatelnou galerii především barokních soch a sousoší pod širým nebem. Původně byla sochařská výzdoba soustředěna na staroměstskou mosteckou věž, na mostě byl jen kříž a boží muka, ke kterým pak přibyla socha Bruncvíka na zhlaví pilíře na Kampě.\n\nNa konci 17. a začátku 18. století byl most vyzdoben dnešní alejí soch, která je pestřejší a monumentálnější než např. starší výzdoba Andělského mostu v Římě nebo o něco mladší výzdoba Starého mohanského mostu ve Würzburgu. Sochy pochází od různých sochařů zlatého období českého baroka, k umělecky nejvýznamnějším patří sv. Luitgarda Matyáše Bernarda Brauna a celá řada soch Ferdinanda Maxmiliána Brokoffa. Z náboženského a ikonografického hlediska je nejvýznamnější socha sv. Jana Nepomuckého, která se spolupodílela na vzestupu kultu budoucího světce a stala se vzorem pro bezpočet jeho výtvarných zpodobnění.\n\nPozději (hlavně v 19. století) byla menší část soch nahrazena novými a od 20. století jsou poškozené sochy a sousoší vyměňovány za tesané kopie.\n\nJiž během výstavby prvních oblouků mostu byl na třetím pilíři umístěn kříž a proti němu kamenná Boží muka. Kříž byl později doplněn sochami Jana Evangelisty a Panny Marie. Údajně měla být na mostě do r. 1611 jezdecká socha Jiřího z Poděbrad, ale údaj je nespolehlivý a na vedutě z r. 1562 je uprostřed mostu gotická pyramida se zvířetem (lvem?) a na jiné z r. 1606 není již ani ta. Na začátku 16. století Staré Město označilo oblast svého práva na mostě sochou Bruncvíka (Rolanda) na vysokém zdobeném podstavci, umístěné na bok pilíře na Kampě.\nPo polovině 17. století město nechalo na kříž umístit dnešní bronzové tělo ukřižovaného Krista. V té době byla také osazena dřevěná socha Jana Nepomuckého, v roce 1683 nahrazená bronzovou, první sochou od soukromého donátora. Na konci století přibyla dvě pískovcová sousoší, proti Ukřižování Pieta a proti dosud nesvatořečenému Nepomuckému patron české země, svatý Václav s anděly. Most pak byl během let 1706-1712 a po morové ráně r. 1714 osázen dvaceti čtyřmi pískovcovými sochami a sousošími a tím zaplněna všechna volná místa s výjimkou dvou obsazených strážnicí a krámky. Reprezentativní sochy s velkým zájmem financovali různí soukromí dárci i instituce a církevní řády, umístění přiděloval staroměstský magistrát.\n\nPo polovině 19. století bylo několik soch nahrazeno novými díly lépe vyhovujícími tehdejšímu historizujícímu a klasicistnímu vkusu. Od počátku 20. století se tak stalo jen v případě sousoší sv. Ignáce, další poškozené sochy se nahrazují kopiemi (v současné době je sejmuto jedno sousoší). Originály sejmutých soch jsou umístěny v Lapidáriu Národního muzea na Výstavišti a v podzemním sálu Gorlici ve vyšehradských kasematech, některé dříve sejmuté sochy se nacházejí i na jiných místech Prahy. Třetina soch a sousoší na mostě jsou však dosud barokní originály.\n\nNejstarší sochařskou výzdobou je Bradáč v nábřežní zdi Křižovnického náměstí, který byl původně zasazen do zdiva Juditina mostu, uvažuje se i o mnohem starším původu. K vrcholným dílům českého románského sochařství patří basreliéf na dochovalé románské věži na malostranském konci Juditina mostu. Představuje trůnící a před ní klečící postavu, je však skryt v prvním patře k věži přistavěného domku.\n\nZa výstavby Karlova mostu byla výzdoba soustředěna na čelné stěny staroměstské mostecké věže. Její východní, významnější a náročně komponovaná strana se zachovala. K osobitým sochám naznačujícím vývoj k pozdní gotice patří socha věžníka (či klíčníka?) na schodišti věže. Na mostě dále býval již od 15. století kříž (v místě dnešního) a proti němu boží muka. Pozdější pozdně gotická malostranská věž již zůstala bez náročnější sochařské výzdoby.\n\nPřehled soch a sousoší ve směru od Staroměstské mostecké věže na Malou Stranu, vždy nejprve levá (jižní, návodní), pak pravá (severní, povodní) strana:\n\nSousoší tvoří stařec a vdova s dětmi, kteří prosebně vzhlížejí k patronu právníků, po jehož pravici stojí Spravedlnost se zavázanýma očima a mečem. V reliéfu na podstavci je zobrazena mše na usmíření sporu mezi matkou a synem.\n\nSousoší znázorňuje Pannu Marii s Jezulátkem, k ní vzhlíží řádový svatý Bernard, před ním anděl s mitrou. Na levé straně symboly Ježíšova utrpení (odkazuje na Bernardovy spisy). Původně měly sochy u úst nápisy \"Ave Maria\" (Zdrávas Maria) a \"Salus\" (zdáv [buď]), \"ave\" a \"salus\" se opakují na oslavném nápisu na podstavci.\n\nBarbora (se svátostí oltářní) zvolena jako patronka v tušené blízkosti smrti donátora, pod ní lat. nápis \"Oroduj za nás nyní a v hodinu smrti naší\" (ze Zdrávas Maria). Postranní Markéta (s drakem) a Alžběta (obdarovává chudého) dle jmen jeho manželky a matky. Plasticky a anatomicky tvarované postavy a zpracování draperií odlišují toto dílo od starších plastik Jana Brokofa a bývá považováno za první dílo jeho tehdy teprve devatenáctiletého syna.\n\nSousoší znázorňuje korunovanou Madonu s Ježíškem stojící na měsíci (immaculata), dominikánský \"pes Páně\" (lat. v množ. čísle \"Domini Canes\") s pochodní a zeměkoulí (pravou vírou osvítili svět). Dominik původně od Marie přebíral růženec, který měl zavést, Tomáš Akvinský se svým atributem úlu ukazuje knihu s latinským nápisem \"Dobře jsi napsal\" (Marie schvaluje jeho spisy).\n\n\nSousoší zobrazuje Pannu Marii držící Ježíšovo tělo, Marii Magdalénu líbající mu ruku a Jana Evangelistu stojícího před křížem. Již od středověku (doloženo 1496) tu proti kříži stávala Boží muka, Brokoffova Pieta s dvěma anděly byla první barokní kamennou sochou na mostě.\n\nKříž zde stával už od dob Karla IV. a byl několikrát vyměněn. Nynější Kristus na kříži je nejstarší dochovaná socha na mostě. Okolo ukřižovaného je hebrejský nápis \"Svatý, Svatý, Svatý je Hospodin zástupů\", , který z pokuty za rouhání vůči kříži nechal zhotovit jistý Žid, jak se česky, latinsky a německy uvádí na kartuších na skalnatém pahorku s lebkou (symbolizující Golgotu). Žid Eliáš Bockoffen však byl odsouzen nespravedlivě a nápis v hebrejštině byl zvolen na potupu Židovstva, jak informují nápisy v češtině, angličtině a hebrejštině na zábradlí vpravo, slavnostně zde v r. 2000 odhalené jako symbol usmíření mezi náboženstvími. Mramorový sokl upomíná na dar Louňovic pražskému arcibiskupství, který měl zajistit dvě „věčná“ světla u kříže. Maxovy sochy opakují postavy Marie a Jana z jeho o dva roky staršího protějšího sousoší. Nahrazují původní, nedochované olověné sochy.\n\nJosef drží lilii a jednu nohu má na trámu (měl být tesař), chlapecký Ježíš levou rukou drží svitek, pravou žehná. Volba světce původně asi mohla souviset s teprve nedlouho vládnoucím císařem Josefem I. Starší socha byla poničena střelbou v roce 1848.\n\nSvětice drží na ruce Ježíška s koulí (král. jablko) a gestem třech prstů, k němu natahuje ruku s růžemi dívčí postava Panny Marie. Podoba tzv. Anny Samotřetí symbolizuje původ Ježíše z Anny skrze Marii.\n\nPři povodni v r. 1890 byl tento pilíř jako jediný zcela stržen. O vyzdvižení trosek obou sousoší začátkem 20. století se zasloužil Čeněk Vosmík\n\nVelké sousoší, jedno z nejhodnotnějších na mostě. Spoluzakladatel jezuitského řádu a Apoštol Dálného východu ukazuje na v levé ruce pozvednutý kříž indiánskému (indickému) náčelníkovi, který pokleká a žádá o křest. Po Františkově levici klečí dva chlapci, jeden s knihou a biretem, druhý s mušlí s vodou pro křest. Chlapec s knihou je zřejmě autoportrét třiadvacetiletého sochaře. Scéna se odehrává na koberci pokryté desce se stupni, kterou nesou postavy Číňana, Tatara, Inda a Mouřenína, představitelé východních národů, u kterých světec působil. Sousoší jako „impozantní“ hodnotil kritický Josef Max, který na nedalekém Malostranském náměstí s bratrem vytvořil kompozicí podobný pomník Radeckého. Dílo bylo strženo povodní v r. 1890, jeho části vyzvednuté z Vltavy r. 1906 sestavil Č. Vosmík. Po vyostřených debatách, zda osadit zpět doplněné dílo, vytvořit kopii nebo dát přednost novém, současnému dílu nakonec zvítězila varianta kopie, provedená Vosmíkem.\n\nMetoděj zobrazen s kazatelsky pozvednutou rukou, Cyril symbolicky přináší knihu (překlad Písma) a kostel (nalezl ostatek sv. Klimenta k posvěcení chrámu), níže postavy velkomoravského lidu. Nové sousoší bylo objednáno k desátému výročí republiky, za které už nebyla vůle obnovovat pomník zakladatele neoblíbených jezuitů. Na rozdíl od případu protějšího sousoší se dala přednost soudobé plastice s národním akcentem. Původní sousoší zobrazovalo Ignáce z Loyoly stojícího na zeměkouli obklopené množstvím postav. Polychromovaný model k tomuto dílu je vystaven v Muzeu hl. m. Prahy.\n\nObvyklá scéna, jak se obrovitý Kryštof opírá o hůl a přenáší dítě-Ježíše přes řeku (vlnky u nohou). Velký mramorový pomník Karla VI., který zde r. 1720 zamýšlel hrabě Špork a navrhl M. B. Braun, nebyl realizován a zůstala jen strážnice, nad kterou se měl vypínat. Ta se při povodni 1784 zřítila do Vltavy i s pěti strážníky, z nichž jen jeden si zachránil život zachycením o mostní pilíř. Mramorová nápisová deska informující o události byla přenesena na severní stranu staroměstské věže.\n\nTypické zobrazení světce opásaného kožešinou s mušlí pro nabírání křestní vody, charakteristickým křížem (na pásce stávalo „Agnus Dei“) a kazatelským gestem. Původní rozsáhlé sousoší zobrazuje Jana, jak křtí Krista, nad nimi se na oblacích vznáší Bůh Otec a sokl byl doprovázen anděli. Bylo poškozeno při revoluci v roce 1848.\n\nIberský jezuita, generál řádu, se obrací k andělu, který pozvedá monstranci, druhý anděl drží kartuši s obrazem jeho patronky Panny Marie Sněžné. Na podstavci lebka připomíná mrtvé tělo císařovny Isabely, při jehož spatření dospěl k duchovnímu obrácení.\nO tomto díle se traduje, že autor dlouho hledal model pro anděla stojícího vpravo na podstavci. Jednoho dne spatřil v kostele sv. Tomáše neobyčejně půvabnou dívku s nevinnou tváří. Domluvil se s rodiči, že mu dívka bude stát modelem, ale ona druhý den zemřela. Brokoff si pak vybral studenta z jezuitské koleje, ale pořád nemohl vystihnout podobu, anděl se spíš podobal ďáblovi. Vrátil se proto k původnímu náčrtu dívky a nakonec zjistil, že vyhotovil svou tvář. Prý mu v tom pomohl sv. František Borgiáš.\n\nZakladatel premonstrátů zobrazen v biskupském oděvu s mitrou, jak pozvedá monstranci. Po stranách zemští patroni kníže Václav s praporem a burgundský král Zikmund s korunou a mečem. Nápis na soklu informuje, že premonstráti zde postavili už třetí sousoší. První Brokofovo sousoší, známé jen z rytin, totiž bylo zřejmě z nekvalitního kamene a brzy začalo chátrat. Bylo přeneseno do Norbertina (dnes OD Kotva) a strahovský klášter nechal vytvořit sousoší nové od I. Platzera, největšího sochaře českého pozdního baroka. Dřevěný model k tomuto sousoší býval ve strahovské knihovně.\n\nScéna symbolicky znázorňuje, jak Ludmila učí svého malého vnuka Václava číst z knihy. Příslušnost k vládnoucímu rodu symbolizují koruny a za Václavem štít s přemyslovskou orlicí. Andílek vpravo drží boleslavské paládium, na soklu je reliéf Václavova zavraždění. Původní sousoší sv. Václava rytíře-vítěze mezi dvěma anděly bylo z prvních na mostě, po protějším Janu Nepomuckém a Pietě. Poškodila ho pak povodeň v r. 1784 a bylo nahrazeno dnešní Ludmilou, která původně stávala na hradčanské rampě u tehdy rušené kaple Panny Marie Einsiedelnské (dnes Kajetánka). Opravené sousoší sv. Václava putovalo na místo sv. Ludmily, kde od r. 1906 zůstal jen sokl doplněný volně navazujícím Václavem od Č. Vosmíka.\n\nPrvní a jediná bronzová socha svatého na mostě, která představuje domnělého mučedníka zpovědního tajemství, byla vztyčena k předpokládanému třísetletému výročí jeho shození z mostu. Socha byla součástí a jedním z hlavních ohnisek tvořícího se barokního kultu, který teprve o půlstoletí později vrcholí Nepomukovým svatořečením.\n\nPostava je oblečena do kanovnického roucha s rochetou, pláštíkem a biretem na hlavě. V ruce svírá krucifix a palmový list, symboly následování utrpení Krista. Kolem hlavy pět hvězd, které symbolizují legendární světla, která se objevila nad utonulým. Tato podoba sochy, v hlavních rysech dána již Rauchmüllerovou skicou, se stala ikonografickým vzorem pro nespočet sochařských i jiných vyobrazení světce v českých zemích i jinde v Evropě a zámoří. Na podstavci věnovací nápis a kopie reliéfů krále Václava přihlížejícího zpovědi královny a svržení Jana z mostu.\n\nVyznavač chudobného života, zakladatel řádu františkánů, je zobrazen v prostém mnišském rouchu přepásaném provazem s typickými třemi uzly, na rukou a v boku má Kristovy rány. Anděl po pravici (původně) drží dvojitý kříž, druhý v jáhenském rouchu evangelium (symbol kazatelství). Postaveno na paměť záchrany Františka Josefa I. před atentátem r. 1853. Původní socha sv. Františka je ve výklenku před kapucínským kostelem sv. Josefa, andělé v jeho nádvoříčku.\n\nFrantiškánský světec s Ježíškem stojícím na knize a (dříve) s lilií, tvoří protějšek zakladateli řádu. Na kamenných vázách typické výjevy: kázání rybám, uzdravení mladíka, osel kleká před hostií (na odvrácené straně). Na bocích soklu nápisy orodující za Josefa I.\n\nToto mistrovské dílo F. M. Brokofa sdružuje dva rozdílné světce, španělského dominikánského kazatele a českého kněze-poustevníka. Vincent je znázorněn v řádovém rouchu, jak křísí nebožtíka – kostra odklápí víko rakve, na které latinský nápis \"Vzkřísil 40 [lidí]\". Dále je tu hříšník s důtkami (na římse nápis \"Obrátil 100.000 hříšníků\") a posedlý, jemuž původně z úst odcházel démon-kovový dráček. Vpravo Prokop v biskupském hávu stojí na ďáblovi, kterého přemohl. Mohutný trojboký podstavec má v nárožích polopostavy (hermovky), vlevo muslim s nápisem \"8.000 saracénů k víře katolické\", vpředu žid: \"2.500 židů ke Kristu\", mezi nimi reliéf Posledního soudu. Pravý reliéf zobrazuje dle legendy Prokopa, jak oře s čertem zapřaženým do pluhu, a k němu se vztahuje i pravá hermovka ďábla s nápisem \"Zkrotil 70 démonů\".\nSocha stojí mimo řadu soch, na zhlaví pilíře pod sousoším Vincence a Prokopa. Plastika na vysokém, reliéfně zdobeném podstavci zobrazuje rytíře s taseným mečem, opírajícího se o erb Starého Města získaného po r. 1470 a se lvem u nohou. Autor jej vytvořil částečně podle fragmentu, který zbyl po sestřelení původní sochy za obléhání Švédy r. 1648. Původní socha zde označovala práva Starého Města.\n\nSocha znázorňuje apoštola držícího evangelium (kázal v zemích sousedících s Palestinou) a kyj, kterým ho podle jedné verze legendy pohané zabili.\n\nSocha zobrazuje augustiniánkého světce s lilií, podávajícího požehnaný chléb, kterým prý stále činil zázraky (sytil a léčil), jak je vytesáno na podstavci. Další pečivo v košíku drží andílek u jeho nohou. O autorství mezi vědci nepanuje shoda: Někteří uvádějí dodavatele zakázky, starého Jeronýma, autora kašny na II. hradním nádvoří. Jiní uvádějí jako spolupracovníka či přímo autora jeho nevlastního syna Jana Bedřicha, se kterým měl otčím tehdy vážné rozepře.\n\nSocha znázorňuje hlavního patrona zadavatelů v biskupském úboru a s oblíbeným planoucím srdcem v ruce, symbolem náboženské horlivosti. Nejproslulejší teolog šlape po knihách kacířů (Manes, Pelagius, Donát), jejichž učení potíral. U nohou dítě s mušlí, kterou dříve přelije moře, než Augustin pochopí záhadu sv. Trojice. Problém autorství je stejný jako u protější sochy.\n\nSousoší považované za výtvarně nejkvalitnější dílo na mostě zobrazuje vidění slepé vlámské řeholnice sv. Luitgardy. Kristus se k ní sklání z Kříže a jednou rukou ji tiskne, aby se napila z rány v jeho boku. Výjev dnešního diváka těžko osloví svým mystickým smyslem, ale zapůsobí silou výtvarného zpracování. Na rozdíl od ostatních děl na mostě, které dosti divadelně předvádí pózující světce obklopené symboly a výjevy jejich legendárního života, Braunovo sousoší zobrazuje jednu konkrétní intimní scénu hlubokého náboženského prožitku světice. Dokonce i andílci na oblacích zde nejsou, aby nesli různé symboly, ale jen jaksi důvěrně dokreslují nadpozemský charakter výjevu. První Braunovo pražské dílo zhodnocuje jeho italské školení, znalost Michelangela a zejména Berniniho, např. jeho \"Vidění sv. Terezie\". Uvažuje se o předloze od různých malířů (Liška, Willmann, Brandl). Světce s ústy u Kristovy rány zobrazuje i reliéf protějšího, o rok staršího sousoší.\nSpoluzakladatel řádu theatinů je zobrazen v taláru a s knihou s lat. nápisem: \"Hledejte nejdříve království Boží a jeho spravedlnost a ostatní vám bude přidáno\", . Na podstavci je pohozená koruna a vypouklý mramorový nápis o věnování, jeho boční volutová křídla nesou andílky přidružující rohy hojnosti (atribut) a reliéfy: Panna Maria mu podává Ježíška a Kristus mu dává okusit sladkosti své krve. Za světcem, od něj oddělený, stojí trojboký (symbol Trojice) obelisk obklopený obláčky a ptáky, \"kteří se také svěřují do péče Boží a neshromažďují majetek\", viz . Na vrcholu obelisku drží dva andílci velké, původně okřídlené hořící srdce, další Kajetánův atribut, symbolizující náboženskou horoucnost.\n\nDruhý pražský biskup je oblečen v biskupském rouchu, v levé ruce drží evangelium, které hlásal v Uhrách a slovanským Prusům. Kovová berla a veslo, mučednický atribut, dnes chybějí. Podstavec postavený nakoso se znakem donátora a věnovacím nápisem je doplněn čtyřmi postavičkami putti.\n\nŘádový představený a florentský světec 13. století je zobrazen s krucifixem, ratolestí a knihou, u nohou odložená tiára připomíná jeho odmítnutí papežského úřadu. Servité ji objednali u salcburského sochaře, řádového kolegy a zřejmě pražského rodáka Mandela. Ten ji zhotovil z tamního hrubozrnného světlého mramoru a je proto nejen jediná mramorová socha na mostě, ale vůbec ojedinělá barokní mramorová socha v Čechách. Statický postoj figury předního rakouského sochaře kontrastuje s dramatickým, dynamickým pojetím soudobých plastik pražských umělců. Socha byla v roce 2000 zrestaurována J. Divišem a pískovcová kopie soklu z r. 1854 byla nahrazena novou z pískovce božanovského.\n\nRozměrné sousoší kombinuje téma zakladatelů řádu trinitářů vykupujících křesťany z muslimského zajetí s domácím poustevníkem Ivanem. Spodní část tvoří kobka s úpícími křesťany, které hlídá pes a charismatický Turek s důtkami (pův. kopím), který má prvky karikatury. Oblíbená figura dala sousoší přezdívku Turek na pražském mostě. Nad vězením je sv. Felix rozvazující pouta vězni a opírající se o rozměrnou kartuš s trinitářským andělem se dvěma otroky, pod ním kartuše donátora (znak a jméno s chronogramem), vpravo děkovný nápis za odvrácení moru a uzavření míru s Francouzi. Vlevo pramen vody a jelen s červeno-modrým křížkem mezi parohy (2011 poškozeno vandalem), jehož zjevení mělo inspirovat světce k založení řádu. Na skále v horní části sv. Jan v pravé ruce s biretem a knihou, v levé s penězi na vykupování zajatců a uvolněnými pouty. Vpravo od něj poustevník Ivan s křížkem a rusky stylizovaným účesem. Pod ním laň zastřelená knížetem Bořivojem, která ho pod skalou živila svým mlékem. Výjev původně vrcholil kovovým Božím okem. Sousoší vystavěno na místě krámce u příležitosti pětistého výročí smrti sv. Jana, zakladatele řádu teprve nedávno uvedeného do Čech ke kostelu ve Spálené ulici.\n\nSocha znázorňuje mladého římského mučedníka, přijatého za českého zemského patrona, jako legionáře s knížecí korunou a mučednickou palmou. Ze skály, na které stojí, vylézají hadi a lvi, kteří mu však dle legendy neublíží, což naznačuje lev lízající mu nohu. Lvi také symbolizují jméno donátora, děkana vyšehradské kapituly.\n\n\nSocha představuje knížete v rytířském brnění, s praporem a štítem s orlicí, jak se modlí za český národ (\"Oroduj za nás.\" na podstavci). O postavení sochy bylo rozhodnuto za vedení Pavla Aloise Klára, syna zakladatele ústavu slepců, při oslavách 25. výročí jeho založení. Návrh nakreslil malíř Josef Führich, socha byla dokončena a osazena následující rok. Původně zde až do r. 1822 bývalo 15 krámků, od sousední sochy až k domku na konci mostu.\n\nUprostřed stojí na oblacích Kristus-spasitel světa s křížem, na něm nápis: \"V tomto kříži je naše uzdravení.\" Po stranách jsou patroni lékařství, syrští bratři-lékaři a mučedníci, zobrazení v profesorských biretech, s nádobami na léky a palmovým listem mučednictví. Na soklu (kopie z božanovského pískovce z r. 2011) nápisy: \"Ježíši Kristu, lékaři světa.\", vlevo: \"Mezi světci „Hippokratovi“, Kosmovi.\", vpravo: \"A zbožnému bratru, nebeskému „Galénovi“, Damianovi.\" Všechny nápisy obsahují chronogram 1709. Sousoší bylo restaurováno v letech 2009-2013.\n\nSokly soch a sousoší jsou pískovcové a vyznačující se svou rozmanitostí. Řada jich má vrcholně barokní architektonické formy s rozvinutým prostorovým uspořádáním a předpokládají se jejich návrhy od předních soudobých architektů, např. se uvažuje o Santinim v případě Luitgardy a Jäcklových mariánských sousoší. Výjimečné propracování soklů, které tvoří sochařskou a obrazovou součást sousoší, rozvinul Ferdinand Maxmilián Brokoff v rámci své samostatnější práce v otcově dílně (po r. 1710). Zlacené nápisy na soklech jsou často vytesané do vsazených mramorových destiček.\n\nSokly soch z 19. století (pokud nebyly zachovány starší) mají statičtější historizující formy. Sousoší Cyrila a Metoděje, jediné moderní na mostě, vyrůstá z beztvarého bloku kamene.\n\n\n"}
{"id": "192448", "url": "https://cs.wikipedia.org/wiki?curid=192448", "title": "Dušený mat", "text": "Dušený mat\n\nDušený mat je označení matu, kde matící figurou je jezdec a matovanému králi únik znemožňuje fakt, že je zcela obklopen vlastními figurami (které ho tedy, obrazně řečeno, zadusí). Tato situace často nastává v některém z rohů šachovnice, jak je patrné z diagramu vpravo. Bílý kůň na f7 matuje černého krále na h8, kterému je zamezeno uniknout pomocí vlastní věže na g8 a pěšců na g7 a h7. Bílý s vlastním králem na h1 může být stejným způsobem matován jezdcem na f2.\n\nPro dosáhnutí dušeného matu ve hře je většinou nutné obětovat materiál, aby hráč přinutil své figury dát soupeři požadovaný mat; protihráč poté většinou obklopí svého krále svými figurami, což vede k pozici vhodné právě pro dušený mat. Jako příklad může sloužit partie Jan Timman - Nigel Short, Tilburg 1990 (obr. vpravo). Ze znázorněné pozice pokračuje hra: 27.Jf7+ Kg8 28.Jh6+ Kh8 29.Dg8+ Vxg8 30.Jf7#. Postup je následovný: šach jezdcem, poté jezdcem uhnout a dát jím tak dvojšach společně s dámou, obětovat dámu s cílem přiblížit věž králi a následně dát mat jezdcem. (Je třeba si uvědomit, že bílý by usiloval o mat, ačkoli by jeho věž a pěšec na e7 již nebyli na šachovnici a černý měl jezdce na f6. V tomto případě: 27.Jf7+ Kg8 28.Jh6+ Kh8 [28...Kf8 29.Df7#] 29.Dg8+! Jxg8 [nebo 29...Vxg8] 30.Jf7 je také mat). Motiv dušeného matu je znám již ze středověkých šachových úloh ze 13. století. Následně se o kombinačním obratu zmiňují i staří šachoví mistři, jako Luis Ramirez Lucena \n(\"Repetición de Amores e Arte de Axedrez\", 1497), přičemž nejstarší dochované partie pocházejí od Gioacchina Greca z první poloviny 17. století.\nNěkdy lze dušeného matu dosáhnout již v počáteční fázi partie. Jednou z těchto partií je v tomto směru známá léčka v tzv. budapešťském gambitu (obr. vlevo): 1.d4 Jf6 2.c4 e5 3.dxe5 Jg4 4.Sf4 Jc6 5.Jf3 Sb4+ 6.Jbd2 De7 7.a3 Jgxe5! 8.axb4?? Jd3#. Šachujícího jezdce na d3 nelze sebrat, protože by se bílý král vystavil šachu od dámy na e7 − jedná se tedy o mat. Podobných léček v zahájení založené na motivu dušeného matu je nicméně známo více.\n\nDalším známým příkladem dušeného matu v zahájení je tzv. \"Blackburnův šilinkový mat\" (obr. vpravo). Blackburne jím totiž zmatoval amatéra v partii, v níž se hrálo o šilink (šachoví mistři si partiemi s amatéry dříve běžně přivydělávali): 1.e4 e5 2.Jf3 Jc6 3.Sc4 Jd4?! 4.Jxe5!? Dg5! 5.Jxf7?? Dxg2 6.Vf1 Dxe4+ 7.Se2 Jf3#\n\nPodobně je také známá léčka v Caro-Kannově obraně: 1.e4 c6 2.d4 d5 3.Jc3 dxe4 4.Jxe4 Jd7 5.De2!? Jgf6?? 6.Jd6#. Tato léčka si vyžádala mnoho obětí, přesto první zaznamenaný případ je z partie Aljechin - Čtyři amatéři, Simultánka, Palma de Mallorca 1935.\n\nEd. Lasker−Horowitz, New York 1946:\n\n1.d4 Jf6 2.Jf3 d5 3.e3 c5 4.c4 cxd4 5.Jxd4 e5 6.Jf3 Jc6 7.Jc3 d4 8.exd4 exd4 9.Jb5 Sb4+ 10.Sd2 0-0 11.Sxb4 Jxb4 12.Jbxd4 Da5 13.Jd2 De5+ 14.Je2 Jd3#.\n\nUnzicker−Sarapu, Siegen, Olympiáda 1970:\n\n1.e4 c5 2.Jf3 Jf6 3.e5 Jd5 4.Jc3 e6 5.Jxd5 exd5 6.d4 Jc6 7.dxc5 Sxc5 8.Dxd5 Db6 9.Sc4 Sxf2+ 10.Ke2 O-O 11.Vf1 Sc5 12.Jg5 Jd4+ 13.Kd1 Je6 14.Je4 d6 15.exd6 Sxd6?? 16.Jxd6 Vd8 17.Sf4! Jxf4? 18.Dxf7+ Kh8 19.Dg8+! Sarapu zde vzdal po zvážení dalších tahů: 19...Rxg8 20.Nf7#\n\nMacConell Sr.−Morphy, New Orleans\n\n1. e4 e5 2. f4 exf4 3. Jf3 g5 4. Sc4 Sg7 5. d3 h6 6. O-O Jf6 7. c3 b5 8. Sxb5 c6 9. Sc4 d5 10. exd5 cxd5 11. De2+ Se6 12. Sb3 O-O 13. d4 Je4 14. Sc2 f5 15. Jbd2 Jc6 16. c4 Sxd4+ 17. Jxd4 Jxd4 18. Dd3 Db6 19. Kh1 Jxc2 20. Dxc2 Jf2+ 21.\nKg1 Jh3+ 22. Kh1 Dg1+ 23. Vxg1 Jf2# 0-1\n\nPal Benko−Israel Horowitz, New York, 1968\n\n1. c4 c6 2. Jf3 d5 3. b3 Jf6 4. g3 e6 5. Sg2 Se7 6. O-O O-O 7. Sb2 a5 8. a3 c5 9. cxd5 exd5 10. d4 Ja6 11. Jc3 Sf5 12. Je5 cxd4 13. Dxd4 Jc5 14. Jxd5 Jxb3 15. Df4 Jxd5 16. Dxf5 Jxa1 17. Jxf7 Dc8 18. Jh6+ Kh8 19. Dxd5 Jc2? 20. Dg8+!! a černý se vzdal před matem 20...Vxg8 21. Jf7# 1-0\n"}
{"id": "192449", "url": "https://cs.wikipedia.org/wiki?curid=192449", "title": "Tichý potok (zdrojnice Belé)", "text": "Tichý potok (zdrojnice Belé)\n\nTichý potok je potok v Západních Tatrách na Slovensku, který odvodňuje Tichou dolinu. Je to pravá zdrojnice Belé. Je dlouhý 16 km. Název potoka je pravděpodobně odvozen od jeho tichého a klidného toku, na rozdíl od bouřlivé a zpěněné Belé.\n\nVzniká soutokem dvou hlavních zdrojnic, Kamenné Tiché přitékající zpod Svinice (2301,0 m) a Zadné Tiché pramenící pod Hladkým sedlem (1993,4 m) severně od sedla Závory v nadmořské výšce 1980 m. Od jejich soutoku protéká nejprve na západ zalesněnou Tichou dolinou. Postupně přibírá velké množství přítoků, a to zprava zpod hlavního hřebene Červených vrchů a zleva zpod Veľké kopy (2052,4 m) a značně rozšiřuje své koryto. Postupně sa stáčí na jihozápad, zprava (1181,7 m) z Javorového žľabu přibírá Tomanovský potok, na kterém se nachází Tomanovský vodopád a významný přítok zleva ze Španej doliny. Poté se tok otáčí více na jih, z mnoha přítoků jsou nejvýznamnější Hlina zprava a Kôprovnica zleva. V blízkosti osady Tichá se spojuje s Kôprovským potokem, který přitéká zleva (976,8 m) a vytváří řeku Belá.\n\n\nŘeka má charakter horské bystřiny v Západních Tatrách, která odděluje geomorfologické části Červené vrchy a Liptovské Tatry na pravém břehu od Liptovských kop na levém břehu. Spolu s Kôprovským potokem je zdrojnicí Belé. Je typicky vysokohorským typem vodního toku s maximálními průtoky v květnu a červnu a s minimálními v lednu a únoru.\n\nZa velké vody je sjízdný od hájovny.\n\n"}
{"id": "192455", "url": "https://cs.wikipedia.org/wiki?curid=192455", "title": "Král", "text": "Král\n\nKrál je panovnická hodnost (latinsky \"rex\", řecky \"βασιλιάς\") mužského rodu. V monarchiích jde o druhou nejvyšší panovnickou hodnost po císaři. Král je zpravidla nezávislý panovník většinou národního státu, existuje a existovaly však vždy výjimky ve státech jako Svatá říše římská, Německé císařství, Bulharsko, Rusko nebo Uganda.\n\nŽenskou variantou je královna, může se jednat o manželku krále (někdy speciálně označována anglicky \"Queen consort’', královna manželka), anebo se může jednat o samostatnou panovnici, např. Viktorie, Isabela II. atd. (ang. \"Queen regnant\").\n\nPoněkud zvláštní případ je Marie Terezie, jež byla faktickou císařovnou, tj. královnou římskou, ale formálně byl císařem její manžel František Lotrinský (odtud rod habsbursko-lotrinský), protože žena byla pro kurfiřty nezvolitelná.\n\nManžel takové královny může mít titul např. \"prince-manžela\", \"prince-regenta\" nebo \"krále manžela\" (jure uxoris), což bylo běžné hlavně dříve, když ženy samy nevládly, zatímco v moderní době se titul krále manžela užíval jen ve Skotsku (František, Jindřich Stuart), Portugalsku (Petr III., Ferdinand II.) a Španělsku (František I.). Dnes takový případ prince-manžela můžeme nalézt ve Velké Británii, které vládne královna Alžběta II. a její manžel je zván princ Philip, vévoda z Edinburghu. Ať se jedná o krále nebo prince manžela, většinou takový královský manžel nedisponuje téměř žádnou mocí a většinou zastává maximálně funkci regenta. \n\nKrálovské insignie, odznaky královské moci, jsou označovány jako regálie (sg. regale). Nejdůležitější královskou insignií je koruna, jejíž slavnostní vložením na hlavu je ústředním aktem korunovace, obřadního přijetí pretendenta za krále.\nDalšími insigniemi jsou žezlo a jablko, které s korunou tvoří korunovační klenoty, korunovační plášť podšitý hermelínem a trůn (stolec, solium). Královské insignie bývají doplněny také zbrojí: meči, sekerami, štíty, luky s toulci a podobně.\n\nJedinečnost královských insignií vyjadřuje jedinečnost a nadřazenost panovníkova postavení jako jediné osoby povolané zaujmout místo krále.\n\nKrálům (a královnám) přísluší oslovení (titul) \"Veličenstvo\" (něm. Majestät, ang. Majesty), ostatním členům královského rodu pak \"královská Výsost\" (něm. königliche Hoheit, ang. Royal Highness)). Vzdálenějším příbuzným krále pak většinou jen \"Výsost\" (něm. Hoheit, ang. Highness). Pokud je král zároveň císařem, přísluší mu titul \"císařské a královské Veličenstvo\", ostatním členům císařského rodu pak \"císařská a královská Výsost\" (např. pruští Hohenzollernové a Habsbursko-lotrinská dynastie).\n\nV tomto článku je vysvětlen původ titulu a jeho užívání, především pak ve středověké a novověké Evropě.\n\nVýraz, kterým východoevropské – slovanské jazyky, baltské jazyky a maďarština – označují krále, vznikl pravděpodobně zdruhověním jména franského panovníka Karla Velikého. Podobně jako zdruhověním Caesarova jména vzniklo slovo \"císař\" a \"car\".\n\nPojem sám je v Evropě převzat z antické tradice (rex, basileos), kde má obecný význam \"vladař\", \"vládce\". V Římě šlo o vládce před vznikem republiky a terminologicky na to navázal papež při udělování titulů vladařům.\n\nTak se zachovalo v románských jazycích (rei, roi, regina, regio).\n\nV germánských jazycích vznikl příslušný výraz ze starogermánského slova \"kon\" resp. koning, znamenajícího \"vznešený\".\n\nOd tohoto germánského slova je i slovanské „kníže“, původně stejného významu, tj. suverén státu. Později ale byl u Slovanů jeho význam zpochybňován a podřazen právě úrovni krále, vladaře potvrzovaného vyšší, větší autoritou papeže resp. císaře. \n\nPerské slovo \"šáh\" pochází z médského pojmu \"chšájathija\", což znamená \"vyznamenaný vládou\".\n\nEgyptský pojem \"farao\" pochází ze slov \"Per-Aa\", tj. \"Velký dům\"; původně označoval královský palác, teprve později byl použit jako panovnický titul.\n\nV antickém Řecku se střídala období monarchie a demokracie. Nejznámějším panovníkem byl již zmiňovaný Alexandr Makedonský.\n\nV antickém Římě byla po většinu jeho historie monarchie zakázána ve prospěch demokracie. Poslední etruský král (Lucius Tarquinius Superbus) byl z Říma vyhnán roku 509 př. n. l.. Až do založení císařství za Octaviana Augusta byl Řím republikou a formálně i téměř celé období císařské. Takový stav je obecně běžný: vládne král, který je volený, byť často jen formálně, jako je to v moderních prezidentských autoritativních státech. A naopak, leckdy král vládne jen formálně, ale fakticky rozhoduje parlament, jako v ústavních monarchiích, resp. sněm šlechty ve šlechtické republice.\n\nO Germánech Tacitus uvádí, že také jejich kmenové zřízení bylo jakýmsi kompromisem mezi monarchií a republikou.\n\nVe starověkém Orientě se stalo království nejrozšířenější formou vlády. Peršanům, Chetitům a Sumerům vládli velkokrálové a jim podřízení malokrálové. Moc v Sumeru později převzali severní sousedé, Akkadové. Také v ostatních královstvích se často chopily moci dříve podřízené národy (např. v Egyptě Núbijci).\n\nV Egyptě byl král (\"faraon\") nejvyšším náboženským hodnostářem, potomkem bohů a božským vtělením.\n\nTéměř všechna tato království byla zničena Alexandrem Velikým při jeho válečných výbojích. Po Alexandrově smrti se jeho říše rozpadla na menší státní útvary (ovládané jeho bývalými vojenskými veliteli), z nichž nejdelší trvání měly Seleukovská a Ptolemaiovská říše.\n\nVe středověké střední a západní Evropě (pod vlivem Germánů) měli právo udělovat královský titul (často dědičně, ale vyskytovaly se i výjimky) římsko-němečtí císařové a v zemích nepodléhajících císařům papežové – Polsko, Anglie atd.\n\nJiž roku 481 se stal prvním francouzským králem Chlodvík I., nešlo ale zatím o dědičnou monarchii, v tu se Francie změnila až na počátku 13. století.\n\nPřibližně okolo roku 925 získal údajně od papeže Jana X. (dědičný) královský titul (král chorvatský a dalmátský, rex Croatorum et Dalmatium) tehdejší chorvatský kníže z rodu Trpimírovců Tomislav I. Nedlouho po něm získal roku 1000 \"apoštolskou\" královskou korunu z rukou papeže Silvestra II. (a se souhlasem císaře Oty III.) uherský kníže z rodu Arpádovců Štěpán I. Uherský. V sousedním Polsku se piastovský kníže Boleslav Chrabrý roku 1025 nechal v Hnězdně korunovat polským králem, z příkazu nového papeže Jana XIX., zato však bez souhlasu nového císaře Konráda II. (polské království se od té doby považovalo za papežské léno a nemělo ani účast na volbě císaře, byť se císařství někdy podřizovalo).\nRoku 1033 se součástí Svaté říše římské stalo burgundské království, od té doby tvořila říši tria regna (tři království); Německo, Itálie a Burgundsko. Panovník, který byl řádně zvolen německým králem, měl nárok být korunován římským císařem a také italským králem (železnou korunou Langobardů) a burgundským (arelatským králem).\n\nPosledním arelatským králem byl Karel IV., který roku 1378 daroval burgundské království francouzskému korunnímu princi Karlovi (budoucímu králi Karlu VI.). Prvním italským králem byl již roku 781 korunován Karel Veliký.\n\nZ českých panovníků získal jako první titul krále Vratislav II., kterému ho pro jeho osobu propůjčil císař Jindřich IV. roku 1085. Dědičný královský titul získal Vladislav II. od císaře Fridricha I. Barbarossy v roce 1158, jeho potomci však pro odpor římsko-německých císařů nemohli užívat královského titulu. Opětovně a definitivně získal královský titul až Přemysl Otakar I. v roce 1198, kdy byl korunován z příkazu císaře Filipa Švábského. Definitivní dědičnost a primogenituru (agnatickou) zaručila českým králům v roce 1212 vydaná Zlatá bula sicilská.\n\nUž v roce 824 bylo utvořeno tzv. Pamplonské a později Navarrské království, kdy tamní baskický vůdce Íñigo Arista získal titul pamplonského krále a ukončil nadvládu Francké říše. Roku 1513 zabrala Kastílie jižní část, severní část zůstala nezávislá do roku 1589, kdy byla zřízena personální unie s Francií, tato severní část byla roku 1620 připojena k Francouzskému království.\n\nV roce 910 bylo vytvořeno sousední království León, ze kterého se v roce 1035 oddělilo nezávislé kastilské království, které ale bylo v roce 1301 sloučeno s Leónem do království Kastílie-León. Mezitím se ale od leónského království odtrhlo galicijské (v letech 1060–1071) a portugalské (1139) království.\n\nVe stejném roce jako Kastilské království (1035) bylo vytvořeno Aragonské království. Jak byla k Aragonskému království postupně připojována další území, získal tento útvar, kterému vládl aragonský král, označení Aragonská koruna.\n\nRoku 1128 vyhlásil portugalský hrabě Alfons I. \"Dobyvatel\" (1107–1185, vnuk krále Alfonse VI. Kastilského) nezávislost svého hrabství na Leónském království, s nímž musel svést několik bitev. Nakonec po vítězství v bitvě u Ourique byl 26. července 1139 vojskem provolán za portugalského krále.\n\nV roce 1469 se dědička kastilsko-leonského království Isabela Kastilská vdala za dědice aragonského království Ferdinanda II. Aragonského, čímž byl položen základ sjednocení Španělska (Kastilské a Aragonské koruny); to dovršil jejich vnuk Karel I. v roce 1516, kdy bylo pod jeho vládou utvořeno jednotné Španělské království.\n\nAnglické království bylo vytvořeno roku 829 ze sedmi anglosaských království, prvním králem se stal Egbert. Od roku 1603 bylo Anglické království v personální unii se Skotským královstvím, které vzniklo roku 843. Prvním skotským králem byl Kenneth Mac Alpin, který také Skotsko sjednotil. Anglie a Skotsko se definitivně sjednotily v roce 1707.\n\nV Bulharsku se stal prvním králem (carem) Simeon I. v roce 917, on sám se ale rozhodl přijmout titul \"basileus\" (tedy císařskou hodnost) ve snaze vyrovnat se byzantským císařům. V roce 1908 přijal opětovně titul cara Bulharů kníže Ferdinand I. Bulharský, nyní již s královskou hodností.\n\nPrvním srbským králem (carem) se roku 1220 Štěpán Nemanić, jehož poté korunoval jeho bratr, sv. Sáva. Nazýval se králem Srbské (Rasské) a Pomořské země, Dukly a Travunie, Záchlumí a Dalmacie.\n\nV roce 1130 založil sicilský hrabě Roger II. Sicilský (z normanské dynastie) sicilské království. To bylo v roce 1282 kvůli tzv. sicilským nešporám rozděleno na ostrovní sicilské království a pevninské Neapolské království. Ostrovnímu státu vládli střídavě římsko-němečtí císařové a aragonští/španělští králové nebo vedlejší větve jejich rodů. Od roku 1735 měla obě království opět společného panovníka a roku 1816 byla spojena do Království obojí Sicílie.\n\nStupnice hodností jednotlivých panovníků bývala ustanovena od papežů. V roce 1504 ji upravil papež Julius II. takto: \"císař římský, král římský, král francouzský, španělský, portugalský, sicilský, anglický, skotský, uherský, navarrský, český, polský, dánský, cyperský\". Tato stupnice pokračovala vládnoucími kurfiřty a vévody.\n\nRoku 1541 nechal anglický král Jindřich VIII. povýšit Irské lordství na království, a tak se stal prvním irským králem. Jako hlava anglikánské církve totiž odmítl uznat svrchovanost katolické církve nad Irskem. Samostatné Irské království existovalo až do sloučení s Královstvím Velké Británie, s nímž roku 1801 vytvořilo Spojené království Velké Británie a Irska.\n\nV roce 1701 se stal korunovaným králem Fridrich I. Pruský, tehdejší braniborský kurfiřt a pruský vévoda. Králem se prohlásil se svolením římsko-německého císaře Leopolda I. a polského krále Augusta II. Silného, ale jeho titul zněl \"král v Prusku\"; až jeho vnuk Fridrich II. Veliký v roce 1772 změnil titul na \"krále pruského\". Posledním korunovaným pruským králem byl Vilém I. Pruský, jeho vnuk Vilém II. Pruský byl posledním pruským králem vůbec (a zároveň německým císařem).\n\nV roce 1707 přijal jak anglický, tak skotský parlament zákon o unii, čímž se obě království sjednotila do jednotného království Velké Británie, ale již dlouho předtím (od roku 1603) měly oba státy společného krále. Po potlačení Irského povstání z roku 1798 bylo roku 1801 Irské království připojeno ke království Velké Británie a vzniklo tak Spojené království Velké Británie a Irska.\n\nRoku 1768 se stal malý asijský stát Nepál monarchií, resp. královstvím pod vládou králů z dynastie Šáhů.\n\nBěhem napoleonských válek vytvořil Napoleon několik nových evropských království. Roku 1801 zřídil (na místě bývalého velkovévodství toskánského) království etruské, které však nemělo dlouhého trvání. V roce 1805 se sám prohlásil králem italským a v roce 1806 jmenoval svého bratra Ludvíka králem holandským, což byl Napoleonem nově utvořený titul.\n\nV roce 1803 udělil několika málo německým panovníkům hodnost říšského kurfiřta, tato hodnost ale po rozpadu Svaté říše římské pozbyla smyslu, a tak v roce 1806 udělil královskou hodnost vévodovi bavorskému a württemberskému a roku 1807 i vévodovi saskému. V roce 1807 také utvořil krátkotrvající království vestfálské.\n\nPo Napoleonově pádu byla na Vídeňském kongresu v roce 1815 království a velkovévodství, která Napoleon povýšil, uznána a dále bylo vytvořeno království nizozemské (z království Holandského a dnešní Belgie) a království hannoverské (bývalé kurfiřtství Hannoverské). Z napoleonského království italského se v severní části stalo království lombardsko-benátské, které náleželo k Rakousku až do roku 1866, a na dalmátsko-chorvatském pobřeží zase království Illyrské.\n\nVídeňský kongres také rozhodl o navrácení Neapolského království zpět do rukou Ferdinanda Bourbonského, toho jména III. krále sicilského a IV. krále neapolského. Ten o rok později formálně spojil obě království do jediného útvaru, který dostal jméno království obojí Sicílie (neboť oba původní státní útvary se v praxi nazývaly královstvím sicilským).\n\nKdyž byl v roce 1807 obsazen Lisabon vojskem Napoleona Bonaparta, uprchl portugalský regent princ Jan spolu se svou matkou královnou Marií I. do tehdejší portugalské kolonie Brazílie. Po tomto přesunu královského rodu do Brazílie bylo učiněno zrovnoprávnění brazilské kolonie s Portugalským královstvím a bylo utvořeno Spojené království Portugalska, Brazílie a Algarves, oficiálně ustanovené roku 1815. Po návratu královské rodiny do Portugalska zrušily cortesy (lidové shromáždění) v Lisabonu rovnoprávnost Portugalska a Brazílie a snažily se obnovit její koloniální status, což v Brazílii vedlo k hnutí za nezávislost, do jehož čela se postavil Janův syn Dom Pedro, jenž byl vždy nakloněn liberálním myšlenkám. Dom Pedro nakonec vyhlásil nezávislost Brazílie na Portugalsku a 12. října 1822 byl jako Pedro I. prohlášen císařem Brazílie.\n\nV roce 1810 se prohlásil za krále Havajských ostrovů náčelník Kamehameha I., který založil stejnojmennou dynastii. Havajské království přetrvalo až do roku 1893, kdy byl obsazeno USA.\n\nJiž v roce 1814 bylo spojeno unií norské a švédské království a tato unie vydržela až do roku 1905. Švédský král byl zároveň norským králem a země měly společnou zahraniční politiku.\n\nV roce 1831 se osamostatnila Belgie od Nizozemského království a sama sebe prohlásila královstvím, jejím prvním králem se stal Leopold I. z dynastie Sachsen-Coburg-Gotha. Londýnským protokolem z roku 1839 byla Belgie jako království mezinárodně uznána.\n\nV roce 1832 bylo po dohodě Velké Británie, Francie a carského Ruska založeno nezávislé Řecké království a prvním králem Řecka se stal mladý Ota I. Řecký z dynastie bavorských Wittelsbachů, ten byl však pro svou absolutistickou vládu v roce 1862 svržen a vyhnán ze země. Poté byl králem zvolen Jiří I. Řecký, druhorozený syn dánského krále, ten na rozdíl od Otty přijal titul \"král Hellénů\" (Řeků). Jeho potomstvo vládlo Řecku až do roku 1974.\n\nProbíhající risorgimento mělo za následek, že bylo v roce 1861 vytvořeno novodobé Italské království pod vládou savojské dynastie. Nové království bylo vytvořeno z království sardinsko-piemontského a bývalého království obojí Sicílie. Prvním novodobým italským králem se stal Viktor Emanuel II.\n\nV roce 1867 byly britské kolonie v Severní Americe spojeny do federativního dominia (Zákon o Britské Severní Americe) s oficiálním názvem \"dominium Kanada\", bylo tak vytvořeno kanadské království (i když takový oficiální název nebyl raději zvolen). Králem se stal král Spojeného království Velké Británie a Irska, tím byla utvořena personální unie mezi Kanadou a Spojeným královstvím.\n\nPrvním rumunským králem se stal 1881 tehdejší rumunský kníže Karel I. Rumunský z rodu Hohenzollernů. Stalo se tak po vítězné válce s Osmanskou říší, a tak bylo Rumunsko prohlášeno královstvím a Karel I. (Carol I.) byl korunován králem. Oficiální titul rumunského krále byl \"král Rumunů\".\n\nV sousedním Srbském knížectví přijal královský titul v roce 1882 kníže Milan I. Obrenović, díky uznání nezávislosti Srbska na Osmanské říší v roce 1878 a v návaznosti na středověké srbské carství či království. Po něm nastoupil jeho syn Alexandr I. Obrenović, ten byl ale zavražděn v roce 1903 a na trůn tak nastoupil Petr I. Karađorđević, pozdější král Jugoslávie.\n\nV sousedním Bulharsku vládl od roku 1887 jako kníže Ferdinand I. Bulharský, který byl v roce 1908 prohlášen \"carem (všech) Bulharů\" s hodností krále.\n\nRoku 1897 se dosavadní korejský král z dynastie Ri prohlásil nezávislým korejským císařem, nové korejské císařství vydrželo pouze do roku 1910, kdy bylo obsazeno Japonským císařstvím.\n\nO rok později v roce 1907 byla malá britská kolonie Bhútán prohlášena dědičným královstvím pod vládou dračích králů Bhútánu z dynastie Wangčhugů.\n\nV roce 1901 byly britské kolonie v Austrálii spojeny do federativního dominia (po vzoru Kanady) s oficiálním názvem \"Australský svaz\". Králem se automaticky stal král Spojeného království Velké Británie a Irska, tím byla utvořena personální unie mezi Austrálií a Spojeným královstvím. Toto samé se opakovalo i v roce 1907, kdy získal nezávislost Nový Zéland, který byl předtím kolonií Nový Zéland.\n\nV roce 1910 si uzurpoval titul krále černohorský kníže Nikola I.\n\nV roce 1910 měli titul krále tito panovníci. V Evropě to byli \"král Spojeného království Velké Británie a Irska\" (král anglický, skotský, irský a zároveň císař Indie), \"belgický, bulharský (car), český, chorvatský a uherský, černohorský, dánský, italský, nizozemský, polský (ruský car), portugalský, rumunský, řecký, srbský, španělský, švédský, norský, bavorský, pruský, saský a württemberský\". Císař rakouský zároveň disponoval titulem krále apoštolského uherského, českého, dalmatského, chorvatského, slavonského, haličsko-vladiměřského, illyrského a jako čestný název nosil také titul krále jeruzalemského. Král bavorský, pruský, saský a württemberský od roku 1871 nebyli suverénními panovníky, nýbrž podléhali německému císaři (pruskému králi).\n\nMimo Evropu disponoval královským titulem britský panovník jako král Austrálie, Kanady, Jihoafrické unie a Nového Zélandu. Samostatným panovníkem (pomineme-li britský protektorát) byl král lesothský, svazijský a sultán egyptský (od roku 1922 král). V britské kolonii Uganda vládl král Ankole, Bugandy, Bunyoro a Toro. V Asii byl jediným opravdu nezávislý král siamský (thajský). Pod francouzskou okupací různě panovali král laoský, kambodžský, dále pak sultán marocký. Pod německou koloniální nadvládou vládl také král burundský a král rwandský (ruandský).\n\nV roce 1910 bylo republikánským režimem svrženo Portugalské království.\n\nBěhem první světové války v roce 1916 bylo německo-rakouskou vládou ustanoveno/obnoveno Polské království, ale král nebyl vybrán a zastupovala ho regentská rada; s koncem války království zaniklo. S podporou Německa mělo být ke konci první světové války v roce 1918 vyhlášeno Litevské a Finské království, díky německé prohře ve válce k tomuto ale nedošlo.\n\nPo první světové válce se stal srbský král Petr I. Karađorđević králem Srbů, Chorvatů a Slovinců resp. pozdější Jugoslávie. Na základě Anglo-Irské dohody vznikl v roce 1922 Irský svobodný stát na velké části Irska, nešlo ale o nástupce Irského království. Svobodný irský stát se stal britským dominiem a britský král se současně stal králem Irska. V roce 1918 také zanikla Rakousko-uherská monarchie i s návaznými tituly (král český, markrabě moravský..) a z nástupnických států Rakouska-Uherska se kromě Balkánu staly republiky.\n\nPod britským mandátem byly v roce 1921 Irácké království a jordánský emirát, který se stal v roce 1946 královstvím. V důsledku rozpadu Osmanské říše vzniklo v roce 1918 také Jemenské království, jehož král byl také imámem. V roce 1922 byl egyptský sultán Fuad I. prohlášen králem Egypta a Súdánu. Hídžaz dobyl v roce 1924/1925 nadždský sultán Ibn Saud a změnil svůj titul na krále Hídžazu a Nadždu, v roce 1932 připojil k tomuto státu další území a prohlásil se králem Saúdské Arábie.\n\nV Albánii, která byla oficiálně od roku 1925 republikou, se tamní diktátor a prezident Ahmet Zogu v roce 1928 prohlásil \"králem Albánců\". Jeho království trvalo jen do roku 1939, kdy ho obsadila fašistická Itálie.\n\nPřed druhou světovou válkou tedy vládli či panovali tito králové:\n\n\"král Spojeného království Velké Británie, Irska a britských zámořských dominií\" (zároveň císař Indie), \"Afghánistánu, albánský, belgický, bulharský (car), bhútánský, dánský, egyptský a súdánský, irácký, italský, jemenský, jugoslávský, nepálský, nizozemský, norský, rumunský, řecký, saúdskoarabský, siamský (thajský), švédský\".\n\nV Jordánsku byl v roce 1946 zrušen emirát a vyhlášeno nezávislé království. Naopak v Rumunském království byl v roce 1947 násilím donucen král Michal I. abdikovat a opustit zemi. V Libyi byl v roce 1951 prohlášen králem Idris I., který byl předtím emírem Kyrenajky a Tripolska. V roce 1956 vyhlásilo Tunisko nezávislost a jeho vládce bej Mohamed VIII. al-Amin se prohlásil nezávislým králem, o rok později byl ale svržen. Panovník nově samostatného Maroka sultán Muhammad V. se v roce 1957 prohlásil králem Maroka.\n\nV roce 1958 bylo v násilném převratu zrušeno irácké království a zabita královská rodina, stejně tak v Jemenu byla v roce 1962 násilně svržena monarchie občanskou válkou. V Řecku donutila vojenská junta v roce 1967 krále opustit zemi a v roce 1973 dokonce potvrdila zrušení monarchie. V roce 1975 byla ve Španělsku obnovena monarchie po Frankově smrti.\n\nV tomto padesátiletém období vládli tito králové:\n\n\"král Spojeného království Velké Británie a severního Irska a zemí Commonwealth realm, Afghánistánu (do 1973), belgický, bhútánský, bulharský (do 1946), dánský, egyptský a súdánský (do 1953), irácký (do 1958), italský (do 1946), jemenský (do 1962), jordánský, kambodžský, laoský (do 1975), lesothský, libyjský (do 1969), marocký, nepálský (do 2008), nizozemský, norský, rumunský (do 1947), řecký (do 1974), saúdskoarabský, svazijský, španělský (od 1975), švédský, thajský, tongánský, tuniský (pouze 1956)\"..\n\nKrálovský titul se ve většině monarchií dědí podle různých systémů následnictví, volené monarchie se již nevyskytují moc často. V dědičných monarchiích dlouho platil seniorát nebo salický zákon (vládnout mohl pouze muž), později agnatická primogenitura (žena mohla vládnout pouze pokud rod neměl muže), z níž se postupem času vyvinula primogenitura (titul zdědil prvorozený syn a pokud nebylo synů nebo bratrů, mohla žena vládnout). V současnosti již emancipace a moderní trendy způsobily v evropském prostředí rozmach tzv. rovné primogenitury, díky níž mohou na trůn dosednout jak muži, tak ženy podle stejného kritéria, a to prvorozenství.\n\nNejnovějším králem je bahrajnský král Hamad ibn Isa Al Chalífa, který byl původně šejkem, ale v roce 2002 se sám prohlásil králem. Naopak v roce 2008 byl v Nepálu maoistickými povstalci sesazen král a zrušena dvousetletá monarchie.\n\nSymbolem krále je v říši zvířat lev.\n\n\n"}
{"id": "192459", "url": "https://cs.wikipedia.org/wiki?curid=192459", "title": "Sandra Cisneros", "text": "Sandra Cisneros\n\nSandra Cisneros (* 20. prosince 1954 v Chicagu) je americká spisovatelka a básnířka známá zejména díky svému románu The House on Mango Street (Dům v ulici Mango). Je také autorkou románu Caramelo (Karamel) vydaném u nakladatelství Knopf v roce 2002. Její tvorba je značně ovlivněna mexicko-americkým dědictvím. Dále napsala knihu novel Woman Hollering Creeka sbírky básní My Wicked Wicked Ways a Loose Woman. V roce 1994 napsala dětskou knihu Hairs/Pelitos, kterou Kiliána Valanzuela přeložila do španělštiny. Její romány, The House on Mango Street a Caramelo, byly přeloženy do španělštiny a oba vyhrály literární ocenění.\n\nCisneros je třetí ze sedmi dětí a jedinou dívkou mezi chlapci. V dětství se s rodinou několikrát stěhovala do polorozpadlých bytů v chudých čtvrtích na chicagském South Side. Její rodina si splnila sen a koupila si dům, ještě když byla Cisneros náctiletá. Jí se ale nelíbil a připadal jí starý. To se pravděpodobně stalo do značné míry inspirací pro román The House on Mango Street. Se svou rodinou často cestovala mezi Mexikem a Amerikou, z čehož čerpala při psaní románu Caramelo. Její tvorba je ovlivněna mnohými aspekty jejího života, například dětstvím, rodinou nebo mexicko-americkým dědictvím.\n\nV roce 1976 Cisneros získala na Univerzitě Loyola v Chicagu titul bakalář filozofie (BA) v oboru angličtina. Na Univerzitě Iowa se zapsala do postgraduálního programu kreativního psaní a v roce 1978 získala titul magistra. V roce 1982 obdržela grant National Endowment for the Arts (Národní dotace pro umění). To ji umožnilo, aby strávila jeden rok v Michael Karloyi institutu ve francouzském Vence . Cisneros v současné době pracuje jako literární ředitelka v Guadelupe Cultural Arts Center (Guadelupské Centrum umění) v San Antoniu v Texasu.\n\nV rozhovoru z roku 1992 Cisneros prohlásila: „Příběh je jako socha Giacomettiho: Čím víc se od ní oddálíte, tím jasněji ji vidíte.“ Cisneros tvrdí, že si vybírá nejošklivější témata, která najde, a o nich pak píše. Dělá to proto, aby čtenáři představila realitu.\n\nSandra Cisneros momentálně žije v San Antoniu ve slavném „fialovém domě“ v ulici Guenther, kde především píše. Ve spolupráci s Guadalupe Cultural Arts Center a Esperanza Center for Peace and Justice (Esperanza centrum pro mír a spravedlnost) věnuje příležitostně svůj čas také seminářům pro latinské spisovatele. V roce 1995 dostala za svou literární tvorbu MacArthur „Genius“ grant. Její práce se čtou ve školách po celých Spojených státech, a to jak na středních školách, tak i na univerzitách.\n\n"}
{"id": "192461", "url": "https://cs.wikipedia.org/wiki?curid=192461", "title": "Loa", "text": "Loa\n\nLoa může znamenat:\n\n"}
{"id": "192462", "url": "https://cs.wikipedia.org/wiki?curid=192462", "title": "Loa (řeka)", "text": "Loa (řeka)\n\nLoa ( ) je řeka v severní části Chile v regionech Tarapacá a Antofagasta. Je dlouhá 400 km.\n\nPramení v Západní Kordileře. Na středním toku protéká pouští Atacama a ústí do Tichého oceánu.\n\nZdroj vody je převážně podzemní. Kolísání průtoku je zanedbatelné. Průměrný průtok vody při odtoku z hor je 6 m³/s a na dolním toku 4 m³/s.\n\nVyužívá se na zavlažování. Voda z pramenů v povodí řeky je základním zdrojem zásobování Chuquicamaty, Calamy a Antofagasty.\n"}
{"id": "192471", "url": "https://cs.wikipedia.org/wiki?curid=192471", "title": "St. John's Town of Dalry", "text": "St. John's Town of Dalry\n\nSt. John's Town of Dalry (někdy se zkráceně označuje pouze Dalry) je vesnice nacházející se ve skotské správní oblasti Dumfries a Galloway. Původně toto sídlo patřilo pod správu bývalé správní oblasti Kirkcudbrightshire. Leží asi 26 kilometrů od hradu Douglas a asi 5 kilometrů od jezera Loch Ken.\n\n"}
{"id": "192475", "url": "https://cs.wikipedia.org/wiki?curid=192475", "title": "CNC", "text": "CNC\n\nSpojení písmen C, N a C může znamenat:\n\n"}
{"id": "192478", "url": "https://cs.wikipedia.org/wiki?curid=192478", "title": "Miroslav Kokoška", "text": "Miroslav Kokoška\n\nMiroslav Kokoška (19. července 1944 Praha – 13. května 2005 tamtéž) byl český hráč na marimbu a hudební skladatel.\n\nVystudoval obor bicích nástrojů na konzervatoři v Praze (prof. Stanislav Hojný), později vystudoval také skladbu (prof. Alexej Fried a Hanuš Bartoň). Začínal jako perkusionista v symfonických i tanečních jazzových orchestrech. Na marimbě běžně užíval současnou hru čtyřmi paličkami, arpeggia nebo trojhlasé vedení melodických linií. Inspiroval se v této oblasti klavírní i kytarovou technikou (byl výborný pianista). Postupně se přenesla jeho aktivita do oblasti virtuózní sólové hry a do sféry komorní hudby. V roce 1980 založil Pražské marimbové trio (se Štěpánem Rakem na kytaru a Jaroslavem Svěceným na housle).\n\nNěkteří kritikové jej nazývají „Paganinim marimby“. Renomovaní skladatelé (např. Petr Eben, Boris Čajkovský, Jiří Pauer) pro něj napsali svá díla. Jako sólista vystupoval s předními českými symfonickými i komorními orchestry, hrál na festivalu Pražské jaro, účinkoval v řadě cizích zemí. Pro svůj nástroj vytvořil, mimo jiné, tři koncerty. V roce 1994 koncert pro marimbu, sólové housle a komorní orchestr (též úpravy pro sólvou flétnu a orchestr, později úprava pro marimbu, housle, kytaru a orchestr - trojkoncert), v roce 1998 koncert pro marimbu, sólovou trubku a smyčce, v roce 2000 koncert pro marimbu, sólový hoboj a smyčce. Jeho hudba oplývá melodickým bohatstvím, sugestivní barevností a rytmicky bohatým předivem. Dýchá vlídností i zamyšlením, spontánností i radostnou energií.\n\n"}
{"id": "192483", "url": "https://cs.wikipedia.org/wiki?curid=192483", "title": "Raskolnikov (divadelní hra)", "text": "Raskolnikov (divadelní hra)\n\nRaskolnikov je divadelní hra, kterou napsal židovský dramatik a scenárista Leo Birinski podle románu \"Zločin a trest\" F. M. Dostojevského. Některé prameny hru označují jako Birinského dramatickou prvotinu, ale spolehlivě potvrdit to nelze. Jisté je, že hra pochází z autorova vídeňského období. První zmínky se o ní objevily v souvislosti s premiérou jiné Birinského hry \"Der Moloch\" v roce 1910. Tiskem byl \"Raskolnikov\" vydán v roce 1912, a to ve formě rozmnoženého strojopisu. Inscenován byl poprvé v Německu, a to v dubnu 1913 v Geře.\n\nMimo autorovo domovské Rakousko-Uhersko byla hra patrně uvedena pouze v Německu, Chorvatsku a ve Slovinsku. Poslední doložená inscenace se uskutečnila roku 1922, poté hra i s autorem upadla v zapomnění. Její text byl znovu objeven roku 2002 v katalozích Kungliga Biblioteket ve Stockholmu a Library of Congress ve Washingtonu, existenci jiných výtisků se nepodařilo prokázat. Česká premiéra se uskutečnila v nově vytvořeném překladu roku 2009.\n\n\n\nMísto děje: Petrohrad\n\nČas děje: současnost (tedy cca rok 1910)\n\nRaskolnikov polosedí – pololeží, nereaguje na dění. Po odchodu sestry Duni matka tvrdí Raskolnikovovi, že Duňa něco tají. Právě prý opustila místo u Svidrigaljových. Služka Nastasja oznamuje, že bytná Praskovja už Raskolnikovovým na dluh nedá, mladý pán má jít pracovat. Matka posílá Nastasju k lichvářce Aleně něco zastavit. Vrací se Duňa, přichází Razumichin. Mluví s Duňou o doktoru Zosimovovi, nabízí Raskolnikovovi placenou práci na překladu. Mluví o Raskolnikovově článku a vypráví jeho obsah: lidstvo se prý dělí na menšinu „silných“, kteří mají právo a povinnost měnit svět všemi prostředky, a na většinu „obyčejných“, kteří jsou určeni pouze ke služebné úloze. Návštěva Svidrigaljové – Duňa u nich nepracuje již 14 dní a o místo přišla kvůli skandálu se Svidrigaljovem. Raskolnikov Duňu obviní, že se kvůli penězům na jeho studium prodala. Razumichin se ptá Raskolnikova, zda by byl schopen spáchat vraždu. Jistý Lenskij (shoda jména s postavou z \"Mumraje\"?) u Zosimova tvrdil, že na příklad lichvářku Alenu by bez výčitek zabil. Návštěva Zosimova, seznámení s Raskolnikovem a hovor nad jeho článkem o dvou druzích lidí. Nastasja se vrací od Aleny – Alenina sestra Lizaveta půjde na oslavu jakýchsi narozenin, kam se chystají i všichni ostatní. Alena zůstane sama doma, čehož se strašně bojí. Druhá návštěva Svidrigaljové – za skandál může její muž, Svidrigaljová se omlouvá a zve Duňu s matkou na návštěvu. Zmiňuje se o vdovci Lužinovi, kterému se Duňa líbí. Raskolnikov tedy další den bude sám doma.\n\nRaskolnikov leží nemocen, obklad na hlavě. Ošetřují jej bytná Praskovja a Nastasja. Ta říká Raskolnikovovi, že jej předevčírem našly ležet na zemi, když se vrátily z oslavy. Oznámí mu, že lichvářka Alena a její sestra, která z oslavy předčasně odešla, byly zavražděny. Přichází Razumichin. Rozverný rozhovor o Raskolnikovově nemoci, o novém vztahu Razumichina k bytné Praskovje, o jeho seznámení s vyšetřovatelem Porfirijem. Doktor Zosimov vyšetřuje Raskolnikova. Hovor o oslavě, kterou uspořádá Razumichin. Mezi pozvanými jsou i oba policisté. Řeč přijde i na vraždu Aleny a její sestry. Mluví se o tom, jak se to stalo a kdo je podezřelý – natěrač Mikolka se k vraždě přiznal. Raskolnikovovi se udělá špatně, dostane téměř záchvat. Návštěva komisaře Zametova. Raskolnikov se zmiňuje o vraždě lichvářky, říká, že o tom ví možná více než Zametov. Rozhovor Raskolnikova s Nastasjou o jeho nemoci, o smrti. Přichází vyšetřující soudce Porfirij. Raskolnikov mu říká, že u zavražděné zastavil v den vraždy nějaké věci. Přichází řeč na Raskolnikovův článek o dvou kategoriích lidí. Porfirij žádá vysvětlení, kteří lidé patří mezi ty vyvolené, kolik jich vlastně je. Raskolnikov mluví o návštěvě u lichvářky. Říká, že nikoho v domě neviděl, ani natěrače. Vrací se Raskolnikovova matka a Duňa, Porfirij odchází. Duňa oznamuje zasnoubení s Lužinem. Raskolnikov to jakožto sestřinu oběť tvrdě odmítá.\n\nNastasja se dívá klíčovou dírkou do pokoje Raskolnikova. Přichází Razumichin a doktor Zosimov, Nastasja jim oznamuje, že Raskolnikov znovu upadl do mdlob. Nastasje prý říkal, že to přesahuje jeho síly a že k „nim“ nepatří. Přichází matka s Duňou, ptají se, co se vlastně stalo. Razumichin říká, že podle Zosimova Raskolnikov přišel o rozum. Vrací se Zosimov a říká, že jde o lehkou horečku, Razumichin prý přehání. Vejde Raskolnikov a tvrdí, že se cítí zcela zdráv, že se vrátí na univerzitu a vše půjde jako na drátkách. Omlouvá se za nepříjemnosti, které jim všem způsobil. Duně řekne, že pokud se vdá za Lužina, přestane ji považovat za sestru. Duňa mu vyčítá, jak s ní jedná – nikoho přece nezabila. Raskolnikovovi se udělá špatně. Oznamuje, že odejde pryč, že potřebuje být sám. Matka se hroutí, Duňa ho obviní z egoismu. Matka mluví Raskolnikovovi do duše. Raskolnikov naznačuje, že se o něm ještě něco dozví, a ptá se, zda ho bude mít i pak ráda. Ve dveřích se setká s Porfirijem. Raskolnikov říká, že mířil právě k němu, protože jej Porfirij podezřívá z vraždy Aleny a Lizavety – on to však neudělal. Porfirij mu odpoví: „Vrah jste vy.“ Před Raskolnikova předvedou Mikolku. Mikolka přiznává, že je vrah. Mikolku odvedou, pokračuje rozhovor Porfirije s Raskolnikovem. Porfirij mu oznámí, že ho zatím nechá na svobodě, aby si vše rozmyslel. Útěku se nebojí, protože sám před sebou samým utéci nemůže a své teorii už přece nevěří. Kdyby snad chtěl spáchat sebevraždu, má zanechat zprávu, kde jsou ukradené věci. Porfirij odejde. Raskolnikov se k oběma vraždám přizná Duně. Duňa ho vyzývá k útěku do ciziny, Raskolnikov odmítá. Svůj čin nepovažuje za zločin, ale uvědomuje si, že on k těm „vyvoleným“ nepatří, je prý také jen „havěť“, a neměl tedy právo použít tento výjimečný prostředek. Vyndá ze skrýše doličné předměty a odchází k soudu.\n\nPostava jménem Lenskij, zmiňovaná v prvním dějství, se vyskytuje i v Birinského hře \"Mumraj\" jakožto revolucionář, který byl odsouzen k smrti, ale ještě před popravou uprchl z vězení. Lze však najít ještě jednu souvislost. Krycí jméno „Alenskij“ používal Dmitrij Bogrov, anarchista a agent kyjevské Ochranky, který roku 1911 spáchal úspěšný atentát na ruského premiéra Pjotra Stolypina a byl vzápětí popraven. Atentát na Stolypina použil Birinski jako jeden z motivů ve své hře \"The Holy Devil (Rasputin)\". Vzhledem k tomu, že v Birinského hře \"Moloch\" z roku 1910 se žádný Lenskij neobjevuje, je možné, že tato postava byla skutečně inspirována Bogrovem.\n\nMajetková práva k samotné hře budou trvat do 31. prosince 2021 (autor zemřel v roce 1951). Do dnešního dne se nepodařilo najít ani vlastníka, ani správce těchto práv, přestože pátrání proběhlo za pomoci agentury Dilia v Německu u agentury, která zastupovala práva ke hře v době jejího vzniku, i v USA, kde Leo Birinski publikoval další díla a kde také zemřel. Pátrání po Birinského dědicích, případně po jiných vlastnících či správcích majetkových autorských práv k jeho dílu pokračuje i nadále, situace se tedy v budoucnu může změnit.\n\n\n"}
{"id": "192488", "url": "https://cs.wikipedia.org/wiki?curid=192488", "title": "Vnější Hebridy", "text": "Vnější Hebridy\n\nVnější Hebridy (anglicky \"Outer Hebrides\" nebo také \"Western Isles\", ve skotské gaelštině \"Innse Gall\"), je souostroví a zároveň územěsprávní jednotka na severozápadě Skotska. Vnější Hebridy jsou součástí souostroví Hebridy, ale oproti Vnitřním Hebridám leží o poznání dále od pevniny Velké Británie. Na území Hebrid se mluví hlavně skotskou gaelštinou.\n\n\n\n"}
{"id": "192496", "url": "https://cs.wikipedia.org/wiki?curid=192496", "title": "Powerline Communication", "text": "Powerline Communication\n\nPowerLine Communication (PLC) je obecná zkratka označující úzkopásmový a širokopásmový přenos zpráv po elektrické síti. Pro širokopásmové přenosy se užívá též zkratky BPL (\"Broadband over Powerline\").\n\nTechnologií PLC se v současné době (březen 2007) zabývají 4 hlavní sdružení:\n\nDíky jejich vzájemné spolupráci vznikl projekt OPERA, jehož cílem je dosáhnout unifikace a standardizace proprietárních řešení různých výrobců týkajících se technologie PLC. Spolu s vysokými přenosovými rychlostmi (10 - 200 Mbit/s) by mohla PLC konkurovat jak DSL, tak CATV službám.\n\nStandardizace spadá pod skupinu IEEE P1901.\n"}
{"id": "192503", "url": "https://cs.wikipedia.org/wiki?curid=192503", "title": "Radikální husité", "text": "Radikální husité\n\nRadikální husité byli krajními stoupenci učení Jana Husa (asi 1371-1415), českého náboženského reformátora a kazatele, který byl pro kacířství exkomunikován z katolické církve a posléze upálen. Jeho smrt na hranici vyvolala v Čechách celonárodní protesty a volání po náboženské svobodě podle Husových představ. Husitské hnutí se postupně rozdělilo do dvou táborů: na umírněné kališníky (zejm. husitská šlechta a pražané) a radikály (tábority a sirotky), kteří zastávali mnohem radikálnější teologické i sociální názory. Radikálové se vyznačovali prosazováním všech čtyř pražských artikulů. Do této skupiny patřili hlavně chudí a nižší šlechta, neboli ti, kteří nevlastnili majetek o který by v rámci plnění artikulů mohli přijít. Radikální husité požadovali mnoho změn a byli ochotni zacházet až do krajností. To postupně vedlo k neshodám a konfliktům s ostatními husity. Z dnešního pohledu se jednalo o náboženskou militantní fundamentální skupinu.\n\nTáborité byli nejradikálnější větví husitů. Sídlili v Táboře, městě, které sami založili a nad svými obyvateli nastolili majetkovou rovnost (všichni vlastnili stejně, všichni si byli rovni). Další radikálové působili v Praze v okruhu Jana Želivského, i když se pražští husité vyprofilovali umírněněji. Od roku 1424 k radikálům náleží také orebité, později zvaní sirotci.\n\nRoku 1436 byla v Jihlavě vyhlášena kompaktáta, která znamenala kompromisní smír husitů s církví i s králem Zikmundem Lucemburským. Z revolučních bojů tak vyšlo vítězně konzervativní husitské křídlo (utrakvisté), jehož pozice se dále upevnila po nástupu Jiřího z Poděbrad na český trůn. V 16. století bylo hnutí prakticky přehlušeno reformací. Radikální husité pokračovali v bitvách i po Žižkově smrti. \n"}
{"id": "192504", "url": "https://cs.wikipedia.org/wiki?curid=192504", "title": "Jóšafat", "text": "Jóšafat\n\nJóšafat (hebrejsky: , \"Jehošafat\"), v českých překladech Bible přepisováno též jako Jošafat či Jozafat, byl čtvrtým králem Judského království. Jeho jméno je vykládáno ve smyslu \"„Hospodin rozsoudil“\". Moderní historikové a archeologové uvádějí, že vládl asi v letech 870–846 př. n. l. Podle kroniky Davida Ganse by však jeho kralování mělo spadat do let 3024–3047 od stvoření světa neboli do let 738–714 před naším letopočtem, což odpovídá 23 létům vlády, ačkoliv v Bibli je uvedeno, že kraloval 25 let. Židovští učenci totiž poukazují na to, že ještě za Jóšafatova života usedl na judský královský trůn jeho syn Jóram, který po dva roky zastupoval svého otce v královském úřadu.\n\nJóšafat pocházel z rodu Davidova, byl synem krále Ásy a jeho manželky Azúby, dcery Šilchího. Na trůn nastoupil, když mu bylo 35 let. Judské království zveleboval, budoval nová opevnění a zřizoval stálé vojenské posádky. Upravil také vnitřní správu a soudnictví, jež svěřil do rukou lévijců, jejichž povinností bylo vyučovat Tóru a v právních záležitostech postupovat podle ní. Na organizovaném vyučování Hospodinova zákona se také sám podílel. Sousedé z okolních zemí – Pelištejci a Arabové – mu odváděli daně neboli vazalské poplatky. Uzavřel spojenectví s Izraelským královstvím tím, že oženil svého syna a nástupce Jórama s Achabovou dcerou Ataljou. Společně s izraelským králem Achabem dobývali Rámot v Gileádu, ale byli poraženi a Achab svým zraněním podlehl. Poté bylo Jóšafatovo království napadeno koalicí sousedních králů – Edomci, Moabci a Amonovci, ale dříve než se s nimi střetl, se toto spojenectví rozpadlo a vojska nepřátel se napadla navzájem, čímž Judsko získalo v regionu ještě větší respekt. Jóšafat byl jedním z nejmocnějších judských králů.\n\nZa vlády Jóšafata měli v zemi veliký vliv proroci Jachzíel a Elíezer. Ti neváhali napomínat samotného krále.\n\n\n"}
{"id": "192505", "url": "https://cs.wikipedia.org/wiki?curid=192505", "title": "Kaiten", "text": "Kaiten\n\nKaiten (japonsky: 回天) bylo řízené sebevražedné torpédo. Kaiten typu 1 konstrukčně vycházel z torpéda typu 93 (\"Dlouhé kopí\"). Už od začátku byl vyvíjen jako sebevražebná zbraň. První návrhy se objevily již v roce 1942, kdy mladí důstojníci Hiroši Kuroki a Sekio Nišima předložili návrh řízené zbraně, která by se vypouštěla z ponorky. Na začátku roku 1943 byly plány zbraně předloženy \"Gunreibu\", ale ten ho odmítl. Během roku se názor změnil a v únoru 1944 byl \"Kaiten\" 1 zařazen do výzbroje námořnictva. Pro přísné utajení dostal několik krycích jmen, např. \"Maru-roku kanamono\" (〇六金物 ~ kovová příruba nula šest) nebo \"Kjúkoku heiki\" (救国兵器 ~ Spásná zbraň národa). Vyrábět se začal v loděnicích v Kure, později i v Jokosuce a v Hikari. Pro přepravu \"Kaitenů\" se používala loď nebo ponorka.\n\nPiloti \"Kaitenů\" byli dobrovolníci, kteří byli vybíráni převážně z řad pilotů námořnictva. Vybíráni byli pouze fyzicky a psychicky zdatní jedinci. Ti, kteří měli manželky a děti, byli automaticky vyřazeni. Odmítnutí uchazeči se často hlásili k letectvu jako piloti \"Kamikaze\". Kabina byla velice malá a nacházela se ve střední části torpéda. Vstupovalo se do ní úzkým průlezem. Na přístrojové desce bylo jen několik základních přístrojů: gyrokompas, palubní hodiny, hloubkoměr, ukazatel stavu pohonných hmot a manometr tlaku kyslíku. Nad řidičem se nacházela periskopová věžička. Pomocí pák mohl ovládat směrová i horizontální kormidla. Za sebou měl vyvažovací nádrže, nádrže pro pohonné hmoty a motor. Před sebou nádrž se stlačeným vzduchem pro pohonnou směs. Na přídi se nacházela výbušná nálož s kontaktním zapalovačem.\n\nBěhem výroby \"Kaitenů\" docházelo k různým úpravám. Celkem byly vyprojektovány a postaveny čtyři typy, ale bojového nasazení se dočkal pouze \"Kaiten\" 1.\n\n"}
{"id": "192508", "url": "https://cs.wikipedia.org/wiki?curid=192508", "title": "Staré proboštství", "text": "Staré proboštství\n\nStaré proboštství je označení pro budovu nacházející se v sousedství Svatovítské katedrály na III. nádvoří Pražského hradu. Jedná se o barokní budovu, vzniklou přestavbou v polovině 17. století původně románského biskupského domu z 1. poloviny 11. století. V současnosti budovu vlastní Kancelář prezidenta republiky. Dle dohody z roku 2010 byla budova poskytnuta Metropolitní kapitule katedrály k bezplatnému užívání.\n\nNad vchodem do budovy se nachází malovaný znak probošta Jana Františka z Aschenfeldu, který nechal budovu barokně přestavit. Na jihozápadním rohu je umístěna pískovcová socha Svatého Václava od Jana Jiřího Bendla z roku 1662. Dále byla na jižní fasádu umístěna pamětní deska, podle návrhu architekta Pavla Janáka, věnovaná obětem nacistické okupace.\n"}
{"id": "192510", "url": "https://cs.wikipedia.org/wiki?curid=192510", "title": "Georges Cuvier", "text": "Georges Cuvier\n\nBaron Georges Léopold Chrétien Frédéric Dagobert Cuvier (23. srpna 1769 – 13. května 1832) byl francouzský přírodovědec a zoolog. Byl starším bratrem přírodovědce Frédérica Cuviera. Působil jako vůdčí osobnost pařížských vědeckých kruhů začátku 19. století, spoluzakládal komparativní paleontologii svým srovnáváním živých zvířat s fosíliemi. Jeho práce patří k zakladatelským dílům paleontologie obratlovců.\n\nNarodil se u Mömpelgardu (nynějšího Montbéliardu) a dostal jméno Johann Leopold Nicolaus Friedrich Kuefer. Byl synem důstojníka ve výslužbě pocházejícího z protestantské rodiny, která opustila kraj Jura na francouzsko-švýcarských hranicích kvůli náboženskému pronásledování.\n\nInspirován díly Linného se začal brzy zajímat o výzkum přírodních jevů. Po čtyřech letech strávených na studiích ve Stuttgartu přijal povolání vychovatele v Normandii v rodině hraběte d’Héricy. Tam se setkal s agronomem Henri Tessierem (ten uprchl z Paříže před velkým terorem), který ho doporučil svým přátelům v Paříži. Cuvier byl po další korespondenci s přírodovědcem Étiennem Geoffroyem Saint-Hillairem v roce 1795 jmenován asistentem profesora srovnávací anatomie v Národním muzeu přírodní historie.\n\nVe stejném roce byl založen Institut de France a Cuvier byl zvolen jeho členem. Při otevření národního institutu v roce 1796 přednesl svou první paleontologickou přednášku, která byla později publikována pod titulem \"Mémoires les sur espèces d'éléphants vivants et fossiles\", ve které analyzoval kosterní pozůstatky současných indických a afrických slonů a fosílie mamutů a dosud záhadné \"zvíře z Ohia\". Jako první došel k závěru, že afričtí a indičtí sloni jsou rozdílným druhem a mamuti rovněž. Ono zvíře z Ohia později pojmenoval mastodon.\n\nV roce 1799 se stal profesorem dějin přírody na Collège de France. Později vykonával krátce povolání ve státních službách, ale vrátil se do Paříže, když ho jmenovali stálým tajemníkem oddělení fyzikálních a přírodních věd Národního Institutu. Od té doby se věnoval hlavně třem směrům výzkumu: třídění měkkýšů, srovnávací anatomii ryb a fosíliím savců a plazů a osteologii jejich žijících příbuzných.\n\nV roce 1812 (někdy se uvádí 1821) pronesl Cuvier svůj proslulý tzv. „zbrklý výrok“ – „Naděje na objevení nového velkého druhu zvířete je velmi malá.“ Od tohoto data ale bylo objeveno ještě mnoho takových druhů.\n\nVedle bohatého výzkumu vykonával Cuvier mnoho veřejných funkcí v Národním institutu a vědě a vzdělávání obecně. Napoleon Bonaparte ho jmenoval do rady Císařské univerzity, kterou tři roky dokonce vedl. Vedl úřady vzdělávání pro alpské nebo porýnské oblasti připojené k Francii za Napoleonových tažení. Před pádem Napoleona byl přijat v roce 1814 do státní rady a jeho pozici neovlivnila ani restaurace Bourbonů na francouzský trůn. Vedl univerzitu, kde jako luterán dohlížel hlavně na fakultu protestantské teologie.\nV roce 1826 byl vyznamenán jako velkodůstojník čestné legie. Další civilní ocenění vyvrcholila jmenováním ministrem vnitra v roce 1832, brzy na to ale po krátké nemoci (cholera) zemřel. Je jedním ze 72 významných mužů, jejichž jméno je zapsáno na Eiffelově věži v Paříži.\n\nNa Cuvierovu počest byl pojmenován kráter na měsíci Cuvier a asteroid (9614) Cuvier.\n\nJeho jménou nesou i plazi \"Anolis cuvieri\", \"Bachia cuvieri\" a \"Oplurus cuvieri\", stejně jako savec \"Proechimys cuvieri\", či ptáci \"Regulus cuvieri\", \"Phaeochroa cuvierii\" a poddruh tukana bledohrdého \"Ramphastos tucanus cuvieri\" (pojmenovaný po něm nebo jménem jeho bratra Frédérica). V roce 1820 byl zvolen členem akademie Leopoldina.\n\nV roce 1798 vydal svou první samostatnou vědeckou publikaci \"Tableau élémentaire de l'Histoire naturelle des animaux\", souhrn svých přednášek. O dva roky později následovaly pětisvazkové \"Leçons d'anatomie comparée\".\n\nPrvní práce o měkkýších vydal už v roce 1792, ale většina pochází z let 1802 až 1815, vydané v roce 1817 souborně jako \"Mémoires pour servir de l'histoire et a l'anatomie des mollusques\".\n\nCuvierovy výzkumy o rybách začaly v roce 1801, jejich vrcholem byl popis 5000 druhů ryb \"Histoire naturele des poissons\" (společně se svým žákem a následovníkem, Achillem Valenciennesem).\n\nV této oblasti vydal Cuvier celou řadu monografií, které navazovaly na jeho prvotní přednášku z roku 1796. Částečně se věnoval kosterním pozůstatkům vyhynulých zvířat, částečně výzkumu koster žijících druhů a jejich porovnávání. Do druhé skupiny patří například práce o osteologii nosorožce indického, tapíra ad. Ještě více prací vydal o vyhynulých druzích – například o fosíliích pocházejících z eocénního naleziště na Montmartru. Cuvier se také proslavil definitivním vyřešením hádanky „Člověka – svědka potopy“, tedy fosilní kostry, kterou v 17. století považovali někteří učenci za pozůstatky dítěte, které zahynulo při biblické potopě. Cuvier dokázal, že se jedná o fosílie třetihorního velemloka.\n\nZ druhohorní éry popsal baron Cuvier zejména dva velmi známé zástupce pravěkých plazů, ačkoliv ani v jednom případě nešlo o dinosaury. Byl to velký mořský plaz \"Mosasaurus\", objevený již kolem roku 1764 v Holandsku, a dále ptakoještěr \"Pterodactylus\", objevený zhruba ve stejné době na území Bavorska. Toho Cuvier formálně popsal roku 1809, ovšem pouze jako rod, nikoliv druh (ten byl stanovem německým přírodovědcem Sommeringem až roku 1812 jako \"P. antiquus\").\n\nVýsledky Cuvierovy práce byly shrnuty ve dvou sebraných dílech, \"Recherches sur les fossiles ossements de quadrupedes\" vydané v Paříži v roce 1812 a \"Discours sur les revoluce de la surface du globus\" (Paříž, 1825). Ve druhé z nich už formuloval svou vědeckou teorii katastrofismu.\n\nNejslavnějším jeho dílem je ale \"Království zvířat\" (úplný titul zní \"Règne Animal distribué d'après son Organisation pour servir de base à l'Histoire Naturelle des Animaux et d'Introduction à l'Anatomie Comparée\"), jehož první vydání ve čtyřech osmisvazkových sériích pochází z roku 1817, druhé v pěti svazcích z let 1829–1830. V tomto monumentálním díle Cuvier shrnuje celý svůj předchozí výzkum. S výjimkou části o hmyzu připsané jeho příteli Pierru André Latreilleovi napsal celé dílo sám.\n\nJako vedoucí činovník vzdělávacích a vědeckých institucí zpracoval Cuvier řadu pojednání o jejich historii, např. \"Rapport historique sur le progrès des sciences physiques depuis 1789\".\n\n\n"}
{"id": "192513", "url": "https://cs.wikipedia.org/wiki?curid=192513", "title": "Dětský tábor", "text": "Dětský tábor\n\nDětský tábor je akce pro děti a mládež, probíhající obvykle o letních prázdninách. Účastníci tábora neboli \"\"táborníci\"\" se během \"dětského tábora\" obvykle účastní různých sportovních a kreativních činností. Místo, kde tábor probíhá, se také často nazývá \"tábořiště\". Příkladem tábořiště je louka nebo mýtina v lese. Existují tábory, na kterých se účastníci věnují konkrétním zájmovým činnostem. Například tábory umělecké, hudební, počítačové nebo věnující se jízdě na koni. Rovněž existují tábory pro děti se či s dietami. V dnešní době jsou táborové aktivity dostupné i dospělým lidem (tzv. tábory pro dospělé). Dětské tábory probíhají v mnoha státech světa.\n\n\"Dětské tábory\" lze dělit podle několika hledisek. Existují tábory určené pouze pro uzavřenou skupinu dětí, pořádané např. skautským oddílem. či jiným dětským oddílem, kde se děti celý rok schází. Opakem jsou veřejné tábory určené pro kohokoliv, kdo se na ně přihlásí.\n\nLidé, kteří jsou zodpovědní za děti a za průběh celého tábora se nazývají \"vedoucí\" nebo \"animátoři.\" Věk vedoucích je obvykle 18 až 25 let, protože se jedná o ideální brigádu pro středoškoláky a vysokoškoláky v období letních prázdnin. Platy vedoucích bývají většinou na úrovni minimální mzdy nebo se jedná pouze o úhradu stravy a ubytování. Na některých táborech se však jedná o dobrovolnou činnost. Výhodou je však možnost získání drahocenných zkušeností s vedením lidí a posílení organizačních schopností. \n\nNa většině veřejných táborů jsou jednotlivým vedoucím přidělovány menší skupinky dětí (někdy také \"oddíly\" či \"družinky\"), které se účastní většiny her a aktivit společně. Každý vedoucí se pak více věnuje svému oddílu. Na některých táborech mezi sebou skupinky soupeří (např. o umístění nebo o body).\n\nNa většině dětských táborů netráví děti pouze den, ale také na nich přespávají. K ubytování nejčastěji slouží malé chatky či stany s podsadami. Existují i tzv. příměstské tábory, to znamená, že děti na noc odjíždí domů. Dětský tábor bývá často prvním místem, kde je dítě delší dobu bez svých rodičů. Stesk po domově je tak častým problémem, se kterým se vedoucí táboru musejí vypořádat.\n\nTábory dělíme následujícím způsobem:\n\nPrvní dětské tábory pocházejí pravděpodobně ze Spojených států. V roce 1861 tam první založil Frederick W. Gun. O další rozvoj se zasloužily dětské organizace, hlavně skautské. První skautský tábor se konal už v roce založení organizace 1907, v Čechách byl první v Lipnici v roce 1912.\n\nZásadní význam pro současnou podobu dětských táborů měly i pionýrské tábory. Byly zakládány ve všech státech socialistického bloku, v Sovětském svazu jich bylo na 40 tisíc. Nejznámější byl stále existující tábor Artěk, založený v roce 1925. Za dobu jeho existence jím prošel milion dětí, včetně mnoha z Československa, protože zdejší tábory byly mezinárodní.\n\nVe Spojených státech řídí tábory ( \"summer camp\") \"Americká táborová asociace\" (American Camp Association, ACA). Na základě přísných kategorií vydává akreditace, v současnosti asi 2400 táborů, ale asi třikrát tolik táborů je ale mimo tento systém. Tábory ACA navštěvuje ročně kolem 10 milionů dětí. Tábory v USA organizují především dětské organizace jako jsou skaut, YMCA a YWCA nebo 4-H.\n\nV Kanadě jsou tábory nejpopulárnější v provincii Ontario. Zhruba dvě třetiny jsou v držení dětských organizací, třetina soukromá.\n\nV Evropě jsou tábory populární v řadě zemí. V Rusku sice došlo po zániku Sovětského svazu k poklesu počtu táborů, ale dosud existuje i mnoho stálých táborů.\n\nVe Francii navštěvuje tábory ( \"colonie de vacances\" nebo \"centre de vacances\") pravidelně čtvrtina francouzských dětí.,\n\nVe Finsku mají vedle táborů organizovaných skauty nebo sportovními kluby velký podíl tábory pořádané církvemi a jejich odnožemi.\n\nVe Velké Británii naopak nejsou tábory tak časté, spíš se jedná o aktivity škol a zájmových organizací.\n\nTábory se pořádají i v některých dalších mimoevropských rozvinutých zemích. V Číně většinu táborů organizuje vzdělávací vládní středisko, ale také roste počet soukromých, otevřených pro děti z nejrůznějších vrstev a regionů. Zvláštností Indie je program \"Youreka\", osmidenní vzdělávací program pro děti od 9 do 15 let, využívající přírodní scenérie Himálaje.\n\n\n"}
{"id": "192519", "url": "https://cs.wikipedia.org/wiki?curid=192519", "title": "Porézní křemík", "text": "Porézní křemík\n\nPorézní křemík (dále jen por-Si z anglického \"porous silicon\") je nanokrystalický materiál. Je tvořen tenkými zvlněnými křemíkovými sloupci s průměrem menším než 3 nm, které mají krystalickou strukturu\na jsou obklopeny vrstvou SiO (oxid křemičitý).\nPoprvé byl vytvořen r. 1956 A. Uhlířem v Bellových laboratořích (USA) při zkoumání elektroleštění křemíku, ale až roku 1990 Leigh Canham zjistil, že por-Si účinně emituje světlo ve viditelné oblasti- na rozdíl od běžného krystalického křemíku, který světlo prakticky vůbec neemituje. Započala tím dodnes trvající éra pečlivého zkoumání vlastností por-Si. Jeho hlavní výhodou je poměrně snadná a technicky nenáročná výroba, naopak nevýhodou je malá chemická stabilita, rychlá fotodegradace, velká disperze poloměrů nanokrystalů a špatná chemická kontrolovatelnost.\n\nPorézní křemík je v současné době ve fázi výzkumu. Jako nejvíce perspektivní se jeví jeho aplikace v oblasti senzorů, protože por-Si má, jako každý nanokrystalický materiál, velký povrch a je tedy citlivý na přítomnost různých látek ve svém okolí.\n\nDalším využitím je možnost postupného uvolňování léčiv do těla pacienta. Lidské tělo umí účinně odbourávat nanokrystalický křemík. Pokud jsou póry por-Si naplněny léčivem, postupným odbouráváním nanokrystalů se léčivo uvolňuje do těla a je tedy v těle přítomné v malé koncentraci po dlouhou dobu. Tomuto tématu se nyní věnuje i objevitel viditelné luminiscence por-Si, Leigh Canham v rámci firmy pSiVidia.\n\nPorézní křemík je materiál emitující světlo, je tedy snaha pomocí něj vytvořit např. LED (světlo emitující diody), které se dosud vyrábějí z podstatně dražších materiálů. Křemíkové LED by bylo navíc možné jednoduše začlenit do současné mikroelektroniky, která je celá postavena na křemíku.\n\nPor-Si vzniká elektrochemickým leptáním Si v roztoku HF (kyselina fluorovodíková). Při přechodu rozhraní Si-elektrolyt mění elektrický proud svůj charakter z elektronového na iontový. V zapojení, kdy „díry směřují do elektrolytu“ dochází takto k rozkladu Si. Při nízké proudové hustotě vzniká v křemíku hluboký systém kanálků,který proniká hluboko do materiálu. Utváření pórů je možné chemicky popsat rovnicí:\n\nPokud je aplikována vysoká proudová hustota, dochází k elektroleštění a vzniká rovinný hladký povrch křemíku. Tohoto režimu se využívá k vytváření tzv. \"samonosných vrstev\" por-Si, kde krátkodobé zvýšení potenciálu na konci leptání vede k oddělení vrstvy por-Si od substrátu.\n\nHlavním parametrem por-Si je jeho porozita, kterou lze určit např. hmotnostní metodou z hmotnosti křemíkové desky před leptáním m, hmotnosti těsně po leptání m a hmotnosti po úplném rozkladu vrstvy por-Si (např. v KOH nebo NaOH) m:\n\nformula_1\n\nPorozitu lze účinně měnit změnou parametrů výroby. Mezi nimi se považují za nejpodstatnější:\n\nZákladem elektrolytu je vodný roztok HF. Ten má hydrofobní charakter, a proto se do roztoku přidává ethanol, který zlepšuje smáčivost HF na Si a navíc účinně odbourává bublinky vodíku, které vznikají při leptání Si. Dále bylo zjištěno, že nehomogennost a drsnost povrchu por-Si lze snížit\nzvýšením viskozity roztoku (např. glycerolem), téhož lze dosáhnout stálým promícháváním elektrolytu.\n\nLeptání ve většině případů probíhá v režimu s konstantním proudem, který udržuje konstantní porozitu vzorku. Měněním proudu v průběhu leptání je však možné vytvářet zajímavé vrstevnaté struktury s lišícími se vlastnostmi nebo vytvářet samonosné vrstvy porézního křemíku (viz dříve).\n\nSilně dopované oblasti jsou leptány rychleji než slaběji dopované a podle druhu a míry dopování se liší i morfologie por-Si. Převážně se používá p-typový Si, který v sobě obsahuje volné díry potřebné pro leptání. U n-typového Si probíhá leptání pouze při dodatečném vytváření děr (např. osvětlením vzorku).Toho lze využít k~vytváření tzv. makroporézního křemíku (pravidelných struktur na škále stovek nanometrů), který vzniká leptáním křemíkového monokrystalu osvětleného s periodicky proměnlivou intenzitou, většinou vytvořenou interferencí dvou vln. Dodatečnou oxidací a doleptáváním těchto struktur pak můžeme získat jednotlivé nanokrystaly křemíku (dále již jen nc-Si) dostatečně prostorově oddělené pro spektroskopii jednotlivých kvantových teček.\n\nPři sušení tlusté vrstvy por-Si o vysoké porozitě dochází vždy k praskání vrstev. Například při prostém sušení na vzduchu nepraskají pouze tenké vrstvy o porozitě do 55%. To je způsobeno velkým povrchovým napětím vznikajícím při vypařování elektrolytu z pórů. Maximální napětí působící na strukturu por-Si lze odhadnout z rovnice pro kapilární tlak:\nformula_2,\nkde formula_3 je koeficient povrchového napětí kapaliny v póru a r je poloměr póru. Pokud modelově uvažujeme, že se z póru o poloměru r = 2 nm vypařuje voda formula_3 = 73 mN/m, pak kapilární tlak může přesáhnout 150 MPa.\n\nExistuje několik způsobů, jak praskání vrstev zabránit. Nejrozšířenější je vysoušení pentanem, který v pórech nejdříve nahradí původní elektrolyt a pak se sám vypařuje. Pentan má velmi malé povrchové napětí (formula_3 =14 mN/m) a tudíž při vysychání vzniká pětkrát menší napětí než u vody.\nNejúčinnější metodou je tzv. superkritické sušení, kdy je elektrolyt vyměněn za jinou vhodnou kapalinu a následně je zvýšena teplota a tlak nad kritickou mez (typicky je to např. CO pod tlakem 100 bar, 40 °C). Tím zmizí fázové rozhraní mezi plynem a kapalinou, které způsobuje praskání vrstev. Touto metodou lze zabránit praskání vrstev\naž s 9% porozitou. Superkritické sušení je ale experimentálně velmi náročné, a proto není v praxi tolik rozšířené.\n\noxidace je spolehlivý způsob zakonzervování nc-Si, nemůže však zcela vyloučit vliv okolního prostředí. Existuje mnoho způsobů oxidace (pomalé stárnutí vzorku v okolní atmosféře, chemická nebo termální oxidace, …) a významně na nich závisí optické vlastnosti (např. účinnost a spektrální poloha luminiscence). Těsně po ukončení leptání je prakticky celý vnitřní povrch por-Si pokryt vodíkem. Pokud je por-Si ponechán na vzduchu, adsorbuje rychle okolní kyslík, takže po 15 minutách na vzduchu může dosáhnout podíl kyslíku v por-Si až 1%. Proces pomalého stárnutí se zastavuje typicky po jednom roce.\n"}
{"id": "192523", "url": "https://cs.wikipedia.org/wiki?curid=192523", "title": ".sco", "text": ".sco\n\n.sco je doména, která je navržena mezi generické domény nejvyššího řádu, jako národní doména Skotska, popřípadě skotštiny.\n\nKampaň ohledně domény .sco byla spuštěna na popud úspěšné kampaně ohledně katalánské domény .cat.\n"}
{"id": "192524", "url": "https://cs.wikipedia.org/wiki?curid=192524", "title": "Tom Araya", "text": "Tom Araya\n\nTom Araya (* jako Tomás Enrique Araya 6. června 1961 Valparaíso, Chile) je zpěvák a basák americké thrash metalové skupiny Slayer. Jeho rodina se do Spojených států přestěhovala v roce 1966. V osmi letech se začal učit na baskytaru; se svým starším bratrem, který hrál na kytaru, hráli skladby od Beatles a Rolling Stones. V roce 1981 se setkal s Kerry Kingem, který hledal někoho na místo baskytaristy. Mnoho textů, které Tom napsal obsahuje téma o sériových vrazích.\n"}
{"id": "192528", "url": "https://cs.wikipedia.org/wiki?curid=192528", "title": "Kôprovský potok", "text": "Kôprovský potok\n\nKôprovsky potok je potok ve Vysokých Tatrách a Západních Tatrách na Slovensku, který odvodňuje Kôprovskou dolinu. Je to levá zdrojnice Belé. Je dlouhý 16 km. Název potoka je odvozen od názvu doliny, která ho získala od koprníčku bezobalého (slovensky \"kôprovníček bezobalný\"), který se zde hojně vyskytuje.\n\nVzniká soutokem dvou hlavních zdrojnic, Hlinského potoku, který odvodňuje Hlinskou dolinu a Temnosmrečinského potoku, který odvodňuje Temnosmrečinskou dolinu v nadmořské výšce 1384 m. Od jejich soutoku protéká nejprve na západ a poté na jihozápad zalesněnou Kôprovskou dolinou. Postupně přibírá mnohé přítoky, z nichž nejdelší přitéká ze Škaredého žľabu a rozšiřuje své koryto. Postupně se otáčí na západ a těsně před soutokem na krátkém úseku na severozápad. U osady Tichá se spojuje v nadmořské výšce 976,8 m s Tichým potokem a vytváří řeku Belou.\n\n\nŘeka má charakter horské bystřiny, která odděluje geomorfologické celky Západní Tatry (část Liptovské kopy) na pravém břehu od Východních Tater (část Vysoké Tatry) na levém břehu. Spolu s Tichým potokem je zdrojnicí Belé. Je typicky vysokohorským typem vodního toku. Má přechodný sněhový typ režimu s nadprůměrnými průtoky od dubna do července (maximum v květnu a červnu) a s minimálními průtoky v lednu a únoru.\n\nOd prosince 2004 není sjízdný kvůli kmenům spadlým při vichřici. Za velké vody byl sjízdný od silničního mostu po soutok s Tichým potokem.\n"}
{"id": "192536", "url": "https://cs.wikipedia.org/wiki?curid=192536", "title": "Kafue", "text": "Kafue\n\nKafue ( ) je řeka v Zambii. Je 1000 km dlouhá.\n\nPramení na rozvodní planině mezi řekami Kongo a Zambezi. Teče převážně v nízkých bažinatých březích. Na středním toku protíná výběžky tvrdých hornin v hluboké soutěsce dlouhé 26 km. Je to levý přítok Zambezi.\n\nMaximální průtok má v létě v období dešťů.\n\nVe střední části povodí se nachází národní park Kafue. Vodní doprava je možná do vzdálenosti 240 km od ústí.\n"}
{"id": "192539", "url": "https://cs.wikipedia.org/wiki?curid=192539", "title": "Egyptské náboženství", "text": "Egyptské náboženství\n\nEgyptské náboženství je pojem vztahující se k náboženství starověkého Egypta. Toto náboženství je velmi odlišné od všech ostatních náboženství a to nejen formou, uctíváním, ale i způsobem jak reagovalo na okolní vlivy i svůj vlastní vývoj. Egypťané uctívali jako bohy zvířata, resp. různé fantaskní bytosti, které byly směsí zvířat a lidí. Tento aspekt zarážel např. Řeky, ale z dějin je známo více takovýchto případů, přesto je dodnes pro lidi nepochopitelný způsob jejich pohledu na svět a jejich způsob vyjadřování úcty bohům. Odlišnost, rozvinutá symbolika a nepřehledná mytologie a „náboženská filosofie“ vedla mnoho záhadologů, přívrženců teorií spojených s fenoménem UFO a mystiků k hledání kořenů těchto myšlenek právě v tomto náboženství.\n\nEgyptská mytologie a náboženství je velmi komplikovaná, figuruje v ní velké množství bohů, kteří měli stejnou nebo velmi obdobnou funkci. Běžné je i to, že si několik bohů činilo nárok být nejvyšším a nejstarším bohem. Což egyptští kněží různě dokazovali a vzájemně propojovali zdánlivě z hlediska logiky zcela neslučitelné teorie. V egyptském náboženství se tímto problémem nezabývali, protože jejich pojetí času bylo diametrálně odlišné od našeho, tzn. dva jevy mohly začít současně a nebýt stejně staré. Egypťany netrápily ani věci jako to, že někdo zplodil sám sebe, nebo byl-li potomek starší svého rodiče.\n\nDalším problémem, který komplikuje orientaci v tomto náboženství, je velké množství regionálních bohů a výkladů, často i náznaků mytologie. Regionální v tomto případě může v extrémních situacích znamenat rozlišných podle jednotlivých chrámů. Celkově je známo přes tři tisíce egyptských bohů a nepředpokládá se, že jde o kompletní seznam.\n\nZvláštností je přísné oddělení božího světa a světa lidí, jediným prostředníkem mezi těmito světy byl egyptský král, který byl žijícím bohem. S tímto přísným oddělením se lze setkat opravdu vzácně a u takto rozsáhlých a dlouhodobých náboženství se jedná o věc zcela výjimečnou, v každém náboženství totiž nalezneme alespoň nějaké prostředníky, kteří mají význam pro oba světy (např. Perseus, svatí).\n\nAčkoliv je egyptské náboženství obecně považováno za strnulé a téměř neměnné, není pravdou, že se nevyvíjelo, pouze lze říci, že tento vývoj probíhal pomaleji než je běžné. Přesněji, že procházel jakýmisi etapami a náboženství se tak vlastně vyvíjelo skokem.\n\nPrvotní vývoj egyptského náboženství je kladen do období 5. tisíciletí př. n. l., kdy se na území Egypta začali objevovat první totemističtí bohové ve zvířecí či rostlinné podobě. Tyto představy v průběhu 4. tisíciletí přerostly do uctívání bohyně matky. Lze říci, že tento vývoj je víceméně typický pro mladší dobu kamennou. Na přelomu 4. a 3. tisíciletí postupně začalo docházet k antropomorfizaci bohů a s tím spojené personifikaci přírodních sil, zvláštní je, že již v tomto období se král stává bohem, byl totiž považován za inkarnaci boha Hora. Ve staré říši (nejčastěji bývá datována 2650 – 2189 př. n. l.) se vytvořily základní teologické školy, jejichž vliv se projevoval až do pozdního období tohoto náboženství. V této fázi egyptského náboženství, přesněji řečeno této víry lze vysledovat několik základních, vzájemně těžko slučitelných proudů. Tyto proudy splynuly časem do jednoho celku. Jednotlivé proudy byly relativně konzistentní a měly stejný základ, ale s odlišným výkladem důležitosti jednotlivých bohů a principů. Vytvořením jednotného náboženství vznikl těžko pochopitelný, vzájemně si odporující celek. Spojení těchto směrů nebylo nikdy dokonalé, což je patrné na tom, že každý vládce preferoval určité bohy, tím vznikali kombinovaní bozi (např. Amon-Re) jejichž funkce nemusela vždy být příbuzná, někteří bozi během vývoje naopak splynuli s jinými. Tyto kombinace nemusely být nutně dvou bohů. Zcela běžné byla kombinace tří a vzácněji i více bohů.\n\nTato roztříštěnost náboženství byla většinou dána lokálně, kde si daná božstva svoje pozice uchovávala i v čase, ale v jiné čáti země již mohl být za stvořitele považován jiný člen božského pantheonu Egypta. Příkladem může být vzestup do nejvyšších božských kruhů boha Amona, který si takto polepšil, když se Veset, centrum jeho kultu, stalo zároveň i hlavním městem Egypta. Obzvláště k tomuto vývoji pak pomohlo i vyhnání Hyksósů, které uskutečnili právě faraoni z Vesetu, kteří toto dokázali \"pod ochranou Amonovou\". A právě také nejpozději od panovníků 18. dynastie je faraon považován za Amonova syna, ačkoliv již od 5. dynastie bylo součástí královské titulatury fráze Syn Reův.\n\nPo rozpadu staré říše došlo k nejdynamičtějšímu vývoji tohoto náboženství, prakticky během sto padesáti let se změnil náhled na mrtvé a prosadil se kult Usira, čímž došlo k podstatným změnám v představách co je po smrti, mj. vznikla i myšlenka soudu a celé učení o ba (část duše). Tento rozvoj ustal s počátkem tzv. střední říše 2040 př. n. l., po jejíž trvání se, z hlediska vývoje náboženství v měřítku celého Egypta, nestalo nic. V tuto dobu byly pouze rozpracovány a do systému začleněny myšlenky spojené s Usirovým kultem. Jednotlivá centra lépe propracovala svoje náboženské názory.\n\nPo rozpadu střední říše (1658 př. n. l.) se do Egypta dostalo větší množství bohů ze Sýrie, jejichž vliv je patrný až do zániku nové říše (1070 př. n. l.). Po zániku nové říše se rozvinuly kulty spojené se zvířaty a rostlinami. Zvířata a rostliny již nebyly považovány za zjevení boha, ale staly se samotnými bohy. Zhruba v 6. století př. n. l. nabyla na významu magie, která patrně byla populární mezi prostými lidmi. Dle tohoto názoru, mohli magii provozovat nejen bohové, ale i osoby které ji studovaly.\n\nPo roce 332 došlo k částečné helenizaci Egypta a náboženství tak získalo smíšený charakter, tento trend trval i po roce 30 př. n. l., kdy se Egypt stal součástí Starověkého Říma. Proces helenizace byl ovšem nejsilnější na severu země a čím více na jih, tím byl tento vliv slabší. V náboženské rovině se helenizace projevila například v podobě boha Serapida, který byl splynutím řeckého Dia a egyptského Usíreva.\n\nToto náboženství zaniklo prakticky až s příchodem křesťanství, které zde zůstalo uchováno ve zvláštní (koptské) podobě dodnes. V této souvislosti je třeba poznamenat, že v Egyptě se křesťanství rozšířilo bez odporu původní víry. To bývá vysvětlováno jednak tím, že došlo k vyčerpání egyptského náboženství a to již nebylo schopno nabízet alternativu, nebo tím, že některé prvky křesťanství zdánlivě odpovídaly původní víře. Křesťanství podobný přístup k domácí víře naopak nemělo, přesto však toto náboženství přežilo pozoruhodně dlouho a poslední chrám byl uzavřen až na počátku středověku, roku 535. V domácí podobě se mohlo udržet ještě i několik let poté, avšak arabský vpád v roce 636 se již nesetkal ani se zbytky nějakého egyptského náboženství.\n\n\nJde o krátké období dějin starověkého Egypta, kdy byl původní systém bohů nahrazen modelem jednoho boha, ovšem tato náboženská reforma se neudržela a společnost se navrátila ke starým tradicím.\n\nToto období je úzce spjato s panovníkem Amenhotepem IV. který tuto reformu vytvořil a existovala v podstatě jen za jeho vlády. Během ní zakazuje nejdříve Amonův kult a později i kulty všech ostatních bohů. Jediným povoleným božstvem je Aton. Ten existoval již dříve, byl však málo významným božstvem a na významu začal nabírat až ke sklonku 18. dynastie, hlavně pak za života Amenhotepa IV.\n\nFaraon si i sám mění jméno na Achnaton a staví svému bohu nové město (čisté a nezkažené starými bohy), které pojmenoval Achetaton („Atonův obzor“) a ze kterého pak po zbytek svého života vládl. Toto město je v současnosti označováno podle dvou vesnic ležící v blízkosti jeho pozůstatků jako Tell el-Amarna, či zkráceně Amarna, podle čehož toto období také dostalo svůj název (někdy též nazýváno achnatonké, atonské/atonistické či kacířské apod.).\n\nAmenhotep nakonec umírá po 16 či 17 letech panování a dodnes není jasné, zda zemřel přirozeně či zda byl odstraněn. Po jeho smrti nastoupil na Smenchkare, který byl několik let jeho spoluvládce. Samostatně však vládne jen velmi krátce a dodnes se neví kdo to vlastně byl (syn s harémovou manželkou, syn věrného dvořana nebo sama Nefertiti, to jsou nejvíce uvažované možnosti). Ani u něj není jasné, zda zemřel přirozeně či zda byl odstraněn.\n\nPo něm nastupuje Tutanchaton, který krátce dále pokračoval v téže linii jako jeho předchůdce Smenchkaré, ovšem již po třech letech se přesunul i s dvorem z Achetatonu zpět do Vésetu a změnil si i jméno na Tutanchamon („Živý obraz Amonův“). Během jeho vlády se pomalu obnovovaly staré pořádky, které předcházely náboženské reformě a město Achetaton bylo opuštěno. I Tutanchamon zemřel za nevyjasněných okolností po devíti letech vlády.\n\nZa vlády Tutanchamonových nástupců, Aje a Haremheba, pokračovala restaurace předrevolučních poměrů, a nakonec dochází i k likvidaci nápisů obsahující Achnatonovo či Atonovo jméno. Za Ramesse I. (Haremhebův nástupce, první panovník 19. dynastie) již po ní nezbyly téměř žádné stopy.\n\nLze spekulovat, nakolik bylo Amenhotepovo vystupování vůči Amonovi a jeho kněžím motivováno mocensky (v té době mělo amonovo kněžstvo velikou moc, o níž je Achnaton připravil) a nakolik nábožensky. Jisté jenom je, že jeho reforma byla velmi radikální a ve svém důsledku neúspěšná. Přesto však na celou kulturu a i na Egypt jako takový mělo toto období značný vliv, který byl patrný i přes značné snahy pozdější generace o vymazání tohoto období z dějin (viz vlivy reformy).\n\nNejsilnějším prvkem v egyptské mytologii je předdynastický vliv přírodních náboženství, i ve velmi pozdní verzi egyptského náboženství lze rozlišit původní prvky, které pocházejí od zemědělsky anebo naopak loveckým způsobem orientovaných kmenů. Zde lze vypozorovat neolitické kultury Merimbda Beni Saláma, která podle některých badatelů dala základ egyptskému způsobu pohřbívání. Již přímý vliv na egyptské bohy měla patrně bádárijská kultura, která ovlivnila především ženské bohyně egyptského pantheonu. Dalším výrazným zlomem, který ovlivnil egyptský pohled na náboženství byl vpád Hyksósů (17. století př. n. l.), jejich příchod přinesl nové bohy i jiné věci (např. zbraně), které ovlivnili další vývoj Egypta. Díky Hyksósům se Egypťané setkali s Baalem, jehož vliv je patrný na Sutecha.\n\nTaké egyptské náboženství ovlivnilo některé prvky jiných náboženství, ačkoli stejně jako u celé egyptské kultury nelze tvrdit, že šlo o vliv masový. Největší vliv na jiná náboženství měla pravděpodobně Isis a Sutech. V některých egyptských bozích lze najít vliv Libye, podle některých badatelů se zde uplatnil i vliv Sumeru a později i jiných náboženství se kterými se Egypťané setkali. Tyto vlivy však nebyly významné a lze říci, že v některých případech nelze s jistotou tvrdit, že jedná o převzatý prvek.\n\nZajímavým důkazem, dokazujícím těsné sepětí s přírodními bohy, je velmi silný důraz na magii, což je pro takto rozvinutá náboženství velmi netypické.\n\nNáboženství jako takové nekladlo mnoho překážek pro běžný život, přesněji se jednalo o obecně mravní závazky a poté o povinnosti posilující roli státu. To se asi nejvýrazněji odrazilo v přesvědčení, že faraon se svým nástupem na trůn stává bůh a po smrti jím zůstává. Zrovna tak byla uctívána různá zvířata (regionálně odlišná), která byla považována za posvátná a v některých případech byla považována i za boha, takovým zvířatům byla prokazována úcta jako bohům a po smrti byla také honosně pohřbívána.\n\nEgypťané neměli příliš rozpracovanou kosmologii, ani teorie vzniku člověka nebyla pro egyptské náboženství důležitá. Nejdříve byl vesmír naplněn tmavými vodami chaosu. Podle nejrozšířenější teorie byl prvním vzniklým bohem Re-Atum. Ten si odplivl a z jeho sliny vznikl Šu (bůh vzduchu) a Tefnut (vlhkost). Svět jako takový (především Egypt) vznikl, když Šu a Tefnut „porodili“ (přesněji vytvořili) děti: Nut (obloha) a Geb (Zem). Zajímavé je, že před těmito bohy existovali tzv. prabozi, kteří již do dění nezasahují a nejsou příliš uctíváni. Nebyli považováni za nejstarší bohy, pouze existovali již před Re. Geb a Nut (obloha a Zem) zpočátku nebyli odděleni, ale protože se často hádali, páchali smilstvo došlo k jejich oddělení. A již se neměli setkat, Nut však vyhrála (podle některých verzí si je vyprosila) nad Thovtem (v této nejčastější verzi není nijak řešeno, kde se vzal Thovt) pět dní ve kterých měla Nut vždy dítě (Usir, Eset, Sutech, Nebteh, o pátém bohu není shoda vůbec žádná, všechny tyto bohy podle nějaké egyptské teorie zplodil ještě někdo jiný). Pět dní je vysvětlení nesrovnalosti v kalendáři. Nut je také matkou boha Re.\n\nLidé zpravidla vznikli tak, že se Šu a Tefnut pohádali, Tefnut pak šla přes temné pustiny a ztratila se, Re-Atum pro ni poslal své oko, to ji našlo a její slzy se pak změnily na lidi.\n\nSmrt byla vlastně významným prvkem egyptského náboženství i mytologie. Se smrtí byla spojena i řada komplikovaných rituálů, z nichž převážná část byla spojena s mumifikací těla. Za podmínku posmrtného života egypťané považovali uchování těla. Postup spojený s egyptskou mumifikací pravděpodobně souvisí již s před dynastickými kulturami. Opravdový pohřeb, který obsahoval mumifikaci a důstojný hrob si mohlo dovolit zanedbatelné procento, proto většina těl byla mumifikována v poušti. Složitý systém mumifikace a honosných hrobů se vyvinul patrně někdy ve 4. dynastii. Tento druh pohřbu se opíral o mytologii spojenou s Usirovým kultem.\n\nDlouhou dobu se odborníci domnívali, že smrt hrála v životě Egypťanů hlavní roli, ale to je omyl, který vznikl na základě toho, že většina nalezených pozůstatků této civilizace byla spojena s náboženstvím a smrtí. To je způsobeno tím, jak vlastně egypťané stavěli své stavby. Stavěli je totiž téměř výhradně z nepálených cihel. Kámen byl vyhrazen pouze pro náboženské stavby, k nimž patří i hrobky. Dokonce i královské paláce byly stavěny z těchto nepálených cihel. Z těchto staveb se nám do současnosti pochopitelně nezachovalo téměř nic, zatímco chrámy, hrobky a zádušní kaple jsou dodnes rozesety po celém Egyptě.\n\nEgyptská představa podsvětí, nebyla představa něčeho krásného, ale jednalo se pouze o svět, kde je vše větší, tzn. obilí je větší, zem úrodnější na druhou stranu pak byli „lvi hřivnatější“, prostě větší byla jak pozitivní tak negativní stránka života. I v tomto světě mohl člověk zemřít, což pak byla smrt definitivní. Aby se člověk dostal na onen svět, musel splňovat nejen předpoklad nezničeného těla, ale jeho duše nesměla cestou zabloudit, za tímto účelem byly do hrobů umisťovány tzv. Knihy mrtvých, které poskytovaly mrtvému návod, jak se dostat k soudu. Tato představa pochází až z pozdější doby, duše se dostala do místnosti, kde bylo na váhy položeno jeho srdce a na druhou misku vah bylo položeno pero bohyně pravdy Maat. Srdce reprezentovalo etický kodex Egypta, pokud bylo toto srdce těžší než pero, dostala se duše do podsvětí v opačném případě ho sežrala Amemait (Požíračka duší). Při tomto vážení bylo přítomno 42 bohů a každý z nich položil jednu otázku, pravdivost odpovědi ukazovalo vychýlení vah.\n\nPřestože se jednalo svět prakticky shodný, člověk zůstával příslušníkem té kasty do které se narodil (rolník rolníkem, atp.) objevil se zde (nejpozději ve střední říši) pozitivní prvek, kterým bylo méně práce, protože každý měl svého služebníka či několik služebníků (sošky umístěné v hrobech). Dále se do tohoto posmrtného života nedostali loupežníci, nebyli zde vojáci a byl tak věčný mír. Co se stalo z profesionálního vojáka je nedořešená otázka, na kterou neexistuje jednoznačná odpověď.\n\nPůvodně byl tento svět umístěn ve vesmíru, ale počátkem střední říše se představa o umístění tohoto světa posunula do podzemí, což byl relativně významný předěl v nazírání na tento svět.\n\nDalším důležitým principem je \"maat\" – řád. Tento pojem byl jedním ze základních kamenů (nejen) náboženského myšlení starověkých Egypťanů - jeho dodržování mělo zajistit stabilitu světa a jeho řádný chod. O jeho důležitosti vypovídá i fakt, že i faraonovi, který byl v jistém smyslu sám chápán jako božská (tedy z pravidel lidského světa vyňatá) bytost, byl nejpozději od konce Staré říše tento princip nadřazen a hlavním úkolem panovníka bylo nést zodpovědnost a veškerým jednáním přispívat k dodržování \"maat\". Zosobněním pojmu ve staroegyptském náboženství byla stejnojmenná bohyně Maat a její symbol – pštrosí pero.\n\nSamotné slovo \"maat\" je pro svou komplexnost jen obtížně přeložitelné a spojuje v sobě pojmy jako \"„pravda“\", \"„harmonie“\" a \"„stabilita“\" či prostě \"„správné jednání“\". Reprezentuje všechno to, co je správné a nutné pro správný běh věcí. Je to univerzální neměnný kosmický řád zahrnující svět lidí i svět bohů a jejich vzájemné nejen propojení, ale i závislost. Výrazem fungování \"maat\" ve světě bohů jsou především mýty a legendy, v kosmickém smyslu se projevuje v pravidelných nezměnitelných a z lidského hlediska věčných přírodních cyklech (zejména v cyklu slunečním a lunárním - proto byli bohové Re a Thovt označováni jako \"„Pán maat“\"), ve světě lidském pak v existenci státu a v řádném fungování jeho institucí, v zachovávání společenských pravidel a nejpozději od doby Nové říše i v osobní lidské mravnosti. V důsledku toho v egyptském pojetí splývalo respektování pravidel všeho druhu každým jednotlivcem v jedno s podporováním a udržováním kosmického řádu, jejich nedodržování (především panovníkem, ale nejen jím) naopak mohlo vést k jeho narušení. Zhroucením \"maat\" by došlo k zániku světa a k vítězství chaosu (egyptsky \"isfet\").\n\nNejvýraznějším (i když zdaleka ne jediným) zdrojem pro pochopení \"maat\" v obecnějším společenském významu jsou staroegyptské Knihy moudrých rad do života. Do jisté míry normativní povahu má jen 125. kapitola Knihy mrtvých obsahující výpověď zemřelého před podsvětním soudem, jíž prokazuje svou mravní čistotu výčtem skutků, jichž se nedopustil (takzvaná negativní zpověď).\n\nEgyptští bozi vychází z různých přírodních kultů, kterých se po celou existenci tohoto náboženství nezbavili. Tzn., že tito bozi byly uctíváni v podobě přírodních úkazů, zvířat či rostlin. Je důležité říci, že ne vždy se jednalo o konkrétní zvíře, rostlinu či přírodní jev, ale bůh byl uctíván ve všech rostlinách, zvířatech či přírodních jevech, což nutně neznamenalo, že jde o boha nejvyššího. Bůh mohl, ale nemusel mít nějakou specifickou funkci, tj. oblast působnosti. Pokud ji neměl, jednalo se prostě o boha, který byl a pravděpodobně nikdo neřešil co tento bůh dělá.\n\nDalším důležitým aspektem je, že bohové zpravidla nemají svůj životopis, resp. takový životopis má jen málo bohů. Tzn. není známo nic o tom jak a kdy, či komu se narodili, není ani znám jejich život, často se u nich setkáme s tím, že není nijak známo co bylo dříve a co později.\n\nObecně lze o těchto bozích ještě soudit, že nebyli nesmrtelní, ačkoli po smrti zůstávali bohy v podsvětí, z toho by šlo vyvodit, že pro zemřelé neměli již žijící bohové žádný význam. Toto však není splněno, neboť v podsvětí lidé, podle egyptské mytologie, uctívají stejné bohy jak v říši živých.\n\nU egyptských bohů se lze setkat s několika zvláštními věcmi, první je jejich často komplikovaný vznik, další je jejich vystupování, které je často plné rozporů a tak i „kladní“ bozi občas vystupují v roli vyloženě záporné, toto je spíše otázka mytologie. Z mytologie také víme, že morálka tehdejších bohů vycházela z předhistorického či raně historického období a tak se občas dostávala i mimo rámec tehdejších dobrých mravů, neboť vývoj egyptského náboženství byl pomalejší než vývoj společnosti (např. bohové se nepozastavují nad znásilněním Hora).\n\nVládce Egypta byl faraon, který byl považován za boha. Bohem byl nejen po smrti, ale již během svého života. Byl považován za vtělení boha Hora, od 5. dynastie je součást královské titulatury fráze Syn Reův a nejpozději od nové říše byl faraon považován za syna Amona. Jako božská bytost byl zárukou zachování práva, pořádku a prinipu Maat. Zároveň však byl i odpovědný za jeho dodržování a fungování a nepřízeň záplav či neúroda mohly být vnímány jako nespokojenost bohů s Faraonem a jeho spravováním země.\n\nVelmi typické pro egyptské náboženství je zobrazování bohů v podobě zvířat, či v podobě různých zvířecích a později i lidských hybridů. Jednotliví bozi nemají stálou podobu a jsou zobrazováni v mnoha podobách a často bývá problémem rozlišit jednotlivé bohy, či vysvětlit proč právě docházelo k tomuto zobrazení. Zvláštností je také neměnnost těchto podob v závislosti na čase.\n\nV egyptském náboženství hrála významnou roli celá řada kultů. Téměř všechny vycházely z názorů přírodních počátků tohoto náboženství. Egypťané pak věřili, že určitá zvířata či rostliny jsou posvátná a některá byla samotným bohem. Aby se zvíře stalo bohem muselo splňovat jisté specifické znaky, asi nejznámějším takovým zvířetem je Ápis, takový býk musel splnit řadu znaků a byl jen jeden, po jeho smrti se kněží vydali hledat nového. Tyto kulty byly zpravidla regionální a většího významu se jim dostalo, pokud se vyznavač takového kultu stal panovníkem (farao). Ačkoli nejznámějšími posvátnými zvířaty jsou kočky a býk, lze tvrdit, že každé zvíře, které se v Egyptě vyskytovalo, bylo někde posvátné. Posvátnost zvířete v nějaké oblasti, nebránila jiné oblasti toto zvíře hubit (krokodýl).\n\nEgypťané stavěli skutečně velké množství chrámů, ačkoliv přesnější by bylo hovořit o chrámových komplexech. V těchto chrámech byla často chována posvátná zvířata, některé chrámy byly spojeny s hrobkou krále (faraona). Typů chrámů existuje mnoho, třebaže jejich typologie nebyla doposud objasněna. Přesto egyptologové na základě architektonických znaků odvozených zpravidla od účelu stavby rozeznávají několik typů chrámů.\n\nVětšina těchto chrámů se nezachovala, nebo se zachovaly pouze trosky a některé z významných chrámů nebyly dosud objeveny. Přesto existuje i celá řada relativně zachovalých chrámů, většinou z Nové říše a pozdějších období, ze kterých si lze učinit představu jak takový chrám vypadal. Chrámová architektura z počátku dějin egyptské civilizace je však obestřena hávem nejasností, neboť z této doby se mnoho nezachovalo. Chrámové komplexy vznikaly rozšiřováním a přestavováním starších staveb a z původních staveb do dnešních dnů mnoho nezůstalo.\n\n\nV současnosti je v zemi hlavním náboženstvím Islám, ke kterému se hlásí kolem 90% obyvatelstva. Původní staroegyptské náboženství bylo od nástupu křesťanství na ústupu a jeho pozice v zemi slábla. Poslední bašta tohoto náboženství (ostrovní chrám Philae) přežívala až do poloviny šestého století, tedy téměř 150 let po zákazu pohanských kultů v Impériu z roku 392.\n\nKřesťanství se tedy na několik staletí stalo dominantním náboženstvím v zemi, což se však začalo měnit po roce 640, kdy byl Egypt dobyt Araby. Rok 830 pak znamenal další zvrat ve vývoji, když bylo krvavě potlačeno povstání, jehož hlavními účastníky byli právě Koptové, tedy egyptští křesťané. To značně změnilo poměr křesťanů a muslimů v neprospěch křesťanů a dodnes je islám dominantním náboženstvím v zemi.\n\nTřebaže původní egyptské náboženství na počátku středověku v Egyptě vymizelo, přesto toto náboženství existuje v různých podobách i dnes, ačkoliv je na místě otázka, nakolik se v tomto případě dá hovořit o egyptském náboženství. Jedná se o rekonstrukcionistický proud (čili jde o snahu o obnovu tohoto náboženství v současném světě a o navázání na jeho tradice) označovaný pojmem kemetismus. Ten však není nikterak jednotný a tvoří jej několik samostatných organizací, nemluvě o kemetistech, kteří nejsou v žádné z nich.\n\nKrom těchto rekonstrukcionistických snah mohou existovat i jiné reflexe, například v podobě tzv. Kemetic Wiccy. Wicca je náboženství, které je ve své elektické podobě značně variabilní, proto může mít Wicca mnoho různých podob, z nichž jednou je i egyptská wicca, kombinujíc v sobě jak principy Wiccy jako takové tak i principy starověkého egypta.\n\nPřítomnost těchto (novo)pohanských proudů v samotném Egyptě není zatím potvrzená, ale vzhledem k hrdosti dnešních Egypťanů na faraonskou minulost své země to lze očekávat.\n\n\n"}
{"id": "192543", "url": "https://cs.wikipedia.org/wiki?curid=192543", "title": "Luangwa", "text": "Luangwa\n\nLuangwa ( ) je řeka v Zambii. Je to levý přítok Zambezi. Je 770 km dlouhá. Povodí má rozlohu 145 700 km².\n\nPramení západně od severního břehu jezera Malawi. Na horním a středním toku obepíná od východu hory Muchinga a ústí do Zambezi severně od města Zumbo, které už leží v Mosambiku.\n\nZdroj vody je převážně dešťový. Maximální průtok má v létě.\n\nV povodí na řekách Lunsemfwa a Mulingushi byly vybudovány vodní elektrárny, které zásobují energií rudnou oblast u města Kabwe (dříve \"Broken Hill\"). Vodní doprava je možná na několika oddělených úsecích.\n"}
{"id": "192544", "url": "https://cs.wikipedia.org/wiki?curid=192544", "title": "Déifobos", "text": "Déifobos\n\nDéifobos (řecky Δηίφοβος, latinsky \"Deiphobus\") je v řecké mytologii syn trojského krále Priama a jeho manželky Hekabé.\n\nByl to statečný bojovník, mimo jiné zabil v boji syna boha války Area. \n\nPo smrti svého bratra Parida se oženil s jeho manželkou Helenou. Podle jiných však o ni nejprve soupeřil s bratrem Helenem. Říká se také, že Déifobos Helenu nakonec získal násilím. \n\nDéifobos zahynul při dobývání trojského hradu Achajci. Při tom ho spartský král Meneláos, první manžel Heleny, probodl mečem právě v Helenině ložnici. Také však je možné, že ho zabila sama Helena, aby získala zpět Meneláovu přízeň. \n\n"}
{"id": "192546", "url": "https://cs.wikipedia.org/wiki?curid=192546", "title": "Zákon o ochraně přírody a krajiny", "text": "Zákon o ochraně přírody a krajiny\n\nZákon o ochraně přírody a krajiny je v České republice i ve Slovenské republice název zákona, který určuje státní politiku a formu ochrany přírody. \n\nDoklady ochrany přírody jsou již z dob středověku i novověkého feudalismu, například z let 1234 a 1250 jsou doklady o ochraně zubrů evropských v Badinském pralese u Banské Bystrice. Jako první české i evropské chráněné území bývá uváděn Žofínský prales, který, stejně jako Hojnou vodu, vyhlásili na svém panství roku 1838 Buquoyové. Roku 1858 vyhlásili Schwarzenbergové Boubínský prales. Koncem 19. století byla vyhlášena první chráněná území na Slovensku, například Kvetnica v roce 1876, Ponická dúbrava v roce 1895, Szabóovy skály v roce 1907 a Dobročský prales a Badínský prales v roce 1913. \n\nPrvním speciálním zákonem o ochraně přírody byl na Slovensku zákon Slovenské národní rady č. 1/1955 Zb. SNR, o štátnej ochrane prírody, který byl novelizován zákony SNR č. 72/1969 Zb., 100/1977 Zb., 72/1986 Zb. a 128/1991 Zb. Pro české kraje Československa poté přijalo československé Národní shromáždění československý zákon č. 40/1956 Sb., o státní ochraně přírody, který byl po federalizaci státu novelizován zákony České národní rady č. 146/1971 Sb., 137/1982 Sb., č. 96/1977 Sb. č. 65/1986 Sb. \n\nTyto zákony byly prvními speciálními normami svého druhu a proto nerušily žádnou dřívější právní úpravu. Zmiňují však, že některé části přírody byly do té doby chráněny na základě dohody státu s vlastníkem či uživatelem území, a na tato území přešla ochrana podle nového zákona. Tyto zákony zavedly formální rozlišení typů chráněných území a umožnily vyhlašovat velkoplošná chráněná území jako národní parky a chráněné krajinné oblasti. \n\nV České republice přijala Česká národní rada nový Zákon o ochraně přírody a krajiny ještě v době Československé federace, byl vyhlášen pod číslem 114/1992 Sb. Na Slovensku byla nová úprava přijata zákonem 287/1994 Z. z. (novely 222/1996 Z. z., 211/2000 Z. z., 416/2001 Z. z., 553/2001 Z. z., 237/2002 Z. z. a 261/2002 Z. z.) a poté znovu zákonem č. 543/2002 Z. z., o ochrane prírody a krajiny, který různé kategorie a zóny chráněných území rozdělil do pěti stupňů ochrany (přičemž do prvního stupně ochrany spadá celé území republiky v místech, kde není vyhlášen vyšší stupeň ochrany).\n\nV České republice nese tento název zákon č. 114/1992 Sb., který vyhlásila Česká národní rada 19. února 1992 a Parlament České republiky jej od té doby několikrát novelizoval.\n\nČeský zákon určuje jednak obecné zásady ochrany přírody - ochranu rostlin, živočichů, geologických prvků (jeskyní), paleontologických nálezů i ochranu krajinného rázu území. Dále definuje jednotlivé druhy zvláště chráněných území - např. národní parky, rezervace, přírodní památky. Stanovuje povinnosti fyzických a právnických osob při ochraně přírody, definuje orgány ochrany přírody a jejich pravomoci. Zvláštní část zákona je věnována i soustavě chráněných území Natura 2000.\n\nNěkterá jeho ustanovení mohou kolidovat s Listinou základních práv a svobod. Zákon citelně omezuje například vlastnická práva, rozlišuje rozsah vlastnických práv na základě formy vlastnictví (právnická versus fyzická osoba) atd. Ústavní soud vyhlásil 20. července 2010 nález, jímž zamítl návrh na zrušení § 68, odst. 3 a 4 zákona č. 114/1992 Sb., nicméně potvrdil názor předkladatelů návrhu, že napadená ustanovení zákona jsou i přes možnost jejich ústavně konformního výkladu formulována příliš nekonkrétně a široce, a doporučil, aby byla změněna při některé z budoucích úprav zákona.\n\nPodle tohoto zákona jsou všechny druhy chráněny před zničením. Pro zvláště chráněné druhy uvedené ve vyhlášce č. 395/1992 Sb. platí konkrétnější a přísnější ochrana. Zvláště chráněné druhy se podle přílohy této vyhlášky dělí na kriticky ohrožené, silně ohrožené a ohrožené. Tyto kategorie nemusí vždy odpovídat stupni ohrožení v aktuálním červeném seznamu.\n\nZákon rozděluje zvláště chráněná území na velkoplošná a maloplošná. Velkoplošná chráněná území zahrnuje kategorie národní park a chráněná krajinná oblast a maloplošná národní přírodní rezervace, přírodní rezervace, národní přírodní památka, přírodní památka. Zákon vymezuje stupeň ochrany každé kategorie a podmínky jejich využívání. NP, CHKO, NPR a NPP vyhlašuje ministerstvo životního prostředí. PP a PR vyhlašuje krajský úřad. Na území velkoplošných ZCHÚ je péče o ZCHÚ svěřena jejich správám, mimo ně v případě NPR a NPP je vykonává Agentura ochrany přírody a krajiny a u PP a PR krajský úřad. Management a využívání ZCHÚ jsou prováděny podle plánu péče, které jsou schvalovány zpravidla na 10 let. Kromě ZCHÚ je také do územní ochrany řazen územní systém ekologické stability, významný krajinný prvek, přírodní park, přechodně chráněná plocha, dřeviny rostoucí mimo les, jeskyně a paleontologický nález.\n\nVýznamným chráněným zájmem, který tento zákon vymezuje a garantuje, je i veřejná přístupnost krajiny. Zákon tak zajišťuje základní veřejnou prostupnost zejména přírodního, ale do jisté míry i zemědělsky využívaného území. Rovněž ukládá orgánům ochrany přírody povinnost evidovat stezky a pěšiny v krajině a regulovat jejich zřizování či rušení.\n\nTěmito orgány jsou obecní úřad, pověřený obecní úřad, obecní úřad obce s rozšířenou působností, krajský úřad, správa národních parků a chráněných krajinných oblastí, Česká inspekce životního prostředí, Ministerstvo životního prostředí, vojenský újezd a Ministerstvo obrany. Ústředním orgánem je MŽP, které mj. vykonává vrchní dozor ve věcech životního prostředí. ČIŽP mj. dozírá na dodržování právních předpisů a rozhodování správních orgánů ve věcech životního prostředí, je oprávněna ukládat opatření k nápravě škod vzniklých na životním prostředí.\n\nVe vztahu k zákonům o lesích, vodách, územním plánování a stavebním řádu, o ochraně nerostného bohatství, zemědělského půdního fondu, myslivosti a rybářství je tento zákon a předpisy vydané k jeho provádění zvláštními předpisy. To např. znamená, že bez souhlasu orgánu ochrany přírody nelze vydat povolení ke stavební činnosti v krajině, k větším zásahům do lesů, vod v krajině, k zásahu do zemědělského půdního fondu, k těžbě nerostů, k myslivosti a rybářství.\n\n\n\n"}
{"id": "192547", "url": "https://cs.wikipedia.org/wiki?curid=192547", "title": "Filoktétés", "text": "Filoktétés\n\nFiloktétés (řecky Φιλοκτήτης, latinsky \"Philoctetes\") je v řecké mytologii thessalský král.\n\nFiloktétés byl vynikající lučištník, od Hérakla dostal střely, které nikdy nechybily cíl. Do trojské války vstoupil bez zaváhání, když byl vyzván mykénským králem Agamemnonem. Dodal sedm lodí, jejich posádku tvořili vojáci, kteří byli skvělými zápasníky i lukostřelci.\n\nKdyž jeho lodi pluly k Tróji, Filoktétova loď zastavila u ostrova Chrýsé, kde ho uštkl had a z rány se šířil tak nesnesitelný zápach, že s ním vojáci odmítli pokračovat v cestě. Agamemnón ho na návrh Odyssea nechal vysadit na ostrově Lémnos. Tam žil Filoktétés celých devět let, v nichž bojoval o holý život. Řekové si pro něj nakonec dojeli, protože věštba říkala, že bez Filoktétových šípů nemůže být Trója dobyta. Achájci použili lest – poslali pro něj mladého Neoptolema, který měl předstírat, že ho má odvézt do vlasti a potom obrátit k Tróji. Filoktétés se to ale tajně dozvěděl a chtěl raději skočit do moře než bojovat. Zjevil se mu však Héraklés a přikázal mu plout k Tróji, protože tam své rány zhojí a ještě si dobude slávy. A skutečně hned první den se vyznamenal, vystřelil šíp na Parida a nechybil. Způsobená rána byla nezhojitelná a Paris zemřel. Filoktétés se potom smířil s vůdci výpravy a zůstal v bojích až do vítězného konce války.\n\nVyznamenal se i v mnoha dalších bojových akcích. Byl rovněž jedním z mužů, kteří se v trojském koni dostali za hradby města a zničili trojský hrad. Po válce se Filoktétés vrátil šťastně do své vlasti.\n\nJeho postava nebyla v Íliadě příliš rozpracovaná, lákala proto mnohé další tvůrce. Jeho osudy ztvárnili Aischylos i Eurípidés, jejich díla se však ztratila.\n\n"}
{"id": "192549", "url": "https://cs.wikipedia.org/wiki?curid=192549", "title": "Helenos", "text": "Helenos\n\nHelenos (řecky \"Έλενος\", latinsky \"Helenus\") je v řecké mytologii syn trojského krále Priama a jeho manželky Hekabé.\n\nMěl věštecký dar a byl to on, kdo varoval svého bratra Parida, aby neplul do Sparty. Tato cesta se poté stala příčinou trojské války.\n\nHelenos se zúčastnil bojů o Tróju, pod velením svého bratra Hektora, vrchního velitele Trójanů, se ukázal být statečným bojovníkem a také velitelovým rádcem.\n\nPřežil pád Tróje a byl odveden Achilleovým synem Neoptolemem do otroctví i s Andromachou, vdovou po Hektorovi.\n\nKdyž byli později oba propuštěni, stali se manželi. Zůstali na západním pobřeží Épeiru a tam vybudovali město, připomínající jim rodnou Tróju.\n\nV mýtech se vyskytuje také jiný Helenos. Byl to Achájec, bojoval v trojské válce. Byl synem Oinopovým a padl v boji s Hektorem, synem krále Priama.\n\n"}
{"id": "192550", "url": "https://cs.wikipedia.org/wiki?curid=192550", "title": "Luapula", "text": "Luapula\n\nLuapula ( ) je řeka v Zambii a Demokratické republice Kongo. Celý tok od pramenů řeky Chambeshi až k ústí řeky Luvua do Lualaby je 1500 km dlouhý. Někdy je označovaná za část horního toku řeky Kongo.\n\nOdtéká z jezera Bangweulu. Ústí do jezera Mweru. Na řece se nacházejí peřeje.\n\nMaximální průtok má v období dešťů od listopadu do března až dubna.\n\nVodní doprava je možná na krátkém úseku nad jezerem Mweru.\n\n"}
{"id": "192563", "url": "https://cs.wikipedia.org/wiki?curid=192563", "title": "Máloštětinatci", "text": "Máloštětinatci\n\nMáloštětinatci (\"Oligochaeta\") je třída kroužkovců. Druhotně ztratili parapodia (dvojlaločné krátké výběžky se štětinami), pozůstatkem jsou jen 2 páry štětinek, které slouží k pohybu.\n\nMají válcovité tělo. Na povrchu se nachází pokožka, nad kterou se nachází silná vrstva kutikuly, která chrání pokožkové buňky. V 1/3 těla se nachází zduřelý článek zvaný opasek (clitellum), který vylučuje sekret a pomáhá ke spojení dvou jedinců. Jsou v něm také chráněna vajíčka. Máloštětinatci dýchají celým povrchem těla. Máloštětinatci mají tyflosolis (zvětšení plochy pro vstřebávání) a vápenité žlázy, které mají funkci neutralizace kyselé potravy. Nachází se ve stěně žaludku. Cévní soustava je u nich uzavřená, nervová soustava je gangliová a žebříčkovitá. Máloštětinatci jsou proterandričtí hermafrodité (to znamená, že spermie dozrávají dříve než vajíčka), vývin je přímý.\n\nŘády a čeledi máloštětinatců:\n\n"}
{"id": "192564", "url": "https://cs.wikipedia.org/wiki?curid=192564", "title": "Oinóné", "text": "Oinóné\n\nOinóné (latinsky \"Oinone\") je v řecké mytologii nymfa z Tróady, dcera říčního boha Kebréna.\n\nDo Oinóné se zamiloval mladý pastýř Paris, jako dítě zapuzený syn trojského krále Priama. Věštba pravila, že skrze tohoto královského syna bude Trója zničena. Oinóné Paridovu lásku opětovala, nemělo to však dlouhého trvání, protože Paris se zúčastnil pastýřských soutěží a věštkyně Kassandra v něm poznala vyhnaného králova syna.\n\nPoté Paris byl vyzván bohy, aby rozsoudil soutěž krásy mezi bohyněmi Hérou, Athénou a Afrodítou. Měl dát jablko „té nejkrásnější“, to však nedokázal rozhodnout. Pomohlo to, že každá z bohyň mu nabídla nějaký zvláštní dar - moc, válečnou slávu nebo lásku krásné ženy. Přijal poslední dar, nabízený Afrodítou. Jí daroval zlaté jablko a ona mu\npřisoudila krásnou Helenu, ženu spartského krále Meneláa. Paris pro ni doplul do Sparty, bohyně podnítily jejich vzájemnou lásku a Paris ji unesl do Tróje, kde se s ní oženil. Řekové sešikovali mohutné loďstvo a vojsko\na po devíti letech obléhání v desátém roce Tróju dobyli a rozbořili.\n\nParis také bojoval ve válce, nijak se však nevyznamenával. Jeho okamžik slávy přišel až nedlouho před jeho smrtí. Zabil velkého hrdinu Achillea šípem, jak mu přisoudila dávná věštba. Krytý vysokými hradbami vystřelil na příkaz boha Apollóna a ten řídil směr šípu do nechráněné Achillovy paty. Paris během chvíle byl také smrtelně raněn šípem Filoktétovým a v bolestech se vrátil na Ídu, kde byl v mládí pastýřem. Vzpomněl si na Oinóné, nepodařilo se mu ji však již nalézt.\n\nOinóné se o jeho smrti dozvěděla pozdě, spěchala se s ním však rozloučit. Naposledy mu projevila svou lásku, vrhla se do plamenů pohřební hranice a zemřela s ním.\n\n"}
{"id": "192569", "url": "https://cs.wikipedia.org/wiki?curid=192569", "title": "Luvua", "text": "Luvua\n\nLuvua je řeka v Demokratické republice Kongo. Celý tok od pramenů řeky Chambeshi až k ústí do Lualaby je 1500 km dlouhý. Povodí má rozlohu 265 300 km². Někdy je označovaná za část horního toku řeky Kongo.\n\nOdtéká z jezera Mweru. Zprava ústí do řeky Lualaba. Na řece se nacházejí peřeje.\n\nMaximální průtok má v období dešťů od listopadu do března až dubna. Průměrný roční průtok vody na dolním toku činí 600 m³/s.\n\nVodní doprava je možná na dolním toku do vzdálenosti 145 km od ústí.\n"}
{"id": "192582", "url": "https://cs.wikipedia.org/wiki?curid=192582", "title": "Hysterezní křivka", "text": "Hysterezní křivka\n\nHysterezní křivka (smyčka) magnetického materiálu je uzavřená křivka magnetování, která vyjadřuje závislost magnetizace M na intenzitě magnetického pole H při pomalé, plynulé změně intenzity magnetického pole od +Hs do -Hs. Matematicky lze zmíněný vztah mezi dvěma veličinami vyjádřit: M = f(H). Jinými slovy jde o graf podávající informaci o tom, jaký vliv má působení vnějšího magnetického pole na magnetické schopnosti materiálu, který se v tomto poli nachází.\n\nHysterezní smyčka se získá provedením jednoho tzv. cyklu magnetování a je pro každý materiál odlišná.\n\nPoužívá se mimo jiné také k určení hysterézních ztrát v magnetickém obvodu. Integrací lze vypočítat plochu uzavřenou ve smyčce, která je těmto ztrátám úměrná. Hysterezní ztráty vznikají při přemagnetování materiálu střídavým magnetickým polem.\n\nZ grafu hysterézní smyčky odečítáme určité charakteristické hodnoty, které podávají klíčové informace o možnostech zkoumaného materiálu. Jsou to maximální hodnoty a hodnoty, kde smyčka protíná osu x a y:\n\nEnergie dodána feromagnetickým látkám na magnetování se mění v teplo - ztráty\n\nCelkové ztráty např. v železe je dán součtem ztrát hysterézních a ztrát vířivými proudy\n\n"}
{"id": "192589", "url": "https://cs.wikipedia.org/wiki?curid=192589", "title": "Šalamounské rozhodnutí", "text": "Šalamounské rozhodnutí\n\nŠalamounské rozhodnutí je ustálené slovní spojení, které vešlo do slovníku jako rčení. Vyjadřuje zejména nečekané a moudré rozhodnutí ve zdánlivě neřešitelném sporu nebo jednání. \n"}
{"id": "192591", "url": "https://cs.wikipedia.org/wiki?curid=192591", "title": "Hotelová škola Mariánské Lázně", "text": "Hotelová škola Mariánské Lázně\n\nHotelová škola Mariánské Lázně je střední odborná škola, která se nachází v Mariánských Lázních. Její žáci studují v oboru Hotelnictví a turismus a studium zakončují maturitní zkouškou. Je to škola s nejdelší tradicí ve svém oboru v České republice. V roce 2006 došlo ke spojení Hotelové školy a Středního odborného učiliště Mariánské Lázně. Škola tak rozšířila nabídku vyučovaných oborů o učňovské obory kuchař-kuchařka, číšník-servírka, cukrář-cukrářka a o maturitní obor obchodník. Obě školy za první republiky dosahovaly vysoké úrovně a prestiže na mezinárodní úrovni, kterou se snaží znovu získat zpět.\nSamotná budova, postavená v neoklasicistním stylu, se nachází v Komenského ulici, z jedné strany obklopena městem, stojí u hlavní mariánskolázeňské třídy, ačkoli poněkud dál od nejrušnějšího centra. Na dvou dalších stranách se rozkládá přilehlý, poměrně rozsáhlý park. V budově původně byla také lázeňská zařízení, ale po několika přestavbách byla nakonec zrušena. Dnes má škola k dispozici 5 moderně vybavených kuchyní, dvě restaurace, dva salonky, vinný sklípek, letní terasu a rychlé občerstvení. Mimo to škola disponuje také dvěma počítačovými učebnami a informačním centrem pro hosty.\n\nŠkola je hostitelem či pořadatelem řady odborných gastronomických akcí. Koná se zde například studentská barmanská soutěž Finlandia Vodka Junior Cup nebo učňovský den, na kterém předvádějí studenti učňovských oborů svoje gastronomické umění, koná se ve společenském domě Casino, původně ji pořádalo odborné učiliště, po sloučení je však pod správou Hotelové školy.\n\n"}
{"id": "192594", "url": "https://cs.wikipedia.org/wiki?curid=192594", "title": "Překážkový systém československého opevnění", "text": "Překážkový systém československého opevnění\n\nPřekážkový systém byly velmi důležitou součástí československé pevnostní linie. Jednalo se o překážky těžké a lehké. Těžké byly proti útočné vozbě a tankům, lehké sloužily jako překážka proti pěchotě. Překážky měly zadržet nepřítele nejen při útoku z hlavního směru, ale i při možném napadení objektu z týlu. Měly spojit linii opevnění po celé délce souvislým pásem oboustranně postřelovaným automatickými zbraněmi, přehradit strategicky důležité komunikace a další možné vstupy na československé území. Do konce září 1938 bylo postaveno souvislé pásmo překážek proti obrněným vozidlům jen v úseku těžkého opevnění Bohumín – Krkonoše, který tvořil páteř předpokládané obrany. Ostatní úseky byly chráněny překážkami lehkými (polními), s neúplným systémem protitankových zátarasů. V širokém rozsahu byly využívány terénní překážky, hlavně vodní toky a horská zalesněná pásma. Překážky všech druhů včetně předpolí a týlu se daly po celé délce z několika stran nepřetržitě postřelovat. V bezprostřední blízkosti střílen vlastních objektů bylo pásmo překážek odkloněno, aby si sousední objekty vzájemně neohrožovaly střílny.\n\nPro protitankové překážky měly být podle způsobu zjištěného na Maginotově linii použity do země zaberaněné ojeté kolejnice. Pro tento účel bylo hned při zahájení příprav pro stavbu opevnění zajištěno u ministerstva železnic 400 vagónů ojetých kolejnic. Při zkouškách s nájezdem tanků pro zjištění potřebné délky kolejnic a nutné hloubky jejich zaberanění do země se kolejnice při nájezdu našeho, tehdy ještě lehkého tanku (váha asi 10,5 tun) lámaly. Po tomto překvapujícím zjištění byla objednávka kolejnic zrušena a započato bylo s hledáním jiného způsobu zřízení protitankové překážky. Byly prováděny zkoušky s nejrůznějšími tvary překážek ze dřeva, z oceli i z železobetonu. Při těchto zkouškách bylo poškozeno několik tanků.\n\nRozsocháč byl vybrán z mnoha zkoušek. Je složený ze tří úhelníků rozměrů 140×140×13 mm a v délkách 2100 mm. Dva úhelníky byly do kříže svařeny a třetí napříč na mohutný styčkový plech přišroubován pro snazší dopravu v rozloženém stavu. Vážil cca 200 kg a proto byl dost drahý. Tvořil překážky ve všech polohách při převrácení. Byl užíván do protitankové překážky až do konce staveb opevnění.\n\nŽelezobetonový ježek byl tvořen čtyřmi železobetonovými jehlanci vycházejícím ze společného jádra. Byla to jakási obdoba rozsocháčů. Jako protitanková překážka se osvědčil. Byl vyráběn ve větších množstvích. Pro svoje značné rozměry poskytoval v překážkové řadě i možnost úkrytu útočníkovi. Byl také otloukán pěchotními střelami útočníka, ale i vlastních zbraní. Další používání a výroba ježka byly zastaveny.\n\nNejdokonalejší typ těžké překážky, který považovali odborníci z ŘOP (Ředitelství opevňovacích prací) za ještě cenově přijatelný, nesl označení „A“ a sestával ve své konečné podobě z jedné řady kovových sloupů (ty se svařovaly ze dvou ocelových profilů tvaru „U“ č. 235), zasazených do železobetonového prahu (vpředu) a z jedné řady železných rozsocháčů vzadu. Řada sloupů byla od řady rozsocháčů osově vzdálena 4 m. Mezi nimi se umisťovala jedna řada protipěchotní překážky z kolíků 115 cm vysokých – dvouokých. Před řadou sloupů se ve vzdálenosti 2 m umisťovala další řada protipěchotní překážky z kolíků 115 cm vysokých – tříokých vzdálených mezi sebou 1,5 m. Překážka typu „A“ se používala nejhojněji, avšak vždy jen u těžkého opevnění.\n\nTyp „B1“ měl prakticky shodné provedení, ale s tím podstatným rozdílem, že řadu ocelových rozsocháčů nahradila druhá řada kovových sloupů v železobetonovém prahu. Tato překážka se používala v místech přechodu překážky obvodové na překážku intervalovou.\n\nTyp „B2“ měl shodný princip. Tvořily jej rovněž dvě řady ocelových sloupů a dvě řady tentokrát lehkých kovových rozsocháčů. Směrem od nepřítele se jako první nacházela řada lehkých kovových rozsocháčů, následovala řada sloupů, za ní druhá řada lehkých rozsocháčů, konečně druhá řada sloupů. Takto řešená překážka sloužila většinou jako uzávěra v míru stále průjezdných komunikací procházejících intervalovou překážkou.\n\nTyp „C“ se naopak skládal ze dvou řad kovových rozsocháčů, mezi kterými ležel pás protipěchotní překážky. Používal se v místech, kde se linie těžkého opevnění plánovala později, či mohlo dojít k přesunu trasy překážek. Objevil se s modifikacemi také v lehkém opevnění.\n\nPoužívala se rovněž překážka složená ze dvou řad železobetonových ježků (lidově „český ježek“ – hmotnost 450 kg), zesílených řadou kovových rozsocháčů a pásem protipěchotní překážky. Železobetonové ježky se s ohledem na vysokou hmotnost a možnost poskytnutí krytu nepříteli přestaly časem vyrábět a vojáci je používali jen k přehrazení tankových směrů těsně na hranicích a v prvních stavebně dokončených úsecích.\n\nTéž \"příkopy proti útočné vozbě\". Používaly se, opět v kombinaci s protipěchotní překážkou, především v bezprostřední blízkosti objektů těžkého opevnění. Jiný typ překážky by totiž významně omezoval výstřel zbraní objektů, palebný vějíř zbraní v těsné blízkosti srubu měl ještě velmi omezený rozsah. V hlášeních „Armáda 38“ si velitelé stěžují na technické provedení příkopů proti útočné vozbě. Obávali se, že by zeď mohl nepřítel cílenou dělostřeleckou palbou rozstřílet a vytvořit tak průchod. Navrhovali umístění zdi na opačné straně příkopu.\n\nTvořily ji ocelové překážkové kolíky a ostnatý drát. Ocelový překážkový kolík byla ocelová tyč o průměru 20 mm zapuštěná do betonového bloku. Dle provedení měla tyč jedno až tři oka k uchycení ostnatého drátu a výšku 22, 30, 95, 115 nebo 135 cm. Betonový blok měl většinou rozměr 25×25×40 (dvouoké a tříoké kolíky), nebo 20×20×40 cm (jednooký kolík). Kovové kolíky postavené do několika řad se proplétaly podle daného schématu ostnatým drátem, který vytvořil hustou a téměř nepropustnou síť. Proti vyvrácení se jednotlivé kolíky kotvily hladkým vázacím drátem k patám okolních kolíků. Protipěchotní překážka doplňovala vždy v několika řadách překážku protitankovou, tvořila zadní část obvodové překážky objektu, nebo se též používala samostatně ve více řadách v hornatém či zalesněném terénu, kde se nepředpokládal pohyb obrněných vozidel nepřítele.\n\nKaždém typu drátěných překážek se nejblíže k nepříteli měly dle nařízení pplk. Špalka umisťovat tříoké kovové kolíky vysoké 155 cm, v poslední stěně střídavě tříoké kovové kolíky vysoké 155 a 135 cm. Mezistěny měly vždy střídavě kovové kolíky dvouoké s výškou 155 a 135 cm.\n\nV lese se vždy půda pod pásem překážek zbavovala kořenů a lehkého humusu a povrchově se upravovala. V ostatních částech průseků, pokud se nejednalo o zemní práce za účelem odstranění větších hluchých prostorů, se půda nečistila, rovněž pařezy se neodstraňovaly. Velitel ŽSV III pplk. Špalek navrhoval využít na tuto činnost později sil osádek objektů.\nPro zapuštění ocelových sloupů se všude, kde to bylo možné, převáděl práh přes komunikace a vodoteče. Při přechodu železnice se měl vynechat jen pruh o délce pražce. Práh nesměl bránit průtoku vody. To znamenalo, že všechny vodoteče, drenáže, odpady a příkopy se musely přes práh vhodně převést. V případě přechodu prahu přes větší vodoteče se práh musel přerušit. Jeho čela se v tomto místě stavěla svislá. Tam, kde prahy procházely přes komunikace, které však nechtěla armáda trvale uzavřít, se ocelové sloupy neosadily. Připravené otvory pro ně vojáci nechali zakrýt železobetonovými deskami rozměru 40×40×8 cm.\n\nPrůjezdy se tvořily o šířce 4 m. Podle požadavku ŘOP jich nemělo být více než dva v intervalu mezi dvěma těžkými objekty. Velitelé stavebních podúseků měli za úkol zjistit u starostů obcí a majitelů pozemků nezbytnou potřebu průchodu a průjezdu pro polní práce. V některých případech se převedení cest k průjezdům v překážkách neobešlo bez objezdu překážek, nebo se v průchodech muselo použít provizorních dřevěných mostků přes příkopy proti útočné vozbě. Nové objízdné cesty požadovalo ŘOP vybudovat jen s nejnutnějšími náklady.\n"}
{"id": "192596", "url": "https://cs.wikipedia.org/wiki?curid=192596", "title": "Hotelová škola", "text": "Hotelová škola\n\nHotelových škol existuje několik:\n\n"}
{"id": "192601", "url": "https://cs.wikipedia.org/wiki?curid=192601", "title": "Le Chambon-sur-Lignon", "text": "Le Chambon-sur-Lignon\n\nLe Chambon-sur-Lignon je město v departementu Haute-Loire (region Auvergne) v jižní Francii. Ve městě se nachází škola , která byla založena v roce 1938.\n\nPůvodně hugenotské město se stalo útočištěm pro mnoho Židů, kteří prchali před nacisty za druhé světové války.\n\nPod vedením místního evangelického faráře André Trocmého a jeho ženy Magdy od roku 1942 riskovali občané tohoto města své životy, když ukrývali Židy, kteří měli být deportováni do koncentračních táborů. Židy ukrývali v soukromých domech, na farmách v okolí a také ve veřejných budovách. Když měli provádět nacisté prohlídky domů, ukryli uprchlíky na venkově. Po válce prohlásil jeden z obyvatel: „Jakmile vojáci odešli, odešli jsme do okolních lesů a začali zpívat smluvenou písničku. Když ji Židé uslyšeli, věděli, že se mohou bezpečně vrátit do domů.“\n\nObčané navíc obstarávali pro uprchlíky falešné doklady a pomáhali jim překročit hranice do neutrálního Švýcarska. Někteří z obyvatel byli zatčeni gestapem, např. Daniel Trocmé, bratranec André Trocmého, který byl odvlečen do koncentračního tábora Majdanek, kde byl zabit.\n\nOdhaduje se, že občané Le Chambon-sur-Lignon zachránili 3.000 až 5.000 lidí před jistou smrtí. V roce 1990 bylo město oceněno titulem Spravedlivý mezi národy.\n\n\"Počet obyvatel\"\n\n"}
{"id": "192604", "url": "https://cs.wikipedia.org/wiki?curid=192604", "title": "HC Košice", "text": "HC Košice\n\nHC Košice je slovenský hokejový klub z Košic, osminásobný mistr Slovenska a držitel dvou československých titulů, hrající v nejvyšší slovenské hokejové lize - v Tipsport lize. Je nejúspěšnějším slovenským extraligovým týmem.\n\nV roce 1962 vznikl v Košicích klub \"Dukla Košice\" a hned v prvním roce své existence vyhrál krajské mistrovství, čímž postoupil do druhé ligy. V následující sezoně vyhrála Dukla Košice druhou ligu i kvalifikaci o postup do nejvyšší soutěže. Od roku 1964 patřily Košice mezi československou elitu. Uprostřed sezony 1966/1967 našla Dukla nový domov i název - \"TJ VSŽ Košice\", později \"VSŽ Košice\", \"HC VSŽ Košice\", \"HC Košice\".\n\nV letech 1986 a 1988 získal klub titul mistra ČSSR a po těchto sezónách se VSŽ představily v \"Poháru evropských mistrů\" a pokaždé se probojovaly až do finálové skupiny. V obou případech skončily na druhém místě za v těch časech neporazitelným CSKA Moskva, takže tyto umístění možno považovat za velký úspěch na mezinárodním poli.\n\nPo rozdělení československé federace a následném rozdělení hokejové soutěže potvrdily Košice svoji kvalitu v samostatné slovenské extralize a v prvních šesti sezonách pokaždé hrály ve finále play-off.\n\n\n\n\n"}
{"id": "192613", "url": "https://cs.wikipedia.org/wiki?curid=192613", "title": "Vinson Massif", "text": "Vinson Massif\n\nVinson Massif (také Mount Vinson) je nejvyšší vrchol Antarktidy. Nachází se přibližně 1200 kilometrů od Jižního pólu, na stejném poledníku jako Nikaragua. V nadmořské výšce 4892 metrů je nejvyšší místo Mount Vinson, takto označené US-ACAN v roce 2006. Masiv je přibližně 21 kilometrů dlouhý a 13 km široký. Na jižním konci je masiv zakončen vrcholem Mount Craddock (4368 m n. m.), nejvyšším vrcholem jižní části je však Mount Rutford (4477 m n. m.).\n\nVinson Massif leží v hřebeni Sentinel pohoří Ellsworth. Hřeben Sentinel byl poprvé ze vzduchu zpozorován a fotografován 23. listopadu 1935.\n\nVrchol je pojmenován podle amerického kongresmana za stát Georgie Carla G. Vinsona, který významně podporoval průzkum Antarktidy. Objeven byl náhodou v lednu 1958, kdy jej spatřila posádka letadla US Navy ze stanice Byrd Station.\n\nÚdaje o výšce se liší. První měření nadmořské výšky proběhla v roce 1959 s výsledkem 5140 metrů. V sezóně 1979–1980 tým amerických horolezců doplněný dvěma německými a jedním sovětským horolezcem dosáhl vrcholu a umístil zde červenou vlajku a lyžařskou tyčku, která pomohla ke stanovení přesnějšího měření 4897 m n. m.\n\nV lednu 2001 tým sponzorovaný seriálem NOVA (produkce WGBH Boston) poprvé vystoupal na vrchol jižní stěnou a pomocí GPS zjistil novou výšku 4900,3 m n. m.\n\nSoučasná výška (4892 m n. m.) pochází z měření pomocí GPS, které v roce 2004 provedl tým Omega Foundation Australana Damiena Gildea a Rodriga Fica a Camila Rada z Chile. V roce 1998 a v roce 2007 umístila Omega Foundation na vrchol GPS přijímač, pomocí nějž mají být získána přesnější data.\n\n"}
{"id": "192641", "url": "https://cs.wikipedia.org/wiki?curid=192641", "title": "Přehled stěhování 33 obcí Drahanské vrchoviny (1940–1945)", "text": "Přehled stěhování 33 obcí Drahanské vrchoviny (1940–1945)\n\nCelkový přehled stěhování českého obyvatelstva na Vyškovsku a Drahanské vrchovině v rozmezí let 1940 až 1945\nV průběhu druhé světové války mělo být město Vyškov centrem německého jazykového ostrůvku kolem německého vojenského cvičiště a střelnice. Mělo se stát centrem kolonizačního pásma táhnoucího se napříč celou Moravou. Za tímto účelem bylo vydáno nařízení o vystěhování 33 obcí Drahanské vrchoviny; celá akce započala 6. ledna 1941 obesláním obcí první etapy.\n\n\n"}
{"id": "192646", "url": "https://cs.wikipedia.org/wiki?curid=192646", "title": "Námořnictvo Spojených států amerických", "text": "Námořnictvo Spojených států amerických\n\nNámořnictvo Spojených států amerických (, či ) je námořní složka Ozbrojených sil USA. K 15. lednu 2010 v něm sloužilo 329 515 mužů, dále provozovalo 287 válečných lodí a ponorek všech typů a přes 3700 letadel. Americké námořnictvo je největším námořnictvem na světě a v současnosti zároveň jediným námořnictvem s globální působností. Disponuje největší flotou letadlových lodí (2015: deset ve službě, dvě ve stavbě a jedna objednána) a raketových křižníků.\n\n„Zřizovat a udržovat loďstvo“ má podle Ústavy (Článku I, oddílu 8) Kongres, jeho nejvyšším velitelem je pak prezident.\n\nPlavidla amerického námořnictva (obsluhovaná příslušníky námořnictva) používají ve službě prefix USS (zkratka za ). Prefix USNS (z ) patří plavidlům, která sice patří US Navy, ale nebyla přijata do služby v námořnictvu () a obsluhují je námořníci z \"Military Sealift Command\".\n\nAmerické námořnictvo bylo založeno za americké války za nezávislost, probíhající v letech 1775–1783. Jeho prvním velitelem se stal prezident George Washington. Jelikož nebylo dostatečně silné na střet s mocnou Royal Navy, mělo zejména narušovat britské zásobovací trasy. Po skončení války za nezávislost nastalo období velkého útlumu, kdy Kongres všechny válečné lodi prodal (jako poslední byla roku 1785 prodána fregata \"Alliance\") a upřednostněna byla obrana západní hranice USA. To vedlo například k nárůstu problémů s pirátstvím ve Středomoří, ohrožujícím rostoucí námořní obchod. Teprve roku 1794 bylo námořnictvo obnoveno a Kongres objednal stavbu šesti fregat, z nichž USS \"Constitution\" je ve službě dodnes.\n\nV letech 1798–1800 bojovalo americké námořnictvo v nevyhlášené válce s Francií, která povolila svým korzárům útoky na americké lodě. Hlavní oblastí bojů byl Karibik. Konflikt posílil pozici námořnictva, jelikož byly objednány další lodě a roku 1798 bylo zřízeno samostatné ministerstvo námořnictva (\"Department of Navy\"). V letech 1812–1815 pak došlo i k válce s Velkou Británií. Ta znovu prokázala potřebu silného loďstva. Během mexicko-americké války v letech 1846–1848 americké námořnictvo blokovalo mexické přístavy a podporovalo pozemní jednotky. Provedlo také svou první velkou výsadkovou operaci — obsazení přístavu Veracruz, ze kterého armáda směřovala k hlavnímu městu a uspíšila tak mexickou porážku.\n\nV americké občanské válce došlo ke střetu výrazně silnějšího námořnictva Unie a námořnictva Konfederace. Unijní námořnictvo provádělo účinnou blokádu přístavů Konfederace, což ji vystavilo vážným problémům se zásobováním. Operacemi na řekách též pomohlo rozdělit Konfederaci na dvě části. Do historie vstoupilo zejména střetnutí válečných lodí USS \"Monitor\" a CSS \"Virginia\" dne 9. března 1862 v bitvě u Hampton Roads, které bylo historicky prvním střetnutím obrněných válečných lodí. Bitva zcela změnila náhled na konstrukci válečných lodí a vedla během několika let k radikální přestavbě loďstev na celém světě. V následujících dvaceti letech se monitory staly důležitou složkou amerického námořnictva, jehož síla však až do 80. let 19. století klesala a jeho lodi zastarávaly. V tomto období nebylo vystaveno závažnějším hrozbám a soustředilo se na ochranu obchodu a podporu americké diplomacie.\n\nNázornou ukázkou takové diplomacie byla návštěva čtyř fregat pod velením komodora Matthew C. Perryho, která roku 1854 donutila japonský šógunát k otevření přístavů. Uzavřením obchodní smlouvy s USA byla zlomena více než dvousetletá izolace Japonska.\n\nDíky modernizačním programům, které začaly v 80. letech 19. století, se americké námořnictvo brzy zařadilo mezi námořní velmoci a mohlo tak účinně podporovat snahy o územní a obchodní expanzi. Prvním důkazem nově získané síly amerického námořnictva se stalo jeho angažmá ve Španělsko-americké válce roku 1898. Jako \"casus belli\" posloužilo podezření, že španělští agenti potopili americkou válečnou loď USS \"Maine\" (výbuch nebyl dodnes objasněn). Střetnutí probíhalo naprosto jednostranně a skončilo zničující porážkou Španělska, které muselo po ztrátě většiny svých velkých válečných lodí v bitvách na Filipínách a Kubě přistoupit na pařížskou mírovou smlouvu. Poté bylo nuceno předat Spojeným státům Kubu, Portoriko a část Španělské východní Indie (Filipíny a Guam).\n\nV roce 1907 vyslal americký prezident Theodore Roosevelt skupinu šestnácti amerických bitevních lodí, přezdívanou též \"Great White Fleet\", na čtrnáctiměsíční cestu kolem světa, která možnosti válečného loďstva veřejně demonstrovala – a to zejména Japonsku jako potenciálnímu americkému soupeři v Pacifiku. Roku 1914 americké námořnictvo po šest měsíců okupovalo mexický přístav Veracruz a ve stejném roce byl navíc otevřen Panamský průplav, který dovolil námořnictvu snadno přesouvat síly mezi Atlantikem a Pacifikem.\n\nDo první světové války se USA zapojily až 6. dubna 1917. Přestože samo americké námořnictvo ve válce žádnou velkou bitvu nevybojovalo, bylo jeho úspěchem zajištění bezpečné přepravy dvou milionů vojáků expedičních vojsk do Evropy, kde tato vojska výrazně ovlivnila výsledek války. Do Evropy bylo rovněž vysláno devět bitevních lodí, které se připojily k britské \"Grand Fleet\" a dále zvětšily převahu Dohody nad německou Kaiserliche Marine.\n\nAmerické námořnictvo vyšlo z války jednoznačně posíleno jako jedna ze tří hlavních námořních mocností (společně s Velkou Británií a Japonskem) a s ambicí překonat svou silou i Britské královské námořnictvo. V roce 1916 proto přijalo ambiciózní program stavby 10 bitevních lodí, 6 velkých bitevních křižníků, 10 lehkých křižníků, 270 torpédoborců a 84 ponorek. Washingtonská konference v letech 1921–1922 na jedné straně částečně omezila námořní zbrojení, ovšem na druhé straně definitivně potvrdila paritu mezi námořnictvem britským a americkým.\n\nV meziválečné době si americké námořnictvo a svou pozici udrželo a v době rostoucího mezinárodního napětí ve 30. letech (japonských expanzionismus, nástup nacismu) začalo se stavbou řady nových lodí. Do druhé světové války se zapojilo až po japonském napadení základny Pearl Harbor na Havajských ostrovech 7. prosince 1941. Přestože americké námořnictvo ve válce působilo globálně, jeho hlavním válčištěm se stal zejména Pacifik a kampaň proti Japonsku. Po několikaměsíční sérii porážek zde nastal obrat v bitvách v Korálovém moři a u Midway. Brzy se ukázala síla amerického průmyslu, který chrlil velké množství válečných lodí, obchodních lodí, letadel a dalšího materiálu. Vyloděním na ostrově Guadalcanal začalo postupné dobývání Japonci obsazeného území, které vyvrcholilo bitvou o Okinawu a japonskou kapitulací, podepsanou 2. září 1945 na palubě bitevní lodi USS \"Missouri\". V severní Africe a Evropě se Američané od roku 1942 podíleli na řadě vyloďovacích operací, které postupně osvobozovaly území obsazená vojsky Osy — operace Torch, operace Husky, operace Overlord a další.\n\nZ amerického námořnictva se za druhé světové války stalo nejsilnější námořnictvo světa a tím začala globální éra jeho působení.\n\nPo skončení druhé světové války prošlo námořnictvo zeštíhlením a mnoho jeho starších lodí bylo vyřazeno. Brzy se však ukázalo, že spojenectví Západu se Sovětským svazem bylo pouze dočasné a americké námořnictvo se stalo jedním z hlavních aktérů války studené. V ní bylo jeho protivníkem především doposud nijak silné sovětské námořnictvo, do jehož rozvoje však byly investovány velké prostředky. Jelikož by v případě vzniku opravdové války byla jejím těžištěm západní Evropa, mělo americké námořnictvo zejména chránit základny bombardérů a zásobovací trasy v Atlantiku. Základem síly amerického námořnictva se přitom staly silné úderné svazy těžkých letadlových lodí – kategorie plavidel, o jejichž stavbu se Sovětský svaz nepokusil až do 80. let.\n\nRoku 1949 se USA staly součástí nově založené Severoatlantické aliance, do které se zapojilo i americké námořnictvo. Nové závody ve zbrojení a používání nejnovějších technologií přinesly například zavedení jaderných zbraní – zejména balistických raket ve výzbroji ponorek, řízených střel či jaderných reaktorů v pohonu lodí.\n\nAmerické námořnictvo bylo nasazeno například v Korejské válce, během které provedlo riskantní, ale úspěšnou vyloďovací operaci u korejského města Inčchon. V 60. letech následovala kubánská krize či válka ve Vietnamu, po které následoval určitý útlum. Po nástupu Ronalda Reagana do prezidentského úřadu byla zahájena rozsáhlá expanze a modernizace námořnictva. V 80. letech pak námořnictvo podporovalo armádu v Libanonu, Libyi, Grenadě a Panamě. Mezi červencem 1987 a srpnem 1988 operovalo proti Íránu v Perském zálivu s cílem zabránit rozšíření Irácko-íránské války do jeho vod, což by narušilo trasy ropných tankerů. V dubnu 1988 pak byla uskutečněna úspěšná operace Praying Mantis – střetnutí s íránským námořnictvem, které bylo největším námořním střetnutím amerického námořnictva od dob druhé světové války.\n\nV 90. letech byly provedeny operace Pouštní bouře a Pouštní štít (1991–1992), operace Deliberate Force (1995), operace Pouštní liška (1998), operace Spojenecká síla (1999) či operace Southern Watch (1992–2003).\n\nV současnosti aktivní jednotky\nZrušené jednotky\nV čele námořnictva stojí Šéf námořních operací (Chief on naval operations), kterého jmenuje prezident, jemuž je podřízen prostřednictvím ministerstva obrany a úřadu pro námořnictvo.\n\n! style=\"text-align: left; background: #aabccc;\"|Název třídy\n! style=\"text-align: left; background: #aabccc;\"|Typ lodě\n! style=\"text-align: left; background: #aabccc;\"|Počet ve službě\n! style=\"text-align: left; background: #aabccc;\"|Počet celkem*\n! style=\"text-align: left; background: #aabccc;\"|Standardní výtlak \n! style=\"text-align: left; background: #aabccc;\"|Krátké informace\n! style=\"text-align: left; background: #aabccc;\"|Poznámky\n! style=\"align: center; background: lavender;\" colspan=\"7\" | Lodě schopné nést letouny s pevnými křídly\n! style=\"align: center; background: lavender;\" colspan=\"7\" | Bojová hladinová plavidla\n\n\nUSA disponují největší světovou flotou velkých letadlových lodí (tzv. \"supercarriers\") s jaderným pohonem, nesoucích až 90 letadel a vrtulníků, které mohou za den provést až 150 bojových letů. Letadlové lodě jsou jádrem úderné síly a zastrašovacích možností amerického námořnictva.\n\nLetadlová loď tvoří s řadou podpůrných lodí větší údernou skupinu (\"carrier battle group\"). Součástí této skupiny jsou křižníky třídy \"Ticonderoga\" a torpédoborce třídy \"Arleigh Burke\" vybavené nejmodernějším zbraňovým systémem Aegis a útočné ponorky, které letadlovou loď chrání proti případnému útoku letadel, lodí, či ponorek. Součástí svazu jsou též zásobovací lodě s palivem, municí a dalším materiálem. Roku 2018 bylo ve službě 10 jednotek třídy \"Nimitz\" a prototyp nové třídy \"Gerald R. Ford\".\n\nSoučasný důraz na schopnost amerického námořnictva vést obojživelné operace a operace v blízkosti pobřeží vede k nárůstu kapacity těchto jeho sil. Jejich základem jsou vrtulníkové výsadkové lodě tříd třídy \"Wasp\" (8 kusů) a \"America\" (1 kus, další ve stavbě). Ty se svým vzhledem podobají lodím letadlovým. Na palubě nesou nejen vrtulníky a letouny, ale i cca 2200 vojáků námořní pěchoty, k jejichž dopravě na břeh slouží mimo vrtulníků také dok s vyloďovacími čluny a vznášedly.\n\nDalším typem lodí je kategorie \"Amphibious transport dock\", plavidlo nesoucí pěchotu, bojovou techniku a další zásoby, které z ní mohou na břeh přepravovat jak vrtulníky, tak výsadková plavidla (má přistávací palubu i dok). Tento typ zastupuje 11 plavidel třídy \"San Antonio\" (další ve stavbě). Posledním typem vyloďovacích lodí jsou výsadkové dokové lodě tříd \"Whidbey Island\" (8 ks) a \"Harpers Ferry\" (4 ks).\n\nAmerické námořnictvo roku 2018 provozuje 22 raketových křižníků třídy \"Ticonderoga\", vybavených zbraňovým systémem Aegis. Křižníky byly vyvinuty zejména k obraně svazů letadlových lodí proti nepřátelským letadlům a protilodním střelám, díky střelám s plochou dráhou letu Tomahawk ovšem získaly též schopnost přesných úderů proti pozemním cílům.\n\nNejmodernějším systémem Aegis jsou vybaveny též torpédoborce třídy \"Arleigh Burke\", jejich stavba byla obnovena. Roku 2018 bylo ve službě 64 plavidel, přičemž celkem bylo objednáno 76 kusů. Námořnictvo plavidla se systémem Aegis modernizovalo, aby byla schopna ničení balistických střel krátkého a středního doletu a družic na nízkých oběžných drahách pomocí vylepšených řízených střel Standard SM-3 (\"Ballistic missile defense\").\n\nRoku 2016 byl do služby zařazen první ze tří torpédoborců třídy \"Zumwalt\". Jejich hlavním úkolem je provádění protizemních úderů a pobřežních operací. Jejich konstrukce obsahuje řadu novinek, ovšem nárůst nákladů na celý program vedl k tomu, že místo stavby větší série bude obnovena stavba starší a levnější třídy \"Arleigh Burke\".\n\nVšechny fregaty třídy \"Oliver Hazard Perry\" byly vyřazeny do roku 2015. Nahradit je měla plavidla pro pobřeží boj Littoral Combat Ship. Tento záměr byl přehodnocen a námořnictvo usiluje o získání plnohodnotných fregat.\n\nAmerické námořnictvo k roku 2018 provozuje 72 útočných a balistických ponorek, přičemž všechny mají jaderný pohon. Balistických ponorek třídy \"Ohio\" se střelami Trident americké námořnictvo vlastní 14 kusů a další čtyři byly přestavěny na nosiče až 154 střel s plochou dráhou letu BGM-109 Tomahawk. Probíhá vývoj zcela nové třídy \"Columbia\".\n\nVe službě je rovněž 54 útočných ponorek. Ty slouží primárně k ničení nepřátelských ponorek, hlídkování a ochraně vlastních úderných svazů. Mohou však také napadat hladinové lodě pomocí řízených střel Sub-Harpoon a pozemní cíle střelami s plochou dráhou letu Tomahawk. Nejpočetněji je zastoupena třída \"Los Angeles\" s 36 kusy (postupně vyřazována). Na ní navazuje technologicky vyspělejší a v provozu výrazně tišší třída \"Seawolf\", které ale byly pro vysokou cenu postaveny pouze tři jednotky. Nejnovější generaci představuje 15 útočných ponorek třída \"Virginia\" (další ve stavbě). Tato třída ve službě nahrazuje ponorky třídy \"Los Angeles\" a oproti třídě \"Seawolf\" je o přibližně polovinu levnější.\n\nV současné době námořnictvo USA disponuje letouny McDonnell Douglas F/A-18 Hornet a Boeing F/A-18E/F Super Hornet, který postupně nahrazuje starší Hornety.\nTabulka obsahuje přehled letecké techniky US Navy v roce 2018 podle Flightglobal.com.\n\n"}
{"id": "192658", "url": "https://cs.wikipedia.org/wiki?curid=192658", "title": "USN", "text": "USN\n\nUSN má více významů:\n\n"}
{"id": "192659", "url": "https://cs.wikipedia.org/wiki?curid=192659", "title": "Obilka", "text": "Obilka\n\nObilka (\"caryopsis\") je suchý nepukavý plod lipnicovitých rostlin. Je složena z obalových vrstev (ektosperm), endospermu (bílek) a embrya (klíček, zárodek). Na vnější straně endospermu je aleuronová vrstva vzniklá vysycháním vakuol s bilkovinnými látkami. Embryo se nachází na bázi, je položeno šikmo a od endospermu odděleno štítkem. Obal tvoří dvě vrstvy – oplodí (pericarp) a osemení (testa). Navíc je obilka chráněna pluchou a pluškou.\n\nPluchy jsou buď přirostlé k obilce (tzv. pluchaté obilky), a nebo nejsou přirostlé a lze je odstranit (nahé obilky). Nahé obilky má pšenice, žito, tritikale, kukuřice, nahý oves a nahý ječmen. Pluchaté obilky má obvykle ječmen, oves, rýže, proso a některé čiroky.\n\nZ obilek obilnin se mele mouka.\n\n"}
{"id": "192661", "url": "https://cs.wikipedia.org/wiki?curid=192661", "title": "Námořní pěchota Spojených států amerických", "text": "Námořní pěchota Spojených států amerických\n\nNámořní pěchota Spojených států amerických (United States Marine Corps, USMC), často označované jen \"Marines\", \"US Marines\" je složka Ozbrojených sil USA. Slouží v ní 182 000 aktivních vojáků a 38 500 rezervistů. Provozuje 1199 letadel.\n\nPříslušníci americké Námořní pěchoty se pokládají za nejlepší americké vojáky. V boji jsou většinou nasazeni jako první, mající za úkol prorazit nepřátelské linie, zatímco armáda se teprve mobilizuje. Námořní pěchota se proslavila pomocí jejího obojživelného boje za druhé světové války proti Japonsku. Americká Námořní pěchota nepoužívá jen pěší vojáky, ale i bojové letouny, vrtulníky, tanky a různá bojová vozidla.\n\nNámořní pěchota Spojených států je sice jednou ze šesti samostatných částí amerických Ozbrojených sil, ale administrativně spadá pod Americké námořnictvo. S námořnictvem mívá často společná cvičení, mariňáci navíc většinou útočí z moře, takže využívají plavidla amerického námořnictva.\n\nOd roku 2002 USMC používá nové uniformy s digitální kamufláží MARPAT v lesní, pouštní, a nově i sněžné verzi. Tyto uniformy nahradily starší Battle Dress Uniform.\n\nNámořní pěchota Spojených států považuje za datum svého vzniku 10. listopad 1775, kdy kapitán Samuel Nicholas vybudoval z pověření Druhého kontinentálního kongresu \"Continental Marines\". Ti ovšem byli po skončení americké války za nezávislost v roce 1783 rozpuštěni. K obnovení (znovuzaložení) Námořní pěchoty Spojených států došlo 11. července 1798 s počátkem tzv. kvaziválky s revoluční Francií. \n\nUnikátním prvkem pro Námořní pěchotu je, že na rozdíl od armády a ostatních složek amerických ozbrojených sil používá kombinované síly - tzn. jak pozemní jednotky, tak vzdušné a podpůrné. Toho je využíváno hlavně v Marine Expeditionary Units (MEU), což jsou jednotky o počtu zhruba 2200 vojáků, několika pozemních a obojživelných vozidel, helikoptér a letadel, rozmístěných na letadlových lodích, schopné rychlého nasazení kdekoliv na světě.\n\n\n"}
{"id": "192673", "url": "https://cs.wikipedia.org/wiki?curid=192673", "title": "Like a Virgin", "text": "Like a Virgin\n\nAnglické slovní spojení Like a Virgin je název více encyklopedicky významných témat:\n\n"}
{"id": "192675", "url": "https://cs.wikipedia.org/wiki?curid=192675", "title": "JavaServer Faces", "text": "JavaServer Faces\n\nJavaServer Faces (zkratka JSF) technologie byla vyvinuta společností Sun Microsystems, Inc. Je součástí Java 5 Enterprise Edition. Hlavní myšlenkou je možnost čistějšího vývoje profesionálních Web aplikací. Vývojáři definují uživatelský interface pomocí speciálních XML tagů, kterým jsou předávána data k zobrazení / editaci ze standardních Java beanů. Takto je rozdělena Web aplikace čistě na uživatelské rozhraní (GUI) a aplikační logiku (business logic).\n\nUž název technologie napovídá, že tento framework se používá k oddělení definice uživatelského rozhraní (faces) od programování aplikační logiky v jazyce Java. Faces jsou soubory speciálních XML značek, kterým se specifikují odkazy na Java beans uložené v aplikačním serveru.\n\nPři psaní těchto XML souborů se používají speciální XML značky, které se importují z tzv. Tag Library Description (TLD) souborů. Každý TLD soubor je součástí nějaké JavaServer Faces knihovny. Sun Microsystems specifikoval základní knihovnu tagů pro výpis textu, vstup textu, combo box, atd. pro základní použití. Implementaci této základní specifikace můžeme najít např. v aplikačním serveru od Sunu, nebo v rámci projektu MyFaces od Apache Software Foundation, a jinde.\nVzhledem k možnosti používání několika různých JSF knihoven je samozřejmostí vyřešení konfliktů v názvech tagů. Většina knihoven se nedrží pouze specifikace od Sunu, ale přidává mnohá rozšíření. K odlišení tagů se stejným jménem se požívá prefix tagu, kterým si programátor pojmenoval importovanou knihovnu:\n\nTento příklad by vygeneroval klasický „Hello world!“ příklad, tj. HTML GUI, kde je pouze uvedený text. Jako hodnoty pro atribut value se samozřejmě nepoužívají statická data, ale odkazy na dynamicky generovaná data z Java beanů.\n\nTento příklad už pracuje sofistikovaněji. JSF framework si vyhledá backing bean se jménem Slovnik a získá hodnotu standardním Java Bean mechanizmem: Slovnik.getPozdrav().\n\nAplikační logika spočívá v konfiguraci Webové aplikace a implementaci backing beanů (standardní Java Beans). Na této úrovni již programátora vůbec nezajímá kdo a jakým způsobem zobrazí informace uživateli, nebo jakým způsobem je od uživatele získá. O toto se stará vrstva uživatelského rozhraní (vizte výše).\nKonfigurace JSF je poměrně jednoduchá – stačí vytvořit soubor faces-config.xml v rámci adresáře WEB-INF Vaší Webové aplikace. Zde nakonfigurujete mapování Vašich backing beanů na jména, která budete používat v odkazech na data v definicích GUI, atd.\n\nPříklad faces-config.xml\n\nBeany běží na serveru, nikoliv u uživatele. Uživatel tedy nemusí mít vůbec nainstalované Java Runtime Environment. Jediné, co musí mít, je HTML prohlížeč.\n\nDalší základní a důležitou funkčností JSF je systém navigace – přechodu z jednoho pohledu na druhý. Tu lze, kromě obvyklých pevných odkazů na další pohled, definovat navigačními pravidly (Navigation Rules). V definici GUI jsou uvedeny, místo odkazů na JSF soubory, akce. Výstup těchto akcí (textový klíč) je potom použit k rozpoznání, na jaký pohled přejít. Opět lze specifikovat specifikovat pevný, statický klíč nebo metodu na backing beanu, která vrací java.lang.String, tedy dynamický klíč v závislosti na provedené akci.\n\nDefinice pravidel ve faces-config.xml\nStatický příklad\nV tomto příkladě dojde k přesunu vždy na /web/viewA.jsp.\n\nDynamické rozhodování\n\nV tomto případě JSF nejdříve zavolá metodu MujBean.sportkaAction a podle toho, jaký klíč tato metoda vrátí se rozhodne, jaká stránka bude zobrazena jako další.\n\nKaždý JSF tag má interně v rámci dané knihovny přiřazeno několik Java tříd. Soubor těchto tříd se nazývá \"komponenta\". Tato skupina obsahuje Tag – která zpracuje nový napsaný tag a atributy předá Java reprezentaci tagu. Tato reprezentace obstarává aplikační logiku tagu (jako konverzi hodnot na text, volání action metod, validaci a přípravu pro „vykreslení“ informace). O vykreslování se postará třetí třída Renderer. Ta zapíše do výstupu vlastní HTML kód a data z reprezentace tagu.\n\nCelý proces od dotazu uživatelova prohlížeče k přijetí odpovědi (GUI) od serveru, resp. naší aplikace, probíhá v několika fázích:\n\n\n"}
{"id": "192682", "url": "https://cs.wikipedia.org/wiki?curid=192682", "title": "Překládací příbor", "text": "Překládací příbor\n\nPřekládací příbor je větší příbor speciálně určený k přesunu nebo míchání jídla. Používá se například při složité obsluze po francouzském způsobu, kdy jeho pomocí obsluha překládá z mís na talíře hostů. Používat ho ale může také sám host k vlastní obsluze například u švédského stolu.\n\nSkládá se z větších, různě tvarovaných lžic, vidliček a nožů (např. na ryby). Na překládání pokrmů se také mohou používat k tomu uzpůsobené lopatky, naběračky a kleště. Překládací příbor se ale dá v nejhorším složit i ze dvou masových vidliček, dvou polévkových lžic nebo vidličky a lžíce.\n\n"}
{"id": "192684", "url": "https://cs.wikipedia.org/wiki?curid=192684", "title": "Dranžírovací příbor", "text": "Dranžírovací příbor\n\nDranžírovací příbor je příbor, který má svůj původ v anglickém stylu obsluhy, kdy bylo maso přímo před hostem porcováno. Tento příbor se používá k finálnímu porcování různých druhů mas. Skládá se z vidlice a ostrého nože.\n\n"}
{"id": "192686", "url": "https://cs.wikipedia.org/wiki?curid=192686", "title": "Dremel", "text": "Dremel\n\nDremel je ochranná známka registrovaná pro elektrické nářadí vyráběné firmou \"Dremel Company\" založenou Albertem J. Dremelem v roce 1932 v Racine ve Wisconsinu.\nV roce 1993 se tato společnost stala součástí Robert Bosch GmbH a v současnosti je jednou z jejích divizí. Výroba probíhá v továrně v Mount Prospect v Illinois.\n\nPůvodní typ nářadí Dremel je vlastně malá vysokorychlostní přímá bruska. Používá se k opracování dřeva, kovů a dalších materiálů. Příslušenství se upíná pomocí kleštiny se závitem. Díky široké nabídce příslušenství může uživatel se strojem vrtat, brousit, frézovat, čistit, leštit a gravírovat, nebo třeba ostřit nástroje. Otáčky lze pomocí elektroniky plynule měnit v rozsahu od 5 000 do 35 000, některé verze mají k přesnějšímu rozlišení regulace otáček displej z tekutých krystalů.\nDremel je velice univerzálním typem nářadí, používají jej zejména modeláři, kutilové, ale uplatnění nachází i v průmyslu při výrobě modelů a forem.\n\nV současnosti firma vyrábí i akumulátorové verze s Li-Ion technologií, modelářské lepicí pistole, lupénkové pily.\n\n"}
{"id": "192687", "url": "https://cs.wikipedia.org/wiki?curid=192687", "title": "Kemlerův kód", "text": "Kemlerův kód\n\nKemlerův kód je kód značící nebezpečnost nebezpečné látky pro potřeby přepravy podle dohod ADR a RID. Umisťuje se na výstražnou tabulku na vozidlo přepravující předměty podle těchto dohod.\nKemlerův kód slouží pro rychlé zjištění přibližných vlastností (chování) látky a je umístěn v horní polovině tabulky.\nDolní polovina tabulky obsahuje podrobnější kód, určující přesně přepravovanou látku.\nV případě zásahu u dopravní nehody tedy hasiči díky hornímu číslu na první pohled vidí, jaké chování lze od látky očekávat, a díky dolnímu číslu mohou ze seznamu ve svém voze nebo na dispečinku zjistit přesný název látky.\n\nNa cisternách je často možné vidět například Kemlerův kód 33 (pokud přepravují benzín nebo jinou prudce hořlavou látku).\n\nNa označení nebezpečnosti se používají kombinace těchto devíti číslic:\n\nDále se používá X – látka nebezpečně reagující s vodou\n\nV případě větší intenzity nebezpečí (vysoká hořlavost) se číslice zdvojí nebo ztrojí (vysoká hořlavost – 33).\n\nProtože kód musí mít alespoň dvě číslice, k jeho doplnění se používá 0.\nTabulka pro označování nebezpečných nákladů má rozměry 300x400 mm.\n\n"}
{"id": "192691", "url": "https://cs.wikipedia.org/wiki?curid=192691", "title": "Předsádková čočka", "text": "Předsádková čočka\n\nPředsádková čočka (jinak též nepřesně \"předsádka\", \"předsádkový objektiv\" či \"konvertor\") je spojná čočka, umístěná v objímce fotografického filtru. Nasazuje se na filtrový závit objektivu fotoaparátu. \n\nDělí se na telepředsádku, širokoúhlou předsádku a makropředsádku:\n\n"}
{"id": "192694", "url": "https://cs.wikipedia.org/wiki?curid=192694", "title": "Hana Vítová", "text": "Hana Vítová\n\nHana Vítová (24. ledna 1914 Praha – 3. března 1987 Praha) rodným jménem Jana Lašková, byla známá česká herečka a zpěvačka 30. a 40. let 20. století. Mezi tehdejšími hereckými hvězdami vynikla nejen její přirozená krása s melancholickým nádechem obličeje a tmavými vlasy, ale hlavně její intelekt a pěvecký talent. Od roku 1932 hrála ve více než padesáti filmech, z nichž mnohé jsou hrané a oblíbené i po více než půlstoletí.\n\nVyrůstala v umělecké rodině. Otec Hanuš Lašek (1860–1937) byl sólistou opery Národního divadla a profesorem zpěvu na pražské konzervatoři a pocházel ze západočeských Plas. Matka Hana (Nina) byla také operní pěvkyní. V dívčím věku Vítová chtěla být učitelkou, ale na přání rodičů vstoupila na konzervatoř, tu však nedokončila . Po dvou letech odešla na stáž do olomouckého divadla, ale o jejím zvláště pěveckém talentu se dozvěděli Voskovec a Werich, kteří ji roku 1930 angažovali v Osvobozeném divadle. Hodila se jim pro postavu umělé dívky Sirael ve hře \"Golem\". Voskovec a Werich pro ni vymysleli také pseudonym, který užívala až do smrti. Podnětem byl vtip se jménem jejich společného přítele, básníka a dramatika Vítězslava Nezvala.\n\nV Osvobozeném divadle, kde hrála s přestávkami až do jeho uzavření, se zamilovala do Jiřího Voskovce, ale osudovou se pro ni stal operetní zpěvák a herec Jára Pospíšil. Kvůli němu odešla z Osvobozeného divadla do Olomouce, ale brzy se oba společně vrátili do Prahy. Pod tíhou popularity nezbývalo mnoho místa na citový partnerský život, a tak se manželství záhy rozpadlo. Nikdy však na něho nepřestala vzpomínat jako na výborného člověka, umělce i kamaráda.\n\nUrčitou dobu hrála v Divadle Oldřicha Nového, kde se seznámila se šéfredaktorem populárního časopisu \"Kinorevue\" Bedřichem Rádlem (* 1905), a s tímto pražským elegánem se brzo vzali. Bydleli však ve stejném domě jako Rádlova první manželka Světla Svozilová. Z manželství zůstala nakonec jen dcera Bedřiška. Ke konci války se starala o Janu Včelákovou, dceru Oldřicha Nového, když její oba rodiče byli odvezeni do koncentráku. Když po válce z politických důvodů manžel přišel o práci a i ona sama přestala dostávat nabídky k rolím, jejich manželství se rozpadlo.\n\nNeměla kam jít, a tak zůstala u bývalého manžela a vyvařovala jemu i jeho nové milence. Jejím manželem se nestal R. A. Dvorský, se kterým často vystupovala na zájezdech, ale byla mu za svědka na jeho svatbě. Nový režim přestal mít o oblíbence „buržoazního“ publika zájem. Nakonec se vrátili mezi prosté lidi, které bavili svým zpěvem a vzpomínkami. Kolem televizního konferenciéra Jana Pixy se vytvořila skupina estrádních umělců, mezi nimiž Vítová a Dvorský nechyběli. Ti pak jezdili po českém venkově a byli potěšením pro stovky a tisíce lidí, kteří je znali ze starších filmů. Na estrádní umění je možné mít kritický pohled. Nelze však upřít, že tento druh zábavy byl oblíbený a lidé se na příjezd umělců z Prahy vždy těšili.\n\nVelkou ranou osudu byla sebevražda dcery Bedřišky v jejích osmnácti letech, kdy z nešťastné lásky vyskočila z okna. Kvůli tomu byla ve svém nitru zcela na dně, ač to ve svých vystoupeních nedávala najevo. V roce 1970 měla vážnou dopravní nehodu, při níž jí ochrnula jedna noha. Propadla alkoholu a po smrti R. A. Dvorského dožívala zcela opuštěná.\n\nRoku 1932 stanula poprvé před filmovou kamerou v nepříliš povedené komedii \"Děvčátko, neříkej ne\". Zazářila až společně s Ljubou Hermanovou ve filmu \"Peníze nebo život\", kde společně zazpívaly píseň \"Život je jen náhoda\", která se záhy stala evergreenem. Pak už následovaly další nabídky a přišly role, v nichž Hana Vítová zazářila skutečným hereckým mistrovstvím.\n\nVe třicátých letech se stala filmovou hvězdou většinou díky ne příliš umělecky hodnotným naivním i sentimentálním filmům, v nichž často hrála role chudých dívek, které přišly ke štěstí, když se do nich zamiloval bohatý muž znalý světa. Taková je i \"Matka Kráčmerka\", \"Vdavky Nanynky Kulichovy\", \"Jedna z milionu\", \"Sextánka\", \"Jarčin profesor\", \"Výdělečné ženy\" nebo \"Děvče za výkladem\". Mnohem výraznější byly dramatické role ve filmech \"Batalion\", \"Lidé na kře\" a v historické komedii \"Cech panen kutnohorských\".\n\nOd roku 1930 byla s přestávkami členkou Osvobozeného divadla. Z rolí v Osvobozeném divadle připomeňme Sirael v \"Golemovi\" (1931), otrokyni Onomaptopoe ve hře \"Caesar\" (1932), dále účinkovala ve hrách \"Osel a stín\", \"Kat a blázen\". Kromě krátkého zastavení v Olomouci s Járou Pospíšilem hrála před válkou ještě v letech 1935–1937 v Divadle Vlasty Buriana. Po uzavření Osvobozeného divadla přešla do operetního souboru Švandova divadla a v letech 1941–1942 byla v Divadle Oldřicha Nového, krátce hostovala v Uranii.\n\nZa války dostala své nejlepší životní role, především sehrála výtečně Martu Dekasovou v \"Nočním motýlu\", v němž se dostává z pozice vychovatelky do prostředí pochybného baru. Slavnou průvodní melodii však nezpívala Vítová, ale Míla Spazierová-Hezká. Díky tomuto snímku, který se promítal i v Německu a ve Francii, se stala mezinárodně známou. Milou roli dostala i v komedii \"Valentin Dobrotivý\", kde byla partnerkou svému divadelnímu šéfovi Oldřichu Novému. Hrála i ve dvou německých filmech pod jménem \"Hana Witt\" (\"Der zweite Schuss\", 1943 a \"Freunde\", 1945).\n\nNa rozdíl od svých kolegyň Mandlové, Baarové i Gollové se obhájila při obvinění z kolaborace. Přesto po válce hrála už jen v pěti filmech. Posledním významným filmem byla \"Pytlákova schovanka aneb Šlechetný milionář\", vedle \"Nočního motýla\" její role nejvýraznější. Hrála tu opět po boku Oldřicha Nového zhrzenou milenku Elén, v jejíž postavě parodovala své prvorepublikové role. Byla natočená krátce po Únoru 1948. Následovaly už jen malé role, poslední filmovou rolí byla referentka MNV (\"Muž v povětří\", s Vlastou Burianem). Objevila se pak ještě v západoněmeckém snímku \"Dům v Kaprové ulici\" (1964).\n\nV padesátých letech vystupovala na estrádách, příležitostně v barech a restauracích, v letech 1953–1959 vedla pivovarský kabaret u sv. Tomáše v Praze. Ke konci života se bavila alespoň překlady knih z angličtiny, ruštiny (pro časopis a nakladatelství \"Svět sovětů\") a němčiny, které podepisovala jako \"Rádlová\".\n\n\n\n"}
{"id": "192695", "url": "https://cs.wikipedia.org/wiki?curid=192695", "title": "Fotografický filtr", "text": "Fotografický filtr\n\nFotografický filtr je příslušenství fotoaparátu (resp. jeho objektivu) sestávající z optického filtru který je při fotografování vkládán do cesty světlu. Filtr může mít tvar čtverce nebo obdélníku, který se k fotoaparátu připevňuje pomocí speciálního držáku, nebo (běžněji) skleněného či plastového kruhu v kovové nebo plastové objímce se závitem, kterou lze našroubovat na objektiv.\n\nFiltry umožňují fotografovi zasahovat do vzhledu výsledné fotografie na další úrovni, než jen běžným ovládáním fotoaparátu případně dodatečnými úpravami. Jejich vliv na podobu výsledného obrazu může být poměrně nepatrný, ale i velmi výrazný.\n\nMezi obecná negativa použití filtrů patří především vložení další vrstvy materiálu do optické cesty, který může zhoršit kresbu objektivu a též pohltit část procházejícího světla a tím prodloužit potřebnou expoziční dobu.\n\nFiltry jsou často označovány pomocí řady tzv. Wrattenových čísel.\n\n\nČiré filtry, označované též jako protektory, jsou (v ideálním případě) zcela průhledné a technicky tak vlastně žádnými filtry nejsou. Smyslem jejich použití je ochrana přední čočky objektivu. V některých prostředích (zejména vlhkých či prašných) je užitečnost takového filtru evidentní, o vhodnosti jeho stálého používání se ve fotografické komunitě vede debata.\n\nUV filtry: Rozptýlené ultrafialové záření v atmosféře způsobuje že se dálky jeví jako namodralé. Tento jev se umocňuje se stoupající nadmořskou výškou. Použitím UV filtru je tento jev výrazně potlačen. UV filtry jsou pro svoji výbornou propustnost, minimální zkreslování a více než přijatelnou cenu často používán spíše než pro svůj účel pro mechanickou ochranu předního členu objektivu.\n\nDůležitou rolí filtrů byla kompenzace barevného nádechu scény, tak aby odpovídala specifikací použitého filmu. (Například zabarvení žárovkového světla tak, aby výsledná barevná teplota odpovídala světlu dennímu.) Korekční filtry jsou označovány tzv. Wrattenovými čísly.\n\nVe spotřebitelské fotografii se korekční filtry nepoužívaly – správné podání barev opravovala až laboratoř při vyvolání fotografií. Od nástupu digitálních fotoaparátů se staly v podstatě zbytečnými, protože u nich lze interpretaci barev změnit nastavením vyvážení bílé.\n\nFiltry pro separaci barev zcela pohlcují určité barvy, a s jejich pomocí lze obraz rozdělit na jednotlivé barevné složky. Byly používány v polygrafii, než je vytlačilo digitální zpracování.\n\nV černobílé fotografii se běžně používají barevné filtry k manipulaci s kontrastem. Žlutý filtr například ztmaví oblohu, a tím zvýší kontrast mezi ní a mraky. Červené filtry mají ještě výraznější efekt.\n\nPři zpracování fotografií na počítači lze efekty barevných filtrů úspěšně simulovat pomocí funkce \"míchání kanálů\" při převodu barevné fotografie na černobílou.\n\nPolarizační filtr je používán v černobílé a barevné fotografii k ztmavení příliš světlé oblohy. Protože světlo odražené od mraků polarizováno není, nemá na něj polarizační filtr vliv, a ve výsledku dojde ke zvýšení kontrastu mezi mraky a oblohou.\n\nPolarizačním filtrem lze též eliminovat atmosférický opar a odražené sluneční světlo, což vede ke zvýšení sytosti barev. Častým použitím polarizačního filtru je odstranění odlesků na vodě nebo skle.\n\nEfekt polarizačního filtru, zejména jeho vliv na odlesky, nelze jednoduše simulovat dodatečným zpracováním v počítači. Jeho použití příchodem digitální fotografie utrpělo nejméně.\n\nPolarizační filtry rozlišujeme na lineární a cirkulární. Lineární polarizační filtr jednoduše propustí pouze světlo polarizované v jedné rovině. Cirkulární polarizační filtr kromě toho navíc obsahuje další vrstvu, která filtrované světlo opět převede na nepolarizované. To je nezbytné pro použití s některými typy fotoaparátů, zejména zrcadlovkami, které s polarizovaným světlem nepracují správně.\n\nDifuzní, nebo též změkčovací filtr změkčuje linie fotografie a vytváří jakýsi „mlžný opar“. Nejčastěji bývá používán u portrétů. Vedlejším efektem je snížení celkového kontrastu.\n\nObojího lze dosáhnout softwarovým zpracováním, které dovoluje velmi přesně regulovat míru efektu, ačkoli výsledný vzhled může být od filtru rozeznatelný.\n\nJsou filtry výrazně barevné a jejich označení zkratkou vychází z anglického názvu dané barvy a filtračního faktoru. Tyto filtry ovlivňují převod jednotlivých barev do šedé škály.\nBarevné filtry pro černobílou fotografii zesvětlují odstíny shodné s barevností filtru a naopak ztmavují barevné odstíny doplňkové k barvě použitého filtru. Přesněji: Žádný filtr sám o sobě nezesvětluje barvy, pouze neztmavuje barvy shodné s barvou filtru. Zesvětlení je pouze zdánlivé vlivem nutné korekce filtračního faktoru. Aby filtr vůbec ztmavil barvu shodnou se svojí barvou, musel by být spektrálně naprosto čistý a dokonalý, což v praxi nepřichází vůbec v úvahu.\n\nIdeální pro stanovení správné expozice při práci s filtry jsou kamery s TTL měřením. U obzvláště hustých filtrů, ale vnitřní měření nemusí vykazovat správně naměřené hodnoty, jelikož čidla jsou kalibrována na všechny barevné složky a odfiltrování téměř celého spektra vlnových délek může vést k zavádějícím údajům. V tomto případě je dobré nastavit korekci EV manuálně.\n\nŽluté filtry patří v černobílé fotografii k nejčastěji používaným a jejich účinek se projeví prakticky ve všech oblastech a námětech. Žluté filtry zlepšují převod barevné škály na šedé odstíny, u panchromatických filmů se výsledná tonalita stává přirozenější a blíží se tomu, jak vnímáme jas barev okem.\n\nFiltr je vhodný pro všechny náměty, zvláště pak pro dívčí a dětské portréty, u kterých zjemňuje zobrazení pleti. Pro krajinářskou fotografii je vhodný zvláště brzo na jaře, kdy je příroda světle zelená s velmi světlými odstíny rašících listů stromů. Vliv na ztmavení oblohy je minimální, výsledek působí o něco světleji, než jak oblohu vnímáme očima.\nStředně žlutý filtr je zvláště vhodný pro snímání architektury, kde mírně zvyšuje kontrast a zlepšuje zobrazení drobných detailů ve struktuře snímaných objektů. Ztmavení oblohy je již výraznější a odpovídá celkem přesně tomu, jak jas modré oblohy vnímáme očima. Filtr je vhodný také pro portrétní fotografii, při které mírně zesvětluje opálenou pokožku a zvýrazňuje jas blonďatých vlasů. Středně žlutý filtr zlepšuje podání zelených odstínů, u kterých zesiluje tonální rozdíl různých odstínů.\n\nNejčastěji používaným žlutým filtrem je tmavě žlutý. Ztmavení modré oblohy je výrazné, odstín je tmavší, než jak jas oblohy vnímáme okem. Tmavě žluté filtry částečně vyrovnávají různé odstíny pleti, vzniklé například nestejnoměrným opalováním, vyrovnává také kontrasty při bočním osvětlení nejen u portrétů, ale také je neocenitelným pomocníkem při snímání aktů. V krajinářské fotografii se uplatní vždy, když je potřebné zvýraznit rozdíly mezi různými zelenými odstíny, mírné je také potlačení účinku vzdušné vlhkosti, tedy oparu v rozlehlé krajině.\n\nTmavě žluté filtry jsou v nabídce všech firem, které filtry produkují a měly by patřit k základní výbavě „černobílého“ fotografa. Filtry B + W nesou označení Y 023, Hoya K2 Yellow, Cokin 001 a PentaxSMC Y2. Filtrační faktor je většinou 2, což znamená změnu expozice o 1 EV. U fotoaparátu s TTL systémem je možné expozici měřit přímo s nasazeným filtrem bez dalších korekcí – to platí i pro světlé a střední žluté filtry.\n\nÚčinek oranžových filtrů je na výsledné fotografii již na první pohled viditelný. Oranžové filtry výrazně ztmavují modrou oblohu a zelené odstíny v krajině, účinně potlačují vzdušnou vlhkost (opar), zostří hranice oblačnosti, zdůrazňují naopak strukturu zdí, písku, sněhu apod. Velmi účinně oranžové filtry vyrovnávají rozdíly v opálení pokožky, která téměř vždy vychází velmi světlá až bílá – často jsou proto tyto filtry využívány pro portrétní fotografii a akty. Oranžové filtry lze použít také k dokonalému „odstranění“ kožních vyrážek, akné a pih. Při líčení pro portrétní fotografii je nutné použít tmavě hnědou rtěnku, jinak dojde k nepřirozenému zesvětlení rtů.\nVelmi efektivní snímky získáte s oranžovými filtry při fotografování vybarvených podzimních stromů, kdy žluté a oranžové listy budou zobrazeny téměř bíle a získáme efekt podobný snímání na infračervené materiály.\nU oranžových filtrů je nutné počítat s již poměrně velkým zvýšením kontrastu snímků. Oranžové filtry jsou dostupné jako světlé, a to B + W 040 Yellow-orange, Cokin 002 a Hoya G Orange. Tmavší, a tedy výrazně účinnější, jsou filtry B + W 041 Red-orange a PentaxSMC 02. Pokud není při snímání s oranžovými filtry v záběru více než 2/3 modré oblohy, doporučuje se použít při TTL měření expozice korekci +0,5 EV, jinak může dojít k podexpozici snímku následkem vyšší citlivosti měřících systémů k oranžové a červené části spektra. Filtrační faktor většiny oranžových filtrů je 4. U digitálních fotoaparátů lze použít +0,7 EV\n\nČervené filtry mají extrémně silný účinek, který se projevuje značným zvýšením kontrastu snímků, za určitých podmínek může dojít až ke ztrátě polotónů a fotografie pak, zvláště ve spojení s kontrastním fotopapírem, může vypadat jako dvoutónová – v obraze je pouze černá a bílá – toho lze využít např. u snímků architektury.\n\nModrá obloha je již zobrazena jako téměř černá, oblaka mají dokonale ostré obrysy. Červené filtry také zdůrazňují struktury světlých materiálů, tedy písku, sněhu, zdí apod., vhodné jsou pro kreativní fotografii, a to zvláště v zimě na sněhu. Červené filtry také velmi účinně potlačují vliv vzdušné vlhkosti, a lze je proto použít pro krajinné celky s průzračnými dálkami. V krajinářské fotografii se také používají k záměrnému ztmavení až z černání všech odstínů zelené, kdy jsou naopak zvýrazněny hnědé a oranžové barvy. S oblibou je tohoto efektu využíváno ke zvýraznění zajímavé křivky polní cesty, bělosti drobných bílých staveb, jako jsou např. Boží muka apod.\n\nČervené filtry vytvářejí velmi dramatickou atmosféru, které lze využít pro zvýšení působivosti také v dokumentární a sociální reportáži. Efektu zčernání sytě modré oblohy lze s úspěchem využít také k fotografování měsíce za denního světla. Zajímavých efektů lze dosáhnout na sněhu, kdy jsou vržené stíny v případě modré oblohy modré, a červené filtry je proto zobrazí jako téměř černé.\nPři expozici a volbě citlivosti filmu je nutné brát v úvahu vysoký filtrační faktor, který je v rozsahu 5 až 8, podle hustoty filtru. Pro většinu fotoaparátů je nutné i při TTL měření expozice použít dodatečnou korekci 2/3 až 1 EV (to platí i pro digitální fotoaparáty), jinak dojde k podexpozici snímků, to ale neplatí v případě, kdy je v obrazové ploše více než 1/2 oblohy. Červené filtry nabízí B + W jako 009 Light Red a 091 Red, Hoya 25A Red, Cokin 003 a Pentax SMC R2. Filtr B + W 091 je možné také použít pro infrafilm Ilford SFX 200.\n\nPro černobílou krajinářskou fotografii jsou jedním z nejdůležitějších filtrů, protože pomáhají lépe zobrazit a prokreslit zelené odstíny, které při snímání bez filtru vycházejí na snímku vždy příliš tmavé, a to i v případě světlezelených barev jarní přírody.\n\nTmavě zelený filtr navíc zvětšuje tonální rozdíl mezi různými zelenými odstíny a zabraňuje tak splývání jednotlivých stromů a keřů. Zelené filtry současně zvyšují obrysovou ostrost objektivů potlačením chromatické vady a zlepšují tonální podání modré oblohy, podobně, jako filtry žluté.\nPro krajinářskou fotografii lze zvláště žlutozelený filtr doporučit pro trvalé nasazení na objektivu.\nÚčinek zeleného filtru je ještě výraznější a lze ho doporučit pro snímání letní krajiny, ve které se vyskytují již jen tmavé odstíny zelené – snímek bez filtru bude beznadějně šedý, slitý, bez větších rozdílů mezi jehličnatým a listnatým stromem. Zelené filtry je možné s výhodou použít také v portrétní fotografii v případě, kdy potřebujeme ztmavit pokožku snímaných osob, často se zelený filtr používá pro skupinovou fotografii. U detailních portrétů je nutné počítat s tím, že se může nepříjemně projevit nadměrné ztmavení rtů a také se současně zvýrazní veškeré pleťové vady, pupínky a samozřejmě také pihy, čehož lze využít pro jejich záměrné zvýraznění, a to především u dětských portrétů.\nB + W má v nabídce filtr 060 Yellow-green a 061 Green, Hoya XO Yellow Green a X1 Green a Cokin 004 Green. Při měření expozice TTL systémem není nutné používat dodatečnou korekci. Filtrační faktor je 2–3, pro digitály použijte korekci +0,3 EV u žlutozeleného a +0,7 EV u zeleného filtru.\n\nMá poněkud výraznější účinky na oblohu než Green filtr. V krajinářské fotografii je velmi oblíbený. Převod barev do šedé škály je velmi přirozený, kontrast je mírně zvýšený.\n\nVelká škoda je, že většina autorů pro černobílou fotografii prakticky vůbec nevyužívá modrých filtrů, přestože jejich účinek je velmi zajímavý a může výsledné snímky výrazně zlepšit, a to nejen v krajinářské, ale i například v reportážní fotografii, dokumentu a architektuře.\nModré filtry zdůrazňují vliv vzdušné vlhkosti a z toho lze snadno odvodit, jak se účinek filtrů projeví na výsledné fotografii. V krajině zvýraznění atmosférického oparu vnáší do snímku zádumčivou atmosféru a také prostorové vnímání, zvláště při použití teleobjektivů. Právě jednotlivé plány v krajině jsou prostorovým prvkem a modré filtry kromě zdůraznění vzdušné perspektivy současně zvýší rozdíly mezi jednotlivými plány. Tmavě modrý filtr je často používán také pro zvýšení hustoty mlhy a právě podzimní dny mohou být díky modrého filtru rájem romantiků.\nOproti oranžovým a červeným filtrům filtry modré snižují kontrast a čím větší je vzdušná vlhkost, tím výraznější je také změkčení. Změkčení kontrastů můžete využít při fotografování v ulicích měst a slunečném počasí, kdy jsou kontrasty pro většinu materiálů jen těžko zvládnutelné, velmi dobře lze také oddělit prostor mezi různě vzdálenými budovami.\nSvětle modrý filtr mírně ztmavuje pleťové odstíny a také snižuje kontrast. Jeho účinek je velmi jemný a na snímcích nevypadá přirozeně. Současně také posunuje polotóny více k oblastem světel a zlepšuje tak čitelnost obsahu snímků, zvláště u reportážní fotografie. Posun polotónů navíc zlepší výsledky i u velmi levných, spotřebních fotomateriálů. Stejně jako u zelených platí, že účinně potlačují chromatickou vadu objektivů, a lze tak dosáhnout zvýšení obrysové ostrosti u méně kvalitních objektivů.\n\nModré filtry lze doporučit také pro snímání při žárovkovém osvětlení, kde při TTL měření expozice často dochází k podexponování snímků, ke ztrátám dochází především v kresbě stínů.\n\nModré filtry nabízí značku B + W pod označením 080 Light Blue a 081 Blue a také Cokin Cyan. Při TTL měření expozice není nutné používat žádnou další korekci.\n\nFotografické filtry jsou často vyráběny ze skla, tvrzených plastických hmot, jaké se používají ve sklech brýlí (například CR39), polyesteru a polykarbonátu, někdy jsou používány i acetáty.\n\nV minulosti byly filtry vyráběny ze želatiny. Odtud pochází označení \"želatinové filtry\", nebo \"barevné gely\" (color gels), přestože jsou nyní filtry z plastických hmot zmíněných výše.\n\nKvalitní filtry jsou dále doplňovány antireflexními vrstvami, které omezují odrazy a umožňují propustit více světla. Filtry bez těchto vrstev mohou pohltit až 9 % světla, zatímco filtry s více antireflexními vrstvami jej propustí až 99,7 %.\n\nV průběhu let se výrobci objektivů a filtrů shodli na několika \"standardních\" velikostech filtrů.\n\nKruhové filtry mají zpravidla jeden z následujících průměrů závitu: 49 mm, 52 mm, 55 mm, 58 mm, 62 mm, 67 mm, 72 mm, 77 mm a 82 mm. Stoupání závitu je buď 0,5 mm nebo 0,75 mm, v závislosti na velikosti.\n\nČtvercové filtry mívají stranu o velikosti dvou, tří nebo čtyř palců. Rozměr 100 mm×100 mm je velmi blízký 4\"×4\", často dovoluje použít stejné držáky, a je jedním z populárních formátů (2006). Ve filmovém průmyslu je téměř standardem.\n\nFirma Cokin vyrábí široké spektrum filtrů a držáků na objektivy ve třech velikostech, souhrnně označovaných jako \"systém Cokin\". Velikost \"A\" (amatérská) má šířku 67 mm, \"P\" (profesionální) 84 mm a \"X Pro\" je široká 130 mm. Filtry pasující do držáků Cokin dodává i mnoho dalších výrobců.\n\nŽelatinové filtry jsou obvykle čtvercové a mají formu tenkých fólií, které musí být upevněny do rámečků. Některé širokoúhlé objektivy mají rámeček na takový filtr na bajonetu pro případ, že by obvyklý filtr v předním závitu překážel v záběru. Nejčastější použití nacházejí želatinové filtry v divadelní a filmové osvětlovací technice.\n"}
{"id": "192700", "url": "https://cs.wikipedia.org/wiki?curid=192700", "title": "Křížení (rozcestník)", "text": "Křížení (rozcestník)\n\nPojem křížení se užívá ve více významech:\n\n\n"}
{"id": "192701", "url": "https://cs.wikipedia.org/wiki?curid=192701", "title": "Křížení (architektura)", "text": "Křížení (architektura)\n\nV sakrální architektuře bývá křížení použito u velkých kostelů, například u gotické katedrály. V podstatě se jedná o průnik hlavní lodi a navazujícího chóru s příčnou lodí. Křížení má zpravidla čtvercový půdorys. Vždy je architektonicky zvýrazněno. V gotické architektuře zde bývá mohutná čtvercová křížová žebrová klenba, která je nesena mohutnými svazkovými pilíři. Může zde ovšem být (zvláště ve Francii) umístěna také do interiéru kostela otevřená věž. V renesanci a baroku je zde často umístěna kupole.\n\n"}
{"id": "192703", "url": "https://cs.wikipedia.org/wiki?curid=192703", "title": "Makita", "text": "Makita\n\nMakita je ochranná známka společnosti Makita Corporation – nadnárodní korporace založené v roce 1915 v japonském městě Andžó.\n\nSpecializuje se na výrobu elektrického nářadí, zejména na profesionální pneumatická a demoliční kladiva a akumulátorové nářadí. Továrny společnosti jsou v Japonsku, Číně, USA, Kanadě, Mexiku, Brazílii, Německu, Velké Británii a Rumunsku.\n\nCelosvětový obrat firmy ve více než stovce zemí činil 1,8 miliardy dolarů. Společnost zaměstnává přes 8 500 pracovníků. V roce 1991 Makita koupila hamburskou firmu Dolmar.\n\n"}
{"id": "192714", "url": "https://cs.wikipedia.org/wiki?curid=192714", "title": "Michael Behe", "text": "Michael Behe\n\nProfesor Michael J. Behe (* 18. ledna 1952) je americký biochemik, kritik neodarwinismu a zastánce kontroverzní myšlenky inteligentního designu. Je profesorem biochemie na Lehigh University.\n\nNarodil se 18. ledna 1952 v Altooně v Pensylvánii. Je ženatý a má devět dětí. Doktorát z biochemie získal v roce 1978 na Pensylvánské universitě. V roce 1985 přišel na Lehigh Universitu v Bethlehem (Pensylvánie) a v současnosti je tam profesorem biochemie.\n\nV roce 1996 publikoval knihu „Darwinova černá skříňka“ (Darwin's Black Box), ve které popisuje vnitřní struktury buňky - svět složitých chemických mechanismů. Na základě svých vědeckých pozorování dokazuje, že tato jemně vyvážená, v dokonalé souhře fungující „zařízení“ nemohla vzniknout na základě postupného vývoje v souladu s Darwinovou evoluční teorií, ale že popsané mechanismy musely být zkonstruovány – ať už Bohem či nějakou vyšší inteligencí. Rozvíjí koncept „neredukovatelné složitosti“.\n\nBehe se specializuje na struktury bílkovin a nukleových kyselin, je autorem řady vědeckých článků v odborných časopisech jako \"Journal of Molecular Biology\", \"Nucleic Acids Research\", \"Biochemistry\", \"Proceedings of the National Academy of Sciences USA\", \"Biophysical Journal\" a dalších.\n"}
{"id": "192718", "url": "https://cs.wikipedia.org/wiki?curid=192718", "title": "Bachčisaraj", "text": "Bachčisaraj\n\nBachčisaraj (ukrajinsky a rusky \"Бахчисарай\", ) je město na Krymu, sporném území považovaném za část Ukrajiny, ale ovládaném od Krymské krize Ruskem. Jedná se o někdejší centrum Krymského chanátu. Leží přibližně na polovině cesty mezi městy Simferopol a Sevastopol, s nimiž je spojeno příměstskými vlaky. Město je sídlem bachčisarajského rajónu. Žije zde zhruba 26 000 obyvatel. Ještě před rozpadem Sovětského svazu se sem začali vracet Krymští Tataři (kteří do násilné deportace nařízené Stalinem v květnu 1944 tvořili většinu obyvatelstva) a s nimi také islám.\n\nMěsto je známým turistickým cílem zejména díky malebnému Chánskému paláci (odtud je odvozen i název — pochází z perského باغچه‌سرای , UniPers \"bâqce sarây\" — „zahradní palác“). V paláci, který dnes funguje jako museum, se kromě dalších pamětihodností nachází Fontána slz, kterou proslavil ruský básník Alexandr Puškin v romantické poémě Bachčisarajská fontána. Dalším romantickým básníkem, jenž zde pobýval, byl Polák Adam Mickiewicz.\n\nV kopcích za městem se nachází starobylý mužský jeskynní klášter Nanebevzetí a o něco dále pak jeskynní město Čufut-kale, nejsvatější místo Karaimů, Josafatovo údolí a řada dalších památek.\n\nV rámci projektů rozvojové spolupráce České republiky byly ve městě a jeho okolí vyznačeny turistické trasy podle českých standardů a také vzniklo turistické informační centrum, které 10. června 2011 slavnostně otevřeli první náměstek ministra zahraničních věcí Jiří Schneider společně s prvním náměstkem ministra turistiky Autonomní republiky Krym Alexandrem Lievem.\n\nAktuální GPS tracky vyznačených tras a jejich přehled ve formátu Google Earth jsou k dispozici na stránkách Krymské horské služby.\n\n"}
{"id": "192719", "url": "https://cs.wikipedia.org/wiki?curid=192719", "title": "Bachčisarajská fontána", "text": "Bachčisarajská fontána\n\nBachčisarajská fontána může být:\n\nBachčisarajská Fontána slz inspirovala také umělecká díla:\n\n"}
{"id": "192720", "url": "https://cs.wikipedia.org/wiki?curid=192720", "title": "Fontána slz", "text": "Fontána slz\n\nFontána slz neboli Bachčisarajská fontána je nevelká mramorová fontána z roku 1764 nacházející se v Chánském paláci v krymském městě Bachčisaraj. Fontána pouze pláče – voda v ní neteče, ale jen kape.\n\nTragický příběh, který se k ní váže, inspiroval básníka Alexandra Puškina k napsání romantické poemy \"Bachčisarajská fontána\".\n"}
{"id": "192722", "url": "https://cs.wikipedia.org/wiki?curid=192722", "title": "Světový den vody", "text": "Světový den vody\n\nSvětový den vody byl Organizací spojených národů určen od roku 1993 na 22. březen.\n\nSpojené národy tento den navrhly v roce 1992 v rámci Agendy 21 na jednání UNCED v Rio de Janeiru, v Brazílii.\nDůvodem je skutečnost, že na světě více jak miliarda lidí trpí nedostatkem pitné vody, nemá přístup k vodě. Propagace agentur UN a nevládních organizací věnujících se problémům spojeným s vodou je zaměřena na čistotu a ochranu vod a jejich šetření. Kromě toho je každým rokem zpracováváno určité specifické téma. V roce 2006 bylo tématem „voda a kultura“, koordinátorem bylo UNESCO. V roce 2007 bylo tématem „zvládání vodní nouze“, koordinované FAO.\n\nTématem roku 2017 je odpadní voda. Podle oficiálních zdrojů OSN se 80 % procent odpadní vody, kterou společnost vyprodukuje, vrací zpět do ekosystému bez toho, aby byla upravena nebo znovu použita. 1,7 miliardy lidí využívá zdroje pitné vody kontaminované fekáliemi, které mohou způsobit choleru, úplavici, břišní tyfus nebo obrnu. Nebezpečná voda, špatná hygiena a nedostatečné čištění vody způsobí každý rok 842.000 úmrtí. Více jak 663 milionů lidí nemá přístup k bezpečnému zdroji pitné vody. Do roku 2050 bude žít téměř 70 % lidí ve městech (ve srovnání s dnešními 50 %). Právě města v rozvojových zemích nemají adekvátní infrastrukturu a zdroje pro efektivní a udržitelný management odpadních vod. Možnosti využití odpadních vody jako zdroje jsou obrovské. Bezpečně upravené odpadní vody mohou sloužit jako zdroj energie, živin i dalších recyklovatelných materiálů.\n\nV České republice se ke Světovému dni vody připojují zejména vodárenské společnosti. Tradiční jsou dny otevřených dveří. Přehled akcí je dostupný na webových stránkách Naše voda.\n\nNa podporu šetrného nakládání s vodou probíhá v České republice Soutěž Pro vodu, kterou organizuje Nadace Partnerství.\n"}
{"id": "192724", "url": "https://cs.wikipedia.org/wiki?curid=192724", "title": "Valerij Poljakov", "text": "Valerij Poljakov\n\nValerij Vladimirovič Poljakov ( , *27. dubna 1942 v Tule, Tulská oblast, RSFSR) je bývalý sovětský (od 1992 ruský) kosmonaut, člen oddílu kosmonautů Institutu lékařsko-biologických problémů (IMBP). Na palubě kosmické stanice Mir strávil od srpna 1988 do dubna 1989 téměř 241 dní a podruhé od ledna 1994 do března 1995 celých 437 dní a 18 hodin. Dodnes je jeho druhá výprava nejdelším letem člověka ve vesmíru. V součtu strávil ve vesmíru během obou letů více než 22 měsíců.\n\nValerij Poljakov se narodil v Tule v RSFSR v úřednické rodině. Je ruské národnosti. Původně se jmenoval Koršunov, od roku 1957 přijal příjmení adoptivního otce. V roce 1959 promoval na střední škole v Tule. Pak studoval lékařství na 1. moskevském lékařském institutu I. M. Sečenova, po absolvování institutu (roku 1965) pracoval jeden rok v Institutu lékařské parazitologie a tropických chorob. Další rok strávil v Všesvazovém vědeckovýzkumném institutu sociální hygieny a organizace zdravotnictví. V letech 1967–1971 pracoval ve Správě kosmické medicíny při ministerstvu zdravotnictví. Od roku 1971 už natrvalo zakotvil v moskevském Institutu lékařsko-biologických problémů (IMBP) ministerstva zdravotnictví, specializujícího se na kosmickou medicínu.\n\nUž roku 1969 si podal žádost o přijetí mezi kosmonauty IMBP, 8. července 1970 mu stálá lékařská komise přiznala vhodnost ke kosmickému výcviku, 22. března 1972 byl Státní meziresortní komisí doporučen do oddílu IMBP a konečně 5. května 1972 ministr zdravotnictví rozhodl o zřízení skupiny kosmonautů v IMBP složené z Georgije Mačinského, Lva Smirenného a Poljakova. Všichni tři zůstali na svých dosavadních místech, výcvik probíhal pouze v rámci institutu.\n\nV červenci 1978 byl zřízen v IMBP (dvoučlenný) oddíl kosmonautů a Poljakov se stal jeho vedoucím. V říjnu 1978 – prosinci 1979 prošel kurzem všeobecné kosmické přípravy v Středisku přípravy kosmonautů v Hvězdném městečku.\n\nV prosinci 1979 byl zařazen do hlavní posádky letu Sojuzu T-3 (s Vasilijem Lazarevem a Gennadijem Strekalovem), let byl naplánován na konec roku 1980. Ale v květnu 1980 byl „lékařský“ program letu zaměněn za „opravářský“ a dosavadní hlavní posádka se stala záložní.\n\nOd června 1983 se připravoval na dlouhodobý let lékaře, od října 1983 do ledna 1984 v záložní posádce 3. základní expedice na Saljut 7.\n\nOd února 1988 se připravoval na půlroční let na Miru společně s 3. návštěvní expedicí (Vladimir Ljachov a Abdul Ahad Mohmand). Trojice odstartovala do vesmíru 29. srpna 1988 v lodi Sojuz TM-6, s Mirem se spojili 31. srpna. Ljachov a Mohmand se po týdnu vrátili v Sojuzu TM-5, Poljakov zůstal na stanici. V prosinci 1988 při výměně 3. a 4. základní expedice zůstal na stanici s Alexandrem Volkovem a Sergejem Krikaljovem až do dubna 1989. Všichni tři přistáli 27. dubna, let Poljakova trval 240 dní, 22 hodin a 35 minut.\n\nOd října se stal zástupcem ředitele IMBP, při zachování statusu kosmonauta. Od srpna 1990 zastával funkci zástupce vedoucího letů v Středisku řízení letů v Koroljovu, na starosti měl lékařské zabezpečení letů.\n\nOd ledna 1993 se připravoval na další dlouhodobý let lékaře společně s kolegy z oddílu IMBP Germanem Arzamazovem a Borisem Morukovem, od července v hlavní posádce 15. základní expedice s Viktorem Afanasjevem a Jurijem Usačovem. Odstartovali k letu 8. ledna 1994 v Sojuzu TM-18. Poljakov zůstal na stanici i s následující (16.) expedicí a dokonce i se 17. základní expedicí až do 22. března 1995, kdy konečně přistál po 437 dnech, 17 hodinách a 58 minutách letu. Tento rekord nebyl do dnešního dne překonán. V průběhu letu Poljakov realizoval rozsáhlý program soustavného všestranného sledování zdravotního stavu svého i kolegů z posádek. K dispozici měl značné množství speciálního vybavení a přístrojů o celkové váze cca 1,5 tuny. Během více než 50 experimentů provedl přes 1000 vyšetření.\n\nZ oddílu kosmonautů IMBP Poljakov odešel 1. června 1995. Zůstal v institutu na místě zástupce ředitele pro vědu, které zastával už od října 1989. Po roce 2006 z místa zástupce ředitele odešel, nyní (2009) je pouze členem vědecké rady institutu.\nRoku 1999 získal titul doktora lékařských věd (kandidátem věd byl už od ledna 1976) a profesora.\n\nRoku 2000 se zúčastnil mezinárodního experimentu SFINCSS-99 (simulace kosmického letu mezinárodní posádky) v modelu kosmické lodi v IMBP jako velitel 5. (2. návštěvní) posádky.\n\nJe ženatý, má jednu dceru. Dcera i manželka jsou lékařky.\n\n\n"}
{"id": "192726", "url": "https://cs.wikipedia.org/wiki?curid=192726", "title": "Světový den poezie", "text": "Světový den poezie\n\nSvětový den poezie je určen na 21. březen. Byl vyhlášen organizací UNESCO na jejím 30. zasedání, které se konalo v říjnu–listopadu roku 1999. \n\nJedním z hlavních cílů tohoto svátku je podpora jazykové různorodosti a zviditelnění ohrožených jazyků v místě jejich používání. Světový den poezie si také klade za cíl návrat k tradici ústního přednesu básní, chce zlepšit výuku poezie a obnovit dialog mezi představiteli básnického umění a ostatních uměleckých směrů jako je divadlo, tanec, hudba a malířství. Tento svátek by vyhlášen i s cílem podpory malých vydavatelství a vylepšení obrazu poezie v médiích.\n\nPodle generální ředitelky UNESCO Iriny Bokovové: „Světový den poezie vzdává hold mužům a ženám, jejichž jediným nástrojem je jejich jazyk a kteří mají své sny a jednají podle nich. Unesco uznává poezii jako cenný symbol kreativity lidského ducha...“\n\nSvětový den poezie se slaví i v kavárnách, barech a restauracích po celém světě. Host, který si ve vybraných podnicích objedná nápoj, za něj může zaplatit napsáním básně. V roce 2015 se této iniciativy zúčastnilo více než 1 100 podniků ze 23 zemí světa, byly mezi nimi i některé z České republiky.\n"}
{"id": "192727", "url": "https://cs.wikipedia.org/wiki?curid=192727", "title": "Walter Gilbert", "text": "Walter Gilbert\n\nWalter Gilbert (* 21. března 1932, Boston), je americký fyzik, biochemik, podnikatel, a průkopník molekulární biologie.\n\nNarodil se v Bostonu, Massachusetts a studoval v Sidwellovi Friends Schoolu, na Harvard University a Universitě v Cambridge. Společně s Allanem Maxamem objevili novou metodu řazení DNA. \n\nGilbert byl v roce 1980 oceněný Nobelovou cenou za chemii s Frederickem Sangerem. Gilbert a Sanger byli odměněni za průkopnickou práci v metodice sekvenování, tedy určování pořadí nukleotidů v nukleové kyselině. \n\nKoncem roku 1980 Walter Gilbert zpochybnil roli HIV v AIDS. \n\nV současné době je předsedou správní rady Harvard Society Fellows.\n\n"}
{"id": "192730", "url": "https://cs.wikipedia.org/wiki?curid=192730", "title": "Páskové echo", "text": "Páskové echo\n\nPáskové echo je zjednodušený název pro přístroj, který vytváří simulované ozvěny pomocí záznamu na zmagnetovatelný materiál, obvykle magnetofonový pásek. Používá se především v kombinaci s elektrofonickými nástroji. Přístroj byl populární u kytaristů (například Jimmy Page, Syd Barrett). Efektu vytvořenému tímto přístrojem se říká \"Delay\" nebo \"Echo\".\n\nV principu je páskové echo elektromechanické zařízení, v němž se do prstence slepená magnetická páska pohybuje kolem řady magnetofonových hlav. Podobného efektu se dosahovalo i zařízeními, kde místo mag. pásky byl použit bubínek nebo disk pokrytý zmagnetizovatelnou vrstvou.\n\nPrvní hlava na pásku nebo jiné médium zaznamenává zvuk, ostatní jej se zpožděním čtou. Přimísením signálu z dalších hlav k původnímu zvuku je dosaženo efektu vícenásobné ozvěny (echa). Vhodně umístěná mazací hlava záznam obvykle před průchodem kolem záznamové hlavy maže. Nepravidelně umístěné snímací hlavy, nastavitelná rychlost pásku, různé poměry mísení signálu a zavádění zpožděného signálu zpět na vstup přístroje umožňují dosahování různých triků, např. i simulaci přirozeného dozvuku místnosti apod.\n\nV současné době lze stejný efekt vytvořit čistě elektronickou cestou bez potřeby mechanických částí. Např. může navzorkovaný signál být zpožděn speciálním BBD obvodem nebo digitalizovaný zvuk může být uložen do paměti počítače a se zpožděním opět vyvolán apod. Některá moderní zařízení umí simulovat páskové přístroje i s jejich nevýhodami (šum, kolísání rychlosti, zkreslení apod.).\n\nPásková echa byla vyráběna zejména v době, kdy rozvoj techniky prakticky jiné řešení neumožňoval. Pravděpodobně první přístroje jsou z 50. let minulého století (Echosonic, Echoplex). Nejznámějším výrobcem páskových přístrojů byla japonská firma Roland Corporation, která v 70. letech 20. století uvedla na trh řadu přístrojů na tomto principu (RE-100 Echo Chamber, RE-200 Echo Chamber, RE-101 Space Echo, RE-201 Space Echo, RE-301 Chorus Echo, RE-501 Chorus Echo). Na podobném principu, ale mnohem méně kvalitnější přístroje byly vyráběny i v zemích socialistického tábora, např. v ČSSR přístroje Echolana a Studio Echo. \n\n"}
{"id": "192753", "url": "https://cs.wikipedia.org/wiki?curid=192753", "title": "JavaBeans", "text": "JavaBeans\n\nJavaBeans jsou třídy v programovacím jazyku Java, které se nějak pojmenují a k instancím těchto tříd se přistupuje pomocí těchto referencí. Nicméně, aby takovýto mechanismus mohl vůbec fungovat, musí programátor dodržet několik málo konvencí, které zavedl Sun Microsystems Inc.\n\nJavaBeans se většinou používají k programování Webových aplikací nebo Java Enterprise Aplikací (Enterprise Java Beans). Enterprise beans dodržují stejné konvence, ale konfigurace je mnohem složitější.\nInstance JavaBeans jsou kumulovány v kontejneru (Web Container, Tomcat), ze kterého je dotazujeme pomocí předem definované reference. Výhodou může být, že dotyčný Bean je naprogramován již někým před Vámi a je Vám poskytnut k užívání - např. bean schopný odesílat e-maily apod.\n\nK vlastnostem instance třídy JavaBeanu se přistupuje POUZE prostřednictvím setterů a getterů. Názvy pochází z pojmenování metod. Je-li ve třídě vlastnost (property) s názvem \"prop\" a hodnotou uloženou v privátní datové položce \"prop\", potom se k ní přistupuje pomocí metod \"public TypPromenné getProp()\" a \"public void setProp(nová_hodnota)\". V případě proměnných booleovského typu (boolean) je možné (ne nutné) namísto getteru implementovat is metodu, tj. \"public boolean isProp()\".\nTyto metody se rozpoznávají a volají na beanu až při běhu programu - tedy není neobvyklé se dočkat výjimky, že požadovaná property nebyla nalezena.\n\nV případě, že se rozhodnete programovat s použitím technologie JavaServer Pages, definujete si reference na beany přímo v každém JSP souboru.\nV případě JavaServer Faces se deklarují odkazy na beany globálně pro celou Webovou aplikaci v souboru \"WEB-INF/faces-config.xml\"\n\n"}
{"id": "192754", "url": "https://cs.wikipedia.org/wiki?curid=192754", "title": "Pravé neštovice", "text": "Pravé neštovice\n\nPravé neštovice, také černé neštovice, lat. Variola nebo Variola vera je prudce nakažlivá akutní choroba, způsobená virem z čeledi Poxviridae. Představuje jedno z nejnebezpečnějších onemocnění: jen během 20. století neštovice zahubily 300–500 miliónů lidí a ještě v roce 1967 onemocnělo 15 miliónů lidí a 2 milióny jich zemřely. Díky předchozímu soustředěnému programu očkování byly pravé neštovice 8. května 1980 prohlášeny Světovou zdravotnickou organizací za zcela vymýcené.\n\nPo ukončení vakcinačního programu ovšem již nová generace není vůči chorobě imunní a virus sám pravděpodobně stále existuje v některých laboratořích, proto se o něm uvažuje jako o možném nástroji bioterorismu.\n\nPatologickým agens, které vyvolává pravé neštovice, je virus pravých neštovic, velký, obalený DNA virus příbuzný dalším virům, které vyvolávají neštovice u zvířat. Vzhledem k vysoké virulenci viru stačí k vyvolání onemocnění u člověka pouze 10–100 virionů. Je hostitelsky specifický, způsobuje onemocnění pouze u člověka – proto také nemá žádný přirozený rezervoár a to umožnilo jeho eradikaci.\n\nPravé neštovice se klinicky vyskytují ve dvou základních formách, které se nazývají variola major a variola minor. Kožní léze, tedy typické neštovičné změny, jsou podobné, liší se smrtností: variola minor, alastrim, má mírnější průběh a smrtnost je menší než 1%, v případě variola major však dosahuje až 30 %. Kromě toho se u variola major vyskytují také další dvě, vzácné formy – hemoragická a maligní. Hemoragická forma, purpura variolosa, se objeví asi u 3 % pacientů a je téměř stoprocentně smrtelná a maligní forma, rovněž s vysokou smrtností.\n\nVstupní branou viru je sliznice dýchacích cest, inkubační doba se pohybuje kolem 12–14 dnů. V tomto období je pacient bez příznaků a není infekční, nevylučuje virus. Po uplynutí této doby se objevují příznaky podobné chřipce = horečka, malátnost, bolesti hlavy a zad, nemocný také může zvracet.\n\nPo dvou až čtyřech dnech horečka klesne a začínají se objevovat typické neštovičné změny na kůži a sliznici nosu a úst. Nejprve se objevují na obličeji, rukou a předloktích, na trup přecházejí až po několika dnech. Na obličeji a končetinách je vyrážka mnohem výraznější než jinde na těle, toto rozmístění lézí je pro pravé neštovice typické. Neštovičné změny vznikají jako makuly (skvrny na kůži), postupně přechází přes papuly a vesikuly (malé puchýřky), které dále přecházejí v pustuly, hnisavé puchýřky, které se za dva týdny mění na krusty. Všechny vřídky pak přecházejí do dalšího stadia najednou. Jejich sekret obsahuje velké množství viru, pacient je infekční po celou dobu výskytu vyrážky.\n\nPo čtyřech až sedmi dnech trvání vyrážky při opětovném nástupu horečky řada nemocných umírá v důsledku oběhového selhání nebo komplikací, při uzdravení se kožní léze hojí vpadlou, depigmentovanou jizvou.\n\nHemoragická forma probíhá odlišně, už během prvního stadia nemoci se objevuje krvácení do podkoží, na kůži se objeví tmavě červené až fialové skvrny a pacient umírá kvůli masivní ztrátě krve do podkoží a do vnitřních orgánů. Smrt nastává ještě před vytvořením neštovičných změn. Při maligní formě se kožní léze nezhnisávají v pustuly.\n\nPrvní známý popis pravých neštovic pochází ze sedmého století našeho letopočtu od Árona z Alexandrie, ale rozeznat pravé neštovice od spalniček dokázal až Abú Bakr Mohammed ibn Zakaríja ar-Rází v devátém století našeho letopočtu, který také ve svém díle Árona cituje.\n\nPravé neštovice se považují za jednu z nejvýznamnějších příčin úspěchů bílých kolonizátorů v Americe. Právě fakt, že s sebou na americký kontinent přivlekli svoje nemoci, zejména pravé neštovice, vedl k tomu, že panenská populace Indiánů byla v klíčových oblastech během několika desítek let zredukována o 90 %, což vedlo ke zhroucení jejich sociálních struktur. Pro porovnání např. černá smrt o několik století dříve způsobila úmrtí „pouze“ 30–60 % obyvatel Evropy. Evropané se chopili příležitosti a minimálně v jednom případě použili na podporu svého postupu neštovice jako biologické zbraně (v roce 1763 britský velitel obležené pevnosti Fort Pitt daroval indiánským spojencům Francouzů infikované přikrývky). Neštovice se přenášejí výhradně mezi lidmi a před příchodem Evropanů na americký kontinent zde byly chorobou zcela neznámou. Původní americká populace proto byla vůči nim mnohem citlivější, nežli populace z kontinentů, kde se neštovice vyskytovaly již řadu generací.\n\nOdhaduje se, že jen během 20. století tato choroba zahubila 300–500 milionů lidí. O povinném očkování dětí byl v roce 1919 v Československu vydán zákon. Ještě v roce 1967 onemocnělo 15 miliónů lidí a 2 milióny jich zemřely. Poslední známý případ této nemoci pochází z roku 1978, kdy se jí nakazily Janet Parker, medicínská fotografka oddělení anatomie na \"University of Birmingham Medical School\", a skrze ni i její matka. Janet Parker navzdory veškeré snaze lékařů zemřela 11. září 1978, měsíc po propuknutí choroby, jako poslední známá oběť této choroby. Ještě před její smrtí spáchal sebevraždu prof. Henry Bedson, z jehož laboratoře, umístěné o patro níže přímo pod laboratoří Janet Parkerové, virus nejspíše unikl.\n\nPo ukončení tohoto eradikačního programu roku 1980, kdy WHO prohlásilo pravé neštovice za zcela vyhubené, bylo rozhodnuto zničit všechny laboratorní vzorky původce choroby, zůstat měly pouze ve dvou laboratořích – jedna v USA (jsou přechovávány v CDC v Atlantě) a jedna v SSSR. Podle svědectví Kanatžana Alibekova však SSSR ještě v 70. a 80. letech prováděl pokusy s cílem ještě zvýšit nebezpečnost tohoto viru a měl vyrobit značné množství biologických zbraní založených na jeho bázi.\n\nNejstarší doložená metoda ochrany proti pravým neštovicím pochází z 10. století z Číny, kde bylo používáno vdechování usušených neštovičných strupů, obsahujících především neaktivní viriony. Tato metoda se nazývá variolizace a v kontrastu s pozdějším očkováním proti pravým neštovicím obsahovala původce pravých neštovic. V Anglii v roce 1721 zavedla první variolizaci proti neštovicím lady Mary Wortley Montagu. Použila přitom metodu již dříve užívanou v Turecku. Očkování spočívalo v záměrném nakažení pacienta sušeným hnisem z puchýřů pravých neštovic, v němž je původce oslabený. Neštovice jsou však velice virulentní a tak i následný lehčí průběh nemoci mohl vést ke znetvoření nebo dokonce smrti pacienta, který byl navíc po celou dobu infekční a mohl šířit nemoc dál.\n\nDalším historickým krokem byl objev britského vesnického lékaře Edwarda Jennera z Berkeley v hrabství Gloucestershire. Povšiml si, že lidé, kteří přicházeli často do styku s dobytkem a nakazili se kravskými neštovicemi, téměř nikdy neonemocněli neštovicemi pravými. 14. května 1796 se rozhodl učinit pokus a záměrně naočkoval osmiletému Jamesi Phippsovi hnis z vřídku způsobeného kravskými neštovicemi. Chlapec onemocněl kravskými neštovicemi, ale za šest týdnů se uzdravil. Jenner ho poté infikoval dávkou pravých neštovic; podle předpokladu u chlapce nemoc nepropukla. Tento pokus je považován za první skutečnou vakcinaci.\n\nJenner poté použil tuto metodu ještě mnohokrát a v roce 1798 o svých výsledcích publikoval článek, ve kterém nazval svoji metodu vakcinací (z latinského slova \"vacca\", česky kráva) a rovněž zavedl pro původce nákazy termín virus. V následujících dvou letech vydal ještě 2 články.\n\nPočátkem 60. let 20. století připravila Světová zdravotnická organizace (SZO, angl. WHO) největší zdravotnickou akci všech dob – pokus o totální vymýcení (eradikaci) pravých neštovic. Účinnou a originální koncepci této akce vypracoval český epidemiolog Karel Raška (v letech 1963 až 1970 ředitel oddělení přenosných nemocí SZO v Ženevě): místo nákladného plošného očkování navrhl soustředit se na jednotlivá ohniska nákazy a tam zasáhnout s maximální důsledností. Do akce se zapojilo dalších dvacet českých odborníků, riskujících přitom nejen zdraví, ale mnohdy i život v politicky nestabilních oblastech.\n\nNeštovice vymizely nejdříve v Latinské Americe (1971), po značných potížích pak v Indii (1975). Nakonec zůstala Afrika a v ní pak Etiopie a Somálsko, které ovšem spolu v letech 1977–1978 vedly válku, jíž padlo za oběť i několik dobrovolníků SZO.\n\n17. dubna 1978 dostává ředitel celé eradikační akce památný telegram: „Pátrání skončeno. Žádné další případy nejsou zjištěny. Ali Maow Maalin, kuchař nemocnice v somálském městě Merca, je posledním známým případem neštovic na světě.“ Později téhož roku se však nakazila a nemoci podlehla podlehla ještě Janet Parkerová, vědecká fotografka na \"University of Birmingham Medical School\" (viz výše).\n\n\n\n\n\n"}
{"id": "192757", "url": "https://cs.wikipedia.org/wiki?curid=192757", "title": "Danmarks Pædagogiske Universitet", "text": "Danmarks Pædagogiske Universitet\n\nDanmarks Pædagogiske Universitetsskole, zkratka DPU, je pedagogická vysoká škola, která se nachází v Kodani. Vznikla v červenci 2000 sloučením čtyř vzdělávacích a výzkumných institucí.\n\nV roce 2007 na ní studovalo přibližně 4 000 studentů.\n\n"}
{"id": "192759", "url": "https://cs.wikipedia.org/wiki?curid=192759", "title": "Kairjú", "text": "Kairjú\n\nKairjú (: , : \"Mořský drak\") byla dvoumístná sebevražedná miniponorka odvozená od miniponorky Typu A (KO-GATA). Původně její výzbroj tvořila 2 torpéda, ale později pro nedostatek torpéd byla na příď umístěna výbušná nálož. Vývoj začal v roce 1943 a do služby byla zařazena roku 1945. Většina vyrobených miniponorek byla postavena v loděnicích v Jokosuce. O jejich bojovém nasazení nejsou žádné informace.\n\nPři plavbě na hladině rychlostí 5 uzlů (9,25 km/h), byl akční rádius asi 832 km. Pod hladinou rychlostí 3 uzlů (5,5 km/h) asi 67 km.\n\n\n"}
{"id": "192761", "url": "https://cs.wikipedia.org/wiki?curid=192761", "title": "Blatno (zámek)", "text": "Blatno (zámek)\n\nBlatno je hrad přestavěný zámek ve stejnojmenné obci v Ústeckém kraji asi 6 km severozápadně od města Chomutov. Vznikl jako komenda řádu německých rytířů, ale později byl přestavěn na barokní zámek. Po mnoha dalších úpravách v budově sídlí blatenský obecní úřad.\n\nV blízkém sousedství Chomutova vybudovali němečtí rytíři svůj nový hrad v Blatně. Tím byla zřízena samostatná komenda s vlastním komturem, který podléhal pouze zemskému komturovi. První písemná zmínka o komendě pochází z roku 1402. V literatuře se tradičně uvádí rok 1344, kdy měl být komturem Oldřich Beisorfar, ale tato zpráva se k Blatnu nevztahuje. Komenda v Blatně měla věž, dvě velká a tři malá děla. Jako hrad se připomíná ještě roku 1561.\n\nO vnitřních osudech blatenské komendy víme jen velmi málo. Z roku 1403 se však zachovala zpráva, podle které předával komendu dosavadní komtur Albrecht z Doupova Albrechtovi z Dubé. Inventář obsahoval kromě děl také hrnce střelného prachu, patnáct kusů olova, osmnáct kop střel a dvě helmice. Albrecht z Dubé býval i zemským komturem, ale roku 1404 musel odevzdat blatenskou komendu pro špatné hospodaření a byl povolán do Pruska. Ještě předtím vyjížděl z blatenské komendy k lupům jak na Chomutovsku, tak i v sousedním Sasku. Brzy se na něj sypaly žaloby ze všech stran, že na silnicích loupí, vraždí a pálí. Proto začal král Václav IV. naléhat, aby mu řád Blatno podstoupil, a skutečně již roku 1404 němečtí rytíři blatenskou komendu definitivně ztrácejí. Důvodem bylo neplacení daní. Hrad převzal královský purkrabí v Mostě. V roce 1414 byl hrad zastaven Půtovi z Ilburka, posledním zástavním držitelem byl Mikuláš II. z Lobkovic (1454). Od roku 1455 byl v dědičném držení Jana Calty z Kamenné Hory, jehož potomci obnovený hrad přestavěli do renesanční podoby.\n\nBěhem husitských válek byl hrad roku 1421 pravděpodobně spolu s Chomutovem dobyt husitským vojskem a o tři roky později byl králem Zikmundem udělen za zásluhy Mikuláši Chudému z Lobkovic. V roce 1460 se zpustlý hrad uvádí jako součást chomutovského panství. V roce 1488 byl však již opraven a v následujícím období vystřídal řadu majitelů.\n\nV roce 1773 otevřel lesmistr panství Červený Hrádek Jan Ignác Ehrenwert v blatenském zámku lesnickou školu, první na území Rakouska. V roce 1779 školu navštívil a ocenil císař Josef II., ale ve stejném roce škola zanikla, když byl Ehrenwert jmenován komorním lesmistrem v Praze. Od té doby v Blatně bydlel jen lesní adjunkt.\n\nRoku 1809 získal zámek rod Buquoyů, za nichž došlo k hospodářskému rozvoji panství, ale samotný zámek se stal nevýznamným správním objektem. V sedmdesátých letech 19. století byl zámek opraven a přizpůsoben potřebám lesní správy.\n\nLesní revíry Blatna a okolních osad byly v roce 1929 spojeny v rámci velkostatku Blatno, který byl převeden pražskému arcibiskupství náhradou za Rožmitál pod Třemšínem. V roce 1939 získal blatenskou část velkostatku kníže Hohenlohe, ale už v roce 1945 se znovu vrátila do správy arcibiskupství. V roce 1950 se velkostatek stal součástí novodomského revíru Správy státních lesů v Červeném Hrádku a na zámku sídlila správa polesí až do roku 1978, kdy byl zámek převeden do správy obce, která ho využívala jako sídlo místního národního výboru. Dnes v něm sídlí obecní úřad a hasičská zbrojnice.\n\nPůvodní objekt byl jednodílný na lichoběžníkovém půdorysu obehnán valem a příkopem. Obvod komedy byl vymezen hradební zdí, v jejíž jižní části byl vložen palác a součásti hradby byla historicky doložená věž.. Z období po roce1483 se dochoval sklep s valenou klendou se třemi prostorami a gotický hrotitý portál v příčce mezi střední a severní prostorou.\n\nZa Jáchyma Ondřeje Lichtensteina byl po roce 1707 zbořen vyhořelý renesanční zámek a zbytky komendy a na jejich místě postaven dvoukřídlý barokní zámek se sálem, kaplí a obytnými místnostmi v jižním křídle a provozními prostorami v kratším křídle. Pod východním křídlem zůstaly dodnes zachovány (byť částečně zasypané) středověké sklepy a na jižní, západní a východní straně zůstal příkop. Na severní straně byly rozšířeny hospodářské budovy.\n\nNa plánu obce z roku 1817 je zámek zakreslen jako čtyřkřídlá budova se čtvercovým dvorem, ale vzhledem k rozporu s popisem lesnické školy a dalším nejasnostem lze usuzovat, že je plán nepřesný nebo zachycuje stav obce ještě před rokem 1782. Teprve plán z roku 1848 odpovídá současnému stavu a zbytkům starších staveb.\n\nSoučasnou secesní podobu získal zámek během přestavby v letech 1903–1904, kdy bylo jedno křídlo zcela zbořeno a zbylé bylo sníženo o patro.\n\n\n\n"}
{"id": "192762", "url": "https://cs.wikipedia.org/wiki?curid=192762", "title": "Chambeshi", "text": "Chambeshi\n\nChambeshi ( ) je řeka v Zambii. Celý tok od pramenů až k ústí řeky Luvua do Lualaby je 1500 km dlouhý. Někdy je označovaná za pramenný tok řeky Kongo.\n\nPramení jižně od jezera Tanganika. Ústí několika rameny do jezera Bangweulu. Na řece se nacházejí peřeje.\n\nMaximální průtok má v období dešťů od listopadu do března až dubna.\n"}
{"id": "192764", "url": "https://cs.wikipedia.org/wiki?curid=192764", "title": "Edmund Chvalovský", "text": "Edmund Chvalovský\n\nEdmund Chvalovský (26. července 1839 Praha (areál svatoanežského kláštera ) – 1. října 1934 Soběslav) byl český herec, divadelní a operní režisér (zejména Národního divadla v Praze).\n\nVystudoval v Praze akademické gymnázium, poté vyšší reálku a techniku, zajímal se o vědu (fyzika, astronomie) i umění (divadlo, dějiny umění, hudbu, kreslení). Když bylo roku 1862 jako výraz dlouhodobých snah o samostatné stálé české divadlo otevřeno Prozatímní divadlo, začal zde Chvalovský profesionální dráhu herce. Jednu sezónu (1865–1866) vedl jako umělecký ředitel a režisér novou Švandovu divadelní společnost v Plzni. V roce 1873 se v Prozatímním divadle stal samostatným režisérem opery a po připojení k Národnímu divadlu v roce 1881 tam přešel i s hereckým souborem a stal se na dvacet let režisérem, zejména Smetanových oper. Svou snahou o scénický realismus a novými metodami významně ovlivnil inscenační styl. Zasáhl i do jevištního výtvarnictví – navrhoval si kostýmy i dekorace ke svým režiím. Národní muzeum a Muzeum Bedřicha Smetany v Praze vlastní několik Chvalovského režijních knih.\n\nVyučoval deklamaci, mimiku a dějiny umění na operní škole Prozatímního divadla (1873) a v letech 1892–1894 na Dramatické škole ND .\n\nOdpočinek trávil režisér Chvalovský od svých 67 let v Soběslavi (1906–1934) a většinu z těchto let věnoval místnímu divadelnímu dění, které zde má hluboké kořeny (od roku 1828). Ve městě v bývalé Rožmberské škole bylo od roku 1888 nové velké jeviště a aktivní dramatický odbor Sokol a získal v roce 1906 silnou podporu v osobě Chvalovského; následovala jeho plodná spolupráce umělecké praxe s mladým nadšením; vychoval dvě generace herců; byl ochráncem a pomocníkem spolku, propůjčil mu své jméno; měl zásluhu na vybudování moderního jeviště – a na něm při otevíracím představení \"Lucerny\" v roce 1930 svoji cennou třiadvacetiletou práci s místním divadlem ukončil.\n\nMistr Chvalovský je pochován na místním hřbitově a na domě čp. 345 je pamětní deska s textem: \"1839–1934 ZDE ŽIL A ZEMŘEL MISTR EDMUND CHVALOVSKÝ PRVNÍ REŽISÉR SMETANOVÝCH OPER, ČLEN KRÁL. ZEMSKÉHO A NÁROD. DIVADLA V PRAZE – KLUB SÓLISTŮ NÁR. DIV. – NÁROD. DIVADLO – ÚSTŘ. ŘED. ČESKÉHO HERECTVA\".\n\nJe po něm pojmenována ulice v Soběslavi.\n\n\n"}
{"id": "192765", "url": "https://cs.wikipedia.org/wiki?curid=192765", "title": "Rašlové pleteniny", "text": "Rašlové pleteniny\n\nRašlová pletenina je výrobek ze speciálního osnovního stroje.\nOsnova, tedy několik tisíc nití se zde vzájemně proplétá za pomoci systému jehel uložených v jedné řadě kolmo k osnově. Nit je zaváděna do jazýčku jehly, kde se vytvoří klička a ta se určitým pohybem jehly protáhne očkem vlastního nebo vedlejšího řádku pleteniny. Tento úkon probíhá současně po celé šířce, opakuje se při každé otáčce stroje, při čemž se očka pleteniny řadí nad sebou do sloupků.\n\nPleteniny mohou být až 6 metrů široké, standardní stroje dosahují 1600 obrátek za minutu.\nHustota ojehlení je v závislosti na druhu pleteniny od 4 jehel na 10 cm do 16 jehel na cm.\n\nNa rašlu se na rozdíl od osnovního stávku odtahuje hotový úplet ve směru osy pletacích jehel, příze a jehly jsou proto při pletení více namáhány. Rašly nemají uzavírací a odrážecí platiny, stroj musí být z toho důvodu vybaven zvláštním ústrojím na odtah úpletu.\nNa stroji se dá instalovat až 95 \"kladecích přístrojů\" a tím je umožněno obrovské množství kombinací při vzorování.\n(Krajka na dolejším snímku je zhotovena s 30 kladecími přístroji).\nK nejznámějším patří\n"}
{"id": "192767", "url": "https://cs.wikipedia.org/wiki?curid=192767", "title": "Českobudějovický kraj", "text": "Českobudějovický kraj\n\nČeskobudějovický kraj byl ustaven 1. ledna 1949 na základě zákona č. 280/1948 Sb., „o krajském zřízení“, a existoval do 30. června 1960. Do určité míry se kryl s územím moderního Jihočeského kraje, a vedle jihu Čech zahrnoval moravská katastrální území Česká Olešná, Palupín a Popelín. Centrem kraje byly České Budějovice. Kraj měl rozlohu 8 968 km².\n\nNa západě kraj sousedil s Plzeňským krajem, na severu s Pražským krajem, na východě s Jihlavským krajem, na jihovýchodě s rakouskou spolkovou zemí Dolní Rakousko, na jihu s rakouskou spolkovou zemí Horní Rakousko, a na jihozápadě s německou spolkovou zemí Svobodný stát Bavorsko.\n\n15 okresů: České Budějovice, Český Krumlov, Jindřichův Hradec, Kaplice, Milevsko, Písek, Prachatice, Soběslav, Strakonice, Tábor, Trhové Sviny, Třeboň, Týn nad Vltavou, Vimperk, Vodňany \n\nDne 1. července 1960 byl na základě zákona č. 36/1960 Sb. „o územním členění státu“ Českobudějovický kraj zrušen, většina jeho území začleněna do nově vytvořeného Jihočeského kraje, okrajové části se staly součástí krajů Středočeského a Západočeského. Od roku 2000 náleží většina území někdejšího Českobudějovického kraje k samosprávnému Jihočeskému kraji, okrajová území jsou součástí samosprávných krajů Plzeňského a Středočeského.\n\n\n"}
{"id": "192798", "url": "https://cs.wikipedia.org/wiki?curid=192798", "title": "Zatracený hlupec Johnson", "text": "Zatracený hlupec Johnson\n\nZatracený hlupec Johnson, v originále Bloody Stupid Johnson, občanským jménem Bergholt Stuttley Johnson, je fiktivní zahradní architekt a vynálezce z románové série Úžasná Zeměplocha od Terryho Pratchetta. V románech přímo nevyskytuje, je pouze zmiňován jako postava dávno mrtvá (žije pravděpodobně někdy v období, kdy se odehrává román Noční hlídka). Je proslulý svojí neschopností (nejde o neschopnost v pravém slova smyslu, Johnson byl vlastně „obráceným géniem“, určitým protipólem Leonarda da Quirm), zejména tím, že při navrhování svých staveb ignoroval základní zákonitosti matematiky (například některé jeho stavby jsou jen několik centimetrů velké, naproti tomu v jím navrhovaném čajovém servisu bydlí několik rodin).\n\n\n"}
{"id": "192802", "url": "https://cs.wikipedia.org/wiki?curid=192802", "title": "Paris (Texas)", "text": "Paris (Texas)\n\nParis je město vzdálené 158 km severovýchodně od Dallasu – Fort Worth v Lamar County v USA. Leží ve východním Texasu, na západním okraji Piney Woods. \n\nV roce 1900 zde žilo 9 358 obyvatel, v roce 1910 11 269, v roce 1920 už 15 040 a v roce 1940 to bylo 18 678 obyvatel. Podle sčítání z roku 2000 je ve městě 25 898 obyvatel. Je centrem okresu Lamar County, který má kolem 50 000 obyvatel.\n\nMěsto bylo založeno v roce 1839 George W. Wrightem, o rok později se stalo sídlem okresu. Je jedním z patnácti měst v USA pojmenovaných podle Paříže a je z nich největší, proto užívá titul \"Druhá největší Paříž na světě\". V roce 1993 zde byla postavena dvacet metrů vysoká replika Eiffelovy věže — poté, co si v Paris (Tennessee) postavili ještě vyšší věž, zvětšili Texasané tu svou přidáním červeného kovbojského klobouku na vrchol. Žil zde generál konfederační armády Samuel Bell Maxey, jehož dům je chráněnou historickou památkou.\n\nParis neblaze proslul kvůli případům rasově motivovaného násilí: v roce 1893 zde byl zlynčován Henry Smith, v roce 2008 vzbudila pozornost médií smrt dalšího černocha Brandona McClellanda, u níž existovaly pochybnosti, zda šlo o dopravní nehodu nebo vraždu. \n\nMěsto má vlhké subtropické podnebí, nachází se v oblasti Tornado Alley, velké tornádo ho zasáhlo v dubnu 1982. V okolí se pěstuje bavlník, sídlí zde pobočky firem Kimberly-Clark a Campbell's. Školství reprezentuje Paris Junior College, nabízející pomaturitní vzdělávání.\n\nWim Wenders je autorem filmu \"Paříž, Texas\" (1984), ten se však v tomto městě nenatáčel.\n\n"}
{"id": "192803", "url": "https://cs.wikipedia.org/wiki?curid=192803", "title": "Hale-Bopp", "text": "Hale-Bopp\n\nKometa Hale – Bopp, (formálně registrovaná C/1995 O1) byla jedna z nejjasnějších komet posledních staletí. Dosavadní rekord držela Velká kometa z roku 1811.\n\nObjevena byla 23. července 1995 ve značné vzdálenosti od Slunce. Největší přiblížení Zemi resp. největší jasnost byla odhadována na 1. duben 1997. Kometa Hale – Bopp inspirovala stoupence kultu Heaven's Gate k hromadné sebevraždě.\n\nObjev komety je připisován dvěma nezávislým pozorovatelům Alanu Hale a Thomasi Bopp ze Spojených států, a proto nese jejich jméno. Hale strávil mnoho stovek hodin hledáním komet bez úspěchu. V Novém Mexiku se však dočkal. Objevil kometu velikostí 10.5 blízko kulové hvězdokupy M70 v souhvězdí Střelce těsně po půlnoci.\nViditelnou pouhým zrakem se stala v květnu 1996.\n\nKometa předvedla velkolepou podívanou na začátku roku 1997. S tím, jak se zmenšovala její vzdálenost od Slunce, od února 1997 byl pozorován rostoucí dvojitý ohon, jeden modrý plynový a druhý nažloutlý prašný. 9. března došlo k zatmění Slunce v Mongolsku a ve východní Sibiři, což umožnilo na severní polokouli pozorovat kometu i ve dne. Hale-Bopp se Zemi nejvíce přiblížila 22. března 1997.\nPak se kometa přesunula na jižní nebeskou polokouli. Jižané mohli vidět kometu ještě během druhé poloviny roku 1997. Poslední pozorování bez pomoci přístrojů bylo hlášeno v prosinci 1997. Znamená to, že kometa byla prostým okem viditelná 569 dnů (téměř devatenáct měsíců).\n\nAstronomové očekávají, že bude viditelná velkými teleskopy až do roku 2020 a její návrat určili na rok 4380. Její největší vzdálenost od Slunce (afel) bude asi 360 AU, oproti současným 525 AU. V minulosti kometa proletěla pravděpodobně Sluneční soustavou před více než 4200 lety. Její oběžná dráha je skoro kolmá k ose ekliptiky. V březnu 1997 kometa proletěla ve vzdálenosti 0.77 AU od Jupiteru, takže byla ovlivněná gravitací planety.\nPředmětem vědeckého zájmu bylo též její složení. Podle získaných dat z pozorování byla vyslovena hypotéza, že namodralá barva plynného ohonu byla způsobena neutrálním sodíkem vypuzovaným slunečním zářením. Předpokládá se také hojnost deuteria ve formě těžké vody. Podle kometárních ledů vytvořených v mezihvězdných mracích byla její teplota odhadnuta přibližně na 25–45 K. Spektroskopická pozorování této komety dále odhalila přítomnost mnoha organických sloučenin, které dosud nebyly u jiných komet zjištěny. Rotace komety kolem vlastní osy byla nejprve určena na 11 hodin 46 minut.\nPozdější pozorování ukázala, že rotační doba je kratší.\n\n\n"}
{"id": "192805", "url": "https://cs.wikipedia.org/wiki?curid=192805", "title": "Virus pravých neštovic", "text": "Virus pravých neštovic\n\nVirus pravých neštovic (variola virus) je jeden z největších a nejsložitějších známých virů. Patří do čeledi Poxviridae, je to tedy obalený virus s dvouřetězcovou DNA a je původcem pravých neštovic.\n\nVirus pravých neštovic je patogenní pouze pro člověka a mimo hostitele nepřežije déle než několik dní - nemá tedy žádný přirozený rezervoár kromě lidské populace. Systematické očkování tedy vedlo k vymýcení pravých neštovic, poslední přirozená infekce byla popsána v roce 1977. Virus pravých neštovic je nicméně stále uchováván v některých laboratořích a potenciálně je použitelný k výrobě biologické zbraně.\n\nVirus pravých neštovic je blízce příbuzný dalším virům z rodu Orthopoxvirus, které vyvolávají neštovice zvířat. Antigenní příbuznost těchto virů zaručuje zkříženou imunitu - vytvoří-li si hostitel protilátky proti jednomu druhu, je do značné míry odolný i proti těm ostatním. Na tomto principu je založena výroba očkovací látky proti pravým neštovicím - první očkování využívalo viru kravských neštovic, současné vakcíny obsahují přímo virus vakcíny, speciálně „vyšlechtěný“ druh viru.\n"}
{"id": "192811", "url": "https://cs.wikipedia.org/wiki?curid=192811", "title": "Orechovo (stanice metra v Moskvě)", "text": "Orechovo (stanice metra v Moskvě)\n\nOrechovo ( ) je stanice moskevského metra na Zamoskvorecké lince v její jižní části. Pojmenována je podle okolní městské čtvrti.\n\nStanice Orechovo je podzemní, hloubená, mělce založená stanice (9 m hluboko, koncipovaná podle unifikovaného projektu s ostrovním nástupištěm podpíraným dvěma řadami). Má dva výstupy, vedoucí každý do podpovrchového mělce založeného vestibulu, z nichž vedou další výstupy na pouliční úroveň. Jeden je po pevném schodišti, druhý po tříramenných eskalátorech.\n\nObklad stanice je v bílé barvě, stěny i sloupy na nástupišti obkládá mramor právě v této barvě. V jednom z vestibulů je nad eskalátory umístěna bronzová plastika s tématem ochrany přírody. Orechovo slouží svému okolí již od svého otevření v roce 1984.\n\n"}
{"id": "192815", "url": "https://cs.wikipedia.org/wiki?curid=192815", "title": "Augsburg", "text": "Augsburg\n\nAugsburg (česky \"Augšpurk\" i \"Aušpurk\") je historické a univerzitní město v Německu na jihozápadě spolkového státu Bavorsko. Je hlavním městem a sídlem vlády Švábska. Má asi 300 000 obyvatel a je tak po Mnichově a Norimberku třetí nejlidnatější sídlo Bavorska. Jeho jméno je odvozeno od římského sídla \"Augusta Vindelicorum\", založeného roku 15 př. n. l. římským císařem Augustem. Město je významné průmyslové i finanční centrum, je sídlem univerzity a dalších vysokých škol a katolické diecéze Augsburg. Nachází se na soutoku řek Lech a Wertach.\n\nAugsburg je jediné město v Německu, které má vlastní zákonem stanovený svátek, Augsburský svátek míru, který se slaví 8. srpna na paměť dohody mezi katolíky a protestanty z roku 1555.\n\nK 31.12.2017 žilo v Augsburgu 295 895 obyvatel, z toho bylo 231 268 obyvatel (78,2 %) s německým občanstvím a 64 627 (21,8 %) cizinců.\n\nZároveň bylo v Augsburgu přihášeno k pobytu 365 občanů České republiky a 323 občanů Slovenské republiky.\n\nJako rok založení se uvádí rok 15 př. n. l., kdy zde byl postaven legionářský tábor, který později sloužil i jako zásobovací tábor. Vedle tábora se v průběhu 1. století začalo budovat civilní město \"Augusta Vindelicorum\", kterému císař Hadrián udělil v roce 121 římské městské právo. Od roku 95 bylo město hlavním správním centrem provincie Raetie, která zasahovala až do horní Itálie.\n\nRoku 260 vpadly do Itálie a Raetie germánské kmeny Juthungů a zajaly tisíce Italiků. Při návratu byly poraženy v bitvě, která trvala dva dny, římským místodržitelem. Toto vítězství dokládá vítězný oltář (\"Augsburger Siegesaltar\"), nalezený v roce 1992. V roce 271 následovaly další vpády germánských kmenů a obléhání města.\n\nPo rozdělení provincie Raetie roku 294 se Augsburg stává hlavním správním centrem provincie \"Raetia secunda\" do které po zániku římské říše kolem roku 450 a během 5. století vpadli Alamani. Již v období pozdní antiky byl Augsburg sídlem biskupa.\n\nVětší význam získalo město ve středověku až po bitvě na Lechu, kde císař Ota I. Veliký jižně od města porazil na západ směřující Maďary.\n21. června 1156 opětovně udělil císař Fridrich I. Barbarossa městská práva, která byla o sto let později 1251 rozšířena. Město smělo používat vlastní pečeť a vybírat daně od obyvatel. 9. března 1276 udělil král Rudolf I. Habsburský městu privilegium na ustanovování zákonů. Roku 1276 bylo městské právo shrnuto v městském sborníku. Roku 1368 došlo k povstání městských řemeslníků, které vedlo k zavedení cechovní ústavy. To mělo za následek vzestup moci cechů, které se do roku 1547 účastnily na řízení města.\n\nV 15. a 16. století byl Augsburg jedním z nejvýznamnější finančních center v Evropě s rodinami Fuggerů a Welserů, roku 1540 byla založena burza. Radnice a jiné stavby z té doby svědčí o mimořádném bohatství města. V 16. století bylo město jedním z center reformace. Roku 1530 zde přívrženci Martina Luthera poprvé předložili své tzv. Augsburské vyznání. Roku 1555 zde byl podepsán augsburský mír který ukončil rozpory mezi katolíky a protestanty.\n\nPo zániku Římské říše roku 1806 sice Augsburg ztratil politickou nezávislost, zato se stal střediskem textilního a strojírenského průmyslu. Mezi nejvýznamnější patřila automobilka MAN, kde Rudolf Diesel roku 1892 vynalezl Dieselův motor, nebo letecká továrna Messerschmitt.\n\n\n\n\n\n"}
{"id": "192816", "url": "https://cs.wikipedia.org/wiki?curid=192816", "title": "Burton Richter", "text": "Burton Richter\n\nBurton Richter (22. března 1931, Brooklyn, New York, New York, USA - 18. července 2018, Palo Alto, Kalifornie) byl americký fyzik, nositel Nobelovy ceny za fyziku.\n\nStudoval MIT, kde získal bakalářský titul v roce 1952 a doktorský titul Ph.D. v roce 1956. Byl ředitelem Centra Stanfordského lineárního částicového urychlovače (SLAC) v letech od 1984 do 1999.\n\nPůsobil také u poradních sborů Vědců a inženýrů pro Ameriku, organizaci zaměřenou na propagaci rozumné vědy v americké vládě.\n\nJako profesor Stanfordovy univerzity postavil Richter urychlovač částic nazvaný SPEAR (Stanford Positron - Electron Asymmetric Ring) za pomoci Davida Ritsona a za podpory Komise pro atomovou energii v U.S. V souvislosti s tím objevil novou elementární částici, která je označována jako J/x částice. Jde o nový kvark nazývaný „půvabný“ (charm). Tento kvark byl chybějícím článkem v systematice všech elementárních částic.\n\nStejný objev byl nezávisle na něm uskutečněn Samuelem Chao Chung Tingem a dvěma dalšími vědci, se kterými pak byl odměněn v roce 1976 Nobelovou cenou za fyziku.\n\n\n"}
{"id": "192819", "url": "https://cs.wikipedia.org/wiki?curid=192819", "title": "Hrádecký potok (přítok Berounky)", "text": "Hrádecký potok (přítok Berounky)\n\nHrádecký potok je název pravostranného přítoku řeky Berounky. Pramení v Plzni – městské části Červený Hrádek a do Berounky se vlévá v Plzni – městské čtvrti Doubravka. Plocha povodí měří 7,1 km².\n"}
{"id": "192820", "url": "https://cs.wikipedia.org/wiki?curid=192820", "title": "Tyran (rozcestník)", "text": "Tyran (rozcestník)\n\nTyran může být:\n\n\n\n\n\n\n\n\n\n\n"}
{"id": "192821", "url": "https://cs.wikipedia.org/wiki?curid=192821", "title": "Jižní Ayrshire", "text": "Jižní Ayrshire\n\nJižní Ayrshire (\"Siorrachd Inbhir Àir a Deas\" ve Skotské gaelštině) je správní oblast ve Skotsku, ležící na jihozápadě země. Správním centrem je město Ayr. Oblast sousedí se správními oblastmi Východní Ayrshire, Severní Ayrshire a Dumfries a Galloway. Na území této správní oblasti se nachází ve městě Prestwick mezinárodní letiště Prestwick Airport, známé také jako \"Glasgow Prestwick International Airport\". Oblast dříve tvořila součást hrabství Ayrshire.\n\n\n"}
{"id": "192824", "url": "https://cs.wikipedia.org/wiki?curid=192824", "title": "Jiřina Prekopová", "text": "Jiřina Prekopová\n\nPhDr. Jiřina Prekopová (* 14. října 1929 Prostějov) publikuje též pod jménem Jirina Prekop, je česká dětská psycholožka a autorka populárně naučné literatury z oblasti dětské psychologie a výchovy, která působí v Německu. \nJe známou propagátorkou neověřené formy psychoterapie, tzv. terapie pevným objetím. Vyvinula přitom vlastní neakreditovanou metodu, tzv. \"Terapie pevným objetím podle Prekopové\". Bývá proto terčem kritiky, v České republice proti terapii a Jiřině Prekopové vystupuje například organizace APLA, sdružující rodiče dětí s autismem.\n\n\n"}
{"id": "192827", "url": "https://cs.wikipedia.org/wiki?curid=192827", "title": "Španělsko v době osvícenství", "text": "Španělsko v době osvícenství\n\nDějiny Španělska v letech 1700 až 1813 byly ve znamení dalších válek, ale i éry osvícenství a revolucí.\n\nSmrtí Karla II. v roce 1700 vymřela mužská linie španělských Habsburků. Ještě předtím než zemřel, určil Karel v závěti svým dědicem a nástupcem svého prasynovce Filipa z Anjou, vnuka Ludvíka XIV., z rodu Bourbonů (Karlova sestra Marie Terezie byla po uzavření pyrenejského míru provdána za Ludvíka XIV.). Po Karlově smrti nastoupil Filip jako Filip V. na španělský trůn, avšak odmítl se vzdát nároku na francouzskou korunu, jak Karlův testament předem stanovoval. Ihned poté prohlásil císař Svaté říše římské Leopold I., který mohl jakožto rakouský Habsburk uplatňovat nárok na vládu ve Španělsku, svého mladšího syna Karla, pozdějšího císaře Karla VI., za španělského krále. Podpory se mu dostalo ze strany velké koalice, v níž se spojila většina evropských států, aby tak čelily hrozícímu sjednocení Španělska a Francie a zabránily zvrácení rovnováhy sil v Evropě a v zámoří ve prospěch bourbonské hegemonie.\n\nVálka začala lépe pro Bourbony, nicméně po porážce v bitvě u Höchstädtu v roce 1704 byli Francouzi a Španělé zatlačeni do defenzívy. V následujícím roce dobyli Habsburkové Barcelonu a zmocnili se také celé Katalánie. Poté, co se Francouzi úspěšně ubránili v bitvě u Malplaquet v roce 1709, nastal postupný rozpad protibourbonské koalice.\n\nNa konci války byl Filip V. utrechtským mírem uznán španělským králem – ovšem za podmínky, že se Španělsko a Francie nikdy nespojí. Španělsko se navíc muselo vzdát všech svých zbývajících evropských území v Nizozemí a v Itálii, která se z větší části stala majetkem rakouských Habsburků. Katalánie zůstala součástí království na rozdíl od Gibraltaru a ostrova Menorca, jež připadly Velké Británii.\n\nPrvní boubonský král Filip V. (1700–1746), ačkoliv nebyl sám nijak zvlášť významný, přinesl ze své vlasti zcela nový systém vlády a dodal tím rozvrácenému Španělsku novou energii a stabilitu. Francouzi a Italové, které Filip dosadil do vrcholných funkcí ve správě a ve vojsku a mezi nimiž vynikal především Guilio Alberoni, nyní ve Španělsku zaváděli, i když jen v omezeném rozsahu, správní principy uplatňované ve Francii. Španělsko tak kráčelo ve šlépějích francouzského absolutismu. Všechny brzdící vlivy domácí státní správy byly odstraněny a současně byla omezena privilegia šlechty. Obchod, výroba, věda a umění byly nadále podporovány, přetrvávající lokální práva a výsady v Katalánsku a Aragonu odstraněny a rovněž byl zaveden jednotný daňový systém a míra zdanění (\"Decreto de Nueva Planta\").\nBlahodárné účinky těchto opatření nebyly sice neomezené (státní finance zůstávaly stále v troskách), přesto se aktivní a rozvážná královská moc ukázala až překvapivě pružná. Když však chtěla vláda odstranit přílišný vliv a zneužívání moci církve, narazila u lidu na všeobecný a energický odpor, kterému Filip V. pod vlivem své druhé manželky, Alžběty Farnese, raději ustoupil. Církev slavila svůj triumf nad královskou mocí, který ve Španělsku zakonzervoval dosavadní silný vliv kurie a inkvizice na veřejné dění. Španělské zásahy na straně Francie během války o dědictví polské (1733–1735) a ve válce o dědictví rakouské (1740–1748) přispěly k opětnému získání kontroly nad Neapolskem a Sicílií. Vláda hypochondrického Ferdinanda VI. v letech 1746–1759 byla pro zemi požehnáním, neboť se vyznačovala šetrností a dlouhým obdobím míru, což přispělo k materiálnímu rozkvětu země.\n\nVýznamným pokrokem ve vývoji k modernímu státu znamenala vláda osvíceného absolutisty Karla III. (1759–1788), nevlastního bratra Ferdinanda VI. Karel, ačkoliv silně nábožensky založený člověk, byl významným státníkem, jenž se snažil ze Španělska učinit stát rovnocenný ostatním evropským mocnostem. Během své proreformní vlády se mohl opírat o mnoho významných úředníků a státníků. Nešťastná účast Španělska na sedmileté válce proti Velké Británii po boku Francie v letech 1761–1762, k níž byl zavázán nevýhodnými bourbonskými rodinnými pakty, zpočátku rušila jeho reformní činnost. V této válce Španělsko sice dočasně ztratilo Floridu, ale jako náhradu obdrželo od Francie Louisianu západně od řeky Mississippi.\n\nV roce 1767 se Karlovi podařilo ze země vypudit jezuity. Tím byly odstraněny nebo omezeny četné nešvary a přehmaty duchovenstva, což napomohlo k prohloubení spolupráce mezi státem a církví, která měla značně prospěšný vliv na vzdělanost a mravnost lidu. Mnoho reforem ovšem zůstalo pouze na papíře, poněvadž Španělsko zůstávalo nadále silně zemědělskou zemí a leckdy tedy postrádalo potřebné kapacity k provedení reforem. Třicetileté Karlovo úsilí, dosáhnout použitím nezměrných finančních prostředků rozvoje hornictví, továren a silnic a snaha o rozvinutí a uvolnění obchodu s Amerikou, proto přineslo jen částečně své ovoce. Také počet obyvatelstva vzrůstal jen velmi pozvolna. Španělská účast v boji proti Velké Británii za americké války za nezávislost (1775–1783) spolkla tak obrovské množství finančních prostředků, že bylo nezbytné vydat papírové peníze.\n\nDohodami se severoafrickými státy a s osmanskou říši Karel III. znovu vybudoval někdejší španělský vliv ve Středozemním moři. Španělsko tím upevnilo svoje mocenské postavení v Evropě a dokázalo alespoň zčásti získat zpět svoje někdejší renomé.\n\nNesporný pokrok ve vzdělávání obyvatelstva a v posilování blahobytu země mohl přinést příznivé a trvalé výsledky, pokud by Španělsku byl dopřán čas k pokračování v reformách. Nadějné začátky realizované za Karla III. však přišly za vlády jeho nástupce Karla IV. zcela nazmar a Španělsko se v důsledku zoufalé a často vysloveně zločinecké politiky přiblížilo na okraj propasti.\n\nKarel IV. (1788-1808), dobrácký, ale naprosto neschopný panovník, byl zcela ovládán svou chytrou a energickou manželkou Marií Luisou z Parmy. Ta nechala odstranit schopné ministry Karla III. a na jejich místo dosadila svého milence, Manuela Godoye, který tak získal rozhodující vliv na vedení státních záležitostí. Svojí politikou preferování svých oblíbenců, korupcí, intrikami a oslabováním státní správy Godoy uvedl státní finance do nepořádku a přivedl tak nazmar většinu úspěchů minulých desetiletí. Svržení Bourbonů ve Francii Španělsko pouze nečinně přihlíželo, ovšem po popravě Ludvíka XVI. v roce 1793 a urážkách konventu bylo přinuceno vyhlásit revoluční Francii válku a postavit se na stranu proti-francouzských mocností. Tato válka byla ze španělské strany vedena s bezpříkladnou neschopností. Navzdory francouzské slabosti a obětavosti španělského národa pronikli Francouzi do Navarry a Aragonu. I přesto se ale podařilo v Basileji v roce 1795 uzavřít celkem příznivý mír. Španělsko nicméně upadlo do naprosté závislosti na Francii, což lehkomyslný Godoy stvrdil v červnu 1796 smlouvou ze San Ildefonso.\n\nŠpanělsko, které se ještě plně nevzpamatovalo z porážky v poslední válce, tím bylo zataženo do konfliktu s Británií. Godoy doufal, že se mu s podporou Francie podaří upevnit postavení Španělska na úkor Britů a Portugalců. Již první bitva u mysu Sv. Vincenta však jasně ukázala na nepřipravenost španělské flotily. Španělsko bylo odříznuto od svých kolonií v Americe, což mělo mít závažné důsledky pro jeho hospodářství. Aby se zavděčil Francouzům, podnikl Godoy v roce 1801 neslavnou výpravu do Portugalska. Následným mírem z Amiensu v roce 1802 Španělsko sice muselo ve prospěch Británie odstoupit pouze Trinidad, ale jeho vláda v amerických koloniích byla otřesena a státní finance zruinovány. Absence průmyslové revoluce zemi jak mocensky tak hospodářsky odsunula za státy jako Británie nebo Francie.\n\nI přes tento neuspokojivý stav uzavřel Godoy s Francií další nevýhodnou smlouvu, která vyčerpanou zemi zapletla do nové války s Británií v roce 1803. V té přišlo Španělsko po porážkách u mysu Finisterre a u Trafalgaru (20. říjen 1805) o svoji poslední flotilu. Národ všechny tyto nezdary trpělivě snášel a nijak nepoklesl ve své bezmezné loajalitě. Nenáviděný a bezostyšný Godoy ve své zaslepenosti dokonce choval naději, že se stane regentem Španělska, případně že získá královskou korunu Portugalska. Aby toho dosáhl, spojil se v roce 1807 s Francouzi smlouvou z Fontainebleau za účelem války proti Portugalsku a dovolil Napoleonovým armádám překročit Pyreneje a vstoupit do Španělska. Na to vypuklo v březnu 1808 v Aranjuez lidové povstání. Godoy byl svržen a král Karel IV. přistoupil pod tlakem rozhořčeného lidu k abdikaci ve prospěch svého syna Ferdinanda, který byl v té době ještě dítětem.\n\nTen jako Ferdinand VII. vstoupil 24. března do Madridu. Karel IV. ale v dopise Napoleonovi krátce poté vzal svoji abdikaci jako vynucenou zpět. Francouzský císař pozval proto španělskou královskou rodinu do Bayonne, kde se Ferdinand po delším zdráhání vzdal královské koruny ve prospěch otce. Ten své právo vlády okamžitě postoupil Napoleonovi.\n"}
{"id": "192830", "url": "https://cs.wikipedia.org/wiki?curid=192830", "title": "Sadako Ogataová", "text": "Sadako Ogataová\n\nSadako Ogataová (nepřechýleně Sadako Ogata, : 緒方 貞子, \"Ogata Sadako\"; 16. září 1927 Tokio – 22. října 2019) byla japonská odbornice, vysokoškolská učitelka a úřednice. Byla vysokou komisařkou OSN pro uprchlíky v letech 1991 až 2001.\n\nNarodila se v Tokiu a promovala na Univerzitě posvátného srdce, studovala na univerzitě Georgetown University a v roce 1963 získala titul Ph.D. na Kalifornské univerzitě v Berkeley. Později přednášela mezinárodní právo na Univerzitě Sophia.\n\n"}
{"id": "192832", "url": "https://cs.wikipedia.org/wiki?curid=192832", "title": "Rosnice", "text": "Rosnice\n\nNázev Rosnice má více významů:\n"}
{"id": "192838", "url": "https://cs.wikipedia.org/wiki?curid=192838", "title": "Elektromagnetická spektroskopie", "text": "Elektromagnetická spektroskopie\n\nElektromagnetická spektroskopie (častěji nazývaná zkráceně \"spektroskopie\") zkoumá, jak se mění u elektromagnetického záření intenzita záření s vlnovou délkou záření (tzv. \"spektrální rozdělení\"). Změny spektrálního rozdělení mohou nastat např při:\n\nSpektroskopie umožňuje bezkontaktně a nedestruktivně získávat informace o dané látce (složení, teplotě apod.).\n\nZměna spektrálního rozdělení při průchodu látkou. Látka je prosvětlena zdrojem světla (často se používají halogenové lampy a lasery) a zkoumá se změna spektrálního rozdělení po průchodu látkou.\nMíra absorpce se nejčastěji udává jako absorbance, což je veličina nezávislá na tloušťce látky a vypočítá se podle vzorce:\nformula_1,\nkde d je tloušťka vzorku, formula_2 spektrální rozdělení po průchodu látkou a formula_3 je spektrální rozdělení zdroje (tzv. \"referenční spektrum\").\n\nLátka je excitována (vybuzena) světelným zdrojem, teplem, elektrickým proudem apod. a kvůli tomuto vybuzení emituje elektromagnetické záření. Toto záření se nazývá luminiscence (někdy také fluorescence nebo fosforescence, což jsou staré a dnes již ve fyzice málo používané termíny). Podle druhu buzení se luminiscence dělí na:\na mnoho dalších oblastí.\n\nEmisní spektroskopie se podílela (trochu kuriózně) na objevu radioaktivity. Její objevitel, Henri Becquerel, totiž při zkoumání luminiscence minerálů buzené slunečním zářením zjistil, že některé soli uranu emitují světlo i bez jakéhokoli buzení, což se ukázalo být důsledkem radioaktivity.\n\nRamanova spektroskopie detekuje záření, které je rozptýleno kmity krystalické mřížky nebo kmity v molekule. Látka je prosvětlena většinou kontinuálním laserem s úzkou spektrální čarou (světlo laseru nemusí být látkou vůbec absorbován). Laserové záření interaguje s krystalovou mřížkou látky nebo s molekulou a tím se mění jeho vlnová délka. Fyzikálně se toto popisuje jako neelastický rozptyl na fononech). Pomocí této změny pak lze určit o jakou látku se jedná, případně o jakou její fázi.\n\nJe to moderní odvětví spektroskopie, které umožňuje dobře identifikovat jednotlivé materiály v látce. Dokáže např. rozlišit, zda je v křemíkovém materiálu přítomna krystalická nebo amorfní fáze křemíku. Nově se Ramanova spektroskopie používá například pro určování poloměru nanokrystalů v nanokrystalickém materiálu.\n\nPodle části spektra, se kterým spektroskopie pracuje se rozlišují:\na další méně používané oblasti (spektroskopie gama záření, terahertzová spektroskopie,…).\n\nHistoricky nejstarší a nejrozšířenější spektroskopie. Pomocí ní se dnes zkoumají vlastnosti mnoha polovodičových materiálů, dále tzv. \"barevná centra\" v látkách (ta způsobují např. typická zabarvení diamantu). Použití má v astronomii, kde se podle provádí spektrální klasifikace hvězd, a v mnoha dalších oborech.\n\nV infračervené části spektra absorbují světlo vibrační a rotační mody molekul. Pomocí absorpční IR spektroskopie se u průhledných materiálů běžně identifikují vazby mezi atomy (např. absorpční spektrum C=C se liší od spektra C−C). Pro neprůhledné materiály se používá měření reflexních spekter, které lze pomocí \"Kramers-Kronigových relací\" přepočítat na absorpční spektrum. Oblíbenou metodou je tzv. FTIR spektroskopie (Fourier transform infrared spectroscopy).\n\nV této oblasti se zkoumají vlastnosti ionizovaných atomů a nevodičů.\n\n"}
{"id": "192841", "url": "https://cs.wikipedia.org/wiki?curid=192841", "title": "Energetika v Česku", "text": "Energetika v Česku\n\nEnergetika v Česku je výroba, spotřeba, import a export energie a elektřiny v Česku. Většina elektřiny se vyrábí v uhelných (41,4 %, r. 2015) a jaderných (32 %, r. 2015) elektrárnách a dále v elektrárnách využívajících obnovitelné zdroje energie (11,2 %, r. 2015). V roce 2014 se v Česku vyrobilo 85,9 TWh elektřiny, 9,9 TWh bylo dovezeno a 25,7 TWh bylo vyvezeno. Výkonová bilance tak byla přebytková s exportem téměř 20 % vyrobené elektřiny.\n\nDominantním výrobcem elektřiny je akciová společnost ČEZ, která v Česku provozuje 10 uhelných, 2 jaderné, 37 vodních (z toho 3 přečerpávací), 1 paroplynovou, 13 fotovoltaických (slunečních) a 2 větrné elektrárny, 3 elektrárny spalující biomasu a 1 bioplynovou stanici. Společnost ČEZ tak vyrábí téměř tři čtvrtiny z celkového objemu výroby elektřiny v Česku (63,1 TWh, r. 2014). Mezi další velké výrobce elektřiny patří Severní energetická a.s. (3,9 TWh, r. 2014), Sokolovská uhelná a.s. (3,5 TWh ročně), Elektrárny Opatovice a.s. (1,6 TWh, 2014) a Teplárna Kladno s.r.o. (1,5 až 2,0 TWh ročně).\n\nV následující tabulce je uvedena struktura hrubé výroby elektřiny v uplynulých letech.\n\nV Česku jsou v provozu dvě jaderné elektrárny, obě provozuje společnost ČEZ. Jedná se o jadernou elektrárnu Dukovany s instalovaným výkonem 4× 510 MW, zprovozněnou v letech 1985 – 1988, a jadernou elektrárnu Temelín s instalovaným výkonem 2× 1000 MW (původně plánováno 4×1000 MW), zprovozněnou v letech 2002 – 2003. Díky zprovoznění Temelína narostla celková výroba energie o 6 GWh na 82 GWh v roce 2003. Díky Temelínu se postupně začal snižoval význam uhelných elektráren.\n\nZejména elektrárna Temelín je předmětem intenzivní kritiky ze strany českých i rakouských protijaderných organizací.\n\nPrvní jadernou elektrárnou na území bývalého Československa byla Jaderná elektrárna Jaslovské Bohunice.\n\nSpolečnost ČEZ v současnosti provozuje elektrárny Dětmarovice, Hodonín, Ledvice, Mělník (II a III), Počerady, Poříčí, Prunéřov (I a II) a Tušimice II.\n\nMezi další české tepelné elektrárny patří Opatovice společnosti International Power Opatovice, Vřesová a Tisová společnosti Sokolovská uhelná, Mělník I společnosti Energotrans a Kladno společnosti ECKG.\n\n\"Podrobnější informace naleznete v článku\" \"Energetická účinnost\".\n\nSpolečnost ČEZ provozuje přečerpávací vodní elektrárny Dalešice, Dlouhé Stráně a Štěchovice II, průtokové vodní elektrárny Kamýk, Lipno, Mohelno, Orlík, Slapy, Štěchovice a Vrané a malé vodní elektrárny Dlouhé Stráně II, Hněvkovice, Kořensko, Lipno II a Želina.\n\nKromě velkých elektráren je v Česku v provozu celá řada malých vodních elektráren (MVE) většinou průtokových, vzniklých např. na místech původních vodních mlýnů a jezů. Vodní elektrárny vyrobily v roce 2015 celkem 3,7 % elektřiny v Česku.\n\nČEZ provozuje tři sluneční elektrárny fotovoltaická elektrárna Dukovany , Fotovoltaická elektrárna Hrušovany a Fotovoltaická elektrárna Přelouč.\n\nVětrné elektrárny vyrobily v roce 2015 0,7 % procenta celkové elektřiny v ČR. Např. společnost ČEZ provozuje jednu větrnou elektrárnu Mravenečník s výkonem 1,165 MW.\n\nČEZ plánuje výstavbu malých kogeneračních elektráren.\nV roce 2006 se do Česka importovalo 97%-98% spotřebované ropy.\n\nEvropská Unie finančně podporuje výrobu obnovitelné energie v Česku.\n\nŘada ekologických organizací naproti tomu preferuje zásadní snížení energetické náročnosti průmyslu, masivní výstavbu elektráren využívající obnovitelné zdroje a výstavbu elektráren na zemní plyn (produkují CO v menší míře než klasické elektrárny na uhlí). Podle řady odborníků však s těmito opatřeními nelze vystačit.\n\nPři srovnání českých a slovenských cen elektřiny, které platí spotřebitelé z řad domácností, jsou částky placené českými odběrateli vyšší než u slovenských domácností se srovnatelnou spotřebou. Platí to zejména pro domácnosti s běžnou roční spotřebou kolem 2 200 kWh za rok. Slováci zase platí více při vysokém odběru. Obě země se mírně liší v tom, co v cenách elektřiny musí odběratelé platit. Slovenské domácnosti jsou osvobozené od daně z elektřiny, které Češi platí ve výši 28,30 Kč za MWh. Naopak na Slovensku musí odběratelé přispívat do jaderného fondu za účelem likvidace jaderného paliva. Češi tuto povinnost nemají.\n\n\n\nEnergetická legislativa cez.cz\n"}
{"id": "192843", "url": "https://cs.wikipedia.org/wiki?curid=192843", "title": "Eduard von Böhm-Ermolli", "text": "Eduard von Böhm-Ermolli\n\nGeneralfeldmarschall Eduard svobodný pán von Böhm-Ermolli (12. února 1856 Ancona, tehdy Církevní stát, dnes Itálie – 9. prosince 1941 Opava) byl voják z povolání rakousko-uherské armády v hodnosti polní maršál (\"Feldmarschall\"). Zároveň se jednalo o jednoho z nejschopnějších velitelů rakousko-uherské armády v době první světové války. V období druhé světové války mu byla osobně německým kancléřem Adolfem Hitlerem propůjčena hodnost německé armády \"Generalfeldmarschall\" (polní maršál). Mezi jeho nejvýznamnější vyznamenání můžeme zařadit Pour le Mérite s dubovými ratolestmi nebo Vojenský řád Marie Terezie.\n\nEduard Böhm se narodil 12. února roku 1856 v italském městě Ancona jako nejmladší ze tří dětí armádního důstojníka Georga Böhma (1813–1893) a jeho ženy Marie Josephy, dcery milánského stavitele Guiseppe Ermolliho. Jeho otec, jenž sloužil v rakouské armádě, se osobně vyznamenal v bitvě u Novary roku 1849 a při odchodu do výslužby byl povýšen jako major v záloze do šlechtického stavu (14. září 1885), čímž si jeho rodina přidala ke jménu titul \"\"von\"\". Současně s tím obdržela povolení připojit si ke jménu dívčí jméno své manželky \"\"Ermolli\"\". Od té doby se jeho rodina, která se mezitím přestěhovala do posádkového města Opava jmenovala \"\"Böhm-Ermolli\"\".\n\nMladý Eduard mezitím dokončil obecnou školu v Opavě a roku 1870 nastoupil nejprve na kadetku v St. Pöltenu a poté na Tereziánskou vojenskou akademii ve Vídeňském Novém Městě. Tu dokončil 1. září roku 1875 a byl zařazen jako poručík (\"Leutnant\") ke 4. pluku dragounů „polního maršála arcivévody Albrechta“ (\"Dragoner-Regiment 4 \"Feldmarschall Erzherzog Albrecht\"\"), kde byl jmenován velitelem jezdecké čety 2. eskadrony.\nBěhem následujících 3 roků odváděl příkladnou službu a na základě kladného hodnocení svých nadřízených byl na podzim roku 1878 přijat na válečnou školu ve Vídni. Tu dokončil na počátku května roku 1880 a zároveň byl povýšen do hodnosti nadporučíka (\"Oberleutnant\"). Povinnou důstojnickou praxi vykonával následně u 21. pěší brigády ve městě Lvov. Odtud však v dubnu roku 1882 přestoupil k 15. jízdní brigádě v uherském městě Debrecínu.\n\nV Uhrách zůstal pouze do ledna roku 1884, kdy byl převelen k vojenskému zeměpisnému úřadu ve Vídni, kdy byl po vykonání následné zkoušky v dubnu téhož roku povýšen na rytmistra (\"Rittmeister\") a na krátkou dobu odvelen do Brna k X. sboru. Jeho následujícím služebním místem se mu stal generální štáb (\"Generalstabskorps\"), čímž získal značné konexe v generálských kruzích a další povýšení tím bylo téměř na dosah.\n\nDíky svým znalostem z vídeňského zeměpisného úřadu byl v květnu roku 1888 převelen do korutanského města Klagenfurt, kde převzal funkci velitele zdejšího vojenského oddělení zabývajícího se mapováním zdejších oblastí.\n\nNa počátku května roku 1889 byl však převelen ke 13. hulánskému pluku (\"Ulanen-Regiment 13\") pod velením plukovníka Hermanna hraběte Nostitze-Rienecke, který se nacházel v Brzezanech na Ukrajině. Böhm zde zaujmul pozici velitele 1. eskadrony. I zde dosáhl skvělých výsledků a stal se jedním z nejlépe hodnocených nižších důstojníků pluku. A proto byl v dubnu roku 1891 převelen zpět do Vídně a zařazen ke štábu generálního inspektorátu jezdectva. Povýšení na sebe nenechalo dlouho čekat a Böhm-Ermolli byl již k počátku května téhož roku povýšen na majora. \n\nZa nedlouho na to byl k počátku května roku 1895 povýšen do hodnosti podplukovníka (\"Oberstleutnant\") a na podzim téhož roku se vrátil na západní část Ukrajiny do Haliče, aby převzal velení 13. hulánského pluku, který se mezitím přemístil do města Brody.\n\nDne 1. května 1912 byl povýšen do hodnosti generála jezdectva (\"General der Kavallerie\") a jmenován velitelem 1. sboru v Krakově. Od 25. prosince 1911 byl též císařsko-královským tajným radou. \n\nPo výbuchu první světové války bylo mu svěřeno velení 2. armády, a tuto funkci zastával až téměř do konce války. Později velel i armádnímu seskupení, od 1. května 1916 v hodnosti generálplukovníka (\"Generaloberst\"). Roku 1917 mu byl přiznán dědičný titul svobodného pána a členství v panské sněmovně a konečně 31. ledna 1918 byl jmenován polním maršálem. Měl velmi kladný vztah k vojákům českého původu. Jeho posledním velitelskou funkcí se stalo velení na okupované Ukrajině s velitelstvím v Oděse. Po kapitulaci a rozpuštění armády se Böhm-Ermoli usadil v Opavě v mladém Československu. Pražská vláda mu platila důchod a jmenovala jej armádním generálem ve výslužbě třebaže nikdy v československé armádě aktivně nepůsobil. \n\nPo Mnichovské smlouvě se v roce 1938 stal občanem Německa. Byl jako jediný žijící rakousko-uherský polní maršál povýšen i do hodnosti polního maršála nacistického Německa (1940) a byl jmenován velitelem opavského 28. pěšího pluku. Když ve věku 85 let zemřel, byl mu uspořádán státní pohřeb ve Vídni, při němž maršál Wilhelm Keitel zastupoval německou armádu. Byl pohřben v Opavě a jeho hrob je dodnes zachován, sekce č.5 - Městský Hřbitov - Opava.. Během své skvělé kariéry byl mnohokrát vyznamenán. Byl komandérem Vojenského řádu Marie Terezie (179. promoce), nositelem velkokříže Královského uherského řádu sv. Štěpána, držitelem řádu Pour le Mérite s dubovými ratolestmi a mnohých jiných nejvyšších domácích i zahraničních řádů a vyznamenání.\n\n\n\n\n"}
{"id": "192846", "url": "https://cs.wikipedia.org/wiki?curid=192846", "title": "Standardní čínština", "text": "Standardní čínština\n\nStandardní čínština je standardizovaný jazyk používaný jako úřední jazyk v Čínské lidové republice a v Čínské republice na Tchaj-wanu. \"Mandarínština\" nebo též \"mandarínská čínština\" je nesprávný název (anglismus) pro standardní čínštinu. Opakem \"mandarin\" bývala v angličtině \"chinese\" neboli kantonština.\n\nVýraz \"čínština\" může v nejširším významu podle kontextu označovat celou skupinu příbuzných jazyků nebo dialektů, kterými se mluví na území Číny. Pokud se myslí v současné době nejrozšířenější dorozumívací řeč na území Číny (a pokud je \"čínština\" použita bez přívlastků, tedy ne např. \"kantonská čínština\"), myslí se \"čínštinou\" zpravidla současná standardní čínština.\n\nV Čínské lidové republice se úřednímu jazyku oficiálně říká pǔtōnghuà (ZZ 普通话, TZ 普通話, český přepis \"pchu-tchung-chua)\", což doslova znamená „obecně srozumitelný jazyk“. Na Tchaj-wanu se úřednímu jazyku říká guóyǔ (TZ 國語, ZZ 国语, český přepis \"kuo-jü)\", což doslova znamená „národní jazyk“. V Malajsii a Singapuru se pro úřední standard používá výraz huáyǔ (TZ 華語, ZZ 华语, český přepis \"chua-jü\"), doslova „čínský jazyk“.\n\nMezi jednotlivými standardy existují nepatrné rozdíly ať už ve čtení některých znaků nebo v slovní zásobě. Kromě toho se guóyǔ zapisuje pomocí tradičních (nezjednodušených) znaků, kdežto pǔtōnghuà pomocí zjednodušených znaků nebo pomocí čínské hláskové abecedy.\nPůvodní význam slova \"mandarínština\" byl jazyk používaný státními hodnostáři (\"mandaríny\") k dorozumívání se mezi sebou na úřadech za dynastií Ming a Čching, tj. doslova úřední řeč (čínsky 官话, pinyin \"guānhuà,\" český přepis \"kuan-chua\"). Sám výraz \"mandarín\" pochází z portugalštiny a vznikl nedorozuměním. Portugalci si všimli, že na mnoha místech v Asii se státním úředníkům říká sanskrtským slovem \"mantri\", a domnívali se, že tento výraz nějak souvisí s portugalským slovesem \"mandar\" (rozkazovat). Z \"mantri\" byl \"mandarín\", a ten se ujal v mnoha evropských jazycích právě jako označení čínského císařského úředníka – šlechtice.\n\n"}
{"id": "192852", "url": "https://cs.wikipedia.org/wiki?curid=192852", "title": "François-Paul Brueys d'Aigalliers", "text": "François-Paul Brueys d'Aigalliers\n\nFrançois-Paul Brueys d'Aigalliers, hrabě de Brueys (* 12. února 1753 v Uzès, Département Gard, Francie, † 1. srpna 1798 v bitvě u Abukiru, Egypt) byl francouzský admirál. Velel francouzské flotile, která dopravila Napoleona Bonaparte z Francie do Egypta roku 1798.\n\nHrabě Brueys se narodil ve staré jihofrancouzské šlechtické rodině a na jeho rodném domě je dnes pamětní deska. Ve 13 letech věku vstoupil do královského válečného námořnictva a roku 1777 se stal námořním podporučíkem. Účastnil se americké osvobozenecké války v rámci francouzské pomoci povstalcům (1778) pod velením admirála de Grasse. Roku 1788 poprvé obdržel velení lodě – vojenské zásobovací fluty LaBarbeau. Roku 1789 byl povýšen na námořního poručíka. V běhu první fáze revoluce pak obdržel hodnost námořního kapitána (1792). Přestože celá jeho rodina v revoluci zahynula, neemigroval a dále sloužil Francii. Velel pak válečné lodi ve flotile admirála Trugueta při bojích v Neapolsku a Sardinii (1792). Během této kampaně patřil ke skupině nejbližšího kruhu admirálova. Roku 1793 pak byl admirál Truguet i kapitán Brueys pro svůj šlechtický původ propuštěni z námořnictva (admirál dokonce zatčen).\n\nPo pádu Robespierrově však byl admirál Truguet nejen rehabilitován, ale roku 1795 jmenován ministrem námořnictva. Povolal do služby i kapitána Brueyse a roku 1795 prosadil jeho povýšení do hodnosti kontradmirála. Následujícího roku 1796 byl Brueys účastníkem neúspěšné výpravy do Irska. Byl zástupcem velitele námořní složky výpravy admirála Justina de Gallese (transportovanému vojsku velel generál Lazar Hoche) a po návratu byl v listopadu 1796 povýšen do hodnosti viceadmirála. Dostal rozkaz velet flotile na Jadranu. Tam se setkal s generálem Bonaparte a stal se jeho bezmezným obdivovatelem. V Benátkách jej zastihlo roku 1797 uzavření míru v Campo-Formio. Následně dle podmínek mírové dohody obsadil Jonské ostrovy. Generál Napoleon Bonaparte viděl v Brueysovi pečlivého statečného námořníka, nevadilo mu, že nemá žádné rozsáhlé velitelské zkušenosti strategického charakteru a prosadil jej do funkce velitele flotily, která měla v rámci Napoleonova egyptského tažení dopravit francouzské vojsko do severní Afriky\nÚkolem Brueysovým bylo l) dopravit vojsko bezpečně do Egypta a při cestě zajistit obsazení Malty, 2)umožnit hladké vylodění vojska v Egyptě, 3) vrátit se s flotilou do bezpečných přístavů (francouzských, či La Valletta či Korfu). Prvé dva úkoly splnil Brueys dokonale. S návratem však nepochopitelně váhal. Britská flotila pod velením kontradmirála Horatio Nelsona pronásledovala Brueysovo loďstvo - 73 dní je hledala v Středozemním moři. Až 1. srpna 1798 se podařilo Nelsonovi dostihnout Francouze v zátoce abukirské nedaleko Alexandrie při ústí Nilu. Nelson okamžitě zahájil bitvu - Bitva u Abúkíru, která patří v dějinách námořní strategie k nejznámějším. Nelson postřehl chybné postavení za sebou zakotvených francouzských lodí. Brueys totiž očekával možnost útoku jen na pravoboku lodí, neboť lodě kotvily levobokem blízko břehu. Proto přemístil všechna děla na pravobok. Nelson však viděl i možnost útoku z levoboku (tedy mezi zakotvenou flotilou a pobřežím) a útočil z obou stran. Brueyes stál až do konce na palubě vlajkové lodi L’ Orient (120 děl) a zemřel na četná střelná poranění - dělová kule mu utrhla obě nohy. Krátce poté vybuchla i celá loď, když byl zasažen sklad střelného prachu. Bitva skončila totálním vítězstvím britské flotily.\nNapoleon Bonaparte zhodnotil Brueysovo jednání výstižnou větou: \"„Si, dans ce funeste evenement, il a commis des fautes, il les a expiees par sa fin glorieuse.“\" („Ano, během této neblahé události udělal závažné chyby, ale odčinil je svým hrdinným koncem.“). Jeho jméno je vyryto na Vítězném oblouku v Paříži.\n"}
{"id": "192853", "url": "https://cs.wikipedia.org/wiki?curid=192853", "title": "Onyx (řeka)", "text": "Onyx (řeka)\n\nOnyx je řeka v Rossově dependenci v Antarktidě. Se svými 30 km je to nejdelší řeka na kontinentě.\n\nProtéká západním směrem přes údolí Wright z ledovce Wright Lower do jezera Vanda. Směřuje od oceánu, od něhož je oddělena ledovcem. Má několik přítoků.\nVoda v řece teče několik měsíců během antarktického léta, po zbytek roku řeka vysychá. Její průtok značně kolísá.\n\nPodél jejího toku je rozmístěno několik meteorologických stanic. V řece nežijí žádné ryby, ale pouze mikroorganismy.\n\n"}
{"id": "192860", "url": "https://cs.wikipedia.org/wiki?curid=192860", "title": "François-Joseph Lefebvre", "text": "François-Joseph Lefebvre\n\nFrançois-Joseph Lefebvre, vévoda z Gdaňsku (25. října 1755 v Rouffachu (Alsasko – Francie) – 14. září 1820 v Paříži), byl francouzský revoluční generál a maršál Francie v době Francouzského císařství a restaurace Bourbonů.\n\nLefebvre byl synem mlynáře z alsaského Ruffachu. Otec mu zemřel, když bylo Françoisovi 8 let a ten pak byl vychováván strýcem-farářem, který se synovci snažil poskytnout vzdělání, čemuž však ten úspěšně vzdoroval. V roce 1773 vstoupil do francouzské gardy a roku 1792 jako kapitán do revoluční armády a již v prosinci 1793 byl brigádním generálem a v lednu 1794 divizním generálem. Roku 1783 se oženil s prostou, ale inteligentní ženou, pradlenou Catherine Hubscherovou, která mu postupně porodila 14 dětí, z nichž tři zemřely v kojeneckém věku. Manželství bylo vzorné a Catherina byla svým neokázalým vystupováním a vtipnými odpověďmi proslulá a Napoleonem velmi oblíbená (madamme Sans Gene). Velel na Sáře a Mosele, zejména však na Sambře a Maase. Obvykle jako velitel předvoje. V bitvě u Fleurus (24. června 1794) velel pravému křídlu. Roku 1796 zvítězil nad Rakušany u Altenkirchen. Roku 1799 vedl sbor v Jourdanově armádě a byl nucen podstoupit s 8000 muži boj u Stockachu proti 30 000 Rakušanů. Těžce raněn zorganisoval spořádaný ústup a odjel se léčit do Paříže. Zde obdržel velení Vnitřní armády tvořené 17. divizí (byl tedy nominálně i velitelem pařížské posádky) v jejímž čele 19. brumaire (10. listopadu 1799) spolu s Leclercem d'Ostin vtrhl do Rady pěti set a osvobodil ohroženého předsedu Luciena Bonaparte. Napoleon Bonaparte, ke kterému Lefebvre věrně přilnul, jej jmenoval roku 1800 členem senátu v kterém pak působil až do Restaurace. Byl v první vlně jmenován maršálem (29. květen 1804). V pruském tažení roku 1806 velel v bitvě u Jeny gardovému dělostřelectvu a po bitvě u Pruského Jílového mu Napoleon svěřil obléhání a dobytí Gdaňsku (Danzig) a po obsazení města (27. května 1807) jej jmenoval vévodou z Gdaňsku. \n\nV roce 1808 velel Lefebvre 5. armádnímu sboru ve Španělsku a zvítězil v bitvě u Duranga (31. října 1808), celkově však si na Pyrenejském poloostrově nevedl příliš úspěšně. Pak byl jmenován velitelem bavorské armády a v této funkci se podílel na bitvách u Eggmühlu a Wagramu, když předtím porazil Rakušany v bitvě u Abensbergu, následně potlačil povstání v Tyrolsku (Andreas Hofer). Roku 1812 velel v ruském tažení Staré gardě a roku 1814 po vpádu Spojenců do Francie svěřil mu Napoleon velení celého levého křídla armády – velmi zdatně si v této funkci vedl v bitvách u Montmirail, Arcis-sur-Aube a Champeaubert a podřídil se Bourbonům až po abdiklaci Napoleonově. Ludvíkem XVIII. byl 4. června 1814 jmenován pairem. Jelikož se během Sta dní opět bez váhání přidal k Napoleonovi a byl s Davoutem jediným, kdo jej vítal na nádvoří Tuilerií, ztratil po bitvě u Waterloo post paira i maršálskou hodnost. Ludvík XVIII. mu však hodnost maršála roku 1816 vrátil a roku 1819 byl Lefebvre opět jmenován pairem. Žil střídavě v Paříži a na svém venkovském sídle zámku Combault. Zemřel v Paříži na městnání srdeční (asthma cardiale) a je pohřben na hřbitově Pére Lachaise, v sousedství hrobu Massenova. \n\n"}
{"id": "192862", "url": "https://cs.wikipedia.org/wiki?curid=192862", "title": "Prudhoe Bay", "text": "Prudhoe Bay\n\nPrudhoe Bay je jedno z nejsevernějších aljašských měst, které leží na pobřeží stejnojmenné zátoky Beaufortova moře. Těží se zde mnoho ropy - začíná zde ropovod do jihoaljašského Valdezu. Těžba ropy v severní Aljašce je předmětem sporů ekologů se zájmy americké vlády. Ropovod narušuje migraci sobů a případné havárie ohrožují jeden z nejrozsáhlejších systémů lesa - severoamerickou tajgu. Kolem samotného Prudhoe Bay ovšem žádná tajga není, rozkládá se zde pouze pustá tundra a průměrné teploty v létě zde sotva vystoupají na 5 °C.\n\n"}
{"id": "192864", "url": "https://cs.wikipedia.org/wiki?curid=192864", "title": "Barrow (město)", "text": "Barrow (město)\n\nBarrow (inuitsky Utqiaġvik) je nejsevernější aljašské město, současně je i jedním z nejseverněji položených osídlení s více než 4000 obyvateli na světě. Blízký mys Barrow (9 mil severně) je nejsevernějším bodem USA.\nTento mys byl pojmenován F. W. Beecheyem v roce 1825 na památku britského námořního důstojníka Sira Johna Barrowa. Původní název \"Ukpeagvik\", čili „místo, kde se loví sněžné sovy“ dali místu Inuité před více než 1000 lety.\n\nMěsto není vzhledem ke své vzdálenosti napojeno na zbytek aljašské silniční sítě a je zásobováno především prostřednictvím letecké dopravy, případně v krátkém letním období nákladními loděmi. Většina jeho obyvatel jsou buď příslušníci původních národů, nebo lidé, kteří do Barrow odešli v souvislosti s těžbou ropy.\n\nPodle United States Census Bureau, rozloha města činí 55 km² z čehož 47,6 km² tvoří pevnina a 7,6 km² vodní plochy. Dominujícím typem biomu je tundra, která je vyvinutá na permafrostu, který je až 400 m hluboký.\nBarrow má nehostinné polární klima. Zima je mrazivá a polární léto je velice krátké a chladné (průměrná červencová teplota 4,9 °C).\n\n"}
{"id": "192867", "url": "https://cs.wikipedia.org/wiki?curid=192867", "title": "Seznam měst na Sachalinu", "text": "Seznam měst na Sachalinu\n\nToto je seznam měst na ostrově Sachalin na ruském Dálném východě.\n\n"}
{"id": "192868", "url": "https://cs.wikipedia.org/wiki?curid=192868", "title": "Skanzen Řepora", "text": "Skanzen Řepora\n\nŘepora (dříve nazývaná Tuležim) je skanzen v okrajové části Prahy, který se snaží navodit co nejvěrnější představu české lidové architektury 14. století a života ve středověkém městečku.\n\nSkanzen leží v jihozápadním cípu katastrálního území pražských Stodůlek, který patří do území městské části Praha-Řeporyje, severně od zástavby Řeporyj a Dalejského potoka, v údolí mezi několika rybníky. Z Řeporyjského náměstí byla ulicí Ve Výrech kolem skanzenu prodloužena turistická značka ke stanici metra Stodůlky. Od ní je vzdálen asi kilometr.\n\nV objektu skanzenu je mnoho budov; kostel se hřbitovem, usedlost rychtáře s krčmou, usedlosti kováře, hrnčíře a domkáře, zastřešené tržiště, studna, pranýř, vstupní brány a věže, palisády aj. Dokončena zatím není tvrz. Za východní branou jsou expozice z různých dob a míst, které nepatří přímo do města: šibeniční vršek, posvátný strom a pohanské kultovní místo. Před západní branou, která slouží i pro vstup návštěvníků, jsou sloupková boží muka. Stavby byly budovány dobovými technologiemi.\n\nAkciová společnost Tuležim a. s. byla založena v roce 1999, skanzen byl budován v zanedbaném prostoru bývalé těžby cihlářské hlíny zvaném Hliník. Zpřístupněn byl roku 2002. Roku 2004 byla akciová společnost přejmenována na Řepora a. s. V roce 2001 dostala Tuležim a. s. pokutu od stavebního úřadu, protože obstaravatelská firma nezajistila vydání stavebního povolení. Zpočátku se také autoři projektu distancovali od provozovatele, protože se podle nich způsob provozování a komerční program neslučují s původní myšlenkou projektu.\n\nV minulosti skanzen občas oživovaly akce skupin lidí, jejichž koníčkem je středověký život, oblečení, šerm, tanec, lazebnictví atd. V nabídce byly i jen pronájmy k soukromým akcím – oslavám (svatba, narozeniny), grilování, akce s dobovým programem.\n\nOd roku 2013 je veřejnosti nepřístupný, pronajímá se pro filmové účely.\n\nŘepora několikrát vyhořela. Poprvé v noci na 16. června 2003, kdy shořely vinou neznámého žháře čtyři budovy (kovárna, špýchar a usedlost hrnčíře) a uhořely tři ovce, škoda byla vyčíslena na 5 milionů Kč. Podruhé, 17. prosince 2004, se rozšířil požár z budovy hlídačů areálu. Přesto se jí podařilo obnovit svoji činnost.\nV noci na úterý 10. prosince 2019 ve skanzenu vypukl požár, který zachvátil v plném rozsahu tři dřevěné stavby. Hasiči zde zasahovali od 2. do 4. hodiny.\n\n"}
{"id": "192873", "url": "https://cs.wikipedia.org/wiki?curid=192873", "title": "Řepora", "text": "Řepora\n\nŘepora je jméno s více významy:\n"}
{"id": "192876", "url": "https://cs.wikipedia.org/wiki?curid=192876", "title": "Mokřiny", "text": "Mokřiny\n\nNázev Mokřiny má více sídel:\n\n"}
{"id": "192877", "url": "https://cs.wikipedia.org/wiki?curid=192877", "title": "Nebesa", "text": "Nebesa\n\nVýraz Nebesa má více významů:\n\n\n"}
{"id": "192879", "url": "https://cs.wikipedia.org/wiki?curid=192879", "title": "Vernéřov", "text": "Vernéřov\n\nNázev Vernéřov má více sídel:\n"}
{"id": "192880", "url": "https://cs.wikipedia.org/wiki?curid=192880", "title": "Bondage", "text": "Bondage\n\nBondage (česky bondáž nebo erotické svazování) patří mezi nejobvyklejší a nejrozšířenější BDSM praktiky. Jde o erotickou techniku, spočívající v omezení pohyblivosti partnera (znehybnění) různého stupně – od víceméně symbolického až po znehybnění totální.\n\nSama technika má celou řadu variant, od prostého přivázání rukou (případně nohou) k pelesti postele přes rozličné ozdobné úvazy, podobné zde vyfotografovanému až po vysoce sofistikované konstrukce z různobarevných provazů se strategicky umístěnými uzly. V rámci bondáže existuje několik škol a specializovaných webů (příklad českého zdroje). Technika je relativně bezpečná, zejména při pravidelné kontrole prokrvení končetin a míst, stlačených uzly a provazy.\n\nJako materiál pro bondáž slouží nejčastěji měkké bezdušové provazy, nezpůsobující při sklouznutí popáleniny. Často používány jsou i řetízky (v kombinaci s D-kroužky a karabinami), případně obalové potravinářské fólie či lepicí pásky.\n\nJaponská bondáž (shibari, Nawa Shibari) – „umění provazu“ je umělecká forma, která je japonské kultuře rovnocenná s ikebanou, bonsají nebo čajovým obřadem. Umělci, dnes nazýváni „Nawakesho“ jsou uctíváni se stejnou vážností, srovnatelnou snad jen se zápasníky sumo a při svém umění mohou čerpat z pramenů starých přes 500 let.\n\nHistorické prameny uvádí, že vývoj bojového systému Hojo-jutsu alias Obaku-jutsu začal v krvavém období Shinkoku. Bylo to velmi specializované umění, které se užívalo při chytání kriminálních živlů a pak následném zadržení. Technika svázání pak byla odlišná jak při zadržení, soudu i následném trestu. Každý pak zcela jednoduše věděl, ve které fázi se zločinec nachází. Dokonce i trest, kterým byl mučící úvaz, byl pro každý zločin i společenskou třídu trestaného jiný.\n\nNení jasné, kdy se vyvinula erotická forma umění lana. Ale je pravděpodobné, že ten, který se při podívané na techniky Obaku-jutsu poprvé vzrušil, patřil do období Edo (1600 – 1878).\n\nShibari lze dělit na tři základní formy úvazu:\n\nJe to samozřejmě jen základní klasické dělení, vše je ve výsledku kombinováno a doplňováno polohami svázaného atd. Navíc lze provádět asymetrické vázání, kombinované se základními.\n\nDále se rozeznávají tři základní bondage pozice:\n\n"}
{"id": "192882", "url": "https://cs.wikipedia.org/wiki?curid=192882", "title": "Akademické gymnázium Štěpánská", "text": "Akademické gymnázium Štěpánská\n\nAkademické gymnázium, škola hlavního města Prahy, je všeobecné čtyřleté gymnázium, které sídlí v centru Prahy. Jeho zřizovatelem je pražský magistrát. Ve 14 třídách studuje přibližně 430 žáků. Ředitelem gymnázia je od roku 2007 PaedDr. Milan Štěrba. Instituce sídlí v budově dnes již neexistujícího, ale kdysi velice uznávaného Německého státního reálného gymnázia.\n\nAkademické gymnázium (AG) bylo založeno roku 1556 při jezuitské koleji v Klementinu. Název je označením školy, původně přípravky jezuitské akademie, později připojené k univerzitě. Studenti se automaticky stali akademickými občany. Po zániku tohoto práva bylo toto označení ponecháno jen čtyřem gymnáziím, z nichž je pražské akademické gymnázium nejstarší, a tedy je i nejstarším gymnáziem ve střední Evropě. Někdy se proto lze setkat s názvem \"Staročeské gymnázium\".\n\nPo většinu historie výuka trvala 8 let ve dvou stupních, po školské reformě roku 1953 se stalo školou tříletou, byl to takzvaný třetí stupeň jedenáctiletky, později rozšířené na čtyřletou docházku tzv. dvanáctiletky čili Střední všeobecně vzdělávací škola, která měla kromě denního studia také formu večerní školy pro pracující. V této večerní škole roku 1954 maturoval Václav Havel. V roce 1968 byly opět otevřeny 2 třídy osmiletého gymnázia, ale po dvou letech byly převedeny zpět na základní školu.\n\nPo zrušení jezuitského řádu sídlila škola v letech 1783 - 1804 v bývalém jezuitském semináři u sv. Václava v Husově ulici. Po zavedení povinné školní docházky roku 1805 se vrátila zpět do Klementina. Zde ale nezůstala dlouho - byla přemístěna do pronajatých prostor v soukromém domě v Divadelní ulici (původní čp.995/8). Protože se rozšiřovala, několik jejích paralelek bylo roku 1874 umístěno v Celetné ulici (původní čp.596/15) \"U města Paříže\". Z nich později vzešlo gymnázium v Truhlářské. Roku 1902 byla pro gymnázium postavena nová budova vedle Rudolfina na místě zbořené Lannovy pily a parketárny na Dvořákově nábřeží (17. listopadu 77/3) (stavitel J. Nekvasil). Při jejím vysvěcení 5. října ředitel A. Truhlář slavnostně převzal klíče. Z této své budovy se gymnázium v roce 1918 přesunulo na Nové Město k Piaristům do Panské ulice a roku 1945 do Štěpánské ulice č. o. 22, budovy Německého státního reálného gymnázia, s nímž zde pak (vyjma několika let) koexistovalo až do konce třicátých let.\n\nSe školou je spojeno několik stovek významných osobností, některé uvádí Almanach\nZe současníků na AG studovali například:\nZaměření gymnázia je všeobecné, každoročně se otevírají 3–4 třídy. Uchazeči si vybírají mezi posílenou výukou přírodních věd, společenských věd a francouzštiny.\n\nVe všech třídách je povinně vyučována angličtina a další živý jazyk z nabídky němčina, francouzština, španělština a ruština. Ve třídách společenskovědního a francouzského zaměření je v prvních dvou letech studia vyučována i latina, škola nabízí i klasickou řečtinu a čínštinu jako nepovinný předmět. Studenti mohou získat mezinárodní jazykové certifikáty FCE, CAE, DELF a DELE\n\nOd třetího ročníku se mohou studenti profilovat formou volitelných předmětů. Ve třetím ročníku si každý student z nabídky vybírá 2 nebo 3 dvouleté předměty, ve čtvrtém ročníku k nim přibírá další 2 jednoleté. Všichni studenti pak mohou navštěvovat nepovinné předměty, které nabízejí možnost kulturního a sportovního vyžití a možnost zlepšovat se v některých povinných předmětech.\n\n\n\n"}
{"id": "192887", "url": "https://cs.wikipedia.org/wiki?curid=192887", "title": "Úbočí", "text": "Úbočí\n\nÚbočí může být:\n"}
{"id": "192891", "url": "https://cs.wikipedia.org/wiki?curid=192891", "title": "Bojky", "text": "Bojky\n\nBojky (též bajky, bojtky) byly lidové příběhy, báje, bajky, anekdoty, satiry a pohádky na Těšínsku ve Slezsku.\n\nBojky patřily mezi folklorní literární útvary předávané ústní formou, ve kterých se předávaly mezi generacemi lidové tradice, zvyky a ponaučení a také pověry a mýty. Vypravěči, na jejichž podání závisela úroveň bojek v jejich obsah často sami věřili. Těšínské bojky se dají přirovnat k lidovým pověstem a baladám, které sbíral a později zbásnil Karel Jaromír Erben v Kytici.\n\nTěšínské bojky se dělily na horalské, zemědělské a havířské. Četnost bojek se zvyšovala v dobách nejistot a změn. Bojky odrážely touhu prostých lidí po jistotě a řádu daného věky, který pomáhá člověku orientovat se v měnícím se světě. Často obsahovaly rady a napomenutí (aby člověk nechodil blízko vody, v noci do lesa, apod.). Bojky často poukazovaly na nějakou nepěknou nebo nepřijatelnou lidskou vlastnost. Bojky se často vázaly ke konkrétnímu místu, osobě a události a proto jejich životnost byla omezená. Zachovaly se maximálně tři generace.\n\nNadpřirozené bytosti bojek byly škodící (v horalských a zemědělských) nebo pomáhající – ty pouze u havířů (výstražná znamení, sny, předtuchy).\n\nV Těšínských bojkách se objevovaly tyto postavy:\n\nBojky zanikly spolu s tím, jak zanikalo těšínské nářečí a typický vesnický život se svými obyčeji a zvyky. Zachovaly se pouze některé, zaznamenané literárními badateli.\n\nUkázka jedné bojky v podání Anny Šlauerové (61 let) z Bystřice nad Olzou, jak ji vyprávěla literárnímu badateli Karlu Dvořáčkovi v březnu 1934.\n\"Studie Karla Dvořáčka: O funkci těšínských bojek. In Slezský sborník, ročník 47 (1949), číslo 3, s. 200-216.\"\n\n"}
{"id": "192893", "url": "https://cs.wikipedia.org/wiki?curid=192893", "title": "Lázně (rozcestník)", "text": "Lázně (rozcestník)\n\nNázev Lázně může znamenat:\n\n\n\n\n"}
{"id": "192897", "url": "https://cs.wikipedia.org/wiki?curid=192897", "title": "Charles Maurice de Talleyrand-Périgord", "text": "Charles Maurice de Talleyrand-Périgord\n\nCharles Maurice de Talleyrand-Périgord (2. února 1754, Paříž – 17. květen 1838, Paříž) byl patrně nejznámější a nejúspěšnější státník a diplomat období Francouzské revoluce, napoleonských válek, restaurace Bourbonů a Vídeňského kongresu. Pro své zásluhy obdržel několik vysokých šlechtických titulů: roku 1806 kníže beneventský, roku 1807 vévoda de Talleyrand-Périgord, roku 1815 vévoda z Dina (Dino je kalábrijský ostrov).\n\nTalleyrand se narodil 2. února 1754 v Paříži jako hraběcí syn v rodině de Talleyrand-Périgord. Jeho otec byl plukovníkem královské gardy a matka byla dvorní dáma. Studoval na kněžském semináři Saint-Sulpice. Po jeho absolvování byl v roce 1779 vysvěcen na kněze a první post jeho církevní kariéry byl abbé při opatství Saint-Denis. Poté působil jako jeden ze dvou generálních inspektorů francouzského katolického kléru. V roce 1788 se stal biskupem v provinčním městě Autun, kde před návratem do Paříže strávil jen několik dní. Jelikož pro vadu dolní končetiny nemohl vykonávat vojenskou službu (nápadně kulhal), mohl vzhledem ke svému původu z vyšší, avšak zchudlé šlechty, dosáhnout vysokých funkcí jen v církevních službách. O charakteru postižení dolní končetiny panují rozporné názory. Talleyrand sám se ve svých \"Pamětech\" zmiňuje, že jako malé dítě spadl z komody, zlomenina byla příliš pozdě diagnostikována a léčena, a následkem toho se špatně zhojila. Častější je však názor, že se jednalo o vrozenou vadu dolní končetiny (typu pes equinovarus), nelze pominout ani podezření na Marfanův syndrom (systémová vývojová vada).\n\nV průběhu revoluce od roku 1789 přešel Talleyrand od kléru ke třetímu stavu a reprezentoval jej na zasedání generálních stavů i v nově se tvořícím Národním shromáždění. Byl politikem, jenž uznával nutnost reforem, což jej vzdalovalo od kléru. Jeho vztah k duchovenstvu se výrazně přiostřil, když se Talleyrand vyslovil pro znárodnění církevního majetku a výtěžek této akce chtěl použít k vyrovnání státních dluhů. V návrhu, který předložil, odůvodnil konfiskaci tím, že církev má majetek jen propůjčen k výkonu svého poslání, a ne jako osobní vlastnictví hodnostářů. Podle Talleyranda se tedy nejednalo o vyvlastnění. Roku 1791 složil přísahu na ústavu duchovenstva, čímž se podřídil státu. Vzdal se pak funkce biskupa z Autun. Papež Pius VI. jej za jeho činnost ostře kritizoval, zbavil jej všech církevních úřadů a exkomunikoval z církve. V předvečer hrůzovlády v roce 1792 opustil Talleyrand prozíravě Francii, když si za Dantonovy pomoci opatřil výjezdní povolení, oficiálně se svým již druhým diplomatickým posláním ve Velké Británii. To mu později umožnilo hladký návrat, jelikož na něho nepadlo odium emigranta. Po nějakém čase byl z Anglie premiérem Williamem Pittem mladším na nátlak francouzských protirepublikánských exulantů vyhoštěn. Uchýlil se do USA, kde se zabýval mj. bankovními a pozemkovými spekulacemi ve službách Theophila Cazenove, usídleného ve Philadelphii, a stýkal se s tamějšími francouzskými emigranty. Teprve roku 1796 se vrátil do Francie přes severní Německo, kde krátce pobýval v hanzovním městě Hamburku. Již v roce 1797 byl na přímluvu své tehdejší přítelkyně paní Germaine de Staël vládnoucím Direktoriem pod vedením Paula Barrase jmenován francouzským ministrem zahraničí jako nástupce Charlese Delacroixe, otce malíře Eugèna Delacroixe. \"Madame de Staël\" byla velmi zámožná manželka dlouholetého švédského velvyslance v Paříži, významná spisovatelka a vlivná dáma francouzské společnosti.\n\nJelikož nechtěl být nadále politicky spojován s Direktoriem, které bylo dle jeho mínění odsouzeno ke krachu, rezignoval roku 1799 na funkci ministra zahraničí a připojil se k nové mladé síle - k Napoleonu Bonapartovi, kterého podpořil při jeho státním převratu dne 18. brumaire roku VIII podle revolučního kalendáře, tj. 9. listopadu 1799, načež byl Napoleonem coby prvním konzulem jmenován opět ministrem zahraničí. Roku 1802 vstoupil do svazku manželského s Catherine Worlée-Grandovou, ženou s níž už delší dobu žil a která měla dosti pochybnou pověst. Říkalo se, že je krásná, avšak málo inteligentní. Manželství zůstalo bezdětné. Talleyrand byl tehdy hlavním propagátorem myšlenky vytvoření císařství a postaral se o hladké diplomatické uznání francouzského císařství většinou světových států. Jeho názory na budoucnost Francie se však od Napoleonových značně lišily. Talleyrand zastával názor, že mírem v Amiensu z roku 1802 získala Francie více, než bylo možno očekávat, přesto však Napoleona dále podporoval a v roce 1804 byl jedním z protagonistů mezinárodní aféry spojené s popravou, zřejmě neprávem odsouzeného Ludvíka Bourbonského, vévody z Enghienu. Roku 1805 podepsal Bratislavský mír a v roce 1807 i mír v Tylži (Tilsit). S obrovskou předvídavostí, vida Napoleonovu říši na vrcholu svých možností, podal demisi ještě v roce 1807 a postupně se od Napoleona myšlenkově a politicky vzdaloval. V roce 1808 při setkání monarchů v Erfurtu pak s carem Alexandrem I. tajně uzavřel dohodu o spolupráci. Od té doby soustavně proti Napoleonovi konspiroval. Po Napoleonově pádu, na kterém měl výrazný podíl, pomohl zpět na královský trůn rodu Bourbonů, i když proti němu měl vzhledem ke svým pokrokovějším názorům značné výhrady. V období tzv. restaurace za vlády krále Ludvíka XVIII. byl dvakrát krátce ministrem zahraničí, z toho jednou zároveň premiérem. Jeho hvězdná hodina udeřila na \"tančícím\" Vídeňském kongresu, kdy se mu jako zástupci poražené země podařilo mistrným diplomatickým postupem dojednat pro Francii příznivé podmínky a uhájit její hranice v rozsahu z roku 1789.\n\nKdyž v roce 1830 vypukla Červencová revoluce, byl Talleyrand jedním z předních navrhovatelů Ludvíka Filipa jako francouzského krále. Ten jej poté pověřil diplomatickým zastupováním Francie ve Velké Británii (1830–1834). Zde se Talleyrand snažil působit na sbližování obou států, jejichž vztahy byly léta těžce narušeny. Svůj poslední kousek mistrovské diplomacie předvedl při jednáních o nezávislosti Belgie. I díky jeho postupu mohl být 4. října 1830 princ Leopold Georg Christian Friedrich von Sachsen-Coburg-Saalfeld zvolen belgickým králem Leopoldem I.\n\nTalleyrand proslul nejen jako politik a diplomat, ale také jako vynikající řečník, vtipný glosátor, labužník a mimořádný znalec vína a  žen.\n\nCharles-Maurice de Talleyrand-Périgord zemřel 17. května 1838 v Paříži a byl pohřben na svém zámku Valençay. Univerzální dědičkou se stala jeho dlouholetá společnice Dorothea von Biron, tehdy ve Francii zvaná \"Dorothée duchesse de Dino\", později \"Dorothée de Courlande\", od roku 1824 rozvedená manželka jeho synovce Edmonda de Talleyrand-Périgord.\n\nTalleyrand neměl žádné manželské děti, ale několik nemanželských. Nejznámější je Charles-Joseph de Flahaut, syn Marie-Adélaïde Filleul, hraběnky de Flahaut de La Billarderie, důstojník Napoleonovy armády, milenec jeho vyženěné dcery Hortensie z Beauharnais (královny holandské) a otec pozdějšího ministra vnitra Druhého císařství vévody de Morny. Talleyrandovo otcovství slavného malíře Eugèna Delacroixe, dokládané údajnou podobou obou mužů a Talleyrandovou nápadnou podporou mladého malíře, je naproti tomu velmi nejisté.\n\n\n"}
{"id": "192901", "url": "https://cs.wikipedia.org/wiki?curid=192901", "title": "Elektrárny v Polsku", "text": "Elektrárny v Polsku\n\nV Polsku je 90 % elektrické energie vyráběno v tepelných elektrárnách, v nichž je zdrojem energie až na výjimky uhlí. Palivem v těchto elektrárních je z 60 % černé uhlí a z 38 % hnědé uhlí. \n\nV letech 1982 - 1990 byla v Polsku budována jaderná elektrárna Żarnowiec, která měla mít čtyři jaderné reaktory a instalovaný výkon 1600 MW. Její stavba však byla zastavena.\n\n\n\n\n\n"}
{"id": "192902", "url": "https://cs.wikipedia.org/wiki?curid=192902", "title": "Roar Ljøkelsøy", "text": "Roar Ljøkelsøy\n\nRoar Ljøkelsøy (* 31. května 1976, Orkdal) je elitní norský skokan na lyžích.\n\nPočátky jeho kariéry však příliš zářivé nebyly, pravidelně se ve výlsedkových listinách umísťoval v poli poražených. Svůj první závod světového poháru vyhrál 25. ledna 2003 až ve věku 26 let. V roce 2004 se zapsal mezi vynikající letce, když zvítězil v mistrovství světa v této extrémní odnoži skoků na lyžích ve slovinské Planici. V témž šampionátu získal zlatou medaili také v soutěži družstev se svými kolegy Tommym Ingebrigtsenem, Bjørnem Einarem Romørenem a Sigurdem Pettersenem. V roce 2005 získal na mistrovství světa v klasickém lyžování v německém Oberstdorfu stříbrnou medaili v individuální soutěži na velkém můstku a na stejném můstku bronzovou medaili v soutěži družstev. V roce 2006 obhájil v rakouském Kulmu zlato v letech na lyžích, totéž se mu podařilo i v soutěži družstev s jeho kolegy Tommym Ingebrigtsenem, Bjørnem Einarem Romørenem a Larsem Bystølem. V Sapporu, kde se konalo mistrovství světa v klasickém lyžování v roce 2007, získal bronzovou medaili v soutěži jednotlivců na velkém můstku a stříbrnou medaili v soutěži týmů na stejném můstku.\n\nJeho osobní rekord v délce skoku činí 230,5 m, dosáhl jej, podobně jako většina skokanů, na mamutím můstku ve slovinské Planici v březnu 2005. Jedná se o sedmý nejdelší skok v historii.\n"}
{"id": "192910", "url": "https://cs.wikipedia.org/wiki?curid=192910", "title": "Josef Kalus", "text": "Josef Kalus\n\nJosef Kalus (16. února 1855 Frenštát pod Radhoštěm – 11. prosince 1934 Frenštát pod Radhoštěm) byl básník, spisovatel a učitel.\n\nNarodil se do chudé tkalcovské rodiny jako čtrnácté dítě. Od mala se musel zapojit do práce na stavu, tkalcovství se také vyučil. V roce 1880 se (v pětadvaceti letech) nechal zapsat do třetí třídy měšťanské školy. V letech 1881–1885 absolvoval učitelský ústav v Příboru. Byl učitelem, nejdéle učil v Čeladné, kde se stal ředitelem obecné školy.\n\n4. února 1891 se oženil ve Frenštátě pod Radhoštěm se svou příbuznou Marcelou Fialkovou. Byl členem Moravského kola spisovatelů. Do důchodu odešel v roce 1925 a vrátil se do rodného Frenštátu.\n\nÚmrtí Josefa Kaluse široce zaznamenal tisk. František Sekanina zveřejnil v Národní politice laskavý fejeton, kde např. uvádí, že mezi jeho ctitele patřil Jaroslav Vrchlický.\n\nPoezie Josefa Kaluse byla ovlivněna tvorbou Josefa Václava Sládka; vyjadřoval v něm lásku k rodnému kraji. Významnou část tvorby věnoval dětem.\n\nPřispíval do časopisů a novin Květy, Lidové noviny, Lumír, Malý čtenář a dalších.\n\n\n\n"}
{"id": "192911", "url": "https://cs.wikipedia.org/wiki?curid=192911", "title": "Čínské znaky", "text": "Čínské znaky\n\nČínské znaky (čínsky: 漢字, 汉字, pinyin: \"Hànzì\", český přepis: \"Chan-c',\" japonsky: \"Kandži\" 漢字, korejsky: \"Hanča\" 한자) jsou písemná soustava, která je používána pro zápis čínských jazyků (čínštiny, kantonštiny aj.), částečně japonštiny, příležitostně korejštiny a v minulosti též vietnamštiny.\n\nČínské písmo patří mezi starověká písma a jde o nejdéle soustavně používané písmo na světě. Existuje legenda o Cchang-ťieovi, která popisuje jeho vznik. Podle jedné verze této legendy byly čínské znaky vynalezeny, když Cchang-ťie (okolo roku 2650 př. n. l.), byrokrat za legendárního Žlutého císaře, na hoře Jang-sü (dnes v provincii Šan-si) lovil zvěř, když uviděl želvu, jejíž žíly přitáhly jeho pozornost. Inspirovala ho možná logika skrytá v těchto žílách a díky tomu se rozhodl studovat přírodu. Prozkoumal zvířata celého světa, krajiny světa i hvězdy na nebi a vynalezl první symbolický systém zvaný C' (字), jenž se stal prvním čínským písmem. Také se říká, že toho dne, když se znaky zrodily, čínský lid slyšel truchlení ďábla a viděl obilí padat z nebes jako déšť – to označovalo „druhý vznik světa“.\n\nV čínských znacích se neodráží výslovnost tak přímým způsobem, jako je tomu u latinky v případech mnoha jazyků. Velice zjednodušeně řečeno, téměř pro každý morfém (část slova) existuje zvláštní grafém (grafický prvek - znak, znaménko, značka).\nTento fakt samozřejmě značně ztěžuje výuku čtení a psaní jak u cizinců, tak u Číňanů, a je velkou brzdou gramotnosti: na rozdíl od evropských jazyků, kde počet znaků obvykle nepřesahuje 50, čínských znaků jsou tisíce. Obecně řečeno se v jedné době používá přibližně 5000–6000 znaků. Největší slovníky obsahují kolem 80 000 znaků, drtivá většina z nich se však dávno nepoužívá, případně se jedná o varianty (až 1/3).\nNa druhou stranu jsou zde i nesporné výhody: v jazykově roztříštěné Číně se spousta vzájemně nesrozumitelných (byť příbuzných) jazyků a dialektů píše těmi samými čínskými znaky. Mluvčí kantonštiny se nedomluví s mluvčím standardní čínštiny, ale pokud jsou oba gramotní, mohou si psát. Z podobného důvodu také čínské televizní stanice vysílají filmy v čínském znění s čínskými titulky. V obdobné funkci jako lingua franca (zprostředkující jazyk) řadu staletí byla v Evropě užívána latina a nyní takto slouží celosvětově angličtina a v muslimských zemích arabština. Obdobnou funkci plní běžné moderní piktogramy - symboly, emotikony, dopravní značky, znázornění času hodinami, mezinárodně zavedené oborové znaky a zkratky, například měr a vah, matematické operátory a číslice, interpunkční znaky a také latinské názvosloví v biologii a lékařství.\n\nTotéž platí i o srozumitelnosti dějinné. Historické varianty se sice liší, ale navazují na sebe a zachovávají si alespoň částečnou srozumitelnost.\n\nV čínském písmu se nedělají mezery mezi slovy. Pojem slovo má v čínském prostředí jinou hodnotu: jedná se o koncept čistě jazykový, nikoli pravopisný. Ve znakovém zápisu je jedinou jednotkou menší než věta znak; ten ve výslovnosti odpovídá téměř vždy jedné slabice. Na významové úrovni to pak zpravidla bývá morfém, ačkoliv to zdaleka není univerzální pravidlo. Existuje řada znaků, které samy o sobě žádný význam nenesou a získávají jej až ve spojení se znakem jiným, existují také znaky, v nichž jsou obsaženy morfémy dva. Současná čínština již dávno není jazykem jednoslabičným, většina slov je dvojslabičná.\n\nVzhledem k tomu, že čínské písmo není písmem hláskovým, je poměrně obtížné v něm zachytit výslovnost cizích slov (např. osobních jmen a zeměpisných názvů). Výslovnost se musí napodobit pomocí slabik, které má k dispozici standardní čínština, a její fonetický systém se v tomto kontextu jeví jako velmi omezený podobně, jako např. česká soustava hlásek je velmi nedostatečná pro napodobení čínštiny. Pro zápis dotyčné posloupnosti slabik se pak vyberou vhodné znaky. Každé slabice sice v čínském písmu odpovídá mnoho různých znaků, některé znaky lze ale prohlásit za typické prostředky k fonetické transkripci cizích slov. Příklady:\n\nI když se čínské znaky vyvinuly z obrázkového písma, kde každý znak opravdu vystihoval zjednodušenou podobu pojmu, který zapisoval, v současném písmu takových znaků zbyla jen hrstka (a i u nich je často obtížné původní obrázek rozpoznat).\nDrtivá většina dnes používaných znaků se skládá ze dvou částí:\nExistuje přes 500 různých determinativů. Někdy je determinativ zaměňován s tzv. \"radikálem\". Radikály jsou prvky znaku, podle nichž jsou znaky řazeny ve slovníku, a díky dějinným okolnostem se velice často s determinativem kryje. Dnes však existuje mnoho případů, kdy je radikálem zcela jiná složka znaku než determinativ. Znaky se stejným determinativem obvykle vyjadřují příbuzné pojmy: například znaky pro řeku (河), jezero (湖), moře (海) i zátoku (灣) mají determinativ (který je zároveň radikálem), který vznikl zjednodušením znaku pro vodu (水). (Sám znak vody se do této skupiny také počítá, i když mu chybí fonetická složka.)\n\nFonetiku (fonetickou složku) tvoří jiný znak, jehož výslovnost je nebo někdy v minulosti byla nějakým způsobem blízká výslednému složenému znaku. Protože se však výslovnost vyvíjí a je v různých místech Číny dosti odlišná, v řadě případů je velmi obtížné fonetickou podobnost vysledovat.\n\nNěkteré znaky tvořící fonetickou složku jsou dost složité a samy se skládají z dvou částí: \"radikálu\" a své \"fonetické složky\".\n\nTradičně se znaky kladly do sloupce shora dolů poměrně těsně, sloupce se řadily zprava doleva s malým odstupem. V moderních textech je běžné totéž řazení jako v latince, tedy do řádků zleva doprava, řádky přibývají shora dolů.\n\nBez ohledu na složitost znaku se všechny grafické složky v jednom znaku musí vejít do čtverce o jednotné velikosti, jako by byly vpisovány do čtverečkovaného rastru.\n\nPro nalezení čínského znaku ve slovníku je potřeba umět rozpoznat dvě okolnosti:\nNa začátku slovníku je \"tabulka radikálů\", které jsou uspořádané podle počtu tahů. U každého radikálu je uveden seznam znaků s tímto radikálem, které slovník obsahuje; tyto znaky jsou uspořádány opět podle počtu tahů. Protože i znaků se stejným radikálem a počtem tahů může být hodně, bývá příslušná část tabulky nadepsaná čínskou číslovkou, vyjadřující počet tahů fonetické složky.\n\nU každého znaku v tabulce radikálů je nakonec odkaz na příslušné heslo ve slovníku. I když by mohlo jít o číslo stránky, většinou je odkazem \"přepis výslovnosti\" znaku — hesla jsou totiž ve slovnících řazena ne podle počtu tahů, ale právě podle přepisu výslovnosti. U čínských slovníků vydaných v ČLR a kdekoli mimo Čínu se výslovnost zapisuje pomocí pchin-jinu. Na Tchaj-wanu stejnému účelu slouží starší čínská abeceda vymyšlená speciálně pro zápis výslovnosti, zvaná ču-jin fu-chao (též \"Bopomofo).\" Řazení podle pchin-jinu není stejné, jaké se používá v evropských jazycích píšících latinkou.\nV Koreji se obdobně používá hangul a v Japonsku kana.\n\nVe snaze přiblížit písmo širším vrstvám obyvatelstva proběhla v ČLR ve druhé polovině 20. století postupná reforma, která řadu znaků zjednodušila. Kritici ovšem tvrdí, že se tím narušila informace o původu a příbuznosti jednotlivých znaků. Reformy však byly plánovány již od 20. let v souvislosti s velkou vlnou modernizace Číny (Májové hnutí 1919), a mimo to mnohem dalekosáhlejší reformy, které zastřely původní podoby znaků, jejich stavbu, etymologie i příbuznosti a oddělily průměrně gramotné Číňany od starší tradice, proběhly přibližně v letech 300-0 př. n. l. Původní znaky ilustrují úzké spojení mezi významy jednotlivých znaků a vírou prastarých Číňanů v nebesa. \n\nZjednodušené znaky jsou dnes standardem v ČLR (s výjimkou Hongkongu a Macaa) a v Singapuru. Na Tchaj-wanu se nadále používají tradiční znaky.\n\nZjednodušení nejvíce vynikne tam, kde byl zjednodušen radikál, a zásah se tudíž dotkl velké skupiny znaků (např. radikál ve slově \"jü\" – „jazyk“: 語 → 语). Zjednodušeně lze říci, že dnes používané čínské znaky se dělí na tři skupiny:\n\nVe skutečnosti je situace složitější. Různé varianty téhož znaku existovaly dávno před vznikem ČLR, ke zjednodušování docházelo také, i když v podstatně menší míře. Např. znak \"tchaj\" ve slově \"Tchaj-wan\" má jednoduchou (台) a složitou (臺) variantu, přesto se i na Tchaj-wanu (tedy v doméně tradičních znaků) používá ta jednodušší.\n\nSvé vlastní reformy provedli i Japonci, takže i když \"kandži\" lze spíše označit za tradiční znaky, např. znak pro studium (čínsky \"süe,\" japonsky \"gaku)\" se v Japonsku shoduje s tvarem v ČLR (学), zatímco na Tchaj-wanu a v Hongkongu je složitější (學).\n"}
{"id": "192915", "url": "https://cs.wikipedia.org/wiki?curid=192915", "title": "Bad Liebenwerda", "text": "Bad Liebenwerda\n\nBad Liebenwerda je lázeňské město v Německu na jihozápadě Braniborska v okrese Elbe-Elster, 60 km severozápadě od Drážďan. Ve městě se nacházejí lázně, kde se léčí revma a ortopedické potíže. Také se zde nachází termální lázně („Lausitztherme Wonnemar“), kde je široké vyžití pro celou rodinu (aquacentrum, sauna, termální komplex, fitness centrum, masáž)\n\nMěstem Bad Liebenwerda protéká řeka Černý Halštrov. Do města se dostaneme po silnici I. třídy č. B 101 a B 183. Sousední města:\n\n\nBurxdorf, Dobra, Koselenzien, Kröbeln, Langenrieth, Maasdorf, Möglenz, Neuburxdorf, Oschätzchen, Prieschka, Thalberg, Theisa, Zeischa a Zobersdorf\n\nPrvní písemná zmínka o obci pochází z roku 1231, tehdy ještě pod jménem Livenwerde. V roce 1304 je psáno v historických dokumentech o městu Liebenwerda. Martin Luther navštívil Liebenwerdu v roce 1519 a 1544. Liebenwerda patřila do roku 1806 ke Kurfiřtství saskému. Od roku 1806 do 1815 k Saskému království. Díky Vídeňskému kongresu byla Liebenwerda dána do Pruské provincie Sasko.\n\n\n\n"}
{"id": "192917", "url": "https://cs.wikipedia.org/wiki?curid=192917", "title": "Josef Šinovský", "text": "Josef Šinovský\n\nJosef Šinovský (14. července 1902 Šenov – 12. února 1973 Ostrava), vlastním jménem Josef Bilan, byl ostravský spisovatel.\n\nDostalo se mu pouze základního vzdělání (pět tříd obecné školy), později se vzdělával sám. Prošel mnoha profesemi. Pracoval mimo jiné jako dělník ve Vítkovických železárnách, na hamrech a na dole Prorok v Petřvaldě. V době krize (1933–1937) byl bez zaměstnání. Začínal jako dopisovatel novin a časopisů. Angažoval se v komunistickém hnutí. Pracoval také jako předseda Slezské národní rady, byl zakladatelem Muzea dělnického hnutí v Ostravě. Za okupace převáděl čes. komunisty do Polska. Byl účastníkem ilegálního hnutí Slezský odboj. V roce 1945 byl jmenován zmocněncem Ministerstva vnitra pro projednání žádostí o navrácení čs. občanství těšínským obyvatelům. V letech 1949–1950 vedl ostravské nakladatelství Úder. V roce 1968 vystoupil veřejně proti okupaci. Byl vyloučen z KSČ a od té doby mu nebyly vydávány knihy.\n\nJosef Šinovský psal romány a povídky z prostředí obyčejných lidí, havířů, dělníků a zemědělců z Ostravska a Těšínska. Psal v těšínském (lašském) nářečí a to mu znemožnilo oslovit širší okruh čtenářů.\n\n"}
{"id": "192920", "url": "https://cs.wikipedia.org/wiki?curid=192920", "title": "Synapsida", "text": "Synapsida\n\nSynapsida (savci v širším slova smyslu) je velká skupina obratlovců. Může být definována jako sesterská větev k Sauropsida, čili skupina všech zvířat, která jsou příbuznější savcům než plazům (tj. savci, jejich amniotní předci a blízcí příbuzní). Žili od pozdního karbonu do spodní křídy, od té doby žijí jen v podobě savců.\n\nMezi synapsidy patří druhy masožravé, tak býložravé, tak všežravé a také druhy různých velikostí. Již v období karbonu se objevily druhy, dosahující hmotnosti v řádu desítek kilogramů (např. \"Milosaurus mccordi\" z Illinois s odhadovanou hmotností 41 kilogramů).\n\nSynapsidi se dělí na několik skupin. Tradičně jsou děleni na skupiny pelycosauria a therapsida. Skupina pelycosauria je však parafyletická, to znamená, že je uměla vytvořená z několika různých skupin. Mezi therapsidy patří i praví savci (Mammalia) tvořeni vymřelými řády sdružovanými do parafyletického taxonu Allotheria (Volaticotheria, Palaeoryctoides, Triconodonta a Multituberculata, který je však bližší živorodým než vejcorodým) a dodnes žijícími skupinami vejcorodých, vačnatců a placentálů.\n\nMezi pelykosaury řadíme čeledě eothyrididae, caseidae, varanopidae, ophiacodontidae, edaphosauridae a sphenacodontidae.\n\nMezi therapsidy řadíme skupiny biarmosuchia, dinocephalia, anomodontia (mezi něž patří i dicynodontia), theriodontia (gorgonopsia, therocephalia) a cynodontia (mezi něž patří i savci). Praví savci se vyvinuli ve střední Juře.\n\nKladogram synapsidů:\n\nSynapsidi měli řezáky, stoličky a špičáky. Někteří cynodonti pravděbodobně měli srst a byli teplokrevní. Therapsidi měli nohy pod tělem jako savci. Pozdní cynodonti zřejmě uměli žvýkat, což umí jen savci.\n\nNejstaršími synapsidy byli archaeothyris a clepsydrops žijící v pozdním karbonu. Všichni raní a primitivnější synapsidi jsou většinou řazeni do umělé skupiny pelycosauria. Ve své době byli největšími suchozemskými živočichy, někteří dosahovali až šestimetrové délky. Někteří (např. dimetrodon či edafosaurus) měli hřbetní plachty, které jim možná pomáhali k termoregulaci. Vymřeli v polovině pozdního permu.\n\nEvolučně pokročilejší therapsidi se vyvinuli v raném permu před zhruba 275 miliony let. Patřili mezi ně býložravé i masožravé druhy. Mezi největší patřil moschops, který vážil více než tunu. Naopak nejměnší druhy, jako třeba robertia, nebyly větší než krysa. Většina therapsidů vymřela při hromadném vymírání na konci permu, což bylo největší vymírání všech dob.\n\nV raném triasu byli nejúspěšnější dicynodonti. Šlo o robustní býložravce. Asi nejznámějším je lystrosaurus. Dicynodonti byli koncem triasu nahrazeni archosaury a to např. dinosaury. Dle nejasných důkazů mohli přežít až do spodní křídy.\n\nDo triasu přežili také cynodonti, kteří byli masožraví. Jako jejich zástupce lze uvést například cynognatha, který byl rozšířený po celém světě. Postupně se cynodonti začali zmenšovat a jejich jurští zástupci se způsobem života, potravou i velikostí podobali dnešním drobným savcům. První praví savci se vyvinuli ve střední juře před 167 miliony let. Savci jsou dle kladistické klasifikace také cynodonty. Poslední nesavčí cynodonti vymřeli v spodní křídě. Savci byli, až na výjimky (repenomamus) ,v druhohorách drobní, noční, hmyzožraví živočichové Většina terapsidů, která zbyla po vymírání na konci permu, vymřela během vymírání na konci triasu a dále přežili jen někteří cynodonti. Věk savců nastoupil po vymření dinosaurů v kenozoiku. \nSauropsida\nPelycosauria\nTherapsida\nSavci\nDicynodontia\nGorgonopsia\nCynodontia\n\n\n"}
{"id": "192921", "url": "https://cs.wikipedia.org/wiki?curid=192921", "title": "František Patočka (lékař)", "text": "František Patočka (lékař)\n\nFrantišek Patočka (22. září 1904 Turnov – 14. března 1985 Praha), byl lékař a imunolog, zakladatel moderní české bakteriologie a virologie.\n\nPo studiu lékařství na Karlově univerzitě, kde promoval roku 1928, pracoval v bakteriologicko-sérologickém ústavu Lékařské fakulty UK a v letech 1930–1931 absolvoval stáž na Pasteurově institutu v Paříži, kde také navázal řadu dlouhodobých vědeckých přátelství. 1934 se habilitoval, 1946 jmenován profesorem, v letech 1946–1976 přednosta Ústavu lékařské mikrobiologie a imunologie Fakulty všeobecného lékařství UK. S manželkou Jarmilou měli tři děti, jeho bratr Jan Patočka (1907–1977) byl český filosof.\n\nPo 2. světové válce se osobně podílel na likvidaci epidemie tyfu v Terezíně, v šedesátých letech působil jako expert Světové zdravotnické organizace (WHO) v Indii a v Africe. Zabýval se zejména studiem anaerobních bakterií a rickettsií. V Československu zavedl metodu tkáňových kultur a provedl několik původních objevů ohledně viru chřipky a obrny, o tvorbě protilátek při léčbě antibiotiky apod. Publikoval přes 100 odborných článků a v roce 1970 vydal vysokoškolskou učebnici „Lékařská mikrobiologie“.\n\n"}
{"id": "192925", "url": "https://cs.wikipedia.org/wiki?curid=192925", "title": "Grameen Bank", "text": "Grameen Bank\n\nGrameen Bank je organizace zabývající se mikrofinancováním a velkou měrou se podílí na rozvoji společnosti. Její činnost začala v Bangladéši, kde banka začala poskytovat drobné úvěry (známé jako mikroúvěry) chudým obyvatelům bez nároků na ručitele. Systém je založen na myšlence, že i chudí lidé jsou schopni splácet úvěr a navíc vládnou schopnostmi, které nejsou dostatečně využité.\nBanka poskytuje i standardní bankovní služby a spolupracuje s dalšími společnostmi (patřícími do „rodiny“ banky Grameen) zaměřenými např. na odvětví textilní výroby, infrastruktury, telekomunikací, energetiky apod.\n\nZakladatel Grameen Bank, ekonom a bankéř Muhammad Yunus, byl v r. 2006 oceněn Nobelovou cenou za mír za boj proti chudobě.\n\nV roce 2011 bangladéšská vláda vedená premiérkou Sheikh Hasina prosadila odchod Muhammada Yunuse z čela banky, údajně kvůli překročení věkové hranice pro výkon řídící funkce pro člena výkonného orgánu společnosti se státní účastí (v Grameen Bank přitom dosahuje jen 3,5 procenta). Yunus se proti svému odvolání bránil u soudu, ale neúspěšně, nakonec i nejvyšší soud postup vlády potvrdil.\n\nPostupně se však proti tomuto vývoji ve světě zvedla vlna odporu. Zastánci Yunuse, mezi jehož přátele patří americká ministryně zahraničí Hillary Clintonová, vidí důvody jeho odvolání jako účelové. S nedůvěrou sledují poslední kroky vlády Bangladéše, kterou podezřívají ze snahy o ovládnutí banky. Kromě Clintonové je ostře odsoudili také její předchůdci ve funkci Madeleine Albrightová nebo George P. Shultz.\n\nMuhammad Yunus získal doktorát z ekonomie na Vanderbilt University v USA. Na myšlenku poskytování drobných úvěrů přišel v průběhu období hladomoru, který v Bangladéši vypukl v r. 1974.\nYunus věřil, že poskytování takových úvěrů přístupných široké populaci by mohlo zlepšit stále více rozšířenou chudobu venkovských obyvatel.\nČinnost Grameen Bank započala v r. 1976, kdy prof. Yunus, vedoucí Programu pro ekonomiku venkova na University of Chittagong, zahájil výzkumný projekt, který měl zkoumat možnost vytvoření systému poskytování úvěrů a bankovních služeb právě chudým obyvatelům venkova. Tento projekt měl plnit následující cíle:\n\n\nPotenciál tohoto programu se projevil již během let 1976–79 ve vesnici Jobra (situované u University of Chittagong) a dalších sousedících vesnicích. S přispěním centrální banky a podporou státních komerčních bank se tento projekt v r. 1979 rozrostl i do oblasti Tangail (v severní části Dháky), dále pak do několika dalších oblastí v zemi.\nV říjnu 1983 se na základě vládního rozhodnutí banka změnila v nezávislou instituci. Dnes banku v podstatě vlastní chudí lidé na venkově, kterým také slouží. Dlužníci banky vlastní 90 % jejich akcií, a jen 10 % vlastní vláda.\n\nBanka v současnosti expanduje i do jiných zemí, kde pokračuje v politice mikroúvěrování a programech pro snižování chudoby. K lednu 2007 měla Grameen Bank celkem 2343 poboček, a sice v těchto oblastech:\n\nGrameen Bank zcela změnila standardní bankovní postupy tím, že odstranila potřebu záruky za poskytnutý úvěr a dala vzniknout novému bankovnímu systému založenému na vzájemné důvěře, kreativitě, spoluúčasti a zodpovědnosti.\nDo ledna 2007 měla banka 6,95 mil. dlužníků, z nichž 97 % byly ženy. Díky všem 2343 pobočkám poskytuje banka služby 75 359 vesnicím, což je asi 90 % všech vesnic v Bangladéši.\nPozitivní vliv této banky na rozvoj společnosti byl zaznamenán v mnoha nezávislých studiích zpracovaných zahraničními institucemi jako Světová banka, Mezinárodní ústav politiky a výživy (IFPRI) a Bangladesh Institute of Development Studies (BIDS).\n\nSystém mikroúvěrů je založen na tom, že banka poskytuje peníze pětičlenné skupině dlužníků. Pokud některý člen této skupiny poruší závazek, tak může být velmi problematické získat další úvěr. To dává skupinám dlužníků podnět k tomu, aby se chovaly zodpovědně. Neexistuje tu spoluodpovědnost, tzn. pokud některý člen dlužnické skupiny nezaplatí, ostatním se závazek nenavyšuje.\n\nGrameen Bank se kromě poskytování mikroúvěrů věnuje také několika programům, které mají přispět ke snižování chudoby.\n\nJe zaměřen na poskytování drobných půjček žebrákům, které se řídí trochu jinými bankovními pravidly:\nBanka netlačí na dlužníky, aby se vzdali žebrání; raději je podněcuje k tomu, aby použili peníze například na výrobu a prodej nějakého levnějšího zboží, což by jim mohlo přinést zisk.\n\nBangladéš má oproti dalším chudým zemím světa velmi řídkou hustotou telefonické sítě. Mnoho vesnic je dosud bez telefonického spojení, které zajišťuje státem vlastněná telekomunikační společnost. Pro řešení tohoto problému začala Grameen Bank s programem, který má rozšířit telefonické spojení právě pro odlehlejší vesnice.\nGrameen Phone, sesterská společnost banky, je v současné době největší poskytovatel telefonického spojení v zemi. Grameen Phone využívá celonárodní telekomunikační síť, kterou provozuje Grameen Telecom (další sesterská společnost banky). Díky tomuto programu má dnes téměř polovina dříve nepokrytých vesnic radiotelefony a mobilní telefony. Banka také poskytuje úvěry lidem (zejm. ženám) na venkově, díky kterým zakládají telefonní ústředny, odkud mohou ostatní vesničané za poplatek volat. Tento program je v Bangladéši obecně znám jako tzv. \"Polli Phone\".\n\nJde o projekt, kde jsou studenti vzdělávaní dle aktuálních požadavků, resp. získávají znalosti pro uplatnění v takových odvětvích, které Bangladéš zrovna nejvíc potřebuje pro vnitřní rozvoj.\nZnalosti mohou být také uplatněny v multi-level marketingu (MLM), záměrem bylo bránit se tak zahraničním MLMs, kteří přicházejí do Bangladéše; resp. vytvořit schopnou konkurenci.\n\nPomohl vytvořit i zvláštní (módní) trend, totiž lidé začali nosit a propagovat místní (velmi jednoduché) oblečení. Sám Yunus také nenosil téměř nic jiného než Grameen Check. Jeho záměrem bylo vypěstovat v lidech větší sebedůvěru, samostatnost. V současné době je to jeden z nejpopulárnějších trendů v Bangladéši, zejména v hlavním městě Dháce, v zemi probíhají dokonce celé přehlídky.\n\nOd r. 1983 až do současnosti se Grameen Bank rozrostla o celou řadu sesterských společností; společně se tato skupina nazývá \"the Grameen Family of Enterprises\" (tedy „rodina“ společností Grameen). Patří sem:\n\nPolitika Grameen Bank se setkala s nejedním kritickým ohlasem.\nRozvojový analytik \"Sudhirendar Sharma\" říká, že neustálé půjčky chudým lidem se mohou zvrátit do věčné dluhové “pasti”; mikroúvěry dle něj stimulují spíše výdaje než úspory a nijak nepřispívají k vytváření a akumulaci bohatství.\nBývalý ministr financí v Bangladéši Saifur Rahman tvrdil, že poskytování půjček chudým lidem ještě nezaručí zlepšení jejich životní úrovně. Také říkal, že rychlého růstu HDP v Bangladéši může být dosaženo spíše industrializací velkých společností (pak dostane i víc chudých lidí práci), než když se lidé budou díky mikroúvěrům donekonečna držet na venkově. Rahman se negativně vyjádřil i k programu pro zavádění telefonů na venkov – podle jeho slov přístup chudých k telefonu nezabezpečí, že mohou být v budoucnu bohatší.\nJeffrey Tucker (člen Mises Institutu) označil politiku Grameen Bank jako marnotratnou, lichvářskou a narušující soukromí dlužníků (jednotlivci jsou nuceni sledovat ostatní členy dlužnické skupiny, jakou mají schopnost splácet). Banka podle něj nemá růstový potenciál, pohltí značnou část vládních dotací a hrozí velké riziko bankovních podvodů.\nDalší kritické hlasy vyčítají mikroúvěrům hlavně vysoké úrokové sazby a nízké zapůjčované obnosy. (Roční sazby se pohybují kolem 20 %, v latinskoamerických mikrofinančních institucích dosahují až 70 %). Naproti tomu jsou ale velmi nízké administrativní náklady.\n\n"}
{"id": "192937", "url": "https://cs.wikipedia.org/wiki?curid=192937", "title": "Návrat do Tibetu", "text": "Návrat do Tibetu\n\nNávrat do Tibetu je cestopisný a vzpomínkový román rakouského spisovatele a cestovatele Heinricha Harrera, jehož hlavním tématem je Tibet, a to především jeho lid a jedinečná kultura v době okupace komunistickou Čínskou lidovou republikou. Kniha byla vydána roku 1983 v Innsbrucku a po Sametové revoluci též oficiálně i v Československu, roku 1991 v Praze (ISBN 80-7038-225-2). Kniha obsahuje také rozsáhlou barevnou i černobílou fotodokumentaci, kterou pořídil sám autor.\n\nKniha provází čtenáře Tibetem 80. let, kdy se poprvé po 30 letech vrací autor do země, ve které, jak sám říká, prožil nejkrásnější roky svého života, které popsal v knize \"Sedm let v Tibetu\". Objektivně popisuje strasti, kterými musel tibetský lid nuceně projít kvůli čínské invazi, vývoj v politice čínských agresorů, stav kulturního dědictví, útisk a porušování základních lidských práv a svobod atd. Porovnává situaci v době své návštěvy a před 30 lety a prokládá poněkud ponurou současnost vzpomínkami na šťastný a samostatný Tibet. \n"}
{"id": "192939", "url": "https://cs.wikipedia.org/wiki?curid=192939", "title": "Karel Habsbursko-Lotrinský", "text": "Karel Habsbursko-Lotrinský\n\nKarel Habsbursko-Lotrinský, nebo též Karel Habsburský (německá podoba jeho jména je \"Karl (Von) Habsburg-Lothringen\", panovnickým jménem \"arcivévoda Karel Rakouský\") (* 11. ledna 1961, Starnberg, Bavorsko, Německo), je příslušník bývalé vládnoucí habsbursko-lotrinské dynastie, někdejší rakouský politik za Lidovou stranu Rakouska (\"Österreichische Volkspartei / ÖVP\") a od roku 1984 též agronom a lesník.\n\nNarodil se jako prvorozený syn bývalého rakouského, českého a uherského korunního prince Oty a Reginy Sasko-Meiningenské a jako vnuk posledního rakouského císaře, uherského a českého krále Karla I. Byl pokřtěn celým jménem jako \"Karl Thomas Robert Maria Franziskus Georg Bahnam Habsburg-Lothringen, arcivévoda rakouský \" a v roce 2011 jej papež Benedikt XVI. ve veřejných prohlášeních opakovaně oslovil jako (Jeho císařskou Výsost) arcivévodu Karla Rakouského. Rovněž vídeňským arcibiskupem kardinálem Christophem Schönbornem a papežským nunciem v zemi je též zmiňován jako arcivévoda, stejně tak ze strany monarchistů je považován za následníka trůnu označován jako \"Karl II. Rakouský\", \"Károly V. Maďarský (Uherský)\" nebo \"Karel IV. Český\".\n\nOd 1. ledna 2007 je Karel Habsbursko-Lotrinský hlavou habsbursko-lotrinského rodu. V letech 1996–1999 byl poslancem Evropského parlamentu za Rakouskou lidovou stranu.\n\nKarel Habsburský je od roku 1961 členem Řádu zlatého rouna, jehož je též od 30. listopadu 2000 (den sv. Ondřeje) velmistrem. Je nositelem velkokříže suverénního Řádu maltézských rytířů, členem rytířského Řádu sv. Šebestiána v Evropě a čestným členem Řádu německých rytířů. Dále je velmistrem Řádu sv. Jiří - evropského řádu Domu Habsbursko-Lotrinského.\n\nVe své vlasti nemá uznaný žádný platný šlechtický či panovnický titul, neboť ty byly v Rakousku zrušeny tzv. Habsburským zákonem, a tak zde smí užívat pouze své občanské jméno Karl Habsburg nebo Karl Habsburg-Lothringen.\n\nOd roku 1986 je předsedou Panevropského hnutí Rakouska. Kromě toho je zakladatelem a předsedou „Panevropského spolku Alpen-Adria“. Je také nejvyšším představitelem Akademického zemského spolku rakouských katolíků (K.Ö.L.). Kromě toho je čestným předsedou (od roku 1998) a držitelem čestného odznaku Evropského společenství vojenského parašutismu, reg. sdružení \"Assiette d'Honneur en Etain, des Brevet de Parachutisme Militaire Européen Honoraire\" (AEPM), od roku 2002 držitelem \"La Grande Medaille d'Or avec Ruban Merite Philanthropique\" a od roku 2003 nositelem \"La Croix de Commandeur\" Evropského společenství vojenského parašutismu. Předsedá Mezinárodnímu výboru Modré štíty, což je jakýsi kulturní ekvivalent červeného kříže pro záchranu památek a kulturního dědictví. Od roku 2002 je generálním ředitelem Organizace nezastoupených států a národů (UNPO).\n\nVedle své činnosti coby blízký spolupracovník salcburského zemského hejtmana Haslauera, byl v letech 1996 až 1999, po velice úspěšné předvolební kampani, poslancem Evropského parlamentu za Rakouskou lidovou stranu (ÖVP), kde se zasadil zejména za práva menšin. Karel vzbudil též pozornost svým neobvykle konzervativním prohlášením, např. svým přirovnáním abortivního prostředku Mifegyne k trestu smrti. Jeho politická kariéra skončila v souvislosti s tzv. „dárcovským skandálem World Vision“. Jednalo se o převod darovaných prostředků od World Vision na Panevropského hnutí, tehdejším generálním tajemníkem rakouské pobočky Panevropské unie, Wolfgangem Kronesem. Ten byl následně odsouzen. Karel Habsburský byl v této souvislosti některými novináři nařčen z nedostatečného dohledu nad svým generálním tajemníkem.\n\nOd roku 1981 žil v Salcburku a v 90. letech se přestěhoval do městečka Anifu poblíž Salcburku, do domu \"Casa Austria\" (dříve \"Villa Swoboda\").\n\nDne 31. ledna 1993 se v Mariazellu oženil s Francescou Thyssen-Bornemisza (* 7. června 1958 Lausanne), dcerou Hanse Heinricha Thyssen-Bornemisza de Kászon, mají tři děti:\n\nJeho syn Ferdinand je úspěšným automobilovým závodníkem za Rakousko.\n\nV roce 2013 byl Karel se svými dcerami hostem pravidelné akce s názvem \"Audience u císaře Karla I.\" pořádané každoročně na zámku v Brandýse nad Labem.\n\nPodle rozsudku Zemského správního soudu ve Vídni z roku 2019 měl Karel Habsbursko-Lotrinský porušit tzv. Šlechtický zákon v Rakousku, když své internetové stránky pojmenoval \"karlvonhabsburg.at\". Od trestu však muselo být upuštěno, neboť vyměřená pokuta 20 000 rakouských korun je irelevantní. Je tudíž z právního hlediska nejasné, zda má být použit přepočtový kurz rakouských korun, aby mohla být uložena pokuta.\n\n\n\n"}
{"id": "192941", "url": "https://cs.wikipedia.org/wiki?curid=192941", "title": "Modul pružnosti", "text": "Modul pružnosti\n\nModul pružnosti je charakteristikou materiálu používanou při studiu pružnosti. Podle způsobu namáhání (zatížení) materiálu se rozlišuje:\n\n\n"}
{"id": "192945", "url": "https://cs.wikipedia.org/wiki?curid=192945", "title": "Elektrárna Bełchatów", "text": "Elektrárna Bełchatów\n\nElektrárna Bełchatów je tepelná elektrárna, která využívá hnědé uhlí, které se těží z hnědouhelného dolu KWB Bełchatów SA ležícího přímo u elektrárny. Elektrárna leží na katastru obce Kleszczów poblíž Bełchatówa v Lodžském vojvodství.\n\nProvozovatelem elektrárny je společnost PGE Elektrownia Bełchatów S.A.\n\nInstalovaný výkon elektrárny je 5053 MW včetně nového bloku 858 MW, který byl zprovozněn 4.8.2011. Roční produkce elektrické energie činí asi 27-28 TWh, což je víc než 20 % produkce elektrické energie v celém Polsku.\nPodle žebříčku WWF tato elektrárna zaujímá mezi velkými světovými uhelnými elektrárnami 6. místo v měrné produkci oxidu uhličitého s hodnotou 1,09 Mt CO na jednu vyrobenou TWh elektrické energie.\n\n"}
{"id": "192953", "url": "https://cs.wikipedia.org/wiki?curid=192953", "title": "Pavián pláštíkový", "text": "Pavián pláštíkový\n\nPavián pláštíkový (\"Papio hamadryas\") je primát z čeledi kočkodanovití.\n\nObývají skalnaté hory Etiopie, Súdánu a Arabského poloostrova. Živí se rostlinnou i živočišnou potravou. Žijí v tlupě, která může mít až 100 členů, kde vládne neomezeně vůdčí samec. Má takovou autoritu, že může pouhým pohledem, gestem či hlasovým projevem ukončit i rvačku podřízených samců. Každý ze samců má svůj vlastní harém samic (až po deseti samicích), které si vybírá už mladé a sám si je vychová. Mají na 60 dorozumívacích zvuků. Jsou velmi odvážní a zaleknou se málokoho.\nSamci dosahují hmotnost 20-30 kg, samice 10-15 kg, délka těla okolo 76 cm. Mají krátké končetiny uzpůsobené k pobytu na zemi (šplhat umějí, ale nejsou příliš obratní, na zemi se pohybují rychleji).\nBarva srsti je šedavá, samci mají stříbřitou hřívu.\n\nSamice je březí 170 až 173 dní po kterých přivádí na svět jedno osrstěné mládě.\n\nV přírodě se dožívají 25 let, v zajetí až 37.\n\nDříve bylo rozlišováno několik poddruhů, které jsou dnes uznávány za samostatné druhy:\n\n"}
{"id": "192955", "url": "https://cs.wikipedia.org/wiki?curid=192955", "title": "ASC Dukla", "text": "ASC Dukla\n\nArmádní sportovní centrum DUKLA je resortním sportovním centrem Ministerstva obrany, jehož úkolem je příprava vybraných sportovců ke státní a resortní sportovní reprezentaci.\n\nPředchůdce ASC Dukla \"Armádní tělovýchovný klub (ATK)\" byl ustaven 1. října 1948, od roku 1953 do 1956 závodili armádní sportovci pod znakem \"Ústřední dům armády (ÚDA)\" a od 1. října 1956 byl zaveden pro všechna armádní družstva jednotný název Dukla.\n\nV systému armádního vrcholového sportu vyrostly nejvýznamnější osobnosti československého a českého sportu. Řada z nich patřila a patří mezi světové sportovní velikány jako Emil Zátopek, Josef Masopust, Jan Železný, Štěpánka Hilgertová, Kateřina Neumannová, Roman Šebrle, Barbora Špotáková a další. Rudožlutý dres s logem Dukla nosilo 22 olympijských vítězů, stovky mistrů světa a Evropy a tisíce mistrů republiky.\n\nV současné době Armádní sportovní centrum DUKLA zabezpečuje přípravu nejlepších českých atletů, bobistů, cyklistů, kanoistů, lyžařů, moderních pětibojařů, parašutistů, sportovních střelců, sáňkařů, veslařů a vodních slalomářů.\n\nV systému armádního vrcholového sportu, v příspěvkových organizacích, je rovněž zabezpečována příprava nejlepších házenkářů a volejbalistů.\n"}
{"id": "192961", "url": "https://cs.wikipedia.org/wiki?curid=192961", "title": "Eugene Burton Ely", "text": "Eugene Burton Ely\n\nEugene Burton Ely (21. října 1886 – 19. října 1911) byl americký průkopník letectví. Jako první provedl start a přistání z paluby lodi.\n\nEly se narodil ve Williamsburgu v Iowě a vyrůstal v Davenportu. Navštěvoval \"Iowa State University\", studium ukončil v roce 1904. Poté se přestěhoval do San Francisca v Kalifornii, kde začal pracovat nejprve v oblasti prodeji automobilů a s automobilovým závoděním. \n\nV roce 1910 odešel do Portlandu v Ohiu, kde pracoval jako obchodní zástupce firmy, kterou založil E. Henry Wemme. V té době Henry Wemme zakoupil jeden z prvních čtyřválcových dvouplošníků Curtiss D od Glenna Curtisse a získal výhradní právo k prodeji těchto strojů pro oblast severozápadního pacifického pobřeží.\n\nWemme však neměl s letadly žádné zkušenosti, nikdy neletěl a ani neuměl létat a tak nabídl létání s Curtissem Elymu, který si myslel, že létání je stejně jednoduché jako řízení automobilu. Ely však brzy s letounem havaroval, ale protože za tuto událost nesl zodpovědnost, vrak od Wemmeho odkoupil. \n\nBěhem několika měsíců stroj opravil a učil se létat. Zpočátku létal poblíž Portlandu, později stále dál. V červnu 1910 na cestě na výstavu do kanadského Winnipegu se v Minneapolis v Minnesotě setkal s Curtissem a od té doby pro něj pracoval. V říjnu se Ely a Curtiss setkali s kapitánem US Navy \"Washingtonem Chambersem\", který dostal za úkol zjistit možnosti využití letadel v americkém námořnictvu. Toto setkání a snaha o prověření možností vedlo k dvěma Elyho experimentům.\nEly uskutečnil 14. listopadu 1910 s letounem Hudson Flyer první úspěšný vzlet z provizorní dřevěné rampy na palubě průzkumného křižníku USS \"Birmingham\" v zátoce Hampton Roads ve Virginii. Šikmá vzletová plošina byla dlouhá 25 m a široká 7 m. \n\nO dva měsíce později 18. ledna 1911 přistál Ely na palubě pancéřového křižníku USS \"Pennsylvania\", který kotvil v San Franciscu. Při přistání byl poprvé použit „záchytný systém“ vynalezený Hughem Robinsonem, přistávací „dráha“ byla dlouhá 40 metrů a široká 10 metrů.\nEly se poté dále věnoval létání. 19. října 1911 na přehlídce v Maconu v Georgii se svým letounem havaroval a zahynul. Pohřben byl ve Williamsburgu v Iowě.\n\nV roce 1933 mu prezident Franklin D. Roosevelt in memoriam udělil Distinguished Flying Cross za jeho zásluhy o námořní letectví.\n\n"}
{"id": "192968", "url": "https://cs.wikipedia.org/wiki?curid=192968", "title": "Jan Krejčí (geolog)", "text": "Jan Krejčí (geolog)\n\nJan Krejčí (28. února 1825 Klatovy – 1. srpna 1887 Praha) byl český geolog, pedagog, publicista a politik. Napsal první českou učebnici geologie (1860), jejíž doplněné revidované vydání vyšlo znovu v roce 1877 pod názvem \"Geologie čili nauka o tvarech zemských se zvláštním ohledem na krajiny Českoslovanské\".\n\nNarodil se v Klatovech v rodině dragounského vysloužilce a pradleny. Jako čtyřletý se s rodiči dostal do Prahy v prostředí karlínské Invalidovny. Vychodil německou obecnou školu, po ukončení gymnázia studoval na Pražském polytechnickém institutu mineralogii a chemii (1844–1848).\n\nOd roku 1848 učil na první pražské reálné škole. Už roku 1849 byl jmenován správcem mineralogických sbírek Českého muzea v Praze a o rok později byl suplentem mineralogie a geologie na Pražském polytechnickém institutu. Odborné články do časopisů psal už od roku 1847, během deseti let v nich zmapoval geologické a přírodovědné poměry v okolí Prahy. Od roku 1850 zároveň publikoval řadu učebnic geologie a mineralogie a mineralogické příručky. První ucelenou učebnici geologie vydal roku 1860. Jako první ve svém oboru vydal svá díla v českém jazyce, takže je právem považován za otce české geologie a patří mezi přední české přírodovědce 19. století. V té době byl profesorem na reálkách v Písku (1860–1862) a později v Praze.\n\nRoku 1863 se habilitoval na Pražském polytechnickém institutu a od roku 1864 na něm působil jako řádný profesor. Když byl ústav rozdělen, stal se v roce 1867 prvním rektorem české polytechniky. Post rektora zastával v letech 1867/1868, 1871/1872 a 1877/1878. Od roku 1882 do své smrti byl profesorem geologie na české univerzitě.\n\nV letech 1859–1861 se podílel na geologickém mapování Čech a už od roku 1853 redigoval společně s J. E. Purkyněm přírodovědný časopis \"Živa\". Roku 1862 založil Komitét pro přírodovědný výzkum Čech při Národním muzeu. Základní význam má jeho publikace \"Všeobecné a horopisné poměry, jakož i rozčlenění křídového útvaru v Čechách\" (1870) s vypracováním nové stratigrafie a zvláště zmíněná komplexní učebnice geologie (1877). Řada prací má praktický dosah, např. popis českých uhelných slojí (1853), charakteristika povahy rud a kovů (1869) aj.\n\nByl činný i politicky. Jeho kariéra začala za působení v Písku, když se roku 1861 stal členem městské rady a téhož roku získal mandát poslance Českého zemského sněmu za obvod Prachatice–Netolice. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo.\n\nPolitickou kariéru musel přerušit roku 1873, kdy připojil svůj podpis pod prohlášení \"Mladočeské osvědčení voličům\" a následovala roztržka s Františkem Ladislavem Riegrem.\n\nDo politiky se vrátil počátkem 80. let 19. století. V doplňovacích volbách roku 1881 byl zvolen znovu na Český zemský sněm za kurii měst, obvod Slaný, Louny, Rakovník, Velvary, když nahradil Julia Grégra. Zároveň 24. února 1881 složil slib poslance Říšské rady (celostátní zákonodárný sbor), kde reprezentoval městskou kurii, obvod Louny, Slaný, Nové Strašecí, Velvary a Rakovník. Rezignaci na mandát oznámil na schůzi 4. prosince 1883. Na Říšské radě pronesl přes sto projevů, v nichž bojoval, mimo jiné, za práva českého jazyka. Vzhledem ke své postupující kloubní chorobě se svého poslaneckého mandátu roku 1883 vzdal, ale nadále zůstal poslancem Českého zemského sněmu. Byl také členem rady hlavního města Prahy.\n\nPoslední měsíce byl vážně nemocen a zemřel na následné nachlazení 1. srpna 1887. Zemřel ve své vile na severní straně Vyšehradské skály a básník Adolf Heyduk při té příležitosti složil báseň \"Za Janem Krejčím\". Jan Krejčí je pohřben v rodinné hrobce na Vyšehradském hřbitově.\n\n\n\n\n"}
{"id": "192971", "url": "https://cs.wikipedia.org/wiki?curid=192971", "title": "B.I.B.S.", "text": "B.I.B.S.\n\nB.I.B.S., a.s. (dříve vystupovala pod názvem Brno International Business School, později jako BIBS – vysoká škola) byla mezi lety 2005-2018 soukromá vysoká škola se zastoupením v Praze, Brně, Ostravě a také na Slovensku v Bratislavě, která poskytovala britská, finská a česká ekonomicko-manažerská a právnická vysokoškolská studia.\n\nVysoká škola byla založena v roce 1998 partnerskými subjekty z Velké Británie, Itálie a České republiky. V roce 2009 dle sdružení CAMBAS na BIBS studovalo 568 studentů manažerského MBA programu, škola tak byla největším poskytovatelem tohoto programu.\n\nCelkem měla škola 1409 studentů bakalářských studijních programů. Český bakalářský studijní program studovalo 307 z nich. Celkový počet zahraničních i českých studentů byl 2700. V roce 2005 získala BIBS - vysoká škola i statut soukromé vysoké školy dle českého práva. V roce 2011 se BIBS - vysoká škola stala členem AMSP ČR.\n\nHlavními a klíčovými partnery BIBS byly britské univerzity Staffordshire University a Nottingham Trent University, tyto byly poskytovateli licencí na výuku většiny vysokoškolských programů vysoké školy (BA (Hons), MSc, MBA, LLM). V roce 2009 byla zahájena spolupráce s finskou University of Jyväskylä při poskytování mezinárodního doktorského programu pro podnikatele a manažery. V roce 2011 škola změnila vizuální styl a přechází tak na nové logo, autory vizuálního stylu jsou kreativci z agentury MARCO BBN.\n\nKe dni 14. srpnu 2018 škole byl odejmut státní souhlas k oprávnění působit jako soukromá vysoká škola. Na společnost B.I.B.S., a.s. byl podán návrh na konkurs.\n\n\n\n\n\nKromě studijních programů poskytuje BIBS - vysoká škola možnost absolvovat manažerské kurzy strategického řízení.\nJsou rozděleny podle profesního zaměření, v nabídce jsou Kurz Strategického řízení marketingu, zdravotnických zařízení, lidských zdrojů, procesů výroby a služeb, firemních financí, firemních informací, nákupu.\n\n\n"}
{"id": "192973", "url": "https://cs.wikipedia.org/wiki?curid=192973", "title": "Jan Jesenský", "text": "Jan Jesenský\n\nJan Jesenský (6. března 1870 Praha – 19. května 1947 Praha) byl profesorem stomatologie a čelistním chirurgem na Karlově univerzitě.\n\nZaložil Pražskou stomatologickou kliniku, kterou vedl do německé okupace v roce 1939, byl členem České akademie věd, lékařských společností a International Association for Dental Research (IADR), jejímž byl také čestným viceprezidentem (1933–1935) a jejíž Pražskou sekci v roce 1932 spoluzaložil.\n\nS manželkou Milenou, rozenou Hejzlarovou (1874–1913) měli jedinou dceru Milenu Jesenskou. Bydleli na Starém Městě v Ovocné ulici čp.377.\n\n\n\n"}
{"id": "192978", "url": "https://cs.wikipedia.org/wiki?curid=192978", "title": "Řád zlatého rouna", "text": "Řád zlatého rouna\n\nŘád zlatého rouna ( , ) je rytířský řád založený roku 1430, a jako spolek rytířů organizovaný po vzoru duchovních rytířských řádů. Později byl stále více privilegovaným a byl udělován velmistrem jako odměna za zásluhy. Řádový odznak tvoří na řetězu zavěšená zlatá beránčí kůže.\n\nŘád zlatého rouna byl založen burgundským vévodou Filipem Dobrým. \n\nNázev měl připomínat starořeckou báji o Iásonovi a Argonautech, kteří během dobrodružné a nebezpečné výpravy získali rouno až v Kolchidě na východním pobřeží Černého moře. Vévoda Filip zde narážel na svůj plán zorganizovat protitureckou výpravu do Sýrie, která by odčinila krvavou porážku křesťanů u Nikopole roku 1396. Zlaté rouno ale odkazovalo také na osudy Gedeona, který podle Starého zákona požádal Hospodina o kožešinu (rouno) jako znamení svého vítězství nad nepřáteli. \n\nKruciata se sice nikdy nekonala, ale Filip Dobrý, jenž vyrůstal v prostředí oslavujícím křížové výpravy, ideu založení rytířského řádu nikdy neopustil. Vhodná záminka se mu údajně naskytla až na konci 20. let 15. století, kdy mu měl být udělen anglický Podvazkový řád. Filip však váhal s jeho přijetím, protože s udělením byla spojena přísaha, která by z něj natrvalo udělala spojence Anglie. Aby byla nalezena dostatečná omluva, prohlásil burgundský vévoda, že má v úmyslu založit vlastní rytířský řád. Podle tehdejších zvyklostí totiž nebylo členství ve dvou řádech možné. \n\nOmluva byla přijata a nejbližší vhodnou chvílí pro založení řádu Zlatého rouna se stala Filipova svatba s Isabelou Portugalskou 7. ledna 1430 v Sluys. Po nákladných oslavách pořádaných v Bruggách následovalo 10. ledna přijetí prvních 24 rytířů, příslušníků nejmocnějších burgundských šlechtických rodů. Jak bylo proklamováno, řád byl založen jak k oslavě Panny Marie a svatého apoštola Ondřeje, tak z důvodu podpory rytířských ctností.\n\nZlaté rouno zůstalo burgundským rodinným řádem až do vymření zdejší panovnické dynastie Karlem Smělým roku 1477. Podle 65. kapitoly řádových statut přešlo následně velmistrovství na rakouského arcivévodu Maxmiliána, manžela dědičky Burgundska Marie, který byl do úřadu uveden 31. dubna 1478 v Bruggách. Po něm byli velmistry všichni panovníci z rodu Habsburků, jmenovitě z jeho starší španělské linie. Zásadní zlom ve vývoji řádu nastal 1. listopadu 1700, kdy zemřel Karel II., poslední Habsburk na madridském trůně. Následně vypukl spor o velmistrovství mezi příslušníky rakouské linie habsburské dynastie, kteří si je nárokovali z důvodu příbuzenství, a Filipem V. z Bourbon-Anjou, jenž usiloval o hodnost velmistra z titulu designovaného španělského krále. K dohodě se nikdy nedospělo, přestože se o záležitostech Zlatého rouna jednalo na kongresech v Utrechtu roku 1713, v Cambrai roku 1724 i v Cáchách roku 1748. Od roku 1701 tak existují dva řády Zlatého rouna – rakouský a španělský. Ve Španělsku se postupem času jeho udílení stalo mnohem liberálnějším a získávali jej dokonce nekatolíci, což byl jeden z důvodů, proč habsburský a později habsbursko-lotrinský rod existenci španělské řádové větve nikdy neuznal.\n\nStatuta řádu byla vyhlášena na první řádové kapitule v Rysselu (dnes Lille) 22. listopadu 1431. Počet rytířů byl omezen na 31, ale za Karla V. se toto číslo zvýšilo na 51 a za Filipa IV. na 61. Třebaže později byla početní omezení zcela zrušena, byl řád Habsburky vždy udílen velmi vzácně (o udílení španělskými Bourbony to ovšem neplatí). Zlaté rouno má podobně jako duchovní řády vládu tvořenou úředníky, kteří nemusí být rytíři řádu. V jejím čele stojí kancléř původně volený z řad vysokého duchovenstva, jenž opatruje řádovou pečeť a připravuje a řídí zasedání kapitul. Dalšími členy jsou pokladník, který se stará o finanční záležitosti, organizaci slavností a zajišťuje výrobu řádových dekorací, oděvů a diplomů potvrzujících členství v řádu a dalších písemností, a písař obstarávající řádovou administrativu. Do písařovy kompetence náleží také kontrola bezchybného šlechtického původu jednotlivých rytířů. Zvláštní pravomoci měl herold nazývaný Zlaté rouno (\"Toison d'or\"), řádový ceremoniář, jenž se dříve zabýval také zahraničními záležitostmi a mohl být pověřován diplomatickými misemi. Jeho odznakem je řádový řetěz doplněný 52 smaltovanými znaky rytířů a velmistra (tzv. \"potence\"). Úředníci nejsou (či lépe nemusí být) rytíři řádu. \n\nPřijímání (původně volba) rytířů spadala nejprve do kompetence shromáždění všech rytířů, tzv. řádové kapituly. Té předsedal velmistr řádu, tedy Filip Dobrý a jeho nástupci. Velmistr ale neměl původně žádná zvláštní privilegia. Náleželo mu stejné hlasovací právo jako ostatním a rozhodoval jen při rovnosti hlasů. Proto také mohlo dojít k situaci, kdy byl nový rytíř přijat proti vůli velmistra. Aby tomu bylo zabráněno, přenesl roku 1577 španělský král Filip II. roku 1577 právo jmenovat nové rytíře výlučně na sebe a své nástupce. Filip II. také zrušil řádové kapituly a dosavadní společenství rytířů tím změnil na osobní vyznamenání (světský řád) udělované panovníkem. Všechny ostatní rituály a předpisy ale zůstaly zachovány. \n\nVýlučnost rakouského Zlatého rouna byla dána i poměrně malým počtem (potenciálních i skutečných) příjemců řádu. Původní statuta zakazující rytířům řádu přijmout jiný řád a odmítající členství duchovních osob ztratila platnost během 18. století, ale ostatní předpisy zůstaly většinou zachovány dodnes. Rakouští arcivévodové tak získávali řád při dosažení plnoletosti, ovšem korunní princ se stával rytířem Zlatého rouna již po narození. Základní podmínkou pro udělení řádu byla samozřejmě příslušnost ke katolické církvi. \n\nNa rozdíl od rytířských řádů (Johanitů či Německých rytířů) nemuseli kandidáti prokazovat svůj starošlechtický původ, tedy několik generací šlechtických předků po otcově i matčině linii, ani příslušnost k vyšší šlechtě, a řád tak teoreticky mohl být udělen každé osobě, která si svou veřejnou činností či službami panovníkovi získala veřejné zásluhy. V praxi však do roku 1918 mezi rytíři nacházíme výlučně katolické suverény, členy jejich rodin a příslušníky nejvyšší aristokracie – většinou knížata a hrabata, svobodným pánům byl řád udílen jen výjimečně a zejména ve starší době. Řádovým kancléřem byl od nástupu Františka Josefa šéf jeho kabinetní kanceláře. \n\nPo smrti posledního císaře Karla I. se protektorem řádu stal bratr Maxmilián (1895–1952), který zastupoval nezletilého následníka trůnu arcivévodu Ottu (1912–2011). Ten se oficiální hlavou rodu stal roku 1930 a tehdy také přijal funkci velmistra řádu. Postavení Zlatého rouna je zcela mimořádné, protože obecně není pokládáno jen za habsburský domácí řád, ale za zvláštní právnickou osobu, což roku 1953 uznala i silně protimonarchisticky orientovaná Rakouská republika. Na základě zvláštní dohody byl vzácný řádový archiv roku 1951 deponován ve vídeňském Domácím, dvorním a státním archivu (\"Haus-, Hof- und Staatsarchiv\"), ale nadále zůstává v majetku řádu. Současnou hlavou řádu je Karel Habsburský, řádovým dnem je stále 30. listopad. \n\n\n\n\nŘád byl udílen poměrně vzácně, což platilo zejména pro jeho rakouskou větev. Níže jsou portréty vybraných řádových rytířů.\n\n\n"}
{"id": "192983", "url": "https://cs.wikipedia.org/wiki?curid=192983", "title": "Josef Petr Ondok", "text": "Josef Petr Ondok\n\nJosef Petr Ondok (2. září 1926 Mydlovary – 19. srpna 2003 České Budějovice) byl český katolický kněz, řeholník, spisovatel a vědec.\n\nJosef Ondok vystudoval Gymnázium Jana Valeriána Jirsíka v Českých Budějovicích, po maturitě studoval teologii a filosofii v Brně. V 18 letech byl přijat do Kongregace bratří Nejsvětější Svátosti a přijal řeholní jméno Petr. Po nástupu Komunistického režimu v Československu byl tajně vysvěcen na kněze biskupem Kajetánem Matouškem 21. června 1951. 21. září byl zatčen a ve vykonstruovaném procesu byl odsouzen k 17 letům vězení. Vězněn byl 12 let, z toho 2 roky musel těžit uranovou rudu v Jáchymově. Dále prošel mnoho komunistických lágrů Mírov, Valdice, Leopoldov…). Po propuštění pracoval jako zaměstnanec JZD v Mydlovarech. Až do roku 1989 byl stále sledován agenty StB, do jeho bytu byl tajně umístěn policejní odposlech.\n\nV roce 1968 byl rehabilitován a mohl dokončit studia. V roce 1969 získal doktorát z logiky (práce \"Interogativní logika\"). Poté působil krátce jako výpomocný kněz, pak jako správce kostela Panny Marie Růžencové v Českých Budějovicích (v klášteře kongregace Petrínů) a současně pracoval jako odborný a vědecký pracovník v třeboňském oddělení Botanického ústavu ČSAV (1969 – 1991), kde se zabýval aplikací matematického modelování a systémové analýzy pro ekologické procesy. Účastnil se mnoha mezinárodních odborných seminářů. Státní moc mu opět odňala souhlas k vykonávání duchovní služby. Tajně vykonával po rodinách a mezi mládeží pastorační činnost.\n\nPo pádu komunistického režimu přednášel (1991 – 2003) na Jihočeské univerzitě na katedře filosofie Teologické fakulty etiku a filosofii a dále působil na Biologické fakultě Jihočeské univerzity. Habilitoval se v oboru ekologie. Je po něm pojmenována knihovna Teologické fakulty Jihočeské univerzity, která nese jméno Knihovna Josefa Petra Ondoka.\n\nJeho vědecké práce jsou vysoce ceněny, avšak řada z nich je zatím stále v rukopisech.\n\nJe pohřben na hřbitově v Mladém.\n\n\n\n"}
{"id": "192995", "url": "https://cs.wikipedia.org/wiki?curid=192995", "title": "Igor Kudelin", "text": "Igor Kudelin\n\nIgor Kudelin ( ; * 10. srpna 1972, Taganrog, Rusko) je ruský basketbalista hrající Národní basketbalovou ligu za tým BK Prostějov. Hraje na pozici křídla. Je vysoký 195 cm, váží 88 kg.\n\n\n *Rozehraná sezóna – údaje k 22.3.2007 \n"}
{"id": "192997", "url": "https://cs.wikipedia.org/wiki?curid=192997", "title": "Zlatý standard", "text": "Zlatý standard\n\nZlatý standard (angl. Gold standard) je způsob vyjádření hodnoty měny v měnovém systému, kde standardním ekonomickým měřítkem je zlato. Hodnota měny, která je používána jako jednotka zúčtování, je odvozována od definovaného množství zlata.\n\nPři používání zlatého standardu je měna tvořena buď mincemi raženými z přesně definovaného množství zlata, nebo takovými bankovkami, u kterých se emitent zaručuje splatit jejich hodnotu zlatem. Zlatý standard je chápán jako princip krytí vydávané měny – nemá přímou souvislost s tím, kdo je vydavatelem této měny (stát, soukromý subjekt, …) nebo zdali měnu dodržující tento princip doplňují zákony upravující její použití (jako je to u peněz s nuceným oběhem).\n\nZlatý standard může být buď interní, při kterém tuzemští držitelé bankovek mohou požadovat splacení ve zlatě, nebo mezinárodní, kdy o tuto výměnu může žádat omezený počet subjektů např. centrální banky. Měny, které jsou kryté fixním množstvím zlata, mají mezi sebou pevný směnný kurz. Cílem zlatého standardu je předcházet inflačnímu zvyšování peněz v oběhu. Užívány byly obě formy zlatého standardu, jak interní, tak mezinárodní. Měny zlatého standardu byly často používány jako peněžní jednotky, vůči kterým byly porovnávány méně stabilní měny.\n\n\nPodobné charakteristiky jako zlatý standard (nezávislost na vládě, deflaci, menší spotřebu) má i kryptoměna.\n\nV současném hlavním proudu ekonomických učení je zlatý standard považován za nevhodný, protože je spojován s kolapsem světové ekonomiky na konci 20. let 20. století a agregátní cenová hladina je lépe řízena prostředky úrokových sazeb, dodávek peněz a řízení měnové báze. Faktem však zůstává, že k největší depresi v historii došlo až poté, co vznikla americká centrální banka, Fed, a čistý zlatý standard byl de facto opuštěn.\n\nI když se zlatý standard v současné době neužívá, má své zastánce. Patří mezi ně především ekonomové rakouské školy. Jejich názory je silně ovlivněn libertarián a kandidát na křeslo amerického prezidenta Ron Paul. Libertariáni požadují obnovení zlatého standardu a tvrdí, že zlato a zlatý standard zabraňuje inflaci, neboť neumožňuje dávat do oběhu neomezené množství peněz, což vytváří pevný teoretický základ pro měnový systém.\n\nExistují různé měnové systémy, které bývají označovány jako „zlatý standard“, přičemž nejznámější je „klasický zlatý standard“ z let 1871–1914. Hodnota jednotlivých měn byla pevně navázána na zlato (například americký dolar byl definován jako 1/20 unce zlata), a toto navázání znemožňovalo vydávat nové ničím nekryté peníze. Enormní válečné výdaje během první světové války vedly válčící strany k opuštění zlata a inflaci, protože inflace je svého druhu zdanění, na rozdíl od skutečných daní však jej není třeba veřejně vyhlašovat a lze jej provádět i bez vědomého souhlasu veřejnosti. Všechny významné měny se tak znehodnocovaly, dolar o něco méně, neboť Spojené státy vstoupily do války později. Po skončení první světové války se už ani jedna ze stran k původnímu standardu nevrátila, v meziválečném období byl podniknut experiment s takzvaným standardem zlatého slitku. Meziválečné období bylo charakterizováno měnových chaosem, který přinášel inflaci, regulace, cla, kvóty a problémy mezinárodního obchodu. Ministr zahraničních věcí Spojených států amerických Cordell Hull dokonce spatřoval v hospodářských konfliktech po opuštění zlatého standardu příčinu druhé světové války.\n\nVe Spojených státech byl zlatý standard zrušen za úřadu prezidenta Franklina D. Roosevelta ke konci roku 1933 – dvacet let po zavedení Federálního rezervního systému, v době, kdy vrcholila velká hospodářská krize a nezaměstnanost ve Spojených státech přesahovala 28 %. Již 5. dubna toho roku Roosevelt vydal exekutivní nařízení č. 6102, které každému obyvateli USA nařizovalo odevzdat veškeré zlato pod pokutou až 10 000 dolarů, 10 let vězení, nebo obojí.\n\nPo druhé světové válce vítězné mocnosti ustavily Brettonwoodský měnový systém, který fungoval v letech 1945–1971. Jeho podstatou bylo napojení amerického dolaru na zlato a všech ostatních měn na dolar. Dolar sám byl fixován jako 1/35 unce zlata. Směňovat dolary za zlato ovšem směly pouze vlády, nikoliv občané. Vlády Spojených států však postupně produkovaly více papírových peněz, než by odpovídalo tomuto kurzu. Ostatní země, zvláště Francie, na to reagovaly požadavky na směnu dolarů za kov, což znamenalo, že USA o své měnové zlato přicházely. Vzhledem k tomu, že Spojené státy americké měly po druhé světové válce značné zásoby zlata, se držel systém poměrně dlouho, ale koncem 60. let se začal rozpadat. Spojené státy na to v březnu 1968 reagovaly úpravou, podle které mělo být americké měnové zlato obchodováno zcela odděleně (stále za cenu 35 dolarů za unci) od zlata na světových trzích. Ostatní vlády se zavázaly neprodávat ani nenakupovat toto zlato jinde. Tím, že Spojené státy přestaly držet světovou cenu zlata na 35 dolarech za unci, došlo k jejímu prudkému vzrůstu. Například na začátku roku 1973 byla cena zlata 125 dolarů za unci. Konečně prezident Nixon rozhodl o definitivním opuštění zlaté kotvy v roce 1971. Od toho okamžiku zlato ztratilo téměř veškeré své někdejší použití jako prostředek směny.\n\nNástupcem Brettonwoodského systému byla Smithsoniánská dohoda, podepsaná v prosinci 1971. Americký prezident Nixon ji nazval \"Největší měnovou dohodou v dějinách lidstva\". Dohoda zafixovala kurzy mnohých evropských měn vůči dolaru (kurzy byly podhodnocené). Spojené státy navíc devalvovaly oficiální kurz dolaru na 1/38 unce zlata. Pokračující inflace v USA ale vedla k tomu, že bylo stále obtížnější udržet stávající nadhodnocený kurz dolaru, a již v březnu 1973 se smithsoniánský systém zhroutil.\n\nObnovení užívání zlata jako měnového kovu se potýká s řadou problémů. Obvykle je takový návrat považován za neproveditelný, nicméně má mnoho stoupenců zejména z řad přívrženců Rakouské školy. Typickým argumentem proti návratu zlata je tvrzení, že jej není dost, aby mohlo plnit měnové účely, což však odporuje kvantitativní teorii peněz, která tvrdí, že cenová hladina se přizpůsobí množství komodity používané jako univerzální prostředek směny.\n\nJedním z pravděpodobně nejvhodnějších scénářů by bylo zrušení legislativy označující současné peníze za zákonné platidlo. Dalším krokem by bylo zpětné převedení zásob zlata, kterými disponuje centrální banka, do formy mincí denominovaných podle hmotností a jejich prodej za tržní ceny libovolným zájemcům. Tato dvě opatření by zcela postačovala, aby lidé mohli podle svého uvážení dále používat peníze, zlato, anebo dokonce i jiné komodity; mezi jednotlivými měnami by se tedy ustavila volná soutěž. Díky tomu, že kurz mezi zlatými mincemi denominovanými v hmotnostech a jakýmikoliv jinými penězi by byl zcela volně určován na trhu, mohla by hodnota zlata podle potřeby růst vzhůru, jak by se rozšiřovalo jeho využívání.\n\nDalší výhodou tohoto scénáře je skutečnost, že výsledek jím není nijak předjímán. Zlato, alespoň podle přesvědčení svých zastánců, může být mnohem kvalitnějšími penězi než ty emitované státem, nicméně konečné rozhodnutí by vynesl trh sám, lidé by se ke zlatu vrátili či nikoliv.\n\n\n"}
{"id": "192998", "url": "https://cs.wikipedia.org/wiki?curid=192998", "title": "Brno hlavní nádraží", "text": "Brno hlavní nádraží\n\nBrno hlavní nádraží je největší osobní železniční stanice v Brně. Je v provozu od roku 1838 a s nádražím v Břeclavi je nejstarší v České republice. Výpravní budova leží na jižním okraji historického centra, na jižní straně Nádražní ulice. Do nádraží, kterým prochází trasa prvního železničního koridoru, jsou zaústěny železniční tratě celkově ze sedmi směrů.\n\nNádraží má šest nástupišť a je důležitým dopravním uzlem. Přímo před ním se nachází terminál městské hromadné dopravy, kterým projíždí většina brněnských tramvajových linek.\n\nAreál nádraží je od roku 1983 památkově chráněn. Prostor železniční stanice je rozsáhlý, severní zhlaví se nachází za viaduktem Křenová, jižní zhlaví je umístěno u mostu přes Svratku, který je zbytkem původního Vídeňského viaduktu.\n\n\nPůvod nádraží sahá do konce 30. let 19. století a bylo třetím nejstarším větším nádražím v Rakousko-Uhersku. První výpravní budova pro nádraží soukromé drážní společnosti Severní dráhy Ferdinandovy byla stavěna od roku 1838 a stála kolmo k dnešnímu jihovýchodnímu křídlu zhruba na rozhraní výpravních budov a budovy pošty. První, ještě ukázkový vlak přijel do Brna již v listopadu 1838 z Rajhradu, pravidelný provoz mezi Vídní a Brnem byl zahájen 7. července 1839. Kolmo proto že původní nádraží bylo hlavové (koncové) a výpravní budova stála na konci kusých kolejí. Situace se brzo změnila a od roku 1841 byla přistavována nová budova již podél kolejí. Tato budova je dodnes obsažena v tělese jihovýchodního křídla nádražních staveb. Počínaje rokem 1843 byla budována Severní státní dráha Brno-Česká Třebová - její úsek Brno-Semanín (dnes trať č. 260), začínala na severovýchodním okraji areálu. Z nádraží se stalo dvojnádraží se dvěma hlavovými konci kolejišť proti sobě, dvěma výpravními budovami se společným středním vestibulem. Přestavbu nádraží řídil železniční inženýr Anton Jüngling. Provoz státní dráhy do České Třebové byl zahájen 1. ledna 1849. Nádraží bylo propojeno a proměněno na průběžné v roce 1898. Roku 1904 byl dosavadní vestibul přebudován na velkou střední halu s věžemi po stranách, podle projektu architekta Josefa Oehma a konstruktéra Franze Uhla, hlavním stavitelem byl Josef Nebehosteny. Od roku 1869, kdy byla v Brně vybudována koněspřežná tramvaj, bylo nádraží přímo spojeno s dalšími částmi města. Tramvajová doprava v Brně se pak dále rozvíjela spolu s městem. Okolní veřejné prostory před nádražím byly od konce 50. let 19. století urbanisticky přetvářeny do tvaru okružní třídy. Zdejší budovy byly stavěny ve stejném stylu jako na Ringstraße ve Vídni. Současnou secesní podobu získala budova při přestavbě v letech 1902–1905. \n\nBrno hlavní nádraží je průjezdnou, respektive smíšenou stanicí, ve které jsou čtyři nástupiště se šesti nástupními hranami průjezdná (traťová) a k nim jsou na západní straně přidruženy čtyři kusé koleje na dvou nástupištích 5. a 6., odkud jsou vypravovány regionální vlaky na trať 240 směr Střelice - Jihlava, na trať 244 směr Střelice - Hrušovany n. J. a na trať 250 směr Břeclav. Těleso průjezdné části je zakřiveno do tvaru mírně prohnutého obráceného S, a jeho přímé (rovné) úseky nejsou o mnoho delší než 110 m (u každého z nástupišť se délka mírně liší). Nástupiště sledují přibližně tvar odbavovacích a provozních budov v minulosti dvou různých a jen obtížně spolupracujících drážních společností. Celková délka průjezdné části stanice přesahuje zhruba 300 m, určit jednoznačně konec nástupišť je obtížné, neboť některá z nich se zejména na jihozápadním konci příliš zužují. Šířka drážního tělesa od jižního pláště výpravních budov po hranu terasy je proměnná, ale zhruba 60 metrů. Průjezdovou kolejí ve směru na Českou Třebovou je kolej 6 a ve směru na Břeclav kolej 3 na 2. ostrovním nástupišti.\n\nBrno má dvě ostrovní nástupiště široká přibližně 9 m. Nástupní hrana je ve výšce 350 mm nad hlavou kolejnice, která odpovídají normě jsou však pro budoucnost považována za méně vhodná. Nástupiště jsou kryta obnovenými přístřešky dvojitého zalomení s litinovou nosnou konstrukcí ze začátku 20. století. Nástupiště u kusých kolejí, která jsou náznakem hlavového nádraží, jsou kryta přístřešky novější konstrukce (tzv \"vlaštovkami\") po většinu délky nástupiště. Tato nástupiště jsou novější, postavená po druhé světové válce, a jejich celková délka v přímém úseku přesahuje 300 m. Pod nástupišti průjezdné části jsou dva tunely (podchody) - jeden původně jen nástupní široký 4,8 m vede v ose hlavní dvorany napříč přes všechna nástupiště a byl modernizován také těsně po druhé světové válce, obložen travertinem a na podlaze libereckou žulou. Po přelomu tisíciletí bylo každé z nástupišť vybaveno jedním výtahem pro přístup osob s pohybovým omezením, ústících až v koncové části nástupišť. Druhý tunel - původně jen výstupní o šířce 5,2 m vede o 59 m západněji a jeho poválečná úprava byla skromnější. Mezi oběma tunely vede ještě další širší tunel, který ale není součástí stanice a spojuje přednádraží a zanádraží a byl vybudován v 80. letech 20. století jako součást veřejného podchodu před nádražím. Niveleta jeho podlahy leží níže než podlahy obou staničních tunelů. Pro úplnost - pod stanicí se nachází ještě čtvrtý zanedbaný (dnes nepoužívaný) tunel, lidově zvaný \"Myší díra\".\n\nSoučástí souboru nádraží je nádražní pošta – dodnes v podobě modernistické stavby od architekta Bohuslava Fuchse – která předstupuje před křídla starých provozních budov na sever směrem do uličního prostoru a v drážní části je obsloužena dvěma kusými kolejemi, ležícími mezi průjezdnou a hlavovou částí nádraží.\n\nK úpravě nepříliš vhodného schématu kolejišť dosud nikdy nedošlo, protože se již od 30. let dvacátého století vedou odborné diskuze o tom, zda modernizovat a přestavět nádraží v dosavadní poloze, případně mírně posunout jeho těžiště, nebo zda vybudovat nádraží jinde, v některé z poloh jižně od současného nádraží. V posledních desetiletích byla v ofenzivě tendence k tzv. odsunu nádraží, a do aktuálního územního plánu je zanesena varianta v poloze přibližně 1100 metrů jižním směrem (vzdálenost mezi těžištěm starého a nového nádraží), přičemž ale tato varianta dosud nezískala platné územní rozhodnutí. Prostorová situace a struktura města vedle toho umožňují případnou geometrickou úpravu kolejišť a nástupišť dosavadní stanice s výrazným prodloužením přímých úseků, eventuálně s přidáním jednoho dalšího nástupiště. Takové případné změny by se promítly do menší změny urbanistické struktury města bezprostředně přilehlého k jižní hraně nádraží.\n\nNádraží bylo opravováno od konce druhé světové války jen jedenkrát – na konci 80. let. Oprava a rekonstrukce se týkala jen a pouze výpravních a správních budov. Nikoliv kolejišť, nástupišť a kolejových zhlaví. Zastánci zachování polohy nádraží v dosavadní poloze, mezi které patří řada respektovaných odborníků, tvrdí, že je možno je upravit do přijatelné zcela moderní podoby, aby byly zachovány přednosti jeho polohy, ale aby stanice zároveň získala soudobý, komfortní a plynulý provoz, jak se to v posledním desetiletí podařilo uskutečnit na mnoha nádražích v Evropě, např. podle nich na nádraží Wien Praterstern.\n\nOd dvacátých let byla zvažována idea změny polohy nádraží. Výhodná poloha v místě nejživějšího pohybu v centru města má odvrácenou stránku – je spojena se ztíženou možností drážního rozvoje. V době parního provozu se negativně projevovalo znečistění kouřem a hlukem, stejně jako zdlouhavost cesty lokomotiv do výtopen i nedostatečnost seřaďovacího nádraží. V té době komplikovala provoz v uzlu i spojka mezi tzv. rosickým a hlavním nádražím, v současnosti již zrušená. V roce 1927 byla vyhlášena soutěž na řešení problému. První cena nebyla udělena, druhá cena byla udělena autorům architektu Bohuslavu Fuchsovi a železničnímu expertu ing. Františku Sklenářovi a ta vešla ve všeobecnou známost (Tangenta). Soutěže byly v následujících ještě opakovány, a to z důvodů postoje veřejné správy. V průběhu desetiletí padlo několik rozhodnutí o poloze nádraží. V letech 1927–1969 byly zvažovány polohy jak na dosavadním místě, tak v poloze odsunuté o 600 metrů dále na jih. Tendence ke změně polohy narážely ve všech obdobích na rozhodný odpor politický i odborný.\n\nNejčastějším argumentem proti odsunu je, že by došlo ke zpřetrhání nejcennějších vazeb ve městě a nádraží by bylo odděleno a příliš vzdáleno od nejdůležitějších aktivit v centru. V mezidobí bylo vybudováno seřaďovací nádraží v Maloměřicích, vybudováno nádraží v Židenicích a podstatně zmodernizováno nádraží v Králově Poli. Současné návrhy překládají nádraží přibližně o 1 km jižně. Projektu se stále dostává nemalé kritiky a naráží na rozhodný odpor. Je mu vytýkáno zejména – oproti současnému stavu – horší pěší dostupnost centra, nedostatečné napojení na MHD a poukazuje se i na určité technické nedostatky. Proto bylo některými skupinami a jednotlivci navrženo několik alternativních variant modernizace či úpravy současného nádraží včetně řešení celého železničního uzlu. Spektrum těchto alternativních variant sahá od rekonstrukce dosavadního nádraží a jeho odlehčení zavedením vlakotramvají až k faktické novostavbě přibližně na stejném místě. Objevil se i kompromisní návrh městské rychlodráhy s ponecháním starého nádraží jen pro spoje regionální dopravy, který byl však v říjnu 2009 odmítnut. Po tomto rozhodnutí se zase intenzivněji uvažuje o dřívější výstavbě severojižního kolejového diametru.\n\nJiž v roce 2004 proběhlo referendum o přesunu nádraží, které bylo iniciováno koalicí Nádraží v centru. Celkem 85 % hlasujících se vyslovilo proti přesunu, referendum však nebylo platné kvůli menší než předepsané účasti.\n\nV říjnu 2009 bylo také rozhodnuto o pozastavení financování přestavby železničního uzlu Brno na dva roky. V roce 2010 bylo z důvodu stabilizace rozpočtu a snížení rozpočtového schodku rozhodnuto o pozastavení veškerých aktivit s přesunem souvisejících.\n\nV listopadu 2011 brněnský magistrát zrušil územní rozhodnutí na soubor staveb, který odsun zahrnuje, a věc vrátil stavebnímu úřadu Brno-střed k novému projednání. Magistrát rozhodoval o odvoláních občanů, firem i občanských sdružení proti záměru víc než rok. V prosinci 2011 skupina architektů nabídla svůj návrh jako alternativu k plánům brněnského magistrátu na odsun nádraží. Inspirovali se přitom aktivitou koalice Nádraží v centru. Roku 2012 představil ing. Procházka údajně nejlevnější řešení, s rovnými nástupišti ve středu města přímo u tramvají a s autobusovým nádražím pod kolejištěm na Nových sadech. Dne 15. dubna 2015 bylo Českou komorou architektů v součinnosti s Českou komorou inženýrů uspořádáno v brněnské vile Stiassni jednání, na kterém mezi odborníky převážil názor, že přesun nádraží do polohy „k řece“ není vhodný.\n\nOd ledna do července 2014 probíhal sběr podpisů k uspořádání druhého referenda o poloze nádraží, které iniciovala občanská aliance Referendum 2014 a které mělo původně proběhnout v termínu pořádání obecních voleb na podzim 2014. Kromě původní otázky vyžadující souhlas nebo nesouhlas s navrhovanou polohou nádraží přidali iniciátoři také otázku o tom, zda si občané přejí, aby konkrétní řešení vzešlo z otevřené návrhové soutěže, jíž se město dlouhodobě vyhýbá.\n\nMagistrát města Brna v srpnu toho roku oznámil, že z více než 21 000 předložených podpisů bylo platných pouze 13 257, a vyzval aktivisty k nápravě s tím, že podle zákona je nutných alespoň 18 508 podpisů – 6 % oprávněných voličů ve městě. Přípravný výbor pro vyhlášení referenda s údajnou chybností podpisů a s další výtkou úřadu nesouhlasil a podal na brněnský magistrát u příslušného soudu žalobu. Krajský soud v Brně v usnesení vydaném 17. října 2014 konstatoval, že návrh přípravného výboru z 1. srpna 2014, doplněný 1. září téhož roku, neměl nedostatky, z čehož plyne, že referendum měl brněnský magistrát vyhlásit současně s termínem obecních voleb.\n\nV návaznosti na rozhodnutí soudu se přípravný výbor rozhodl využít pro uspořádání referenda nejbližší termín dalších voleb. Tím se staly volby do krajských zastupitelstev, které proběhly 7. a 8. října 2016. Tomuto požadavku vyhovělo zastupitelstvo města Brna dne 25. listopadu 2014. Ani tohoto referenda se však nezúčastnil dostatečný počet hlasujících k tomu, aby bylo platné.\n\nV říjnu 2017 byla k poloze nádraží dokončena studie proveditelnosti, kterou zadala Správa železniční dopravní cesty. V ní byly označeny varianty „Petrov“ (pod stejnojmenným kopcem i „Řeka“ (tj. blízko řeky Svratky) jako výhodné. Variantu nádraží ve stávající poloze označila studie jako nevhodnou k modernizaci. Rozhodnutí vlády by mohlo padnout nejdříve v březnu 2018. Představitelé města zároveň chtějí po vládě, aby uvedla, že plánovaný severojižního kolejový diametr má být navazující stavbou. Ten by měl být nejrychlejším propojením Hlavního nádraží s historickým centrem města. Dalším spojením s městem zajistí přeložená tramvajová trať se zastávkou u ÚAN Zvonařka.\n\nV lednu 2018 podpořili téměř všichni krajští zastupitelé variantu Řeka. Tuto variantu podpořila v únoru téhož roku také zastupitelstva městské části Brno-střed a celého města Brna. V květnu ministerstvo dopravy zastavilo jednání vlády, protože studie neřešila nákladní železniční dopravu. Na konci května roku 2018 schválila Centrální komise Ministerstva dopravy variantu A ve verzi Ab, což je posledním doporučujícím článkem pro jednání vlády. Mezitím začala v květnu 2018 rekonstrukce stávajícího hlavního nádraží, jejíž hlavní stavba, znamenající rozsáhlou částečnou výluku stanice, má začít v prosinci toho roku a má trvat jeden rok. Tato rekonstrukce, včetně modernizace zabezpečovacího zařízení, je nezávislá na rozhodnutí o budoucí poloze nádraží, protože má současnou stanici udržet v provozuschopném stavu do dokončení nového nádraží.\n\nNa návrh ministra dopravy Dana Ťoka rozhodla vláda ČR dne 10. července 2018 definitivně o poloze brněnského hlavního nádraží u řeky Svratky, ale bez zahrnutí stavby Severojižního kolejového diametru. Proti rozhodnutí nerealizovat tuto podzemní dráhu však protestují někteří brněnští radní. Ministerstvo však diametr nezavrhuje, neboť projektovaná koncepce nádraží bude umožňovat jeho budoucí napojení. Podle odhadů má přestavba celého brněnského železničního uzlu, včetně nového hlavního nádraží, stát přibližně 40 miliard korun. Podle současných odhadů by se se stavbou mělo začít v roce 2020. Stavba by mohla začít sloužit v roce 2027.\n\nNejvětších výluk ve své novodobé historii se brněnské hlavní nádraží dočkalo ve druhém desetiletí 21. století. Během července a srpna 2013 byl během jednoho měsíce rekonstruován viadukt Křenová, takže byla uzavřena trať ze severu. Od června do září 2017 trvala tříměsíční výluka, kdy byl rekonstruován Pražský viadukt, takže na hlavní nádraží opět nemohly jezdit vlaky ze severu. Dne 1. září 2018 byl kvůli rekonstrukci mostů přes ulice Křídlovickou a Úzkou zastaven provoz na páté a šesté nástupiště, což trvalo do prosince téhož roku. Od 9. prosince 2018 probíhá roční částečná výluka nádraží, během níž je kvůli opravě výhybek a modernizaci zabezpečovacího zařízení na nádraží uzavřen příjezd z jihu. Ukončena by měla být počátkem roku 2020.\n\nPři všech těchto výlukách byla provizorně využita nákladní stanice Brno dolní nádraží, kde bylo vybudováno zázemí pro cestující, nástupiště a podchod, zatímco některé vlaky byly přesměrovány na ostatní brněnská nádraží (Brno-Židenice a Brno-Královo Pole).\n\n\n\n"}
{"id": "192999", "url": "https://cs.wikipedia.org/wiki?curid=192999", "title": "Hermann Staudinger", "text": "Hermann Staudinger\n\nHermann Staudinger (23. března 1881, Worms, Německo – 8. září 1965 Freiburg im Breisgau) byl německý lékárník. Objevil chemickou reakci pojmenovanou jako Staudingerova reakce. Později, v roce 1953, obdržel Nobelovu cenu za chemii za charakteristiku polymerů.\n\nHermann Staudinger se narodil v roce 1881 v německém Wormsu. Po získání doktorského titulu Ph.D. na Universitě Hallea v roce 1903 přijal místo asistenta na Universitě ve Štrasburku. Objevil molekulu pojmenovanou keten, která je důležitým prostředníkem antibiotik jako jsou penicilin a amoxicillin. V roce 1907 působil na Technické Universitě Karlsruhe. Podařilo se mu například izolovat syntetické ochucovadlo kávy. V roce 1912 působil ve švýcarském Federálním institutu technologií v Curychu. Do této doby (1919) patří jeho největší objev učiněný s kolegou Meyerem. Reakce je označována jako Staudingerova reakce.\n\nZabýval se výzkumem gumy a učinil překvapivý závěr o struktuře, o krátkých opakováních molekulových jednotek propojených homopolárními vazbami, jakoby řetízky papírových svorek. Tím se vyvracela teorie koloidů zastávaná prominentními chemiky Emilem Fischerem a Heinrichem Wielandem. Po roce 1930 se však Staudingerova hypotéza plně potvrdila. Staudinger došel k závěrům, že síla a pružnost přírodních vláken je závislá výlučně na jejich makromolekulární struktuře, na jejich dlouhé, do tvaru niti zformované molekuly. Staudinger dostal v roce 1953 Nobelovu cenu za objevy v oblasti makromolekulární chemie.\n\n\n"}
{"id": "193000", "url": "https://cs.wikipedia.org/wiki?curid=193000", "title": "Seznam hlavních měst států světa", "text": "Seznam hlavních měst států světa\n"}
{"id": "193001", "url": "https://cs.wikipedia.org/wiki?curid=193001", "title": "Konverze (právo)", "text": "Konverze (právo)\n\nKonverze, jako jeden z možných způsobů nápravy vadných úkonů správních orgánů, je založena na tom, že správní úkon, který je jako určitý správní úkon vadný, je prohlášen za jiný správní úkon bezvadný, pokud splňuje všechny jeho obsahové a formální náležitosti. \n\nTento způsob je možné vztáhnout i na absolutní vady představující nicotnost (nulitu) správního rozhodnutí a takto nedostatek správního aktu zhojit. To vyplývá z ustanovení § 157 správního řádu, kde se uvádí, že pokud tím nebude způsobena újma žádné z dotčených osob, může správní orgán usnesením prohlásit, že vyjádření, osvědčení anebo nicotné rozhodnutí, které má náležitosti jiného úkonu, je tím úkonem, jehož náležitosti splňuje, pokud byl příslušný oba předmětné úkony vydat nebo uskutečnit.\n"}
{"id": "193005", "url": "https://cs.wikipedia.org/wiki?curid=193005", "title": "Reconquista", "text": "Reconquista\n\nPojmem reconquista („znovudobytí“) se označuje období zpětného vytlačení Maurů z Pyrenejského poloostrova, v reakci na jejich předchozí invazi do oblasti.\n\nZa počátek reconquisty se udává bitva u Covadongy (722), první významná porážka muslimských vojsk, která zajistila existenci malého křesťanského Asturského království na severu Španělska. Reconquista skončila v roce 1492 dobytím Granady, posledního islámského státu na Pyrenejském poloostrově.\n\nPo arabském vpádu na Pyrenejský poloostrov roku 711 ustupovala část křesťanského obyvatelstva do údolí Pyrenejí. Uprchlíci se spojili s kmeny v Asturských horách a také s kmeny v navarrsko-aragonských Pyrenejích spolu s jejich jediným významným městem Pamplonou, jež byla do té doby vojenskou enklávou vizigótské moci uvnitř nepřátelského území.\n\nV roce 718 se vůdce skupiny uprchlíků, vizigótský šlechtic Pelayo, lat. Pelagius (718–737), postavil do čela Astuřanů, kteří si jej zvolili za svého krále. Pod jeho vedením přibyly útoky na muslimské posádky.\n\nV roce 722 (nebo možná v roce 724, nebo brzy po roce 718) maurský emír přikázal kterémusi Munuzovi, aby se svým vojskem z gijónské posádky zničil asturské rebely a zajistil tak maurskou kontrolu nad tímto regionem. Pelayo však toto vojsko porazil v bitvě u Covadongy, která však pravděpodobně byla jen malým incidentem mezi dvěma nevelkými skupinami (počet všech bojovníků nepřesáhl dvě stě). Jednalo se však o první významné střetnutí, v němž křesťané porazili muslimy.\n\nPelayovi synové a pozdější nástupci v boji pokračovali. Pelayův zeť Alfonso I. dobyl téměř celou Galicii, včetně města Santiaga de Compostela, jež se stalo poutním místem kvůli hrobu svatého Jakuba, který se zde nachází.\n\nRoku 777 se k panovníkovi Franské říše dostal posel z Cordóbského emirátu a žádal pomoc pro odbojného místodržícího v Zaragoze. Karel Veliký se roku 778 vydal přes Pyreneje směrem k Zaragoze. Jeho tažení však dopadlo neúspěšně a musel se vrátit. Teprve následující výpravy do severovýchodní části poloostrova a dobytí Girony v roce 785 a Barcelony v roce 801 mu umožnily na Pyrenejském poloostrově založit, na území dnešní Katalánie, Španělskou marku, jež měla funkci nárazníkové zóny mezi Franskou říší a muslimským územím.\n\nSamotná představa reconquisty jako určitého nepřetržitého a cílevědomého procesu trvajícího osm století je historicky nepřesná. Křesťanské státy v severním Španělsku válčily mezi sebou navzájem téměř stejně tak často jako proti muslimům. Staré Asturské království se svým hlavním městem Oviedem bylo chráněno neprostupnými horami severozápadního Španělska, zatímco Baskové v Navaře si udržovali nezávislost po celou dobu maurské nadvlády, podobně jako předtím za vizigótského a římského panství. Největší asturský král Alfonso III. využil úpadku španělských Umajjovců a posunul hranice království až k řece Douro. Jeho syn a nástupce García I. přemístil hlavní město na jih do Leónu, a království tak bylo nadále známo pod tímto jménem.\n\nNa počátku 10. století rozšířilo království León své území východním směrem až k městu Burgos. Na ochranu dobyté země a zde usazených rolníků zde bylo vybudováno veliké množství hradů (španělsky castillos), které daly nově dobyté zemi název Kastilie. Za hraběte Ferdinanda Gonzála se pak Kastílii v roce 932 podařilo vyvázat ze své podřízenosti Leónu.\n\nNavarra byla v době vlády Sancha I. v roce 905 prohlášena královstvím a rychle expandovala na jih. Sancho III. Navarrský – panovník výjimečných vojenských schopností – ovládal Aragónii, Asturii, Kastilii a část Leónu a učinil tak z Navarry vůdčí stát křesťanského Španělska. V roce 1028 určil Sancho svého druhého syna Ferdinanda za vládce kastilského hrabství. Ferdinand byl velice moudrý a zbožný panovník, který sjednotil většinu otcových držav a zahájil intenzivní postup křesťanů na jih. Za Ferdinanda zažila Kastílie významný vzrůst moci, což Ferdinandovi, jakožto nejmocnějšímu křesťanskému panovníkovi na poloostrově, umožnilo v roce 1054 přijmout titul císaře Hispánie. Protože se však ve Španělsku dosud neprosadil dědický princip primogenitury, byla Ferdinandova říše po jeho smrti v roce 1065 rozdělena mezi jeho syny, Alfonse VI. Kastilského, Sancha II. Kastilského a Garcíu II., krále Galicie. Alfonso se pokusil Sancha zbavit vlády, ten patrně zdědil více otcových schopností, Sancho svého bratra porazil a poslal do vyhnanství. García byl po krátké vládě odeslán do kláštera, kde strávil zbytek svého života.\n\nSanchova smrt v roce 1072 Alfonsovi umožnila vrátit se do země a zmocnit se všech někdejších domén Ferdinanda I. Alfonso byl skutečně působivou osobností, jenž byl na svoji dobu výjimečně tolerantní k muslimům. Velmi usiloval rozšířit své državy a stát se jedním z nejmocnějších evropských monarchů. Během jeho vlády byl z Kastílie vypovězen Cid, španělský národní hrdina a hlavní postava stejnojmenného středověkého eposu, který nalezl útočiště u emíra ze Zaragozy a později dobyl na Maurech Valencii. Zhroucením córdobského chalífátu se Al-Andalus rozpadl do mnoha drobných mezi sebou válčících států, což přispělo k úspěšné expanzi Alfonsova křesťanského království na jih, jež vyvrcholila dobytím Toleda v roce 1085. Již v následujícím roce se však proti Alfonsovi spojili vládcové Sevilly se severoafrickými Almorávidy. Poté, co Almorávidé zvítězili nad křesťany, si rychle podmanili celé muslimské Španělsko.\n\nPo smrti Alfonse VII., byla Kastílie a León opět rozdělena. Nicméně nástupem syna Alfonse IX., Ferdinanda III., na královský trůn v Leónu v roce 1230 byly obě země definitivně sjednoceny v Kastilskou korunu. Ferdinand III. zvaný Svatý bojoval po celou dobu své vlády proti Maurům, jejichž osud na poloostrově byl zpečetěn po bitvě na Las Navas de Tolosa, v níž je v roce 1212 porazil Ferdinandův děd Alfonso VIII. Ve 13. století byla za účelem vypuzení Maurů ze Španělska vyhlášena dokonce křížová výprava. V průběhu tohoto století byla dobyta většina území někdejšího córdobského chalífátu (Córdoba padla v roce 1236, Sevilla 1248, Cádiz 1262) s výjimkou malé Granady, jež si vykupovala svoji nezávislost každoročním tributním poplatkem. Ferdinandova vláda byla počátkem období zvýšeného vlivu Španělska na evropskou politiku. V době jeho panování byla založena univerzita v Salamance – jedna z nejstarších v Evropě – na níž se dokonce rozvinula raná škola ekonomického myšlení. Ferdinandův nástupce, Alfonso X. Moudrý, napomohl k návratu klasické vzdělanosti do křesťanské Evropy prostřednictvím zpřístupnění duchovního bohatství muslimských knihoven a univerzit. V roce 1309 byl ve spojení s Aragónií dobyt Gibraltar. Despotický a krvavý vládce Pedro I. Krutý byl v roce 1366 vyhnán a následně zavražděn. Pedrovy války proti Aragonii a vnitřní konflikty způsobily dočasné oslabení kastilské moci.\n\nVedle mocenského bloku Kastílie-León dominovala v severovýchodní části křesťanského Španělska rovněž Aragonie. Již v roce 1118 dobyl aragónský král Alfonso I. na Maurech Zaragozu a posunul tak hranice své říše na jih. Prostřednictvím sňatkové politiky připadla Aragónii v roce 1137 Katalánsko včetně hrabství Barcelona (čímž vznikla Aragonská koruna). Do roku 1235 bylo dokončeno dobytí Maury držených Baleárských ostrovů. Expanze dále na jih na úkor Maurů byla po ovládnutí Valencie v roce 1238 znemožněna kastilskou rozpínavostí a proto aragónští králové zaměřili svou pozornost na východ. Na přelomu 13. a 14. století se tak nejprve zmocnili Sicílie a Sardinie a v roce 1442 získal Alfonso V. titul krále Neapole. Díku tomu se Katalánie a především Barcelona rozvinuly v hospodářské a obchodní centrum evropského významu.\n\nPoliticky byla aragónská říše uspořádána federalisticky, přičemž každá část říše disponovala vlastní ústavou. V samotné Aragónii stály v opozici vůči králi silné \"cortesy\", které však mohly jen stěží omezit královu moc. Kastílie byla naproti tomu centrálně spravovaná, přesto i kastilští králové se museli potýkat s mocnou šlechtou, s níž se dostávali téměř neustále do konfliktů.\n\nObnovená snaha o sjednocení Španělska byla využita Isabelou Kastilskou a Ferdinandem II. Aragonským k ospravedlnění jejich vpádu do Granady, politické odsunutí Židů a Maurů. Svatba dědičky Kastílie a Leónu, Isabely I., s dědicem Aragónie, Ferdinandem II. v roce 1469 znamenala další krok k sjednocování Španělska. Skutečné sjednocení celé země však z důvodu odporu šlechty v obou zemích nejdříve nepřicházelo v úvahu.\n\nVnitropoliticky se Isabela a Ferdinand koncentrovali na vládu v Kastílii, kde s podporou měst mohli snáze omezit vliv šlechty a cortesů než v Aragónii a nastolit tak pevnou centralistickou vládu. Důležitým nástrojem, který tomuto napomohl, byla inkvizice zavedená v zemi v roce 1478. Ta nejprve sloužila především v církevních záležitostech, záhy se z ní však stal prostředek politického nátlaku proti šlechtě, neboť ve Španělsku oproti jiným zemím nebyla inkvizice církevní, nýbrž státní institucí. Moc šlechty byla rovněž podlomena bouráním jejích hradů (symboly nezávislosti aristokracie na králi) a zavedením systému pravidelného výběru daní. Ferdinand a Isabela tedy položili základy náboženskému, politickému a ekonomickému sjednocení Španělska. Aragónie se získáním Sicílie a jižní Itálie stala v 15. století významnou námořní mocností Středomoří, zatímco Kastílie a Portugalsko soupeřili o dominanci v Atlantském oceánu.\n\nPo dobytí poslední maurské pevnosti – Granady – v roce 1492 vydali Isabela a Ferdinand edikt, jímž bylo Židům nařízeno buď přijmout křest nebo opustit zemi. Na to následovala rozsáhlá vlna pronásledování, v jejímž průběhu odešly z Pyrenejského poloostrova statisíce španělských (sefardských) Židů, což způsobilo zemi nenapravitelné kulturní a hospodářské škody. Vůči Maurům byla zachovávána jistá míra tolerance. To se však mělo změnit na počátku 16. století. V roce 1499 bylo asi 50 000 Maurů v Granadě přinuceno kardinálem Cisnerosem v hromadném křtu ke konverzi. Během povstání, které následovalo (známé jako povstání v Alpujarras), byli všichni ti, kdož se odmítli stát katolíky nebo se nechat deportovat do Afriky, systematicky zmasakrováni. Výsledkem byl exodus Maurů, Židů a Gitanos z měst a vesnic Granady do horských a venkovských regionů. Někdy kolem roku 1500 Cisneros prohlásil, že „Zde už není žádného města, které by nebylo křesťanské, a všechny mešity jsou od nynějška kostely.“ Podobně jako v Osmanské říši se z kostelů staly mešity, zde se naopak mešity přebudovaly na křesťanské svatostánky.\n"}
{"id": "193014", "url": "https://cs.wikipedia.org/wiki?curid=193014", "title": "Ludwig Quidde", "text": "Ludwig Quidde\n\nLudwig Quidde (23. březen 1858 – 4. březen 1941) byl německý historik a pacifista, známý svou kritikou německého císaře Viléma II. (1888 – 1918). V roce 1927 byl oceněn Nobelovou cenou míru.\n\nPocházel z bohaté měšťanské rodiny, vystudoval historii, které se také věnoval jako vědec (zabýval se především německým středověkem), v průběhu svého života byl několikrát ve vězení. Rovněž se aktivně angažoval v politice.\n\nV roce 1894 Quidde publikoval sedmnáctistránkovou brožurku \"Caligula: studium císařského šílenství\". Quidde ukazoval paralelu mezi římským císařem Caligulou a Vilémem II.\nPo konci první světové války Quidde patřil k těm, kteří vehementně odporovali Versailleské smlouvě. Když se pak Hitler dostal k moci v roce 1933, Quidde emigroval do Švýcarska, kde v Ženevě prožil zbytek života.\n\nZemřel ve švýcarském exilu v roce 1941, ve věku 83 let.\n\n"}
{"id": "193015", "url": "https://cs.wikipedia.org/wiki?curid=193015", "title": "Konverze", "text": "Konverze\n\nKonverze (z lat. \"con-versio\") označuje:\n\n\n\n"}
{"id": "193017", "url": "https://cs.wikipedia.org/wiki?curid=193017", "title": "Markéta Častvaj", "text": "Markéta Častvaj\n\nMarkéta Častvaj, rozená Plánková, (* 15. dubna 1978 Nové Město na Moravě) je česká herečka, muzikantka, zpěvačka a moderátorka. Známou se stala především díky seriálovým rolím.\n\nJedná se o absolventku kroměřížské hudební konzervatoře, poté se hlásila na JAMU. Tam to nevyšlo a až o něco později byla přijata na pražskou DAMU, kde vystudovala katedru alternativního a loutkového divadla. Během studií učila na konzervatoři a také začala hrát v ateliéru Jana Schmida. Velmi brzy pak byla obsazována do nejrůznějších rolí v inscenacích divadelního souboru Studia Ypsilon, kde účinkuje dodnes. Hrála v seriálu \"Zdivočelá země\" (2001). V roce 2005 jí do hlavní role svého televizního filmu \"Slečna Julie\" obsadil režisér Jiří Krejčík. Dva roky byla moderátorkou nedělního pohádkového pásma ČT pro děti \"Edův pohádkový balík\". V seriálu \"Rodinná pouta\" hrála Hedviku Liškovou-Valentovou (vybral si ji někdejší režisér seriálu Jan Sládek). Hrála v seriálu \"Světla pasáže\", který od února 2007 vysílala televize Nova. Od března 2008 (dílem 20) do prosince roku 2013 hrála v seriálu \"Ordinace v růžové zahradě 2\", její postava zemřela v díle 456 na zástavu srdce.\n\nZ divadelních rolí ve Studiu Ypsilon účinkovala v \"Orfeovi v podsvětí\" (režie Jan Schmid), rovněž ve Schmidově česko-kanadském projektu \"Já a ostatní\". Dále hrála v \"Oprátce\" (Dvorní dáma a jiné), nyní účinkuje v \"Praze stověžaté\" (Drahomíra, Anča Vzaduhladká), ve \"Třech mušketýrech\" (Ketty), v \"Kometě Hanzelínově\" (zpěvačka Věra), v \"Rusalce\" (Lesní žínka). S herci z \"Rodinných pout\" také objížděla Česko s putovním představením divadelní komedie \"Postel plná cizinců\" (Helga, Simone).\n\nJe také zpěvačka, neboť je všestranně hudebně nadaná – hraje na akordeon, zobcovou flétnu a klavír. Je hostující členkou hudební skupiny Botafogo (spolu s kolegy z Ypsilonky Janem Jiráněm a Danielem Švábem).\n\nPři natáčení \"Rodinných pout\" se sblížila s ženatým hereckým kolegou Romanem Štolpou, se kterým má nemanželskou dceru. Otěhotněla ve stejné době, kdy natáčela seriál \"Světla pasáže\", takže scenáristka Eva Papoušková musela dokonce přepsat scénář. Dcera Agáta, se kterou žije v pražském Karlíně, se jí narodila v roce 2005. Od roku 2009 s nimi žije i Daniel Častvaj, za kterého se vdala v říjnu 2010; 1. května 2011 se jim narodila dcera Julie.\n\n\n"}
{"id": "193019", "url": "https://cs.wikipedia.org/wiki?curid=193019", "title": "Filip Sličný", "text": "Filip Sličný\n\nFilip Sličný může být jméno pro:\n"}
{"id": "193024", "url": "https://cs.wikipedia.org/wiki?curid=193024", "title": "Infinity on High", "text": "Infinity on High\n\nInfinity on High je čtvrté album Fall Out Boy, které vyšlo v roce 2007. Album následuje velmi úspěšné album z roku 2005 From Under the Cork Tree.\nVydání alba byla původně plánováno na konec roku 2006, ale nakonec zpěvák skupiny Patrick Stump uvedl v rozhovoru pro časopis \"Kerrang!\" datum vydání 5. února 2007.\n\nAlbum ihned po vydání debutovalo na nejvyšší příčce nejprestižnější albové hitparády.\n\nNázev alba je převzat z dopisu Vincenta van Gogha z roku 1888, který adresoval jeho bratru Theovi. V dopise mu píše, že se cítí znovu zdráv a všechnu energii věnuje obrazům. Věta \"Be clearly aware of the stars and infinity on high. Then life seems almost enchanted after all\" inspirovala skupina k pojmenování alba.\n\nObal alba udělal Chuck Anderson, který už má na svědomí pár grafických přebalů alb.\n9. listopadu 2006 se objevil první klip k písni The Carpal Tunnel of Love. Klip je animovaný a objevil se pouze na internetu.\n\nPrvním oficiálním singlem se stala píseň This Ain't a Scene, It's an Arm Race, která vyšla 12. ledna 2007 a stal se prozatím nejúspěšnějším singlem skupiny, ve všech prestižních hitparádách se dostal do první trojice umístěných.\n\nDalším singlem se stala píseň Thnks fr th Mmrs, která vyšla na konci března a opět se jí dařilo. Ve Velké Británii se dostala na 12. místo a v USA na 14.\n\nTřetí singl je vyšel v červenci a stala se jím píseň The Take Over, The Breaks Over, ke které se natočil začátkem června videoklip.\n\n9. ledna 2007 se album před svým vydáním dostalo na internet a baskytarista Peter Wentz řekl, že chtějí album kvůli tomuto úniku desky vydat o týden dříve, což se ale nakonec nestalo. Nicméně dodal, že ti, kteří si album zakoupí v originální verzi mohou zdarma stáhnout jejich EP album Leaked in London, což je záznam živého koncertu z 29. ledna 2007.\n\nAlbum se ihned po vydání dostalo na první místo prodejního žebříčku a celkem se během prvního týdne prodalo v USA přes 260,000 kusů, ve druhém týdnu se prodalo 119,000, ve třetím 79 000 kusů. V následujícím týdnu album opustilo nejlepší trojici nejprodávanějších alb s 67,000 prodanými kusy, o týden později se prodalo 58,000 kusů. V šestém týdnu prodeje kleslo album na deváté místo a prodalo se 43,000 kusů.\n\nVe Spojených státech vyšly dvě verze alba. Na jedné jsou digitální verze fotek a tarotů, ale neobsahuje žádné klipy nebo bonusy.\n\nPíseň G.I.N.A.S.F.S (Gay Is Not a Synonym for Shitty) byla vydána v Americe, Británii, Japonsku, Austrálii a na Novém Zélandu.\nJaponská verze alba obsahuje i píseň \"It's Hard to Say 'I Do', When I Don't\".\n\nV Brazílii je na albu jako bonus píseň Dance, Dance z desky From Under the Cork Tree, která právě v Brazílii zaznamenala velké úspěchy.\n\nNa konci poslední písně na albu (ve všech verzích) se na konci ozve počítačový hlas \"Now press repeat\" (Nyní zmáčkni opakování)\n"}
{"id": "193031", "url": "https://cs.wikipedia.org/wiki?curid=193031", "title": "Hrdinové", "text": "Hrdinové\n\nHrdinové (v anglickém originále Heroes) je americký sci-fi seriál od scenáristy Tima Kringa. V USA měl seriál premiéru 25. září 2006 na NBC, v České republice 3. ledna 2008 na televizi Prima. Seriál byl ukončen 8. února 2010. Celkem byly natočeny 4 série o 77 dílech.\n\nTelevize NBC v únoru 2014 ohlásila záměr natočit seriál \"\", který byl odvysílán v letech 2015–2016.\n\nHlavními postavami jsou obyčejní lidé, kteří pomalu objevují své nadpřirozené schopnosti (například teleportace, předvídání budoucnosti, neviditelnost). Brzy zjistí, že jejich úkolem je zabránit katastrofě a zachránit lidstvo.\n\n\n\n\n"}
{"id": "193035", "url": "https://cs.wikipedia.org/wiki?curid=193035", "title": "Mistrovství světa v krasobruslení 2007", "text": "Mistrovství světa v krasobruslení 2007\n\nMistrovství světa v krasobruslení 2007 se uskutečnilo od 19. března 2007 do 25. března 2007 v japonském Tokiu.\n\n"}
{"id": "193038", "url": "https://cs.wikipedia.org/wiki?curid=193038", "title": "Reckong Peo", "text": "Reckong Peo\n\nReckong Peo (také nazýváno jen Peo) je hlavní město okresu Kinnaur, jednoho z dvanácti okresů indického státu Himáčalpradéš. Leží 260 km od města Shimla a 7 km od Powari ve výšce 2670 m n. m.\n"}
{"id": "193039", "url": "https://cs.wikipedia.org/wiki?curid=193039", "title": "Nejlepší R&amp;B videoklip", "text": "Nejlepší R&amp;B videoklip\n\nNejlepší R&B videoklip je kategorie MTV Video Music Awards. Zde je přehled všech dosavadních vítězůl.\n"}
{"id": "193049", "url": "https://cs.wikipedia.org/wiki?curid=193049", "title": "Benetton F1", "text": "Benetton F1\n\nBenetton je tým Formule 1, který závodil v letech 1986–2001. Tým se jmenuje podle největšího sponzora, společnosti Benetton, která byla zároveň jeho vlastníkem.\n\nTým byl nejúspěšnější v první polovině 90. let 20. století, kdy v něm působil Michael Schumacher. V sezóně 1994 se stal mistrem světa, v sezóně 1995 kromě titulu mistra světa tým získal i Pohár konstruktérů.\n\nV roce 2000 byl tým prodán společnosti Renault, v roce 2001 závodil ještě pod jménem Benetton, od následující sezóny se ovšem jmenuje Renault F1.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "193050", "url": "https://cs.wikipedia.org/wiki?curid=193050", "title": "Jean-Nicolas Corvisart", "text": "Jean-Nicolas Corvisart\n\nBaron Jean-Nicolas Corvisart des Marets (15. února 1755 Dricourt, Département Ardennes – 18. září 1821 Courbevoie (Hauts-de-Seine)) byl francouzský lékař, spoluzakladatel vyšetření poklepem a osobní lékař Napoleona Bonaparta.\n\nJeho otec – právník, pracující ve sněmovně, si přál, aby studoval práva, ale po osudovém setkání se slavným lékařem Antoinem Petitem se syn rozhodl pro studium medicíny. Otec jej za to přestal podporovat na studiích, a tak si syn vydělával na studium jako pomocná síla v Hôtel-Dieu v Paříži. Otec vida synův entuziasmus mu posléze studium medicíny povolil. Jean–Nicolas studoval v Paříži u nejznámějších lékařů té doby. Jeho učiteli byli mj. Pierre-Joseph Desault, Vicq d’Azyr, Antoine Petit, Desbois de Rochefort. Dne 14. listopadu 1782 zakončil studium promocí s titulem docteur-regent. Jelikož odmítl nosit paruku, nesměl nastoupit do předního zařízení Hospital des Paroisses a přijal místo v nemocnici pro chudé v Saint-Sulpice. V roce 1788 pak přešel jako nástupce Desbois de Rocheforta na místo přednosty v Hospice de la Charitte, kde provedl rozsáhlé reformy a zavedl přísný režim. Během francouzské revoluce byla výuka medicíny přerušena (1792), a to vedlo ke zvýšení počtu šarlatánů. Po konci hrůzovlády roku 1794 byla opět výuka medicíny zavedena a roku 1795 bylo otevřeno nové výukové centrum École de Santé v Paříži a on sám zde převzal výuku interní medicíny. V krátkém čase se škola stala nejlepší v Evropě. \n\nJeho hlavním zájmem byla kardiologie, kde upřesnil diagnostiku a zavedl auskultaci srdce. Při výuce kladl důraz na podrobné a systematické vyšetření pacienta. Je pokládán za spoluzakladatele lékařského poklepu (perkuse), dodnes jednoho ze základních fyzikálních vyšetření pacienta. Od prvních let 19. století byl Napoleonem a Josephinou Bonapartovými často konsultován a doporučován a od roku 1804 se stal osobním lékařem císaře Napoleona, který byl jeho klidnou povahou a rychlými přesnými diagnózami fascinován. Je znám Napoleonův citát \"„nevěřím medicině, ale věřím Corvisartovi“\". Jmenoval Corvisarta rytířem Čestné legie (1804) a baronem císařství (1808). \n\nCorvisart doprovázel Napoleona i Josephinu na cestách Evropou (1805 Itálie, 1809 Rakousko). Roku 1811 se stal členem Akademie věd a roku 1820 členem Lékařské akademie. Neurotické Josephině, vyžadující stále větší množství pilulek, podával s úspěchem placebo. Asistoval též u porodu druhé Napoleonovy ženy Marie Luisy a zdánlivě mrtvého Napoleonova syna přivedl k životu několika kapkami koňaku. \n\nJeho největším dílem je \"Essai sur les maladies et les lésions organiques du cœur et des gros vaisseaux\" (Pojednání o nemocech a organických poškozeních srdce a velkých cév), které vydal roku 1806. Roku 1808 přeložil z latiny do francouzštiny \"Inventum novum\" od Leopolda Auengrubera o perkusi a rozšířil poklep do celého světa.\n\nZemřel 18. září 1821 v Courbevoie u Paříže po opakovaných atakách iktu. O vztahu Napoleona ke svému osobnímu lékaři svědčí výrok, který pronesl Napoleon na Svaté Heleně \"„C’est un honnette et habile homme“\" („je to čestný a schopný člověk“).\n"}
{"id": "193053", "url": "https://cs.wikipedia.org/wiki?curid=193053", "title": "Joséphine de Beauharnais mladší", "text": "Joséphine de Beauharnais mladší\n\nJoséphine de Beauharnais mladší nebo také \"královna Josefína\" (14. března 1807, Milán – 7. června 1876 Stockholm) byla královna Švédska a Norska (1844–1859), vnučka francouzské císařovny Joséphine de Beauharnais.\n\nByla nejstarší dcerou francouzského napoleonského generála Evžena de Beauharnais, vicekrále Itálie, vévody z Leuchtenbergu a Augusty Bavorské, dcery krále bavorského Maxmiliana I.\n\nManželka korunního prince a pozdějšího švédského a norského krále Oskara I.\n\nJosephine se narodila v Miláně jako dcera italského místokrále, adoptivního syna císaře Napoleona I. Eugéne de Beauharnais a princezny Augusty Bavorské. Obdržela titul princezny z Bologně a od r.1813 vévodkyně z Galliery. Roku 1814 se rodina musela přestěhovat do Mnichova, kde bavorský král Maxmilián I. udělil Eugénovi titul vévody z Leuchtenburgu a r.1817 se Eugén stal knížetem z Eichstättu. Josephine se dostalo dobrého vzdělání – studovala aritmetiku, historii, geografii a astronomii. Zároveň se učila německy, italsky a anglicky. Základům filozofie ji vyučoval slavný filozof Schelling. Vyrůstala v Itálii a v Bavorsku, ale její rodnou řečí a řečí, ve které se mluvilo v rodině, byla francouzština. 24. března 1821 byla biřmována v katolické církvi.\n\nŠvédský král Karl Johan XIV., bývalý francouzský napoleonský maršál Bernadotte r.1821 rozhodl, že se jeho syn, korunní princ Oskar ožení. Chtěl pro něj manželku ze starého knížecího nebo královského evropského rodu. Měl vyhlédnuté princezny dánské nebo princeznu holandskou, ale zasáhla Oskarova matka Désirée. Ač královna, nežila ve Švédsku a znala rodinu Josephine. Prosadila, aby se Oscarovou ženou stala právě Josephine von Leuchtenburg. 23. srpna 1822 se Oskar v Eichstattu potkal se svou 15letou nevěstou. Oskarovi se dívka líbila, náklonnost byla oboustranná. Vrátil se do Švédska a oznámil otci, že Josephine se stane jeho ženou. Začala jednání o svatbě. Jediným problémem bylo, že Josephine byla katolička a Oskar protestant. 23. května 1823 proběhla svatba v zastoupení (Oskara zastoupil bratrance Josephine Karel Bavorský). Poté se Josephine spolu s dvorními dámami hraběnkou Tascher de la Pagerie, baronkou Wurms a přítelkyní z dětství Bertou Zück chystala k cestě do Švédska. V Lübecku společně s královnou Desiderií, která nebyla ve Švédsku 12 let, nastoupila na loď. Ve Vaxholmu je čekal korunní princ Oskar a 13. června 1824 všichni vjeli do Stockholmu .\nV zámečku Haga lott navštívila princeznu Sofii Albertinu, sestru bývalého krále Karla XIII. 19. června 1824 proběhla v katolické katedrále Storkyrkan slavnostní mše, následoval večer v Královském divadle, kde na počest princezny dávali Mozartovu operu \"Titus\" a jiné skladby.\n\nPrvním dítětem narozeným z manželství následnického páru byl 3. května 1826 syn. Korunní princ Karel Ludvík Evžen (1826–1872) usedl po otci na švédský trůn jako Karel XV. a na trůn norský jako Karel IV. Josephine chtěla pro své děti nejlepší vzdělání, proto zajistila, aby se Karlovým učitelem stal filozof a profesor univerzity v Uppsale Christopher Jacob či z Norska pocházející Otto Aubert. Především Aubert seznámil Karla s mnoha vědními disciplínami, především s filozofií Schlegela.\n\nDále se narodil \"zpívající princ\" Gustav (1827–1852), pozdější vévoda upplandský. Gustav zdědil hudební talent svého otce a stal se z něj výborný zpěvák a pianista. Pod pseudonymem G°°°° psal hudební skladby.\n\nTřetí syn a budoucí král švédský a norský Oskar II. (1829–1907) vystudoval universitu v Uppsale, stal se z něj velmi oblíbený a osvícený panovník.\n\nJediná dcera Evženie (1830–1889) byla rovněž velmi muzikální, skládala hudební díla a zpívala. Zajímala se také o umění, především sochařství a malbu.\n\nPosledním potomkem byl Karel August Mikuláš (1831–1873), který se stal vévodou z Dalarny a armádním generálem.\n\nRoku 1844, po smrti krále Karla XIV. Johana nastoupil na trůn Oskar I.. Josephine byla korunována královnou švédskou a norskou. Svému muži byla oporou a občas zasahovala i do politiky, například ve válce se Šlesvickem-Holštýnskem, kde se Švédsko postavilo na stranu Dánska proti Šlesvicku-Holštýnsku, Prusku a Rakousku. 8. července 1857 Oskar I. umírá a na trůn nastupuje jeho syn Karel Ludvík Evžen jako král švédský a norský Karel XV.\n\nNa doporučení lékařů začala Josephine navštěvovat lázně. Poprvé byla v Bad Kissingen r. 1844. V Mnichově navštívila svou rodinu, ale urychleně se vrátila do Kristianie, kde její syn Gustav onemocněl tyfem. Z několik dní po příjezdu matky Gustav umírá. 1872 odjíždí do Portugalska navštívit svou sestru Amélii, manželku brazilského krále Pedra I.. Přijímá pozvání španělského krále Amadea I. a navštěvuje ho v El Escorialu. Odpočívá na Madeiře u své neteře Marie Amálie. Navštíví Lurdy a jede k rodině do Mnichova. Dostává telegram, že 18. září 1872 zemřel král Karel XV. Josephine tak přichází o druhého syna.\n\n1875 přijíždí do Říma, kde ji hostí italský král Viktor Emanuel II. Soukromou audienci jí poskytne papež Pius IX., se kterým je od r.1850 v písemném kontaktu. Pak navštíví Miláno a Bolognu, kde jí kdysi Napoleon udělil titul princezny z Bologny. V Bavorsku u jezera Tegernsee pobývá u svého bratrance Karla Bavorského. V Salzburgu se setkává s francouzskou ex-císařovnou Evženií, manželkou Napoleona III.\n\nRok 1876 už se Josephine necítí dobře a připravuje se na odchod ze života. Nechá sepsat závěť, kde po sobě zanechává jako dědictví 9,5 milionu švédských korun. 7. června v půl čtvrté ráno bývalá královna švédská a norská Josefina umírá. Je pohřbena v nové královské „bernadottské“ hrobce v chrámu Riddarholmskyrkan ve Stockholmu.\n\n"}
{"id": "193055", "url": "https://cs.wikipedia.org/wiki?curid=193055", "title": "BlackBerry", "text": "BlackBerry\n\nBlackBerry je kombinace služeb a hardware vyvinutá firmou Research in Motion (RIM), která umožňuje neustálou synchronizaci dat v handheldu a na firemním serveru.\n\nBlackBerry Enterprise Server (BES) je serverový software zajišťující komunikaci a synchronizaci se zařízeními BlackBerry handheld.\n\nBlackBerry handheld je univerzální zařízení, které poskytuje hlasové a datové služby. S tímto zařízením lze telefonovat, komunikovat prostřednictvím SMS zpráv, přes GPRS/EDGE služby pracovat s firemní elektronickou poštou včetně příloh, synchronizovat schůzky na firemním serveru, „surfovat“ po internetu nebo přistupovat k firemním aplikacím.\n\nTato služba existuje ve dvou variantách - firemní řešení a řešení pro zákazníky bez vlastní emailové infrastruktury - prostřednictvím internetových providerů.\n\nBES je „provázán“ ve firemním prostředí s poštovním serverem (Microsoft Exchange, Lotus Domino nebo Novell GroupWise) na straně zákazníka. BES se poté stará o předávání e-mailů a ostatních událostí na koncové zařízení (\"handheld\").\n\nZákazník může mít vlastní BlackBerry Enterprise Server, kdy mobilní operátor nabízí zákazníkovi jen SIM karty a koncové zařízení.\n\nPokud zájemce o službu BlackBerry nevlastní BES, musí mít k dispozici:\n\nPro každého uživatele musí být zakoupena licence pro BES. Koncový uživatel musí mít aktivní službu GPRS. Služba musí být aktivována i v systémech dodavatele - \"RIM\". Aktivace je provedena automaticky - prvním použitím přístroje, deaktivaci je nutné provést manuálně v databázi dodavatele.\n\nBlackBerry Internet Service\n\nV Česku poskytují službu všichni mobilní operátoři T-Mobile Czech Republic, O2 Czech Republic a Vodafone Czech Republic.\n\nAlternativou je MS Exchange ActiveSync a metoda DirectPush (DirectPush je v MS Exchange 2003 od SP2). Pokud vlastníte BlackBerry zařízení a chcete synchronizovat proti MS Exchange, lze použít program AstraSync.\n\n\n"}
