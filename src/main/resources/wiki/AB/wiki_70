{"id": "170011", "url": "https://cs.wikipedia.org/wiki?curid=170011", "title": "Sound Blaster", "text": "Sound Blaster\n\nSound Blaster je označení pro rodinu zvukových karet, které po mnoho let byly de facto standardem pro audio na IBM PC kompatibilních platformách. Výrobcem karet Sound Blaster je firma singapurského původu Creative Technology, v USA též známa jako Creative Labs.\n\nHistorie firmy Creative začíná s vypuštěním desky s Creative Music system (C/MS) v roce 1987 Obsahovala dva obvody Philips SAA 1099, které společně podávaly 12 hlasů speakerového stereo zvuku a další hlukové kanály. Tyto obvody byly dříve vyzdvihovány velmi velkým počtem elektronických časopisů kolem celého světa. V roce 1988 označila Creative svůj produkt C/MS jako Game Blaster.\n\nPrvní karta nesoucí jméno Sound Blaster se objevila v listopadu 1989. Měla 11kanálový FM syntetizér na čipu Yamaha YM3812 jinak znám jako OPL2. Poskytl perfektní kompatibilitu s tehdy vedoucí kartou od společnosti AdLib, která získala podporu počítačových her v předcházejících letech. Karta se původně jmenovala Killer Card, jméno bylo i na typovém štítku vzorků pro recenzenty a je tak použito v nejstarších článcích. \n\nCreative použila zkratku DSP, která označovala zvukovou část Sound Blasteru. Tehdy to doslova stálo za Digital Sound Processor místo používanějšího Digital Signal Procesor. Což byl velice jednoduchý mikročip od Intelu. Karta mohla přehrávat zvuk až do 23 kHz vzorkovací frekvence (kvalita AM rádia) a nahrávat o 12 kHz (o něco lepší než kvalita telefonní linky). Původní kartě ovšem scházel antialiasingový filtr, takže výsledný zvuk byl většinou kovový (to bylo opraveno s příchodem Sound Blaster Pro verze, kde si uživatel mohl vybrat mezi dvěma filtry). Karta také měla game port a příhodné MIDI konektory. Navzdory těmto omezením se za necelý rok Sound Blaster stala nejprodávanější kartou pro PC, a to proto, že karta poskytovala kompatibilitu pro hry s podporou karet AdLib za menší cenu a s některými přídavnými funkcemi. Zabudování Game Portu a jeho důležitost jsou hodně přehlíženy, když se mluví o úspěchu Sound Blasteru. Počítače této doby neměly zabudovaný game port a jeho cena byla více než 800 Kč. Karta také zabrala jeden z mála slotů, které PC tehdejší doby měly. \n\nPři rozhodování mezi koupí AdLib karty nebo plně kompatibilním Sound Blasterem, který měl navíc zabudovaný game port, což ušetřilo jeden slot, a navíc karta obsahovala DSP, většina uživatelů volila Sound Blaster. Přímá podpora karty ve hrách ovšem nenastala, dokud Sound Blaster nezískal dominanci v oblasti zvuků.\n\nSound Blaster 1.5 vypuštěn v 1990, opustil technologii C/MS čipů, mohly však být zakoupeny od Creative zvlášť a vloženy do dvou slotů na kartě.\n\nSound Blaster 2.0 přidal podporu pro DMA1, který napomáhal v reprodukci nepřetržité smyčky zvuku a zvýšil maximální frekvenci přehrávání na 44kHz.\n\nVypuštěna v květnu 1991, byla první významná předělávka jádra karty a jeho možností. Mohla nahrávat a přehrávat digitální zvuk na rychlejších vzorkovacích frekvencích (nahrávání až 44,1 kHz 8bity na kanál v mono nebo 22,050 kHz 8bity na kanál ve stereo) a byl přidán mixér, který umožňoval nezávislou hlasitost zvuku různým podsystémům karty. První verze Pro také používala dva YM3812 čipy (jeden pro levý a druhý pro pravý kanál); oba čipy mohly být naprogramovány stejně pro dosažení mono zvuku, pokud nebylo použito AdLib kompatibilní rozhraní. Verze 2.0 přešla na vylepšený YMF262 čip také známý jako OPL3. Podpora MIDI se stala stoprocentní a dovolila přesnější časování, ale nebyla ještě kompatibilní s průmyslovým standardem MPU-401. \n\nSound Blaster Pro byla první karta od Creative, která měla zabudované rozhraní pro CD-ROM. Většina měla rozhraní pro mechaniky od Panasonicu (Matsushita MKE). Po vydání karty Creative začala také prodávat „Multimedia Upgrade Kits“ obvykle obsahující zvukovou kartu, Matsushita CD-ROM mechaniku (1×, 2×) a velký výběr multimediálního softwaru na revolučním CD-ROM mediu. Karty byly také prodávány výrobcům PC jako OEM. Některé měly například podporu pro SCSI, Sony nebo LMSI CD-ROM mechaniky.\n\nDalší model karty Sound Blaster 16 (červen 1992) představil 16-bitové digitální audio. Stejně jako starší verze i tato nativně podporovala FM syntézu skrz Yamaha OPL3 čip. Konečně podpora MIDI zahrnovala i MPU-401 emulaci (sice v hloupém módu, ale stačilo na většinu MIDI aplikací). Wave Blaster byla ve skutečnosti MIDI periferie vnitřně připojená k MIDI portu.takže ji mohl jakýkoliv PC sekvencer použít. Novější PCI karta označená Sound Blaster 16PCI nepatří mezi SB16, pouze využívala zavedené jméno. Naopak mezi Sound Blastery 16 patří široká řada ISA karet s čipy Creative Vibra16. Ty se integrovaly i na základní desky. \n\nZvuková karta plné délky kombinující Sound Blaster 16 a modem s rychlostí 14.4 nebo 28.8. Karta ještě nebyla Plug and Play. \n\nAWE stojí za Advanced Wave Effects (Pokročilé vlnové efekty). Původní karta byla představena v březnu 1994, dlouhá 355 mm, tedy v délce pasující do ISA slotu. Jednalo se o Sound Blaster 16 doplněný o kvalitní wavetable syntézu EMU8000 od firmy E-MU, kterou Creative Labs zakoupilo. Karta obsahovala 512kB RAM a dva sloty pro až 32MB RAM paměti. Z nich karta dokázala využít pro vlastní zvuky pouze 28MB. Zbylé 4MB byly rezervovány pro ROM, přestože všechny karty AWE32, SB32 i AWE64 měly pouze 1MB ROM čip. Původní AWE32 obsahovala i ASP a některé varianty měly i digitální SPDIF výstup.\n\nPředstavena 6. června 1995. Jednalo se o levnější variantu AWE32 bez ASP, SPDIF a bez osazené 512kB paměti. Zůstaly ale oba SIMM sloty a paměť tak bylo možné doplnit. Existovalo mnoho variant a často používaly stejný plošný spoj s AWE32 a liší se jen menším množstvím osazených součástek.\n\nPřímý následovník AWE32. Z listopadu 1996. Mnohem menší karta, místo SIMM slotů byla pro rozšíření paměti nutná dceřiná karta. AWE64 nabízí původní funkce AWE32, ale také měla nějaké nové vylepšení, například podporu pro lepší polyfonii a zredukování šumu. Přídavných 32 kanálů bylo řešenou pouze softwarem pod Windows. AWE64 přišla ve 2 verzích. Standardní 512 kB RAM a Gold verze, která měla 4096kB RAM, 20bit DA převodník a oddělený SPDIF výstup.\n\nPrvní PCI karty od Creative jako jediné používaly čip EMU8008. Karta už neměla vlastní DRAM, ale používala hlavní RAM počítače přes PCI sběrnici. Karta přišla s novým konektorem SB-LINK, který PCI kartám dodával funkce ISA sběrnice pro kompatibilitu s DOSem. Musí ho však podporovat i základní deska, což bylo běžné jen na konci 90. let. PCI karty AWE64D se rozšířily velmi málo, ale SB-Link našel uplatnění i na mnoha konkurenčních PCI kartách s čipy Yamaha DS-XG, Trident a dalších.\n\nPrvní velmi úspěšná řada PCI karet ve skutečnosti nebyl výrobek firmy Creative. Jednalo se o přebalené karty řady AudioPCI od konkurenční firmy Ensoniq, kterou Creative pohltilo. Původně měly čip Ensoniq ES1370, novější verze ES1371 a ES1373 s podporou AC97. Přesunutí karty z ISA sběrnice, odstranilo potřebu pro DMA linku, které byla stále potřeba pro zvukovou podporu v DOSu. Proto drivery emulovaly ISA Sound Blastery pouze softwarově. Díky původu některé emulovaly i původně konkurenční standard Ensonic SoundScape. Původně měly karty přímo čip Ensoniq, často překrytý samolepkou Creative. Později byly vyráběny přímo jako Creative.\n\nKarta PCI128 byla první Sound Blaster s podporou 4-kanálového prostorového zvuku a překlenul tak do nástupu výkonnější řady Live! boj s konkurenčním Diamond MonsterSound. PCI64 byla levnější varianta. Po nástupu Live! se z řady AudioPCI stal mainstream a většina novějších variant byla pouze 2-kanálová. Existovalo obrovské množství variant pro volný trh i pro oem. Například Sound Blaster 16PCI využíval známého jména, ale v novější oem variantě už neměl ani gameport. Většina PCI karet Creative řad 128 a 64 bylo s čipy Ensoniq. Existují však karty s čipy Eptiva, které mají původ u dalšho konkurenčního výrobce OPTi a mají proto odlišné drivery.\n\nSrpen 1998 zažil představení procesoru EMU10k1. Ten přinesl DirectSound akceleraci a EAX1.0 a EAX2.(environmental audio extensions) pro lepší simulaci zvukového prostředí, vysoce kvalitní 64 hlasový vzorkový syntetizér (zvaný wavetable) a integrovaný FX8010 DSP čip pro zpracování digitálních zvukových efektů v reálném čase. Live! podporovala více reproduktorový výstup, zpočátku až 4 (4 satelity a subwoofer), pozdější verze Live!, většinou zvané Live! 5.1, nabídly 5.1 kanálovou podporu, která přidala podporu centrálního reproduktoru a LFE subwoofer výstupu, velice užitečné při sledování filmů. Live! 5.1 mohl také použít jeden z 3,5mm jacků jako SPDIF výstup, který povoloval připojení vnějšího dekodéru.\n\nŘada je nástupcem řady Live. Používá vylepšený čip EMU20k2 a obsahovala navíc integrované FireWire interface. Existuje mnoho variant karet v generacích Audigy, Audigy2 a Audigy4. Některé novější karty pouze využívají známé jméno Audigy, přestože obsahují jiné a omezené čipy.\n\nX-Fi (Extreme Fidelity) byla vypuštěna v srpnu 2005 a přichází v mnoha konfiguracích: Xtreme Audio, Xtreme Audio PCI Express, XtremeMusic, X-fi, Platinum, Fatal1ty FPS, XtremeGamer,Elite Pro atd. Byly opět použity různé chipy, rozdíl oproti Audigy a Live byl převážně v konektivitě PCI Ex, a v použití digitálního optického výstupu místo \"digital jack coax\"... Hlavní chip se velmi zmenšil a jako DAC používá např. AKM chipy. Navíc jako bonus je 24 bit Crystalizer.\n"}
{"id": "170042", "url": "https://cs.wikipedia.org/wiki?curid=170042", "title": "Trolejbusová doprava v Saransku", "text": "Trolejbusová doprava v Saransku\n\nRuské město Saransk (metropole Mordvinska) má vlastní síť trolejbusové dopravy. Jedná se o velmi rozsáhlou síť s celkovou délkou 148,5 km.\n\nHistorie zdejší trolejbusové sítě sahá do 60. let 20. století. Její první úsek byl otevřen 29. ledna 1966 a spojil dva důležité body ve městě, tj. železniční nádraží s vozovnou. V 70. a 80. letech rapidně přibývaly nové úseky, především k nově vzniklým sídlištím a továrnám. Vznikl také terminál v centru města známý pod názvem \"Elevator\". Naopak, stejně jako v ostatních ruských městech, nastal po roce 1991 mírný útlum. Jízdní řády byly změněny, na některých linkách byla doprava zrušena zcela, na jiných pak pouze víkendový provoz. Od roku 1999 přibyla nová příměstská trať dlouhá 12 km jižně do \"Orbity\"; hlavním důvodem pro výstavbu tak dlouhé trati bylo zajištění lepší obslužnosti pro hlavní mordvinské výstaviště. Zastaralý vozový park mírně obměnila dodávka 30 nových trolejbusů v letech 2000 a 2001.\n\nV roce 2002 sloužilo v Saransku celkem okolo 150 trolejbusů umístěných ve dvou vozovnách (označené čísly 1 (severní) a 2 (jižní vozovna)). Drtivou většinu vozového parku tvoří trolejbusy typu ZiU-9, dopravní podnik vlastní i jejich kloubové verze ZiU-10 (jedná se však jen o pár vozů). Poslední část provozovaného trolejbusového parku představují běloruské vozy typu AKSM-101, ty však rovněž nejsou zastoupeny v hojném počtu. Nejfrekventovanější trolejbusy ZiU-9 jsou dodávány, jak již bylo uvedeno, i v dnešní době; nejstarší provozované jsou naopak z přelomu 70. a 80. let (byly však již rekonstruovány). Všechny trolejbusy jsou označeny evidenčními čísly v rozmezí řad 1000 a 1200.\n\n"}
{"id": "170050", "url": "https://cs.wikipedia.org/wiki?curid=170050", "title": "Scotland Yard", "text": "Scotland Yard\n\nNew Scotland Yard (často označovaný jen jako Scotland Yard či The Yard) je jméno velitelství Metropolitní policie, která působí na území Velkého Londýna (s výjimkou London City samotného). Nachází se ve dvacetiposchoďovém úřednickém bloku podél Brodwaye a Victoria Street ve Westminsteru, asi 450 metrů od Westminsterského paláce. Scotland Yard byl založen 29. září 1842 v ulici Whitehall, v roce 1890 byl přesunut na Victoria Embankment a začal se nazývat Nový (dnes v této budově sídlí ministerstvo obrany). Třetí a zatím poslední stěhování přišlo v roce 1967. \n"}
{"id": "170053", "url": "https://cs.wikipedia.org/wiki?curid=170053", "title": "Eesti Raudtee", "text": "Eesti Raudtee\n\nAS Eesti Raudtee (VKM: EVR) je estonský nákladní železniční dopravce a nejvýznamnější provozovatel dráhy v zemi. Navazuje na tradici estonských železnic Eesti Vabariigi Raudtee z období před 2. světovou válkou, takže tato společnost užívá pro své označení zkratku EVR.\n\nEstonské státní železnice Eesti Vabariigi Raudtee byly založeny po vzniku samostatného Estonska 1918, ale existovaly jen do roku 1940, kdy začala sovětská okupace Estonska a EVR byly začleněny do sovětských železnic SŽD.\n\nPo obnovení samostatného Estonska byla tato železnice obnovena od 1. ledna 1992 s názvem Eesti Raudtee. Jednalo se o unitární železniční společnost ve vlastnictví státu, která byla provozovatelem osobní i nákladní dopravy i provozovatelem dráhy na celé estonské veřejné železniční síti.\n\nJiž od roku 1995 byl zahájen proces restrukturalizace EVR, který spočíval především v rozdělení firmy na několik společností a jejich následné privatizaci.\n\nJako první byla již v roce 1995 od EVR oddělena trať Riisipere - Haapsalu do samostatné společnosti Haapsalu Raudtee. V roce 1996 pak byla vyčleněna společnost Edelaraudtee, která se zabývala provozováním osobní dopravy v celém Estonsku a provozováním dráhy a nákladní dopravy na vlastních tratích z Tallinnu do Viljandi a Moisaküly. Dále pak vznikla společnost Elektriraudtee, která se zabývá provozováním osobní dopravy na elektrizovaných tratích v okolí Tallinnu, a společnost EVR Ekspress zabývající se mezinárodní železniční dopravou osob.\n\nPo vyčlenění výše uvedených firem se z EVR stala společnost, která se zabývá provozováním pouze nákladní železniční dopravy a provozováním dráhy na následujících tratích:\n\nNa základě veřejné soutěže na prodej 66 % akcií EVR vyhlásila 2. března 2001 estonská privatizační agentura jako vítěze konsorcium estonských a zahraničních soukromých investorů Baltic Rail Services. Tato konsorcium se tedy stává majoritním akcionářem firmy, zbývající třetinu akcií si ponechává stát.\n\nNa základě problémů ve vztahu státu a soukromých investorů probíhaly na podzim roku 2006 rozhovory o možném zpětném odkupu všech akcií EVR státem. Rozhovory byly završeny 18. října, kdy estonská vláda podepsala s Baltic Rail Services dohodu o odkupu 66 % akcií EVR. Po schválení parlamentem a proběhnutí všech potřebných procedur se tak EVR 9. ledna 2007 dostává opět plně do rukou státu.\n\nPo obnovení EVR v roce 1992 byly základem parku lokomotiv EVR především stroje sovětské výroby řad M62 a 2M62, posunovací lokomotivy české výroby ČME3 a další méně početné řady lokomotiv. Jednalo se výhradně o motorové lokomotivy, neboť síť EVR je elektrizována pouze v Tallinnu a okolí a je využívána pouze příměstskými elektrickými vlaky.\n\nV druhé polovině 90. let EVR rozšířilo svůj park lokomotiv o dvoudílné motorové lokomotivy 2TE116.\n\nZlomem se staly roky 2002 a 2003, kdy EVR zakoupilo z USA 77 starších lokomotiv typu C36-7i a C30-7Ai výrobce General Electric. Poté se firma zbavila všech lokomotiv řad M62, 2M62 a 2TE116.\n\n"}
{"id": "170057", "url": "https://cs.wikipedia.org/wiki?curid=170057", "title": "Kocel", "text": "Kocel\n\nKocel (833 – 876) (v historických pramenech známý též pod jmény Kocelj, Gozil, Chozil, Chezilo, Chezul) byl přibližně od roku 861 knížetem Blatenského knížectví. Byl synem knížete Pribiny a jeho bavorské manželky neznámého jména. Jeho původní jméno bylo Gozil.\n\nPo smrti svého otce se roku 861 stal knížetem v Blatenském knížectví. Kocel byl horlivý křesťan, v jeho panství bylo na třicet kostelů, které podléhaly pravomoci salcburského arcibiskupa. Na rozdíl od svého otce Pribiny se Kocel nadchl pro slovanské písmo a slovanský kult, a proto přijal na svém sídle v Blatnohradě v Panonii dva soluňské bratry Cyrila a Metoděje, kteří putovali v roce 867 z Moravy do Říma. Věrozvěstové založili v Blatnohradě církevní školu a Kocel jim svěřil na padesát žáků. Kocel chtěl zřídit v Panonii samostatnou diecézi, proto si po Cyrilově smrti vyžádal zpět Metoděje, papež ho vyslal jako svého legáta a arcibiskupa panonského a moravského se sídlem v Sirmiu, dnešní Sremska Mitrovica v Srbsku. Svou touhu po samostatnosti odnesl kníže Kocel, když v roce 876 padl v boji proti Charvátům. Jeho Panonie se stala kořistí velkomoravského knížete Svatopluka I.\n"}
{"id": "170059", "url": "https://cs.wikipedia.org/wiki?curid=170059", "title": "Christian Laettner", "text": "Christian Laettner\n\nChristian Laettner (celým jménem Christian Donald Laettner * 17. srpna 1969) je bývalý americký profesionální basketbalista.\n\nLaettner byl zařazen do Dream Teamu pro olympiádu v Barceloně v roce 1992 jako jediný hráč mimo NBA – spolu s tímto týmem získal zlatou olympijskou medaili. Je považován za jednoho z nejlepších hráčů amerických univerzitních soutěží všech dob.\n\nRokem 1992 začala jeho profesionální basketbalová kariéra v NBA, za 13 sezón vystřídal celkem šest týmů:\n\nV rámci NBA patřil mezi kvalitní nadprůměrné hráče, ale nikdy se nedostal mezi absolutní špičku.\n\nSe svými 211 centimetry patřil mezi typické podkošové hráče (centry).\n"}
{"id": "170062", "url": "https://cs.wikipedia.org/wiki?curid=170062", "title": "Chris Mullin", "text": "Chris Mullin\n\nChris Mullin (celým jménem Christopher Paul Mullin * 30. června 1963) je bývalý americký profesionální basketbalista.\n\nJe držitelem dvou zlatých medailí z olympijských her - z Los Angeles v roce 1984 (ještě jako univerzitní hráč) a z Barcelony 1992, kde byl členem legendárního amerického Dream Teamu. Člen Basketbalové síně slávy (Basketball Hall of fame).\n\nMullin hrál během své kariéry v NBA za následující týmy:\n\nSe svou výškou 201 centimetrů hrál obvykle na pozici číslo 3, tzv. small forward.\nBěhem své kariéry měl opakované problémy s alkoholem a podstoupil úspěšnou protialkoholní terapii. Po skončení kariéry zůstal u Warriors jako viceprezident. Je ženatý, má tři syny.\n"}
{"id": "170068", "url": "https://cs.wikipedia.org/wiki?curid=170068", "title": "Nevėžis", "text": "Nevėžis\n\nNevėžis je řeka v Litvě (Kaunaský, Panevėžyský, Utenský kraj). Je 210 km dlouhá. Povodí má rozlohu 6 140 km².\n\nPramení nedaleko Anykščiů v rašeliništi \"Paraiščių durpynas\" 6 km na jihovýchod od vsi Troškūnai a 7 km na severovýchod od vsi Repešėnai a teče přes Středolitevskou nížinu. Ústí zprava do Němenu 199 km od jeho ústí u města a hradu Raudondvaris (zde jej překlenuje Raudondvarský most). Zpočátku teče směrem severozápadním. Na řece leží města Raguva, Panevėžys. Za obcí Berčiūnai se stáčí na jih a klikatí se přes Nevėžyskou nížinu přes obce Naujamiestis, Krekenava, Kėdainiai a Babtai. U města Kėdainiai přes řeku vede železnice procházející městy Šiauliai a Jonava.\n\n\n<nowiki>*</nowiki> nepřesnost v údajích, viz koordináty.\n\nZdroj vody je smíšený s převahou sněhového. Průměrný průtok ve vzdálenosti 58 km od ústí činí přibližně 18,4 m³/s. Zamrzá v listopadu až v lednu a rozmrzá v únoru až v první polovině dubna. Maxima dosahuje od února do dubna.\n\nNevėžis je v litevštině stejně jako v češtině v jednotném čísle rodu mužského. (Rozdíl od několika jiných litevských názvů, zakončených také na -is).\n"}
{"id": "170076", "url": "https://cs.wikipedia.org/wiki?curid=170076", "title": "David Robinson", "text": "David Robinson\n\nDavid Robinson (celým jménem David Maurice Robinson, * 6. srpna 1965) je bývalý americký profesionální basketbalista. Je považován za jednoho z nejlepších podkošových hráčů všech dob.\n\nCelou svou profesionální kariéru v NBA (1989 - 2003) strávil Robinson v týmu San Antonio Spurs, se kterým vyhrál v letech 1999 a 2003 finále NBA.\nV roce 1995 byl vyhlášen nejužitečnějším hráčem NBA, celkem desetkrát byl zařazen v NBA All-Stars týmu.\n\nZa svou kariéru v NBA dosáhl celkem 20790 bodů, což dává úctyhodný průměr 23,2 bodu na zápas.\n\nDavid Robinson je držitelem dvou zlatých medailí z olympijských her - z Barcelony 1992 a Atlanty 1996.\n"}
{"id": "170077", "url": "https://cs.wikipedia.org/wiki?curid=170077", "title": "Šachovnice", "text": "Šachovnice\n\nŠachovnice je hrací deska, na které se hraje šach. Šachovnici ale užívají i jiné deskové hry, např. dáma.\nŠachovnice je čtvercová plocha, která je pravidelně rozdělena na hrací pole v osmi řadách a osmi sloupcích. Šachovnici tvoří 32 světlých a 32 tmavých polí, které se pravidelně střídají. Na těchto polích jsou položeny šachové kameny („figurky“). Kameny se pohybují podle určitých pravidel z jednoho hracího pole na druhé.\n\nTmavší barva je zásadně označována jako „černá“, světlejší jako „bílá“, přestože konkrétní barva jednotlivých hracích polí není pevně stanovena a pro průběh hry není důležitá. Obvykle se používá kombinace tmavší hnědé až černé barvy pro tmavá pole, světlejší hnědé až bílé pro světlá pole, případně kombinaci zelené a krémové či bílé. Pro méně důležité partie může jít i o odstíny jiných barev.\n\nPodobně jsou rozlišeny i kameny hráčů, jeden hráč hraje s „bílými“ kameny, druhý s „černými“, přestože mohou být provedeny v odstínech jiné barvy.\n\nŠachovnice může být vyrobena z různých materiálů. Často bývá ze dřeva, někdy i z kamene, mramoru nebo skla. Na nižších šachových turnajích se často používá šachovnice vytištěná na plátně, kožence, nebo skládací šachovnice na papírovém kartonu nebo plastu.\n\nZ obdobných materiálů bývají i šachové kameny. Na originální stautonky byla použita i slonovina a křížky králů byly pozlacené. Spodek kamenů bývá opatřen měkčí vrstvou proti poškození šachovnice.\n\nVyrábějí se také rozkládací šachové kazety. Vnitřek kazety slouží k uložení šachových kamenů, po rozložení se hraje na otočeném dně kazety. Kazety mají různou velikost i provedení. Malé kazety ze dřeva nebo plastu se vejdou třeba do kapsy. Pro lepší stabilitu figur se někdy používají kolíčky, které drží figurky na svých místech. Existují i velké šachovnice, které jsou umístěny v zahradách a parcích.\n\nCestovní šachy mívají menší rozměry, šachovnici mají kovovou a vespod každého kamene je upevněn magnet („magnetické šachy“).\n\nFIDE doporučuje, z jakého materiálu má být šachovnice vyrobena a jak velká mají být hrací pole. Velikost použitých šachovým figur by měla odpovídat velikosti šachovnice a naopak. Doporučená velikost hracího pole je 5 až 6 cm, alespoň na dvojnásobek základny pěšce. Šachovnice má být nejlépe ze světlého a tmavého dřeva s dostatečným kontrastem ale s povrchovou úpravou bez lesku. Pro nižší soutěže než kontinentální se tolerují i některé jiné materiály. Šachovnice ale musí být upevněna k šachovému stolu, který má mít délku 110 cm (tolerance 15 %), šířku 85 cm a výšku 74 cm. Při šachové partii je šachovnice orientovaná tak, že pole v pravém dolním rohu (h1) má bílou barvu.\n\nVětšina šachovnic má označené řady písmeny (1–8) a sloupce písmeny (a–h). Tím je vytvořen jednoznačný souřadnicový systém, který umožňuje zapisovat průběh partie. Šachovnice je orientována tak, že první řada je blíže k hráči, který hraje bílými figurami.\n\n"}
{"id": "170080", "url": "https://cs.wikipedia.org/wiki?curid=170080", "title": "Liberty (loď)", "text": "Liberty (loď)\n\nTřída Liberty je třída obchodních lodí velkosériově stavěných americkými loděnicemi za druhé světové války. Hlavním účelem jejich produkce bylo nahrazení obrovských ztrát způsobených německými ponorkami obchodním loďstvům Velké Británie a USA. Jejich oficiální označení bylo EC2-S-C1. Celkem bylo v letech 1941–1945 postaveno 2711 plavidel této třídy. \n\nZa druhé světové války bylo z různých příčin potopeno 196 lodí typu \"Liberty\". Zhruba polovina plavidel byla po válce prodána novým uživatelům. Tři plavidla se dochovala jako muzejní lodě, z toho dvě zůstala plavbyschopná.\n\nVelká Británie objednala na podzim 1940 u amerických loděnic stavbu 60 nákladních lodí třídy \"Ocean\", které měly pomoci nahradit utrpěné válečné ztráty. Plavidla využívala osvědčenou starší koncepci modifikovanou pod označením \"The Northeast Coast, Open Shelter Deck Steamer\". V září 1941 byl v USA vyhlášen nouzový program stavby nákladních lodí. Pro něj vyvinutý typ nákladní lodě EC2-S-C1 konstrukčně vycházel právě z třídy \"Ocean\". Projekt ale byl výrazně upraven (přízpůsobení americkým standardům, úspora nedostatkových surovin, zlevnění a zrychlení stavby).\n\nPlavidla měla standardizovanou konstrukci optimalizovanou pro urychlení jejich stavby. Jednotlivé prefabrikované bloky a sekce plavidel byly vyráběny na různých místech Spojených států a následně sváženy do 18 loděnicí, kde byly sestavovány a svařovány dohromady. Plavidla typu EC2-S-C1 dostala od tisku přezdívku „ošklivá káčátka“. Prototypová jednotka SS \"Patrick Henry\" byla na vodu spuštěna 27. září 1941 za přítomnosti prezidenta Franklina D. Roosevelta. Ve svém proslovu president Roosevelt citoval slavný projev Patricka Henryho ze zasedání sněmovny v Richmondu v roce 1775, zakončený slovy: „Dejte mi svobodu, nebo mi dejte smrt!“ Prezident poté dodal, že úkolem nového typu nákladních lodí je přinést svobodu Evropě. Od té doby se jim říkalo \"Liberty Ships\", lodě svobody.\n\nSpustění prototypu \"Patrick Henry\" na vodu proběhlo u prototypu po 150 dnech od zahájení stavby. Délka stavby se postupně výrazně zkracovala. Zaměstnanci loděnic dokonce soutěžili v rychlosti jejich stavby. Nejrychleji bylo dokončeno plavidlo SS \"Robert E. Peary\", spuštěné na vodu za čtyři dny, 15 hodin a 30 minut, a dokončené pouhých sedm dní od založení kýlu. Jedna nákladní loď \"Liberty\" stála průměrně 1,8 milionu dolarů.\n\nPlavidla dostávala jména nežijících osobností. První byl americký politik Patrick Henry, následovala mimo jiné jména signatářů Deklarace nezávislosti Spojených států amerických. Pokud nějaká orgaizace dokázala shromáždit prostředky na stavbu plavidla, mohla rovněž navrhnout jeho jméno. Jediným plavidlem pojmenovaným po žijícím člověku byla SS \"Francis J. O'Gara\", pojmenovaná na počest námořníka považovaného za zabitého při potopení nákladní lodě \"Jean Nicolet\" japonskou ponorkou. Francis J. O'Gara válku přežil v japonském zajetí a po válce ji osobně navštívil.\n\nNákladní loď SS \"Thomas G. Masaryk\", dokončená roku 1943, nesla jméno prvního československého prezidenta Masaryka. Dne 16. dubna 1944 byla potopena německou ponorkou U-407.\n\nStavba lodě typu \"Liberty\" v loděnici Bethlehem-Fairfield Shipyards v Baltimore:\nMěla nosnost (DWT) 10 684 tn (10 855 metrických tun) nákladu. Plavidla měla pět skladovacích prostorů. Posádku obvykle tvořilo 44 civilních námořníků a 12–25 vojáků, jejichž hlavním úkolem byla obsluha obranné výzbroje. Plavidlo poháněl tříválcový kondenzační parní stroj s trojnásobnou expanzí páry o výkonu 2500 hp (cca 1864 kW). Páru mu dodávaly dva kotle na tekuté palivo. Nejvyšší rychlost dosahovala 11 uzlů (asi 20,4 km/h).\n\n\n\n"}
{"id": "170084", "url": "https://cs.wikipedia.org/wiki?curid=170084", "title": "Robinson", "text": "Robinson\n\nRobinson může znamenat:\n\n\n\n\n\n"}
{"id": "170089", "url": "https://cs.wikipedia.org/wiki?curid=170089", "title": "Pankrácké náměstí", "text": "Pankrácké náměstí\n\nPankrácké náměstí se rozkládá v Praze-Nuslích na předmostí Nuselského mostu. Jeho severní části dominuje budova Kongresového centra. Pod jeho severovýchodním okrajem prochází trasa metra C.\n\nV 30. letech 20. století na náměstí bylo fotbalové hřiště SK Nusle. Po zastavění prostor v Dejvicích a během výstavby areálu ČVUT v Praze 6 počátkem šedeátých let 20. století, se tady odehrávaly po tři roky tradiční matějské poutě vždy od 24.2., než se přesunuly na Výstaviště v Praze 7. Tehdy zde historické hřiště SK Nuslí, s vysokými hliněnými ochozy upravenými na tribuny k stání a dřevěnou tribunkou pro sedící diváky, ještě stálo a bylo pro potřebu Matějské poutě i využíváno. Na pouti se tehdy objevil po mnoha letech kromě karavany velbloudů i tobogán, atrakce za první Československé republiky u Matěje běžná. Výstavba Kongresového centra a rozsáhlé křižovatky s mimoúrovňovými přechody v 70. letech charakter náměstí značně změnila a celé náměstí se vlastně stalo předmostím Nuselského mostu. Zanikla také ulice spojující tyto prostory s dolními Nuslemi, kdysi plynule navazující na ulici Boleslavovu. Poblíž je stanice metra Vyšehrad, zámeček (Miramare) Bělka, Bučanka a bastiony Vyšehradské pevnosti (bezejmenná rohatka proti Nuslím).\n\nJako Pankrácké náměstí bylo po nějakou dobu označováno plánované nové centrální náměstí Prahy 4, které mělo vzniknout na Pankrácké pláni v blízkosti stanice metra Pankrác. Na nové náměstí se měla přemístit i radnice Prahy 4. Později tato myšlenka zapadla; v roce 2011 se Nuselská radnice pomalu začíná přesouvat do přestavované budovy polikliniky na Budějovické náměstí.\n"}
{"id": "170097", "url": "https://cs.wikipedia.org/wiki?curid=170097", "title": "Měkkozobí", "text": "Měkkozobí\n\nMěkkozobí (Columbiformes) jsou skupinou středně velkých ptáků, které spojuje stavba zobáku, jež je tvrdý pouze na špičce a jehož báze je kryta ozobím. Živí se semeny a suchými i dužnatými plody rostlin. Pijí sáním. Mláďata jsou krmivá, rodiče je krmí potravou z volete, které má dva postranní vaky. Můžou mít pouze dvě mláďata. Smutně proslulým zástupcem je dronte mauricijský (\"Raphus cuculatus\"), který se hojně vyskytoval na ostrově Mauricius, byl však již v 17. století vyhuben. Podobně byl začátkem 20. století vyhuben dříve velmi početný holub stěhovavý (\"Ectopistes migratorius\"). Holubovití jsou původně skalní ptáci, později stromovití. S oblibou však sídlí v blízkosti lidských sídlišť.\n\nčeleď: holubovití (Columbidae)\n\n"}
{"id": "170098", "url": "https://cs.wikipedia.org/wiki?curid=170098", "title": "Plone", "text": "Plone\n\nPlone je svobodný software fungující jako systém pro správu obsahu. Plone se používá zejména pro vytváření intranetových a extranetových řešení, groupware a webových portálů.\n\nPlone umožňuje běžným uživatelům vytvářet a udržovat informace na veřejných internetových stránkách nebo intranetu pouze pomocí webového prohlížeče. Plone je snadné pochopit, používat a nabízí nepřeberné množství modulů \"add-ons\" s rozsáhlými možnostmi rozšiřitelnosti do budoucna.\n\nDržitelem práv duševního vlastnictví k Plone je \"Plone Foundation\".\n\nPlone projekt začal v roce 1999. Původními vývojáři byli Alexander Limi, Alan Runyan a Vidar Andersen. \n\nPlone využívá služeb objektové infrastruktury Zope, která je stejně jako Plone napsána v jazyce Python.\n\nPlone se snadno integruje s Active Directory, SalesForce, LDAP, SQL, SOAP, MySQL, PostgreSQL nebo Oracle. Plone dodržuje standardy přístupnosti pro osoby s postižením. Plone splňuje všechny celosvětové normy pro přístupnost k obsahu WCAG v1.0.\n\n\n\n"}
{"id": "170099", "url": "https://cs.wikipedia.org/wiki?curid=170099", "title": "John Stockton", "text": "John Stockton\n\nJohn Stockton (celým jménem John Houston Stockton, * 26. března 1962) je bývalý americký profesionální basketbalista.\n\nStockton odehrál celou svou dlouhou profesionální kariéru (1984 - 2003) v týmu Utah Jazz severoamerické NBA. Je rekordmanem NBA v počtu zápasů a sezón za jeden tým, v celkovém počtu odehraných zápasů je v historii NBA třetí (za Kareem Abdul-Jabbarem a Robertem Parishem).\n\nNavzdory svému (v kontextu NBA) malému vzrůstu - 185 centimetrů - je považován za jednu z největších osobností NBA všech dob. Je například rekordmanem v počtu asistencí (15806 - druhý Mark Johnson dosáhl o 5483 méně). Celkem jedenáctkrát byl zvolen do NBA All-Stars týmu, drží rekord v počtu získaných míčů, s celkovým počtem 19711 nastřílených bodů se pohybuje kolem třicátého místa v historických tabulkách NBA.\n\nStockton je držitelem dvou zlatých medailí z olympijských her - z Barcelony 1992 a Atlanty 1996.\n\nV Salt Lake City mu byla před halou Utah Jazz odhalena socha a přilehlá ulice nese již dnes za jeho života jméno \"John Stockton Drive\".\n"}
{"id": "170101", "url": "https://cs.wikipedia.org/wiki?curid=170101", "title": "Stockton", "text": "Stockton\n\nStockton má více významů:\n\n"}
{"id": "170103", "url": "https://cs.wikipedia.org/wiki?curid=170103", "title": "Cunningham", "text": "Cunningham\n\nPříjmení Cunningham může označovat následující osoby:\n\n\n"}
{"id": "170104", "url": "https://cs.wikipedia.org/wiki?curid=170104", "title": "Rošáda", "text": "Rošáda\n\nRošáda (dříve psaná i \"rocháda\", do češtiny se dostalo přes celou řadu jazyků z perského \"rokh\", což znamená \"válečný slon\") je zvláštní tah v šachu, při kterém táhne zároveň král a věž. Je to jediný tah, při kterém se zároveň pohybují dvě figury stejné barvy. Cílem rošády je přesunout krále na bezpečnější pozici na šachovnici a zároveň vyvinout svou vlastní věž.\n\nKrál, kterým se při provádění rošády táhne nejdříve, udělá dva kroky ve směru věže. Pak krále tato věž přeskočí a postaví se na sousední pole. Při tom se rozlišuje mezi krátkou a dlouhou rošádou. Pokud se pohybuje král a bližší věž na královském křídle, jedná se o krátkou rošádu – v šachové notaci se značí symbolem 0-0. Při tahu krále a vzdálené věže na dámském křídle se jedná o dlouhou rošádu – v šachové notaci se značí symbolem 0-0-0.\n\nExistují celkem 4 možné rošádové tahy:\n\nRošáda může být provedena pouze tehdy když\n\nVěž může přecházet přes ohrožené pole nebo může být ohrožena nepřátelskou figurou. Rošáda patří mezi tahy králem. Pravidla FIDE výslovně určují, že tah je nutné provést jednou rukou, a to platí i pro rošádu. Pokud hráč neprovede rošádu v souladu s pravidly a soupeř tuto skutečnost reklamuje u rozhodčího, musí hráč v některých případech namísto rošády provést jiný tah králem (například může udělat rošádu na opačnou stranu). Pokud není možný žádný jiný tah králem v souladu s pravidly, může udělat libovolný jiný tah (tzn. nemusí nezbytně hrát věží).\n\nPokud neplatí podmínka (1) a (2), je zakázáno provést příslušnou rošádu navždy (do konce partie). Pokud nejsou splněny podmínky (3) až (5) je zákaz udělat rošádu pouze dočasný.\n\nPodmínka (6) byla Mezinárodní šachovou federací přijata až roku 1972, aby se znemožnilo provádět rošádu vertikálně pomocí pěšce proměněného na sloupci e ve věž. Tento způsob rošády byl „objeven“ nizozemským šachistou Maxem Pamem a použit jeho krajanem Timem Krabbé v jedné žertovné šachové úloze.\n\nV kompozičním šachu se rošáda vždy považuje za povolenou, pokud nelze retrográdní analýzou prokázat, že před dosažením úvodní pozice úlohy bylo králem či věží pohnuto.\n\nOpačné rošády je situace, kdy obě strany udělaly rošádu a každá na jinou stranu. Tím pádem jedna udělala krátkou rošádu, druhá dlouhou rošádu. Toto postavení krále ve většině případů určuje plán hry, jelikož obě strany mohou bezstarostně útočit na soupeřova krále pěšci i ostatními figurami, bez obav o oslabení postavení vlastního krále. Jsou však i případy, kdy při opačných rošádách není útok na soupeřova krále dobrým plánem (například pokud stále ještě probíhá boj o centrum).\n\n\nRošáda byla zavedena pro urychlení hry. V počáteční fázi šachové partie se obvykle hraje o vládnutí středu šachovnice. Středoví pěšci jsou vysunuti vpřed a král je bez jejich ochrany ve středu šachovnice v nebezpečí. Věže v této fázi hry stojí uvězněny na okraji šachovnice. Rošáda je velmi dobrý způsob, jak se vypořádat s těmito slabinami. Jediným tahem lze krále skrýt za kompaktní obranou řadu pěšců a zároveň rychle dostat do hry jednu z věží.\n\nKrátká rošáda bývá považována za bezpečnější než dlouhá rošáda. Při dlouhé rošádě je trochu obtížnější bránit dlouhou řadu pěšců, neboť např. pěšec ve sloupci \"a\" není vůbec chráněn. \n\nPokud provedou bílý a černý rošády na opačné strany (jako se často stává v tzv. dračích variantách), následuje obvykle velmi prudký boj, neboť protivník může nasadit do útoku řadu pěšců bez nebezpečí oslabení pozice vlastního krále.\n\nRošáda je jediný tah, při kterém věž může přeskočit jinou figuru (krále). To může někdy vést k zvláštním situacím.\n\nČerný v uvedeném případu netuší, že se dopustil vážné chyby, neboť bílý jej v dalším tahu připraví o jeho věž. I přestože je podobný útok na figuru spíše kuriozitou, vyskytuje se i v reálných partiích. Pozice na diagramu vychází z jedné z variant španělské hry a popisuje ji Luděk Pachman.\n"}
{"id": "170105", "url": "https://cs.wikipedia.org/wiki?curid=170105", "title": "SAP", "text": "SAP\n\nSAP nebo Sap označuje vícero věcí:\n\n"}
{"id": "170106", "url": "https://cs.wikipedia.org/wiki?curid=170106", "title": "Alan Shepard", "text": "Alan Shepard\n\nAlan Bartlett Shepard, Jr. (18. listopadu 1923 Derry, New Hampshire – 21. července 1998 Pebble Beach, Kalifornie) byl letec, podnikatel a první americký astronaut ve vesmíru a pátý člověk, který stanul na Měsíci.\n\nByl námořním důstojníkem s praxí na torpédoborci ve 2. světové válce. Pak se stal stíhacím pilotem na letadlové lodi. Nalétal 4000 letových hodin. V dubnu 1959 se dostal do první sedmičky amerických astronautů. Měl obrovskou autoritu, byl tvrdý. Ještě před svým letem byl ženatý, jeho žena Louisa mu porodila dvě děti.\n\nZa prvního amerického astronauta bývá někdy považován John Glenn, protože let Alana Sheparda 5. května 1961 (23 dní po letu Jurije Gagarina) probíhal po balistické křivce, zatímco John Glenn se 20. února 1962 dostal na oběžnou dráhu a uskutečnil tři oblety Země. Shepardův let v kabině Freedom 7 trval 16 minut.\n\nPo svém skoku do vesmíru byl určen jako velitel Mercury-Atlas 10, let byl však zrušen. Pak onemocněl, na jedno ucho téměř ohluchl a nesměl ani cvičně létat. V NASA působil jen jako operátor letů a věnoval se byznysu v bankovním světě a stal se z něj milionář. Podstoupil operaci ucha, vrátil se do výcviku a byl jmenován do letu Apollo 14.\n\nV kosmické lodi Apollo 14 odstartovali z mysu Canaveral astronauti Alan Shepard, Stuart Roosa a Edgar Mitchell na svůj 10denní let směrem k Měsíci. Zatímco Roosa zůstal na oběžné dráze, Shepard s Mitchellem na Měsíci přistáli, strávili zde 33 hodin včetně dvou procházek a celá trojice v pořádku přistála ve své kabině za pomocí padáků na hladině Tichého oceánu.\n\nPo dalších třech letech 1. srpna 1974 NASA i námořnictvo opustil a vrátil se ke svému výnosnému byznysu. Byl ředitelem firmy Marathon Conctruction Company v Houstonu a od roku 1978 ředitel firmy Windeard Company, Dear Park, Texas. V roce 1977 byl zapsán do National Aviation Hall of Fame (Národní letecká síň slávy). Zemřel ve věku 74 let na leukémii.\n\n"}
{"id": "170112", "url": "https://cs.wikipedia.org/wiki?curid=170112", "title": "Genet", "text": "Genet\n\nGenet je podhoubí hub tvořené masou s homogenními genetickými vlastnostmi. V současné době se tento termín používá hlavně u hub stopkovýtrusých, ale může být vztažen i na jiné. Genety se od sebe dají navzájem odlišit metodami molekulární genetiky. Jeden druh pak tvoří na jednotce plochy více genet, u kterých se může pomocí genetické příbuznosti sestrojit dendrogram. Z dendrogramu se pak sleduje příbuznoust jednotlivých genet a jejich šíření v čase a prostoru. Toto porovnávání může znepřesnit jev, kdy plodnice fruktifikují na primárním myceliu. Slovo genet pochází z angličtiny.\n\nS genety se můžeme setkat jak v lesích, tak i na loukách a v jiných podmínkách. Vyskytují se často pod plodnicemi některých hub. Například čarodějné kruhy jsou tvořeny několika genety.\n\n"}
{"id": "170117", "url": "https://cs.wikipedia.org/wiki?curid=170117", "title": "Hartigova síť", "text": "Hartigova síť\n\nHartigova síť je spleť hyf mykorhizních hub. Tvoří se v mezibuněčném prostoru kůry kořenu hostitele; jde tedy o houby tzv. ektomykorhizní. Po této síti probíhá výměna živin mezi houbou a hostitelskou rostlinou. Je pojmenována po německém mykologovi Robertu Hartigovi, který ji poprvé popsal.\n"}
{"id": "170121", "url": "https://cs.wikipedia.org/wiki?curid=170121", "title": "Jakovlev Jak-1", "text": "Jakovlev Jak-1\n\nJakovlev Jak-1 byl sovětský stíhací letoun, který byl výsledkem soutěže vypsané v roce 1938. Vyvinul ho konstruktérský kolektiv A. S. Jakovleva, jehož OKB (Konstrukční skupina) na projektu začala pracovat od května 1939.\n\nPrototyp nesoucí označení I-26.1 poprvé vzlétl 1. ledna 1940 na moskevském Ústředním letišti se zkušebním pilotem J. I. Piontkovskim. Letoun byl opatřen motorem M-105P, který roztáčel stavitelnou vrtuli VIŠ-52P o průměru 3 m s kuželovým krytem. Trup letadla byl svařen z ocelových trubek, na kterou navazovaly dřevěné hřbetní a spodní části. Během zkoušek byl pětkrát měněn motor, nevhodná vrtule, která měla tendence přetáčet pohonnou jednotku, byla nahrazena typem VIŠ-61. Dne 27. dubna 1940 prototyp při 43. letu havaroval a Piontkovskij zahynul.\n\nDruhý prototyp I-26.2 byl postaven mezi 9. lednem a 14. dubnem 1940 (jeho zálet se však někdy uvádí již 23. března). Konstrukce křídla byla zesílena včetně potahu, inovací prošel olejový chladič a vstupní otvor vzduchu pro karburátor. Svislá ocasní plocha byla zvětšena a její konec zaoblen. Hlavňovou výzbroj tvořil kanón ŠVAK v ose vrtule VIŠ-61P a dvojice kulometů ŠKAS nad motorem. Po ztrátě prvního prototypu musel I-26.2 podstoupit veškeré dokončovací zkoušky letových parametrů, po kterých se 26. května 1940 přesunul ke státním zkouškám. Po zkouškách byl stroj vrácen do závodu č. 301 s tím, že je možné jej využít jako vzorový pro sériovou výrobu.\n\nTřetí prototyp I-26.3 byl po úpravách předepsaných po testech I-26.2 podroben podnikovým zkouškám od 18. září do 12. října 1940. Křídlo letadla již bylo celokovové, byl předělán systém zatahování podvozku a jeho tlumiče. Zkoušky před státní komisí proběhly mezi 13. říjnem a 12. listopadem, především s piloty P. M. Stěfanovským a A. S. Nikolajevem. Po řadě testů byl I-26.3 14. února 1941 odeslán ke 12.IAP (Istrebitělnyj Aviacionnyj Polk) se sídlem na moskevském Ústředním letišti k provoznímu vyhodnocení.\n\nPo schválení programu I-26 a zadání výroby tří prototypů zadala vláda závodu č. 301 stavbu 11 předsériových kusů. Jejich výroba byla zahájena v době, kdy první prototyp neuskutečnil ani jeden uspokojivý zkušební let. První z nich byl dokončen 22. března 1940 a dodání dalších bylo rozvrženo do června téhož roku. Letouny nesly stále označení I-26, které bylo po změně označování v prosinci 1940 změněno na Jak-1. V březnu a dubnu zůstávaly čtyři vyrobené kusy v závodě jako vzory pro sériovou výrobu, která se měla rozběhnout do čtyř měsíců. V říjnu bylo 10 exemplářů předáno 11.IAP v Chodynce, kde se podrobily operačním zkouškám, kterých se účastnil i detašovaný tým z OKB pod vedením K. V. Sinělščikova. Tyto letouny zde provedly 1222 letů včetně nočních a simulovaných soubojů se stíhacími letouny I-15 a I-16. Rovněž u těchto strojů přetrvávaly komplikace s přehříváním pohonných jednotek a problémy s vrtulemi, proto byly některé z nich vybaveny vrtulí typu VIŠ-21P.\n\nSpolu s prototypy I-26 vyvíjela Jakovlevova OKB také dvoumístnou variantu UTI-26.1 pro pokračovací výcvik stíhacích pilotů. Odvozen byl od I-26.1 a práce na jeho prototypu byly zahájeny 25. ledna 1940. Prototyp dokončený 17. června rovněž poháněl motor M-105P, výzbroj však byla redukována na dva kulomety ŠKAS. Kryt kabiny byl prodloužen a vybaven druhou, vzad odsuvnou částí, křídlo bylo posunuto o 10 cm směrem dozadu. Podnikové zkoušky probíhaly mezi 23. červencem a 25. srpnem 1940, během nichž letoun pilotoval P. J. Fjodrovi. Během 20 letů byly testovány dva typy vrtule o průměru 2,8 a 3 m, nakonec byla vybrána VIŠ-61P. Státní zkoušky se konaly nejprve mezi 28. a 30. srpnem, následně pokračovaly ve dnech 11. až 19. září s pilotem P. M. Stěfanovskim. Následně byl UTI-26.1 přemístěn do Kubinky, kde probíhaly další testy ukončené 25. září. Na druhý den byl navrácen zpět do OKB Jakovleva, kde bylo na stroji během 119 letů do 10. prosince provedeno několik úprav, včetně olejového a glykolového chladiče, vrtule a podvozku.\n\nDruhý dvoumístný UTI-26.2 prodělal své podnikové zkoušky mezi 16. zářím a 12. prosincem 1940. Již během výroby byly uplatněny změny na odstranění nedostatků zjištěných během zkoušek UTI-26.1. Podvozek letadla byl úplně překonstruován včetně kol s většími pneumatikami, zvětšena byla i plocha křídla a výškových kormidel. Státní zkoušky proběhly mezi 1. lednem a 14. únorem 1941, při nichž druhý prototyp pilotoval A. G. Kubišin. Následně bylo potvrzeno rozhodnutí o jeho výrobě a po dalších zkouškách letových vlastností ve Vědecko-výzkumném institutu sovětského letectva pro letové zkoušky (NII VVS) byl předán 12.IAP pro výcvik pilotů a pozemního personálu.\n\nDruhý prototyp UTI-26.2 byl počátkem roku 1942 vybaven dvojicí náporových motorů DM-4S Merkulovovy konstrukce, zavěšených pod vnější části křídla. Takto upravený letoun nesl označení UTI-26.2/2DM-4S či UTI-26PVRD. Celý program byl velmi rychle ukončen z důvodu posunutí těžiště letounu vpřed, navíc celá instalace trpěla přílišnými vibracemi.\n\nDalším prototypem, založeným na stejné technologické koncepci jako I-26, byl I-28, dobovými dokumenty také označován jako I-28V, Jak-5 model 1941, nebo I-26V. Primárním úkolem tohoto speciálního modelu výškové stíhačky mělo být zachycování průzkumných letadel a formací výškových bombardérů. Za pohon byl vybrán motor M-105PD s vrtulí VIŠ-61S a dvoustupňovým odstředivým kompresorem Dolležal E-100, poháněným prostřednictvím hydraulické spojky. Letoun stavěný od 10. července do 29. října 1940 byl vybaven křídlem z I-26, podvozek a celokovové ocasní plochy pocházely z cvičné varianty UTI-26. Výzbroj byla složena z kanónu ŠVAK a dvou synchronizovaných kulometů ŠKAS nad motorem. První let uskutečnil pilot Fjodrovi 1. prosince 1940, který však po 20 minutách skončil nouzovým přistáním se zastaveným motorem. Nový, upravený motor M-105PD, byl do prototypu zabudován na přelomu února a března 1941. Poté byl stroj kvůli vykonání zdokonalovacích zkoušek motoru odeslán do Zkušebního leteckého ústavu lidového komisariátu leteckého průmyslu (LII NKAP). Tyto testy bezúspěšně pokračovaly do roku 1942, kdy se ukázalo, že dokončení motoru by bylo extrémně obtížné.\n\nV květnu 1940 sovětská vláda rozhodla o sériové výrobě letounů Jak-1 ve čtyřech leteckých závodech: č. 47 v Leningradě, č. 301 v Moskvě, č. 292 v Saratově a č. 126 v Komsomolsku na Amuru. Závod č. 126 se však nakonec na produkci nepodílel, neboť zde již probíhala výroba bombardérů Iljušin DB-3F. Od 36. výrobní série na konci roku 1941 se do Jaků-1 začal instalovat motor M-105PA s lepšími parametry ve vyšších letových hladinách. Typ byl během sériové výroby neustále vylepšován, čímž bylo dosahováno stále vyšších výkonů - výkony na počátku sériové výroby byly díky mizerné kvalitě katastrofální, většinu strojů vyrobených v roce 1941 bylo nutné opakovaně opravovat a upravovat - problémy byly s chlazením motoru, podvozkem, odtrháváním potahu, pevností konstrukce, mizernou kvalitou svařování atd. Většina strojů Jak-1 vyrobených v roce 1942 nesla namísto dvou kulometů ŠKAS jeden těžký kulomet UBS ráže 12,7 mm. Od 43. série z října 1941 do 65. série z května 1942 (1148 strojů) bylo aplikováno vyztužení spodní strany křídla překližkovou deskou pro možnost zavěšení pum, nebo neřízených střel RS-82. Od 80. série byl Jak-1 standardně vybaven dvěma pumovými závěsníky BI-42 pro trhavé pumy FAB o hmotnosti 25 až 100 kg. Výjimku tvořily série 127 až 147, které byly součástí programu pro odlehčení draku letounu. Letouny Jak-1 byly díky odlehčené konstrukci obratné, ale velmi zranitelné a kvůli omezenému pancéřování a nechráněným nádržím měly vysoké ztráty. Jaky 1 byly naprosto nevhodné pro útoky na chráněné pozemní cíle, ke kterým byly často okolnostmi a vedením nuceny.\n\nNa přelomu let 1941-1942 byla zahájena sériová výroba zimní verze s lyžemi o hmotnosti 129 kg namísto kol, systémem na ředění oleje benzinem, nemrznoucí směsí namísto glykolu a ochranou potrubí stroje, chladičů a celé pohonné jednotky pro chvíle, kdy byl motor mimo provoz. Stroje této verze byly opatřeny smývatelnou bílou kamufláží MK-7. Předběžné zkoušky zatahovacího lyžového podvozku se prováděly s prototypem I-26.3, následně pak se strojem Jak-1 sér. č. 38-55 v listopadu 1941 v Saratově.\n\nMezi 21. a 24. březnem 1942 bylo upravováno deset strojů Jak-1 s motorem M-105PA na odlehčenou verzi. Změny se týkaly např. odstranění kulometů ŠKAS, jedné kyslíkové láhve, systému ochrany palivových nádrží a závěsníků pro neřízené střely; celkem 25 úprav. Všech 10 odlehčených strojů bylo odesláno k 12.GvIAP, který měl za úkol obranu Moskvy, k vyzkoušení ve frontových podmínkách. V září podobnou úpravu podstoupilo dalších 20 Jaků-1 z 96. série, tentokrát s instalovanými pohonnými jednotkami M-105PF. Určeny byly pro Stalingradský front. Závěry testů vedly ke konstrukci dalších 20 odlehčených letounů Jak-1/M-105PF, které již byly vybaveny kovovými ocasními plochami. Demontován byl stožár antény, stejně jako generátor a vybavení pro noční lety. Celková úspora hmotnosti pak činila 137 kg. Po státních zkouškách v LII NKAP konaných od 12. do 17. října 1942 se strojem sér. č. 45-96, byla dvacítka letounů odeslána jednotkám 512. a 520.IAP 16. letecké armády. Již během přeletu dvou odlehčených strojů k cílovému útvaru se jejich pilotům podařilo sestřelit dva Messerschmitty Bf 109G-2. Přestože k sériové výrobě nedošlo, byly poznatky z jejich operačního nasazení využity při konstrukci budoucích stíhacích letounů Jak-3.\n\nSamotný motor Klimov M-105PF se začal instalovat do Jaku-1 od 10. stroje (sér. č. 10-79) 79. výrobní série. Nový motor se od původního PA lišil zesílenými písty, upraveným vstřikováním a chladicím systémem i vyšším plnícím tlakem na výstupu z kompresoru. Hlavní úpravy provedl inženýr B. K. Nikitin, jehož změny vedly ke zvýšení výkonu o 90 k, ale za cenu nízké životnosti motoru a dále zhoršenému už tak špatnému chlazení motoru - přehřívání motoru při letních teplotách vedlo jen k omezenému využití zvýšeného výkonu. Státním výborem obrany bylo závodu č. 292 nařízeno 29. května 1942 vyrábět od 4. června pouze stíhací letouny Jak-1 vybavené pohonnou jednotkou M-105PF s rozměrnějším olejovým chladičem. Od 111. série z prosince 1942 byly v sériové výrobě typu uplatněny četné změny za účelem zlepšení aerodynamiky, které se týkaly například zakrytování výfukových rour motoru s ejekčním účinkem, byl použit integrovaný kužel vrtule a spoje konstrukce byly lépe utěsněny. Tyto a další aerodynamické úpravy byly provedeny na doporučení NII VVS a Ústředního aerohydrodynamického institutu (CAGI).\n\nZe všech 8670 vyrobených Jaků-1 poháněných motory M-105PA a PF bylo 4188 těchto strojů označeno jako Jak-1b. U těchto letounů došlo ke snížení trupu za kabinou, na kterou byl aplikován inovovaný překryt umožňující výhled do všech stran. Tyto změny byly odzkoušeny na stroji sér. č. 10-47 a poté na letounu sér. č. 35-60. Prosklení nové kabiny se zpětným zrcátkem bylo navíc ploché, pilotova levá ruka byla chráněna pancéřováním a dva kulomety ŠKAS byly nahrazeny jedním UBS. Knipl okopírovaný z německého stíhacího letounu Bf 109 umožňoval pilotovi ovládání stroje i střelbu pravou rukou, zatímco levou ovládal plyn, což předtím nebylo možné. Glykolový a olejový chladič byly rovněž překonstruovány. Letadlo se všemi těmito úpravami (35-60) bylo dokončeno 1. července 1943 a ve dnech 4. až 14. července je jako vzorový v NII VVS otestoval pilot A. G. Prošakov. Veškeré úpravy se však nepodařilo zavést do sériové výroby najednou.\n\nV letech 1943 a 1944 bylo jednotkám protivzdušné obrany (PVO) dodáno 385 letounů Jak-1b pod označením Jak-1/MPVO. Byly navíc vybaveny přístroji pro let za snížené viditelnosti, včetně přistávacího světlometu FS-155, variometru VR-2, radiokompasu RPK-10 a umělého horizontu AG-5.\n\n15. února 1943 dokončila Jakovlevova OKB prototyp stroje Jak-1M s motorem M-106-1sk. Šlo o první prototyp budoucí stíhačky Jak-3. Během prvních zkoušek se však instalovaná pohonná jednotka projevila jako naprosto nevyhovující, proto byla v březnu nahrazena osvědčeným motorem M-105PF s vrtulí VIŠ-61P. Podnikové zkoušky Jaku-1M prováděl pilot Fjodrovi od 28. února do 7. března 1943. Po nich následovala první fáze státních zkoušek s A. G. Prošakovem od 7. června do 4. července, poté druhá fáze 21. a 22. července 1943. Rozpětí křídla bylo zmenšeno na 9,2 m jehož plocha pak činila 14,85 m². Další inovační změnou prošel olejový chladič pod přídí, který byl nahrazen dvěma kulatými u kořenů křídla. Tato úprava umožnila značné vylepšení aerodynamiky celého motorového úseku. Celá řada dalších změn se týkala např. zeštíhlení glykolového chladiče, prodloužení podvozkových noh a pancéřování kokpitu. V rámci zkoušek motoru M-107A pro Jak-3 byl první prototyp Jak-1M vybaven také touto pohonnou jednotkou, což si vyžádalo další úpravy vstupů vzduchu pro motor, chladič oleje a překonstruování výfukového potrubí. Po celé období zkoušek byl letoun vyzbrojen kanónem ŠVAK v ose vrtule a synchronizovaným kulometem UBS pod horní částí krytu motoru.\n\nVýrobou druhého prototypu Jak-1M v průběhu zkoušek prvního se Jakovlevův tým snažil odstranit většinu nedostatků, mezi něž patřilo i přehřívání a únik oleje při stoupání a vodorovném letu při plném výkonu motoru, nebo malý dosah radiostanice. Druhý Jak-1M dokončený 9. září 1943 měl aerodynamičtější tvar, motor M-105PF-2 s vrtulí VIŠ-105SV-01 se zaoblenějším kuželem a plátěný potah trupu byl nahrazen překližkou o síle 2 mm. Hlavňovou výzbroj tvořil kanón B-20M a dva kulomety UBS. Posudky z továrních zkoušek (20.-30. září, pilot Fjodrovi) a státních zkoušek (6.-10. října, pilot Prošakov), které doporučovaly sériovou výrobu, byly 26. října schváleny GKO, který sérii přidělil označení Jak-3.\nCelkem bylo vyrobeno 8721 ks tohoto stroje, kterým byla vyzbrojena převážná část jednotek sovětského stíhacího letectva.\n\nÚdaje platí pro Jak-1b standardního provedení z roku 1943\n\n\n\nPozn.: Technické údaje pozdějších obměn jsou odlišné\n\n\n"}
{"id": "170122", "url": "https://cs.wikipedia.org/wiki?curid=170122", "title": "Polymerázová řetězová reakce", "text": "Polymerázová řetězová reakce\n\nPolymerázová řetězová reakce (PCR, ) je metoda rychlého a snadného zmnožení úseku DNA založená na principu replikace nukleových kyselin. Úseky DNA, které se mají namnožit (amplifikovat), musí být ohraničeny na začátku a na konci tzv. primery (krátkými oligonukleotidy DNA). PCR slouží k vytvoření až mnoha milionů exaktních kopií vzorového fragmentu DNA o maximální délce 10 tisíc nukleotidů (v některých případech bylo dosaženo délky až 40 tisíc), což umožňuje provést analýzu DNA i z velmi malého vzorku. K syntéze nového vlákna DNA se používá nejčastěji termostabilní DNA polymeráza bakterie \"Thermus aquaticus\", odtud označení Taq polymeráza. PCR probíhá v zařízení zvaném termocykler, které je zkonstruováno tak, aby dokázalo během několika sekund zvýšit nebo snížit teplotu o několik desítek stupňů Celsia.\n\nMetody se využívá nejenom k vědeckým potřebám, ale například i ke kontrole potravin, pro zjišťování GMO a geneticky modifikovaných složek, nebo pro účely identifikace osob v kriminalistice či genetické genealogii.\n\nVýsledkem PCR je obrovské množství kopií původní sekvence DNA. Metoda je tak citlivá, že dokáže odhalit i jedinou molekulu DNA ve vzorku.\n\nPCR sestává z několika kroků:\n\nTyto kroky se cyklicky opakují, pro dostatečnou amplifikaci původní molekuly DNA obvykle postačuje 30 cyklů. V případě, že na začátku byla ve vzorku pouze jediná molekula DNA, po 32 cyklech teoreticky dostaneme až 1 miliardu nasyntetizovaných molekul DNA.\n\n\nMetodu PCR vyvinul roku 1983 Kary Mullis, v době, kdy pracoval jako vědec pro společnost Cetus Corporation. Svůj objev popisuje tak, že během cesty po dálnici 128 ze San Francisca do Mendocina ho náhle polymerázová řetězová reakce napadla tak jasně, jako by jí měl v hlavě nakreslenou na tabuli. Od Cetusu za tento nápad obdržel bonus ve výši 10 000 dolarů, přičemž firma technologii později prodala firmě Roche za 300 milionů dolarů. Mullis sám za vynález PCR obdržel v roce 1993, deset let po své cestě ze San Francisca do Mendocina, Nobelovu cenu za chemii.\n\nTeoreticky byla tato metoda popsána již v roce 1971, ale Kary Mullis byl první, kdo ji byl schopen realizovat. Jeho přínos spočívá mimo jiné v rozpoznání exponenciálního průběhu amplifikace DNA.\n\n"}
{"id": "170124", "url": "https://cs.wikipedia.org/wiki?curid=170124", "title": "Primer", "text": "Primer\n\nPrimer [\"prajmr\"] je řetězec nukleové kyseliny DNA, RNA nebo proteinu dlouhý několik bází, respektive aminokyselin, který slouží jako počáteční místo replikace DNA či RNA. Bez primeru by enzym DNA polymeráza nebyl schopen začít syntézu nového řetězce.\nV eukaryotických i prokaryotických buňkách se při replikaci buněčné DNA využívá RNA primer, zatímco některé viry mohou používat ke své replikaci i DNA nebo proteinový primer. V molekulární biologii jsou nejčastěji používány DNA primery.\nPři duplikování jaderné DNA vzniká primer aktivitou enzymu primázy, která vytváří krátký řetězec RNA. Primer je potřebný proto, že enzym, který katalyzuje replikaci - DNA polymeráza - umí pouze přidávat nukleotidy k již existujícímu řetězci. Primer je posléze odstraněn a nahrazen vlastní sekvencí DNA. \n\nSyntetické primery se nejčastěji využívají pro polymerázovou řetězovou reakci. Jsou to oligonukleotidy (jednovláknové řetězce nukleové kyseliny dlouhé nejvýše několik desítek bází), které jsou komplementární k cílovému místu DNA.\n\nV současné době jsou primery komerčně dostupné, a to buď jako předpřipravené, nebo syntetizované na zakázku.\n"}
{"id": "170129", "url": "https://cs.wikipedia.org/wiki?curid=170129", "title": "Lom", "text": "Lom\n\nLom je důl, který slouží k získávání kamene či jiných nerostů. Lomy jsou zpravidla na povrchu, existují ale i podzemní lomy.\n\nLomy většinou slouží k získávání stavebního materiálu nebo těžbě nerostných surovin (hnědé uhlí, kaolin, bentonit, rašelina). Materiál, který je z lomů získán, je často přímo u lomu různě upravován. Nejčastěji je drcen a tříděn aby byl vhodný pro různá použití. Může se jednat například o štěrk, který slouží jako výplňový materiál ve stavebnictví. Také se těží třeba kvalitní kámen, který je rozřezáván na vhodné kvádry nebo desky různých velikostí vhodných pro dekorativní účely.\n\n\nPo ukončení těžby bývají lomy zpravidla rekultivovány, a to buď zavezením nebo se zaplavením vytvoří umělé jezero. Příkladem zaplavených lomů je lokalita Amerika.\n\nSpecializovanými lomy nebo povrchovými doly jsou i pískovny, kaolinové doly a hliniště pro těžbu cihlářské hlíny.\n\n"}
{"id": "170131", "url": "https://cs.wikipedia.org/wiki?curid=170131", "title": "Jakovlev Jak-3", "text": "Jakovlev Jak-3\n\nJakovlev Jak-3 (rusky: \"Як-3\") byl sovětský stíhací letoun vyráběný a nasazený během druhé světové války a považovaný za jeden z nejlepších stíhacích letounů druhé světové války.\n\nV průběhu let 1940 až 1942 byl v konstrukční kanceláři Alexandra Sergejeviče Jakovleva neustále zdokonalován stíhací letoun Jak-1, který se vyráběl v řadě postupně zdokonalovaných sérií, změny měly srovnávat úroveň vlastních strojů se stejně neustále zdokonalovanými stroji na straně protivníka; stíhací letadla samozřejmě také byla za tímto účelem porovnávána i s kořistními stroji protivníka. Na základě takto získaných informací vznikl požadavek na radikální zdokonalení konstrukce — Jaky se rozdělily na „lehké“ a „těžké“ typy (druhé tvoří řada variant typů Jak-7 a Jak-9, tyto stroje se mj. vyznačují i vyšší zásobou paliva). Výsledkem požadavku na konstrukci „specializovaného lehkého stíhače“, s výbornými manévrovacími schopnostmi a vysokými výkony zejména v malých výškách (určený primárně pro vybojování vzdušné nadvlády nad frontovou linií), byl vznik několika prototypů, které využily všech předností svého předchůdce Jaku 1 a zároveň zkušeností získaných vyhodnocením výkonů, manévrovacích schopností a letových vlastností ukořistěných strojů protivníka.\n\nStíhací letoun Jak-3 byl oproti svému předchůdci Jak-1 důkladně odlehčen, dostal menší křídlo s menším rozpětím i nosnou plochou, poháněla jej výkonnější verze motoru Klimov M-105 (VK-105PF-2 s vyššími výkony v letových hladinách do 2000 metrů) a silnější výzbroj. Řada drobných změn zlepšila aerodynamiku draku letounu — mj. byl přemístěn olejový chladič (původně byl pod motorem, u Jaku 3 jej konstruktéři přemístili do kořenů křídla), úpravou prošel i chladič kapaliny a jeho umístění. Výsledkem změn byly vyšší výkony (jak rychlost v horizontu, tak i stoupavost), zlepšily se manévrovací schopnosti i letové vlastnosti (přesto ovšem nešlo o stroj pro žádné zelenáče, hlavně při nižších rychlostech se projevovala nižší podélná stabilita letounu, takže zejména při přistání vyžadoval velice precizní pilotáž a maximální soustředění pozornosti pilota na řízení stroje). První prototypy byly zkoušeny v dubnu 1943. Stroj byl postupně dále modernizován, posléze dostal silnější motor i silnější výzbroj, ovšem během války se tyto verze již do bojů nedostaly. Na sklonku druhé světové války vznikla jeho verze Jak-3A (Jak-3 VK-107A), poháněná novým, výkonnějším motorem Klimov VK-107, která dosáhla maximální rychlosti 720 km/h ve výšce 5750 m. V prosinci 1944 byly zahájeny zkoušky verze Jakovlev Jak-3RD vybavené pod ocasními plochami raketovým motorem konstruktéra V.P.Gluška RD-1ChZ. Ten pracoval s petrolejem jako palivem, okysličovadlem byla koncentrovaná kyselina dusičná a vyvíjel tah 2941 N po dobu tří minut. Přídavný motor zvýšil rychlost letounu o 182 km/h. V zájmu úspory hmotnosti byl demontován synchronizovaný kulomet UBS a stroji zůstal jen kanón NS-23 ráže 23 mm v ose vrtule. Již 16. srpna 1945 však raketový motor za letu explodoval, stroj se zřítil a pilot V.L.Rastorgujev zahynul. Označení Jakovlev Jak-3U bylo vyhrazeno pro stroj s hvězdicovým motorem AŠ-82FN. Jak-3 byl jedním z posledních stíhacích letadel s pístovým motorem. Celkem bylo vyrobeno 4848 strojů Jak-3.\n\nMenší množství strojů Jak-3 z předsériové výroby bylo nasazeno v době bitvy u Kurska, kde svou obratností i výkony v malých výškách převyšovaly stroje protivníka. Ovšem skutečné sériové stroje Jak-3 přicházely k bojovým jednotkám až na jaře 1944. Jako nejvyšší ocenění kvalit Jaků 3 nepochybně slouží i skutečnost, že si jej do výzbroje vybrali příslušníci francouzské stíhací jednotky Normandie-Němen, bojující po boku sovětských spojenců na východní frontě (jeden z originálních strojů s nimiž se „Normandie-Němen“ po válce vrátila domů, který se dodnes zachoval ve sbírkách francouzského \"Musée de l'air et de l'espace\", je světovým unikátem). Historie tohoto bezesporu zajímavého a výkonného stroje nekončí ani v současné době. Rusko je v omezené kusové výrobě (s americkými motory) vyrábí pro solventní sběratele ještě dnes.\n\nJakovlev Jak-3 je jednomístný jednomotorový samonosný stíhací dolnoplošník s jednoduchými ocasními plochami a záďovým zatahovacím podvozkem, smíšené konstrukce. Trup má svařovanou trubkovou příhradovou kostru (bezešvé trubky z chrom-mangan-křemíkové oceli), v přední části má potah odnímatelnými duralovými plechy, zbytek překližkou a plátnem. Křídlo dvounosníkové konstrukce je nedělené, má smíšenou konstrukci s překližkovým potahem. Odštěpné hydraulicky ovládané vztlakové klapky jsou celokovové konstrukce, mají maximální výchylku 50 stupňů. Křidélka mají duralovou kostru a plátěný potah. Ovládání křidélek je diferencované, s výchylkami +22 a -12 stupňů. Ocasní plochy - kýlovka a stabilizátor jsou celodřevěné dvounosníkové konstrukce s překližkovým potahem. Kormidla mají duralovou kostru a plátěný potah. Podvozek letadla je záďový, zatahovací, ovládaný hydraulicky. Pohonnou jednotku tvoří vidlicový dvanáctiválec Klimov VK-105PF-2 o maximálním vzletovém výkonu 1290 koní (948,8 kW). Výzbroj tvoří jeden kanón ŠVAK ráže 20 mm uložený mezi bloky válců motoru, střílející dutým hřídelem vrtule, a dva synchronizované velkorážové kulomety UBS ráže 12,7 mm.\n\n\n\n Starší prameny vesměs udávaly hmotnost prázdného letounu 2105 kg a vzletovou hmotnost 2660 kg (novější data pocházejí z práce ruského autora A. T. Stěpance \"Истребители ЯК периода Великой Отечественной войны\", publikované v roce 1992)\n\n\n"}
{"id": "170133", "url": "https://cs.wikipedia.org/wiki?curid=170133", "title": "Utilita", "text": "Utilita\n\nUtilita nebo též pomocný program (anglicky \"utility software\") je typ počítačového programu, který na rozdíl od aplikačních programů neslouží k činnostem prováděným i bez počítačů, ale k usnadnění činností spojených s používáním počítače. Proto se obvykle řadí mezi ostatní systémové programy. Základní verze utilit mohou být dodávány s operačním systémem, pokročilejší bývají zpravidla dodávány jako samostatné balíky, často jinými dodavateli než samotný operační systém.\n\nPříkladem může být správa operačního systému (jeho oprávněných uživatelů a jejich práv, nastavení vlastností apod.), nastavování skrytých vlastností aplikace a podobně.\n\n"}
{"id": "170139", "url": "https://cs.wikipedia.org/wiki?curid=170139", "title": "Jakovlev Jak-7", "text": "Jakovlev Jak-7\n\nJakovlev Jak-7 byl sovětský jednomotorový stíhací dolnoplošník se zatahovacím podvozkem z období II. světové války.\n\nSpolečně s prototypy I-26, ze kterých byla následně vyvinuta série Jak-1, pracovala Jakovlevova konstrukční skupina na dvoumístné variantě UTI-26 pro pokračovací výcvik stíhacích pilotů se zdvojeným řízením. Byl přímo odvozen od prvního prototypu I-26.1 a do jeho konstrukce se promítly také výsledky testů druhého prototypu I-26.2. Práce na UTI-26.1 byly zahájeny 25. ledna 1940, dokončen byl 17. června. Letoun byl poháněn motorem M-105P s vrtulí VIŠ-61P, výzbroj tvořila dvojice kulometů ŠKAS. Kryt kabiny byl prodloužen a vybaven druhou dozadu odsuvnou částí. Křídlo bylo posunuto o 10 cm vzad a boční panely trupu byly prodlouženy až po zadní část druhé pilotní kabiny. Hřbet zadní části trupu byl zvýšen a aerodynamické kryty olejového chladiče pod přídí a glykolového chladiče pod trupem byly překonstruovány. Podnikové zkoušky probíhaly od 23. července do 25. srpna 1940, během nichž stroj pilotoval P. J. Fjodrovi. Státní zkoušky probíhaly ve dvou fázích, od 28. do 30. srpna a 11. až 19. září 1940. Při nich UTI-26.1 testoval P. M. Stěfanovskij a někteří piloti z 11.IAP. Následně byl prototyp přemístěn do Kubinky, kde ve dnech 21. až 25. září podstoupil další kolo hodnocení. 26. září 1940 byl UTI-26.1 vrácen zpět do Jakovlevovy OKB, kde byla na stroji do 10. prosince během 119 zkušebních letů provedena celá řada úprav.\n\nDruhý dvoumístný cvičný stroj prodělal podnikové zkoušky mezi 16. zářím a 12. prosincem 1940. Byl označen jako UTI-26.2, který byl na základě testů prvního prototypu upravován již při výrobě. Podvozek byl zcela překonstruován a zesílen, byla zvětšena plocha křídla a výškových kormidel a úpravou prošlo i ovládání křidélek. Státní zkoušky proběhly mezi 1. lednem a 14. únorem 1941 ve Vědecko-výzkumném institutu sovětského letectva pro letové zkoušky (NII VVS), během nichž stroj testoval pilot A. G. Kubišin. Po dalších zkouškách letových charakteristik v NII VVS byl UTI-26.2, který byl doporučen k sériové výrobě, předán 12. stíhacímu pluku (12.IAP) pro výcvik pilotů a pozemního personálu.\n\nLetouny UTI-26 posloužily jako základ pro sérii Jak-7UTI, která se od předchůdců lišila pevným ostruhovým kolem a výzbrojí jediným kulometem ŠKAS instalovaným nad motorem. Jeho motor M-105PA, který poháněl vrtuli VIŠ-61P, měl otáčky omezeny na 2350 za minutu, aby se předešlo jeho neustálému přehřívání. 4. března 1941 bylo rozhodnuto o výrobě 600 strojů, která měla začít koncem roku v závodě č. 301, který následně v dubnu zastavil produkci letounů Jak-1. První exemplář (sér. č. 01-02) byl pilotem P. J. Fjodorovým testován 18. května na moskevském Ústředním letišti. Vpád německých jednotek do SSSR ovšem masovou výrobu a plánování v září přerušil, protože závod byl evakuován do Novosibirsku. Zde byla výroba v závodě č. 153 obnovena až v listopadu. Celkem tak bylo vyrobeno pouze 186 kusů, z toho 145 v roce 1941, protože přednost dostala výroba stíhaček. Některé z těchto letounů byly využívány jako rychlé spojovací či pro přepravu vysokých frontových důstojníků. Jiné zase sloužily k řízení dělostřelecké palby v oblasti Gatčiny a během obléhání Leningradu.\n\nJiž v srpnu 1941 vybavil závod č. 301 dva Jak-7UTI pro fotografický průzkum. Oba měly zabudované fotokamery AFA-IM a vysílačem RSI-4 Maljutka. Náběžné hrany křídla byly vybaveny sloty, sedadlo pilota a kryt kabiny byly pancéřovány a výzbroj tvořil jeden kanón ŠVAK v ose vrtule. V září se u speciální brigády NII VVS podrobily hodnocení ve frontových podmínkách, jejich výrobě však zabránila prioritní potřeba stíhacích letounů. Tyto dva prototypy bývají označovány jako Jak-7R. Stejné označení se však udává také u 350 kusů letounů Jak-7B s fotokamerou AFA-IM, instalovanou mezi 3. a 4. přepážkou v zadním úseku kabiny, z října 1943.\n\nVedoucí skupiny Jakovlevovy OKB K. A. Sinělščikov, vyslaný do závodu č. 301 s úkolem dohlížet na organizaci výroby Jaku-7UTI, vypracoval návrh přestavby tohoto dvoumístného cvičného stroje na jednomístný stíhací. Jak-7UTI (04-11) byl vybaven pancéřovou deskou nad zadním sedadlem, samosvornými palivovými nádržemi, třemi vypouštěcími zařízeními pro neřízené střely RS-82 a kanónem ŠVAK v ose vrtule. Hlavňovou výzbroj doplňovaly dva kulomety ŠKAS pod krytem motoru M-105P. Takto upravený letoun obdržel označení Jak-7/M-105P. Jakovlev představil model nadřízeným orgánům, které jej ihned schválily a v srpnu 1941 vydaly dekrety pro jeho výrobu v závodech č. 301 a 153. Z důvodů evakuace výrobního závodu č. 301 a jeho následného sloučení se závodem č. 153 v Novosibirsku bylo v roce 1941 vyrobeno pouze 62 letounů, z toho 51 v září a říjnu závodem č. 301 a 11 v prosinci téhož roku v závodě č. 153. Po testech zkušebního pilota A. N. Lazareva letounu sériového čísla 04-11 v Novosibirsku byl Jak-7/M-105 byl prohlášen za bezpečnější, než jeho předchůdce Jak-1, přestože maximální vzletová hmotnost Jaku-7 vzrostla. Zadní pilotní prostor mohl být využit pro přídavné vybavení, přídavnou palivovou nádrž, nebo jednu či více kamer. Tím se pro letoun otevírala možnost dalšího operačního využití.\nDruhou jednomístnou verzi dvoumístného Jaku-7UTI vytvořil v září 1941 tým inženýrů Jakovlevovy OKB (Opytno-konstruktorskoje bjuro), dohlížející v závodě č. 292 na přípravu sériové výroby stíhaček Jak-1. Poškozený Jak-7UTI (05-12) podstoupil sérii oprav a úprav, které byly rozsáhlejší nž konverze Sinělščikova v závodě č. 301. Do draku stroje byla instalována dvanáctiválcová pohonná jednotka M-105PA, ze zadní části kokpitu byla odstraněna sedačka a řízení, které nahradila 80 l palivová nádrž a rozpětí křídla bylo zmenšeno na 9,74 m. Další úpravy mimo jiné spočívaly v montáži slotů na náběžné hrany vnější sekce křídla a přistávacího reflektoru FS-155. Výzbroj byla zesílena na tři kanóny ŠVAK, po dvou u kořene vnějších částí křídla a jedním v ose vrtule. Označení stroje bylo změněno na Jak-7M (modifikovaný). Kvalifikační zkoušky byly zahájeny 5. října 1941 ve Čkalovském (Moskva). Již 16. října došlo k poškození stroje během přistání A. G. Prošakova v Kazani, kdy se zbortila pravá podvozková noha. Po nezbytné opravě testy pokračovaly od 31. října do 27. prosince. Přestože byl model doporučen k výrobě, Stalin formálně zakázal zavádění jakýchkoli technologických inovací do výroby minimálně do chvíle, než se vojenská situace obrátí ve prospěch sovětských jednotek. Navíc byl závod č. 153 připraven na sériovou výrobu stíhacích strojů Jak-7.\n\nV srpnu 1941 Jakovlev experimentálně vyzkoušel zástavbu silnějšího, vzduchem chlazeného hvězdicového motoru Švecov M-82A do draku Jak-7, odebraného přímo z výrobní linky. Celá přední část byla přepracována pro instalaci nového motoru o větším průměru s vrtulí AV-5L-127 opatřenou kuželem. Dále byl upraven kryt motoru typu NACA s prstencem nastavitelných klapek a upraveno bylo rovněž křídlo s vyztuženým potahem o menší ploše a zvětšenými křidélky. Konstrukce zadní části trupu byla upravena zmenšením přepážek a za pilotní kabinu byla umístěna palivová nádrž o objemu 80 l. Výzbroj byla složena ze dvou kanónů ŠVAK v křídle a dvojice kulometů UBS po stranách trupu. V případě tohoto prototypu značeného Jak-7/M-82A, na kterém byla provedena celá řada dalších úprav, se v podstatě jednalo o zcela nový letoun. Stavba byla zahájena v srpnu, jejíž dokončení proběhlo až v prosinci 1941 po evakuaci závodu do Novosibirsku. Tovární zkoušky proběhly od 23. ledna do 13. května 1942 během 17 letů P. I. Fjodrova, během nichž byly spotřebovány tři pohonné jednotky M-82A. Celý program byl pro vysokou poruchovost 24. května ukončen a prototyp předán experimentální dílně, kde prodělal rozsáhlé úpravy.\n\nPočátkem roku 1942, kdy byl k dispozici náporový motor DM-4S Merkulovovy konstrukce, došlo k instalaci dvou těchto pohonných jednotek pod vnější části křídla prototypu UTI-26.2. Letoun, který si vyzkoušeli piloti 12. stíhacího pluku, byl označen UTI-26PVRD (také UTI-26.2/2DM-4S). Těžiště stroje se však posunulo příliš dopředu a instalace trpěla vibracemi, čímž docházelo k praskání palivového potrubí. Celý program byl proto urychleně zastaven.\n\nOznačení Jak-7A/M-105PA bylo přiděleno letounům vyráběným závodem č. 153 od ledna 1942. Na doporučení CAGI a NII VVS bylo postupně zavedeno několik úprav, kterými došlo k vylepšení typu od 14. série dále. Například od 31. stroje 15. série nahradilo mechanické zásobování municí pneumatické, od 16. série nahradily elektrické ukazatele množství paliva mechanické, od 31. stroje 16. série se instalovala radiostanice RSI-4 a RSI-3 Orel atd. První Jak-7A vyrobený závodem č. 153 (14-11) byl zkoušen od 16. ledna do 22. února jak s podvozkem kolovým, tak i lyžovým. Celkem bylo postaveno 277 strojů, z nichž 13 v období leden-únor a dalších 264 do května 1942.\n\nPo evakuaci závodů na východ se výroba strojů Jak-7UTI dočasně zastavila z důvodů naléhavé potřeby jednomístných stíhaček. Vzhledem k stálému zájmu sovětského letectva o tento druh techniky byly počátkem roku 1942 zahájeny studie nové varianty. Kvůli zjednodušení výroby, odlehčení draku a současnému zvýšení produkce byl typ vybaven pevným podvozkem. Tuto inovaci navrhl vedoucí brigády speciální konstrukční kanceláře (SKB) Čerenko, který se s ní 5. srpna 1941 svěřil nadřízeným orgánům. Návrh byl přijat a mechanismus pro zatahování podvozku byl odstraněn společně s hlavňovou výzbrojí. Konstrukce byla celkově zjednodušena a odlehčena. Podvozkové šachty byly zakryty, tlumiče vyztuženy a do zadní kabiny instruktora byla namontována ruční brzda. Kyslíkové vybavení bylo odstraněno a palubní přístroje byly zredukovány na nejnutnější minimum. Prototyp Jak-7V (18-40) absolvoval v Novosibirsku v období mezi 18. únorem a 24. březnem 1942 celkem 23 podnikových a státních zkušebních letů. Na testech se podílel P. I. Fjodrovi a několik podnikových zkušebních pilotů, dále letci z NII VVS a rovněž piloti 19. a 20.ZAP (záložní letecký pluk). Verze byla sériově vyráběna s motory M-105PA a M-105PF od května 1942 do prosince 1943.\n\nV úzké spolupráci se všemi konstrukčními týmy byl v CAGI proveden výzkum vylepšení Jaku-7, jehož výsledkem bylo doporučení zvýšit jeho palebnou sílu. Dva kulomety ŠKAS v přídi byly nahrazeny dvojicí UBS doplněné kanónem ŠVAK v ose vrtule. Pod křídlem mohlo být zavěšeno šest raket RS-82 nebo dvě pumy ráže 25 až 100 kg. Nová varianta nesla označení Jak-7B. Další úpravy spočívaly v rozšíření a aerodynamickém zjemnění chladičů oleje a glykolu motoru M-105PA. Celkově se rovněž zlepšilo dílenské zpracování celého letounu. Jak-7B (14-13), pilotovaný A. G. Kočetkovem NII VVS a N. S. Ribkem ze Zkušebního leteckého ústavu lidového komisariátu leteckého průmyslu (LII NKAP), absolvoval ve dnech 28. ledna až 5. února 1942 na letišti závodu č. 153 celkem 27 zkušebních letů. Státní výbor obrany po prostudování zpráv odsouhlasilo od dubna 1942 zahájení výroby, kde měly nahradit dosavadní Jak-7A.\n\nOd 22. výrobní série byly do draků Jaků-7B instalovány výkonnější motory Klimov M-105PF se zvýšeným plnícím tlakem na výstupu z kompresoru. Nové letouny byly rovněž konstrukčně odlehčeny o 30 kg. Při zkouškách exempláře 22-41 s piloty Fjodorovým a A. N. Lazarevem mezi 30. květnem a 9. červnem 1942 bylo zjištěno zvýšení rychlosti o 29 km/h ve výšce 2800 m a o 35 km/h na hranici výškovosti motoru (3860 m). Nad touto letovou hladinou byly rychlosti Jaku-7 s motorem M-105PA a PF podobné. Výrobní program strojů Jak-7/M-105PF byl přidělen závodu č. 153, který je stavěl do prosince 1943 v 22. až 50. sérii a závodu č. 82 v Moskvě, kde byly až do července 1944 vyrobeny 1. až 28. série. Celkem bylo vyrobeno 5120 letounů Jak-7 s motorem M-105PF. Poprvé byly nasazeny nad Stalingradem v srpnu 1942.\n\nNěkteré série byly dodány jednotkám PVO s radiokompasem RPK-10, instalovaným v zadním proskleném úseku kabiny. Do levé poloviny křídla byl namontován přistávací světlomet FS-155, stejně jako elektrický indikátor polohy podvozku. Tato subvarianta nesla označení Jak-7B/MPVO s průměrnou produkcí 20 kusů za měsíc.\n\nV roce 1942 bylo upraveno 22 letounů Jak-7 pro zástavbu rozměrného kanónu MPŠ-37 ráže 37 mm. Posunutím pilotní kabiny o 40 cm vzad, jejíž zadní úsek byl zrušen, vznikl prostor pro instalaci této zbraně B. G. Špitalného mezi dvě řady válců motoru M-105PA. Pod motorovým krytem se nacházely ještě dva těžké synchronizované kulomety UBS. Náběžné hrany křídla, zkráceného na rozpětí 9,74 m, byly vybaveny automatickými sloty a přistávacím reflektorem. Ostruhové kolo bylo vybaveno větší pneumatikou, zadní část krytu kabiny byla zešikmena. Závod č. 153 dokončil prototyp kanónové stíhačky Jak-7-37 10. dubna 1942. Během podnikových a státních zkoušek, konaných od 15. dubna do 10. května 1942, usedal do jeho pilotního prostoru opět P. I. Fjodrovi. Dalších 21 letounů bylo vybaveno spolehlivějším kanónem NS-37 konstruktérů Nudelmana a Suranova, nebyly ale vybaveny sloty na křídle. Jak-7-37 byly dodány 42.IAP. Při předvádění maršálu Vorošilovovi vzlétly čtyři letouny, z nichž dvěma se nepodařilo zatáhnout podvozek a kanóny dalších dvou přestaly velmi rychle fungovat. Při přistávání se navíc zlomil podvozek na stroji velitele pluku Šinkarenka. Později však piloti této jednotky dokázali během dvanácti leteckých soubojů sestřelit osm letounů Messerschmitt Bf 109, jeden Focke-Wulf Fw 190 a jeden Henschel Hs 129.\nPrototyp Jak-7D byl prvním krokem na cestě k vytvoření nové rodiny stíhaček Jak-9. Jeho křídlo smíšené konstrukce bylo kompletně překonstruováno společně se závěsy křidélek a klapek. Kapacita palivových nádrží byla zvětšena, což letounu umožnilo prodloužení doletu na 2285 km. Rovněž došlo na zvětšení olejové nádrže, výzbroj byla redukována na jeden kanón v ose vrtule. Podnikové zkoušky Jak-7D absolvoval mezi 3. a 16. červnem 1942 a to jak v jednomístné tak dvoumístné konfiguraci. Po nich se vrátil zpět do mateřského závodu k plánovaným úpravám v rámci programu Jak-7DI.\n\nKřídlo s kovovými nosníky, podobné jako u Jaku-7D, které umožnily instalovat zvětšené palivové nádrže obdržela varianta Jak-7DI. Upraven byl také kryt kabiny, který vyčníval z obrysu hřbetu, aby se zlepšil výhled pilota dozadu. Pohon zajišťoval motor M-105PF, ocasní část pocházela z letounu Jak-7D. Výzbroj sestávala z kanónu v ose vrtule, pod kapotou motoru se nacházel synchronizovaný kulomet UBS se zásobou 200 nábojů. Prototyp byl dokončen 25. června 1942 a následující den začaly jeho podnikové zkoušky, které trvaly do 16. července. Po třinácti letech následovaly ve dnech 18. července až 15. srpna státní zkoušky, při nichž letoun pilotoval K.A. Gruzděv. Přestože byl vyroben jediný Jak-7DI, dal vzniknout řadě Jak-9.\n\nJako výšková přepadová stíhačka, zejména proti průzkumným letounům Junkers Ju 86R, byl zkonstruován prototyp Jak-7PD. Za základ posloužil drak letounu Jak-7B (22-05), do kterého byl zabudován motor M-105PD s kompresorem Dolležal E-100. Z důvodů úspory hmotnosti nesl Jak-7PD pouze jeden kanón, střílející dutou hřídelí vrtule. Zkoušky proběhly v NII VVS mezi 17. a 23. zářím 1942. Pilotem byl A. G. Prošakov, který měl námitky proti nespolehlivému motoru a jeho přílišným vibracím. Následně prototyp podstoupil 50 hodinový zkušební program v LII NKAP.\n\nDalším prototypem se stal v roce 1943 Jak-7P (pušečnyj), vzešlý ze studie hlavního inženýra 1. letecké armády P. A. Něvického, věnovaná zvýšení palebné síly stíhaček Jakovlev. Trup pocházel z havarovaného stroje Jak-7B (46-13), který byl u 281. samostatné letecké dílny vybaven křídlem z dalšího poškozeného Jaku-7B. Za pohonnou jednotku byl zvolen zgenerálkovaný motor M-105PF, ostatní vybavení pocházelo z dalších poškozených Jaků. Letoun byl vyzbrojen třemi kanóny ŠVAK. Testů tohoto hybridu se osobně účastnil i A. S. Jakovlev, který tento typ vybavení použil u strojů verzí Jak-3UTI a Jak-3P v roce 1944, respektive 1945. Jediný Jak-7P po několika úpravách podstoupil sérii operačních zkoušek u jedné z jednotek 1. letecké armády.\n\nV rámci vývoje výškových stíhaček Jak otestovalo LII dva stroje Jak-7B se hřbetem za kabinou, které byly vybaveny přetlakovým kokpitem z hliníkových slitin podle Ščerbakovova návrhu. Tyto přetlakové kabiny pracovaly na principu regenerace vzduchu prostřednictvím motorem poháněného kompresoru. Tyto dva letouny zmiňované jako Jak-7GK byly zkoušeny v letech 1943 a 1944.\n\nÚpravy Jaku-7B nařízené majorem Šinkarenkem a provedené pozemním personálem jeho jednotky, představovaly odstranění hřbetu trupu a instalace překrytu kabiny s výhledem do všech stran. Zatímco byl Šinkarenkův překryt velmi hranatý, měly kryty u sériově vyráběných letounů mnohem oblejší tvar a zadní část trupu za kabinou byla snížena ještě více. Tvar kanálu pro přívod vzduchu k chladiči oleje byl aerodynamicky vylepšen. V roce 1943 byl testován první stroj (31-01) s těmito úpravami a systémem radiostanice kompletně instalovaným v trupu. Křídlo a náběžné hrany ocasních ploch byly hladké a vyleštěné. Zkoušely se rovněž dva typy výfuku, s osmi rourami v OKB a s 12 v NII VVS.\n\nZ rozhodnutí LII NKAP bylo v březnu roku 1944 pokračováno ve zkouškách náporových motorů na dvou letounech Jak-7B/M-105PF se hřbetem za kabinou. Tyto stroje značené Jak-7PVRD (nebo Jak-7B/2DM-4S) byly považovány pouze za létající stendy. Jak-7B byl vybrán jednak pro svou stabilitu a obratnost a rovněž pro možnost nést v zadním pilotním prostoru zkušebního technika. Proto byl překryt aerodynamickým duralovým krytem se třemi malými obdélníkovými okénky po stranách. Program byl zahájen 24. března, zkoušky započaly 15. května a trvaly do 12. prosince 1944. Poté byla tato konfigurace označena za neperspektivní a testy byly ukončeny. První let provedl S. N. Anochin z LII NKAP.\n\nPosledním prototypem na bázi Jaku-7 byl letoun opatřený v srpnu 1944 křídlem s laminárním profilem. Hlavním iniciátorem této konverze označené Jak-7L byl inženýr G. P. Sviščov z CAGI. Testy stroje prokázaly nárust rychlosti až o 20 km/h.\n\nÚdaje platí pro Jak-7B\n\n\n\n"}
{"id": "170145", "url": "https://cs.wikipedia.org/wiki?curid=170145", "title": "Stockton (příjmení)", "text": "Stockton (příjmení)\n\nPříjmení Stockton má více lidí:\n\n"}
{"id": "170151", "url": "https://cs.wikipedia.org/wiki?curid=170151", "title": "Slezské písně", "text": "Slezské písně\n\nSlezské písně je název jediné básnické sbírky českého básníka Petra Bezruče, vlastním jménem Vladimíra Vaška. V novější době je Bezručovo autorství zpochybňováno.\n\nSbírka vznikala v průběhu téměř padesáti let - od devadesátých let 19. století až do autorovy smrti v roce 1958. Literárněvědná konference o \"Slezských písních\" v roce 1963 rozhodla vzít za čtenářský základ vydání z roku 1928. Nejednalo se však o poslední literárněvědnou studii na toto téma.\n\n\"Slezské písně\" se dělí na tzv. \"jádro Slezských písní\" (básně do roku 1899), do kterého bylo zařazeno 54 básní, a ostatní básně. Kdy přesně vznikalo jádro \"Slezských písní\" se dosud nepodařilo spolehlivě určit. Existují dvě teorie. Podle tzv. „místecké teorie\" vznikly některé básně již za pobytu Vladimíra Vaška v Místku (1891-1893) a sbírka se pak pozvolně rozšiřovala. Druhá teorie předpokládá, že všechny básně „jádra\" vznikly až v roce 1898, tedy nedlouho před odesláním básní Janu Herbenovi (1899), redaktoru týdeníku Čas. Dle této verze básně vytryskly naráz, vznikly v jakémsi „duševním a uměleckém vytržení“ v době, kdy se u Vladimíra Vaška objevilo chrlení krve v důsledku tuberkulózy (na to je v básních několik narážek, např. v básni \"Kdo na moje místo?\"). Tuto variantu naznačuje sám autor, zastává ji též většina odborníků, ale část literárních vědců s ní nesouhlasí.. Sám Vladimír Vašek nijak neusnadňoval poznání těchto faktů, protože jeho vyjádření v dopisech i mezi nejbližšími se měnilo a často si protiřečilo.\n\nOd 16. ledna 1899 do 13. března 1904 zaslal v 39 zásilkách Janu Herbenovi, šéfredaktorovi Času, 74 básní.\n\nSedm básní z první zásilky se ztratilo (mj. báseň Hořící keř).\n\n\n\n\nAutorství Petra Bezruče je v novější době zpochybňováno. Někteří odborníci - zejména Drahomír Šajtar - tento názor nesdíleli. Doc. Jiří Urbanec odmítl možnost, že by Ondřej Boleslav Petr mohl být autorem \"Slezských písní\". Byl však přesvědčen, že jeho vliv na Vladimíra Vaška byl silný. \"Lexikon české literatury\" z roku 1985 uvedl jako autora výhradně Petra Bezruče.\n\nK pochybnostem ohledně autorství přispělo:\n\nV roce 2014 vyšlo kritické vydání \"Slezských písní\", které vydal Ústav pro českou literaturu Akademie věd České republiky; toto vydání připravili pracovníci ÚČL Mgr. Jiří Flaišman, Ph.D., a Mgr. Michal Kosák, Ph.D. Za jediného autora sbírky je označen Vladimír Vašek. Spekulace o tom, že \"Slezské písně\" napsal jiný autor nebo že spoluatorem sbírky byl O. B. Petr, prohlašují editoři za „pusté a nepodložené hypotézy.\" \n\n\n\n\n\n"}
{"id": "170155", "url": "https://cs.wikipedia.org/wiki?curid=170155", "title": "Jakovlev Jak-9", "text": "Jakovlev Jak-9\n\nJakovlev Jak-9 byl sovětský stíhací letoun vzniklý v době druhé světové války, který navazoval na poslední varianty stíhačky Jak-7, na Jak-7B a pouze v prototypu postavený Jak-7DI. Jeho vznik umožnila mnohem lepší situace sovětského metalurgického průmyslu, který dokázal zvýšit dodávky deficitních materiálů do té míry, že se mohlo uvažovat o využití hliníkových slitin nejen pro výrobu bombardovacích a bitevních strojů, ale i pro stíhací letouny. Výsledkem byla konstrukce Jaku 7DI, který měl smíšenou konstrukci křídla — původní dřevěné nosníky byly nahrazeny nosníky duralovými, což jednak vedlo k určité úspoře hmotnosti draku letounu, jednak uvolnilo vnitřní konstrukci křídla, takže bylo možno zvýšit objem vnitřních palivových nádrží letounu.\n\nNa letadle Jak-9 se kladně projevila změna konstrukce s využitím deficitních hliníkových slitin. Konstrukce draku vycházející z Jaku-7 byla lehčí, což se projevilo na zvýšení užitečného nákladu (zejména zvýšením zásoby paliva). První prototypy vzlétly v roce 1942, poté byla ihned zahájena sériová výroba a v zimě se stroje zapojily do bojové činnosti. Na přelomu let 1942 a 1943 byla stíhačka dále zdokonalena. Byl instalován nový protitankový kanón 11-P-37 ráže 37 mm, což si vyžádalo posunutí kabiny Jaku-9 o 0,4 m dozadu. Později se montovaly i zbraně jiné ráže, například dvacetimilimetrový kanón MPŠ-20, třiadvacetimilimetrový MP-23-VV či jen velkorážový kulomet UBS. Montáží protitankových kanónů s protipancéřovým střelivem vznikly varianty pod označením Jak-9T. U typu Jak-9K byl experimentálně zabudován kanón ráže 57 mm. Naopak v roce 1944 byl do stíhačky instalován protitankový kanón ráže 45 mm. Mezi četnými verzemi byly i stíhací bombardéry Jak-9L a Jak-9B, vyzbrojený jen kulomety, přičemž do trupu byla umístěna pumovnice, v níž mohlo být zavěšeno až 400 kg pum (maximálně buď čtyři 100kg pumy FAB-100, nebo až 128 kusů kumulativních PT pumiček PTAB).\n\nStíhací letadla Jak-9 poprvé zasáhla do vzdušných soubojů na stalingradskou frontou v zimě 1942/43. Pro Němce se tento stroj stal velice nepříjemným překvapením. Jaky-9 ve výškách do 4000 m převyšovaly německý Messerschmitt Bf 109G-2 v rychlosti a měly lepší stoupavost-výšky 5000 m dosáhly o 14 sekund dříve. \nOd 6000 m výše byly sovětské stroje sice o 40 až 60 km/h pomalejší, avšak boje na sovětské frontě se vedly v podstatně nižších hladinách, kde se mohla převaha Jaků 9 uplatnit lépe. Typ Jak-9 byl velmi všestranný, používal se jako stíhací, dálkový stíhací a přepadový letoun, ve verzi Jak-9B sloužil dokonce i jako stíhací bombardér, který se užíval pro boj s tanky. V červenci roku 1943 zařadil do své výzbroje 12. gardový stíhací pluk protivzdušné obrany Moskvy výškovou stíhací variantu Jak-9PD. Celková produkce pěti kusů byla vyvinuta z prototypu I-28, který poháněl motor Klimov VK-105PD s dvoustupňovým kompresorem. V roce 1944 byl uveden typ Jak-9DD, s palivovými nádržemi zvětšenými na 850 litrů, což dovolilo podnikat doprovodné lety dlouhé 2000 až 2200 km. Toho bylo využíváno např. při doprovodu amerických dálkových bombardovacích letadel B-17 a B-24, která si při mezipřistání doplňovala palivo na základně vybudované u Poltavy na Ukrajině. Použití Jaků 9 však druhou světovou válkou ještě neskončilo, tento typ se zúčastnil ještě bojů v korejské válce.\n\nJakovlev Jak-9 byl jednomístný jednomotorový stíhací dolnoplošník smíšené konstrukce, vybavený záďovým zatahovacím podvozkem.\n\n\n\n\n\n\n"}
{"id": "170157", "url": "https://cs.wikipedia.org/wiki?curid=170157", "title": "Tasemnice dlouhočlenná", "text": "Tasemnice dlouhočlenná\n\nTasemnice dlouhočlenná (\"Taenia solium\" Linné, 1758) je kosmopolitně rozšířený helmint z čeledi Taeniidae, jehož dospělí jedinci parazitují v tenkém střevě člověka. Mezihostitelem je prase domácí nebo prase divoké. Přítomnost dospělých tasemnic ve střevě člověka se označuje jako taenióza. Člověk může zároveň sloužit jako mezihostitel – larvy v orgánech. V tomto případě se jedná o závažné onemocnění zvané cysticerkóza.\n\nTělo dospělé tasemnice \"T. solium\" se skládá ze skolexu (hlavičky) a několika set proglotid (článků). Dospělé tasemnice dosahují délky 2–4 metrů. Skolex je kvadratický, o velikosti 1 mm a je opatřen 4 přísavkami. Na skolexu prominuje rostellum opatřené dvěma řadami háčků (celkem 22–32 háčků). Podobně jako u ostatních tasemnic tvoří každý článek samostatnou reprodukční jednotku vybavenou vaječníky, dělohou a testes. Děloha vybíhá do stran do 7–12 tupě zakončených větví. Vajíčka měří 31–43 µm, jsou kulovitého či oválného tvaru a nejsou morfologicky odlišitelná od \"T. saginata\".\n\nDospělý jedinec je přichycen ke sliznici duodena nebo jejuna pomocí přísavek a rostela s háčky. Na posteriorním konci dozrávají proglotidy, jež se postupně oddělují a odcházejí s faeces nebo samovolně ven z hostitele. Jeden zralý proglotid obsahuje přibližně 80 000–100 000 převážně oplozených vajíček. Oplozená vajíčka obsahují uvnitř již larvální embryo se šesti háčky (larva se označuje jako onkosféra či hexakant). Mezihostitel (prase) se nakazí pozřením vajíček, ze kterých se v tenkém střevě uvolní larva onkosféra. Ty penetrují střevní stěnou a pronikají do krevního oběhu, kterým jsou rozneseny do všech orgánů, především do kosterní a srdeční svaloviny, dále také do očí, jater nebo mozku. Jakmile se onkosféra uchytí, přemění se v cysticerkus neboli boubel (v literatuře se odborně označuje jako \"cysticercus cellulosae\"). Cysticerkus je plně vyvinutý za 75 dní. Cysticerkus je bílý či transparentní, oválný, měchýřkovitý útvar o velikosti 5 × 10 mm. Uvnitř měchýřku je invaginovaný protoskolex s 4 přísavkami a 2 řadami háčků. Někteří autoři uvádějí, že cysticerky žijí ve svalovině prasete 3–6 let, poté kalcifikují a nejsou již infekceschopné. Člověk se nakazí konzumací nedostatečně tepelně upraveného vepřového masa či orgánů s cysticerky. Ve střevě člověka se skolex z cysticerku přichytí ke sliznici a za 5–12 týdnů dospívá v dospělou tasemnici. Dospělá tasemnice žije 4–5 let, výjimečně až 25 let.\n\nPrvní zmínky o tasemnici dlouhočlenné pocházejí z dob starověkého Řecka. Již v této době byly popsány měchýřkovité útvary ve svalovině prasat a vepřové maso bylo označováno jako nečisté. Aristoteles dal ve svých spisech detailní popis těchto měchýřků ve svalovině prasat a dokonce si povšiml, že jejich výskyt souvisí se způsobem ustájení prasat. Fakt, že staří Řekové považovali prasata jako nečistá, inspiroval pravděpodobně i proroka Mohameda k vydání úplného zákazu konzumace vepřového v Koránu.\n\nCysticerky u lidí, jakož i nálezy vajíček \"Taenia\" sp. ve střevech byly zjištěny u mumií v Egyptě datovaných do období 100-200 let před naším letopočtem.\n\nPrvní popis neurocysticerkózy u lidí učinil Rumler v roce 1558, když při pitvě zesnulého pacienta s epilepsií si povšiml měchýřků v mozku. Rovněž Panarolus v roce 1652 pozoroval obdobné měchýřky v mozkové tkáni při pitvě člověka, který trpěl záchvaty. Fakt, že se jedná o parazita, však objevil až Marco Malphigi v roce 1697, jenž si povšiml, že uvnitř měchýřků je obsažen skolex neboli hlavička tasemnice. To, že dlouhá článkovaná tasemnice ve střevech a měchýřkovité boubele ve svalovině prasat či cysty v lidském mozku mají něco společného, nebylo známo až do poloviny 19. století. Nejprve si Johann Goeze v roce 1784 povšiml podobnosti cyst ve svalovině prasat a cyst u zemřelých pacientů. Teprve však německý lékař, Friedrich Küchenmeister, který měl parazitologii jako zálibu, stojí za objevem vývojového cyklu tasemnice. Küchenmeister byl přesvědčen, že skolexy v měchýřku a skolex dlouhé tasemnice jsou si natolik podobné, že se musí jednat o různé formy jednoho a téhož parazita. V řadě experimentů dal zkrmit články tasemnice králíkům, přežvýkavcům či hlodavcům a naopak svalové boubele z těchto hostitelů dal zase kočkám, psům či liškám. Potvrdil tak jako první na světě, že tasemnice rodu \"Taenia\" sp. mají vždy své specifické mezihostitele a konečné hostitele. Poté pokračoval v experimentech i u lidí. Ve svých kontroverzních pokusech podával vězňům odsouzeným k smrti pokrmy z vepřového masa s boubelemi. Při pitvě pak u popravených vězňů pozoroval malé tasemničky ve střevech. Küchenmeister tak prokázal, že člověk se nakazí pozřením boubelí z infikovaného prasete. Spojitost mezi neurocysticerkózou u lidí a tasemnicí dlouhočlennou však byla prokázána až mezi lety 1930 až 1960.\n\nJakožto definitivní hostitel se člověk nakazí cysticerky z nedostatečně tepelně upraveného vepřového masa, což vede k uchycení skolexu ve střevě a vývoji dospělé tasemnice. Onemocnění se označuje jako taenióza. Často probíhá bez příznaků nebo se může projevit průjmem, bolestí břicha. Dalšími možnými příznaky je nevolnost, zvracení, střídání průjmu se zácpou či poruchy trávení. Hlavním nebezpečí však spočívá v tom, že člověk s dospělou tasemnicí \"T. solium\" je zdrojem vajíček, která vylučuje stolicí. Představuje tak riziko vzniku cysticerkózy pro sebe a pro lidi ve svém okolí.\n\nZávažnější formou onemocnění člověka je cysticerkóza (larvální stádia \"T. solium\" v různých orgánech), při které člověk figuruje jako mezihostitel tasemnice, podobně jako je tomu u prasat. Cysticerkóza je charakterizována přítomností cysticerků \"T. solium\" v orgánech, především v mozku (neurocysticerkóza), ve svalech, podkoží nebo v očích. Na neurocysticerkózu zemře na světě ročně padesát tisíc lidí. Cysticerky v mozku jsou rovněž hlavní příčinou získané epilepsie v rozvojových zemích.\n\nVe většině západních vyspělých zemích byl parazit prakticky eradikován. Nicméně stále existují velmi sporadické nálezy cysticerkózy prasat v některých evropských státech. Vhodné podmínky pro výskyt tasemnice představují drobnochovy prasat ve východní Evropě.\n\nV ČR se tasemnice dlouhočlenná nevyskytla již řadu let. Jeden z posledních případů \"T. solium\" u člověka v ČR byl diagnostikován u Jana Wericha.\n\n\n\n"}
{"id": "170161", "url": "https://cs.wikipedia.org/wiki?curid=170161", "title": "Přečerpávací vodní elektrárna Dlouhé stráně", "text": "Přečerpávací vodní elektrárna Dlouhé stráně\n\nPřečerpávací vodní elektrárna Dlouhé stráně je přečerpávací vodní elektrárna společnosti ČEZ vybudovaná v Hrubém Jeseníku v katastrálním území Rejhotice obce Loučná nad Desnou v okrese Šumperk, uvnitř CHKO Jeseníky. Jedná se o nejvýkonnější vodní elektrárnu v Česku – její instalovaný výkon je 650 MW.\n\nHlavním úkolem elektrárny je zabezpečit stabilitu elektrizační soustavy, pro kterou je nezbytná rovnováha mezi aktuální spotřebou a výkonem dodávaným energetickými zdroji. Několikrát denně tak přechází z čerpadlového do turbínového režimu a naopak. Vlivem nástupu větrných a slunečních elektráren se výrazně zvýšila nestabilita systému. Proto v poslední době elektrárna přechází do čerpadlového režimu i během dne, zatímco dříve přecházela do tohoto režimu nejčastěji pouze v noci.\n\nPVE Dlouhé stráně disponuje nádržemi s výškovým rozdílem 510,7 m.\nPři plném načerpání horní nádrže stoupne její hladina o 21,5 m a hladina dolní nádrže klesne o 22,2 m.. Horní nádrž je izolována 18cm vrstvou přírodního asfaltu, který byl dovezen z Albánie – byl totiž potřeba materiál, který bez poškození vydrží rozsah teplot od −30 do +60 °C. Vedle horní nádrže stojí malá mohyla, která uchovává původní výšku vrcholu hory, která byla jinak seříznuta asi o tři metry.\n\nJelikož se areál elektrárny nachází uvnitř chráněné krajinné oblasti, je z ekologických důvodů celý provoz umístěn v podzemí. V kaverně o rozměrech 87,5 × 25,5 × 50 m jsou umístěny dvě 24 metrů vysoká turbosoustrojí s reverzními Francisovými turbínami, každá má výkon 325 MW (výkon v turbínovém režimu, v čerpadlovém režimu je maximum 312 MW; jedná se o největší reverzní vodní turbíny v Evropě). S horní nádrží je kaverna spojena dvěma přivaděči o průměru 3,6 m a délce 1547 a 1499 m, s dolní nádrží dvěma tunely o průměru 5,2 m a délce 354 a 390 m, na obou koncích mají přivaděče kulové uzávěry; při plném výkonu protéká každým přivaděčem 68,5 m³ vody za sekundu; celý objem nádrže je možné načerpat za sedm hodin. Na turbínách jsou na duté hřídeli o průměru 1000 mm připevněny generátory, na nich pak rozběhové motory, které při spouštění čerpadlového režimu roztočí lopatky turbíny do protisměru (dále jsou pak lopatky poháněny přímo generátory ve funkci motorů). Na stropě turbínové kaverny jsou dva mostové jeřáby, každý o nosnosti 250 tun, které jsou v případě potřeby a po montáži propojovací části (tím zvýšení nosnosti na 400t), jsou společně schopny vyzvednout soustrojí na odkládací plochu, kde jsou přístupné opravě.\nVedle turbínové kaverny se nachází další jeskyně, o rozměru 115 × 16 × 21,7 m, ve které jsou rozvodny 22 kV a dva blokové trojfázové transformátory (chráněné automatickým hasicím systémem s CO). Výsledný proud o napětí 400 kV je z podzemí veden na zapouzdřené vývodové pole a dále venkovním vedením 52 km do rozvodny v Krasíkově.\n\nV podzemí je dále vybudována celá soustava komunikačních, větracích a odvodňovacích tunelů a šachet s celkovou délkou 8,5 km. Horní nádrž je z elektrárny dostupná po silnici (o délce zhruba 12 km). Pro případ její nesjízdnosti (zejména v zimním období) je horní nádrž dostupná i tunelem s 2400 schody, který je opatřen plošinovými zubačkovými výtahy - na trase se přestupuje.\n\nKromě výše zmíněné statické funkce (přeměny nadbytečné energie na špičkovou) také elektrárna poskytuje funkci dynamickou – funguje jako výkonová rezerva systému, poskytuje regulační výkon a podílí se na řízení frekvence soustavy. Dále pak může fungovat v kompenzačním režimu, kdy pomáhá regulovat napětí v soustavě. V případě potřeby dokáže elektrárna z klidu do maximálního turbínového výkonu přejít za 100 sekund a energii dodávat nepřetržitě šest hodin. Z čerpadlového do turbínového režimu je možno přejít za 150 s, z klidu do čerpadlového pak je potřeba 400 s. Provoz elektrárny je řízen dálkově, z pražského centrálního dispečinku společnosti ČEZ. V samotné elektrárně pracuje méně než 40 zaměstnanců, kteří mají na starost zejména údržbu.\nElektrárna je doplněna malou nízkotlakou vyrovnávací elektrárnou (Dlouhé stráně II), která slouží k pokrytí vlastní spotřeby elektrárny; je vybavena Francisovou turbínou o výkonu 163 kW osazenou na odtoku z dolní nádrže. PVE je soběstačná i s ohledem na zásobování vodou: v areálu má vlastní úpravnu vody, kterou získává z potůčku Jezerní, disponuje také vlastní čistírnou odpadních vod.\nPo zvážení velkého množství lokalit byla výstavba v masivu Mravenečníku zahájena v roce 1978. Na počátku osmdesátých let však vláda rozhodla o útlumu stavby a nebylo jasné, zda bude elektrárna vůbec dokončena. Roku 1985 byl projekt elektrárny modernizován – namísto původně plánovaných čtyř soustrojí s oddělenými turbínami a čerpadly byly navrženy dvě reverzní turbíny o vyšším výkonu. O dokončení elektrárny bylo rozhodnuto až v roce 1989, po protestech ochránců přírody a technických problémech s jednou turbínou byla elektrárna do ostrého provozu uvedena až 20. června 1996.\n\nHlavním dodavatelem byla společnost Ingstav, dodavatelem inženýrských investorských činností byla firma Energotis, podzemní práce prováděla firma Subterra, asfaltobetonové těsnění zajistila bratislavská společnost Slovasfalt. Generálním projektantem stavby byla firma Aquatis. Základní technologie vyrobila firma ČKD Blansko, transformátory dodala Škoda Plzeň, pancíř přivaděčů vyrobila společnost Hutní montáže Ostrava. Některé technologické celky pocházejí ze zahraničí: řídicí systém a zapouzdřenou rozvodnu vyrobila firma AEG, kabelový vývod dodala francouzská firma SILEC, výkonové vypínače jsou od společnosti ABB.\n\nCelkové náklady na stavbu činily přibližně 6,5 miliardy korun, elektrárna se zaplatila za sedm let provozu. V prvních deseti letech elektrárna do sítě dodala 2 672,716 GWh energie.\n\nV létě 2007 proběhla generální rekonstrukce horní nádrže, která již byla v havarijním stavu – první závady se přitom vyskytly už pět let po zahájení provozu, nejvíce byla poškozena asfaltová izolace. Opravy provedla švýcarská firma Walo Bertschinger, rekonstrukce spolu s výměnou řídicího systému stála zhruba 360 milionů korun.\n\nElektrárna se nachází uvnitř chráněné krajinné oblasti, což zejména zpočátku vyvolávalo kritiku veřejnosti.\n\nDnes již stavba výraznější množství kritiky nevyvolává; v roce 2005 Dlouhé stráně zvítězily v internetové anketě serveru iDNES o „div Česka“, kde ve finálovém kole získaly 13 555 z téměř 31 tisíc zaslaných hlasů.\n\nElektrárna pořádá celoročně (i o víkendech a svátcích po předchozím telefonickém objednání) exkurze pro veřejnost, které sestávají z návštěvy infocentra a promítání dokumentárního filmu o elektrárně, prohlídce podzemní strojovny s turbínami a případné obhlídky dolní a horní nádrže. Ročně navštíví Dlouhé stráně asi šedesát tisíc turistů, v roce 2017 podle oficiální statistiky napočítali miliontého návštěvníka.\n\n"}
{"id": "170166", "url": "https://cs.wikipedia.org/wiki?curid=170166", "title": "Jules Dumont d'Urville", "text": "Jules Dumont d'Urville\n\nJules Sébastien César Dumont d'Urville známější spíše jako Jules Dumont d'Urville (23. května 1790 Condé-sur-Noireau, Normandie – 8. května 1842 Meudon u Versailles) byl francouzský mořeplavec, námořní důstojník a objevitel, který důkladně prozkoumal velkou část Oceánie i Antarktidy a podstatně zrevidoval mapy těchto oblastí. Byl také velmi dobrým přírodovědcem a objevil a popsal mnoho nových druhů. Některé rostliny nesou druhové jméno \"urvilleana\". Mimoto ovládal alespoň základy mnoha jazyků – řečtiny, italštiny, angličtiny, hebrejštiny, čínštiny, latiny, němčiny a ruštiny.\n\nJules Dumont d'Urville pocházel z nižší šlechtické rodiny, usedlé v Condé-sur-Noireau (departement Calvados, Dolní Normandie). Jeho otec Gabriel Charles François Dumont d'Urville zastával funkci soudce v Condé-sur-Noireau. Jeho matkou byla Jeanne Françoise Julie Victoire de Croisilles, pocházející ze starobylého venkovského šlechtického rodu z Dolní Normandie.\n\nPo vypuknutí francouzské revoluce byl soudce Dumont 28. září roku 1793 zatčen za spiknutí. V únoru 1794 byl zproštěn obžaloby, zemřel však o rok později. Jeho žena se spolu se třemi dětmi poté přestěhovala na malé rodinné venkovské sídlo v departementu Orne).\n\nJules byl křehké a často nemocné dítě, život na venkově po přestěhování jej však zocelil a ozdravil. Přelomem v jeho životě bylo úmrtí otce, když mu bylo sedm let. Chlapce se ujal jeho strýc z matčiny strany, opat Jean Jacques François de Croisilles, a dával mu lekce algebry, latiny, rétoriky i filozofie. Přivedl jej také k botanice, kterou si Jules opravdu zamiloval. V roce 1802 byl opat z Crosilles jmenován generálním vikářem v Bayeux a přiměl i svého synovce a sestru k přestěhování. V Bayeux začal Jules roku 1802 navštěvovat College de Bayeux a byl ve své třídě premiantem. Jeho matka snila o duchovní kariéře. V roce 1804 Jules vstoupil na lyceum v Caen (\"Lycée imperial de Caen\") a také zde byl jedním z nejlepších žáků. Místní obsáhlá knihovna mu mimo jiné představila encyklopedisty i objevné cesty Bougainvillea, Cooka a Ansona. Během studia v Caen se navíc naplno rozhořela jeho vášeň pro botaniku.\n\nPoté, co byl kvůli fyzické kondici roku 1807 odmítnut při přijímacích zkouškách na École Polytechnique, rozhodl se nečekaně a přes strýcův odpor vstoupit do námořnictva. V sedmnácti letech se zapsal do námořní akademie v Brestu, kde opět dosahoval výborných studijních výsledků. Již v této době dával přednost objevitelským expedicím před válečným námořnictvem. Byl však kvůli blokádě francouzských přístavů britským královským námořnictvem nucen zůstávat na souši či na lodích pouze v přístavu stejně jako jeho kolegové. Díky výjimečným schopnostem a píli se rychle vyšvihl z prostého námořníka na schopného důstojníka. I nadále studoval botaniku a také astronomii, geologii, entomologii a jazyky. Brzy získal téměř encyklopedické znalosti.\n\nNámořní akademii úspěšně absolvoval v roce 1810. V témže roce se přestěhoval do Toulonu na palubě lodi Le Suffren. Zde působil čtyři roky jako instruktor nových branců na různých lodích (L'Amazone, Le Suffren, Le Borée, La Ville de Marseille), stále však kvůli blokádě zůstával v přístavu. V roce 1812 byl povýšen (\"ensign de vaisseau\"). Teprve v roce 1814, kdy byl Napoleon vyhoštěn na Elbu a námořní blokáda skončila, vyplul Jules Dumont D'Urville do Středozemního moře.\n\n1. května 1815 se přes odpor matky oženil s dcerou hodináře z Toulonu, Adèle Dorothée Pepin. Julesova matka svatbu kategoricky odmítala, nevěsta podle ní byla pro jeho syna málo důstojná. Odmítala se s Adèle setkat stejně jako později s vnoučaty.\nV roce 1819 vyplul Jules Dumont D'Urville na palubě lodi Chevrette pod velením kapitána Gauttiera do východní části Středozemního moře. Hydrografický průzkum Černého a Egejského moře prováděla výprava od března roku 1819 do prosince roku 1820.\n\nBěhem další plavby získal D'Urville na ostrově Mélos známou antickou sochu Venuše. Tu nalezl na svém poli vesničan Yorgos 8. dubna 1820. Sochu, rozloženou ve dvou kusech, ukryl před tureckými úředníky, ti ji však přesto objevili a zabavili. D'Urville na ni byl upozorněn a po zhlédnutí okamžitě rozeznal její význam. Bez váhání se rozhodl sochu zakoupit, protože však byla příliš velká na převezení výzkumnou lodí a hrozilo její poškození cestou, zprostředkoval nákup pro francouzského velvyslance v Konstantinopoli, markýze Charles-François de Riffardeau. Venuše byla 1. března 1821 předána Ludvíku XVIII. a poté vystavena v Louvru, kde stojí dodnes.\n\nDumont D'Urville z výpravy dovezl také početné vzorky rostlin, které se staly základem jeho knihy \"Enumeratio Plantarum\", psané kompletně v latině. Tu publikoval vlastním nákladem v roce 1822. 15. srpna 1821 byl za své objevy povýšen na poručíka a koncem ledna roku 1821 obdržel Řád čestné legie (rytířský stupeň).\n\nV letech 1822 – 1825 se Jules D´Urville plavil jako první důstojník na korvetě \"Coquille\" (francouzsky mušle, skořápka) do Tichomoří. Výpravě velel Julesův přítel, poručík Louis Isidore Duperrey (1786-1865). Sám Urville měl na starosti botanický průzkum.\n\nExpedice vyplula 11. srpna 1822 z Toulon. 20. listopadu přistáli na Falklandách, poté překonali Hornův mys a 22. března 1823 dorazili na Tahiti. Odtud odjeli k souostroví Tonga a k Novému Irsku, kam dorazili 12. srpna. Poté zamířili k Nové Guineji a v lednu 1824 dorazili k břehům Austrálie. V březnu odpluli k Novému Zélandu, pak se vydali na sever na Gilbertovy ostrovy a v červenci zpět na Novou Guineu. V srpnu roku 1824 se přes Moluky, Mauricius, Réunion a Sv. Helenu vrátili zpátky do Francie. 9. března 1825 dosáhli Gibraltaru a 24. března přistáli v Marseille.\n\nVýprava byla velmi úspěšná a získala množství dat, týkajících se hydrografie, meteorologie, etnografie i medicíny. Během plavby se Julesovi podařilo shromáždit velké množství vzorků zvířat a rostlin (cca 3000 vzorků rostlin a 1200 vzorků hmyzu), včetně mnoha neznámých druhů. Po návratu byl velitel Duperrey v roce 1826 povýšen na fregatního kapitána, avšak D´Urville oceněn nebyl. Chápal to jako velkou křivdu a snažil se na sebe upozornit. Až po sedmi měsících byl díky svým konexím také povýšen na fregatního kapitána.\n\nIhned v roce 1826 navrhl D'Urville novou expedici do jižního Pacifiku. Cílem bylo kromě běžného průzkumu oblasti také pátrání po ztracené výpravě, které velel Jean-François de La Pérouse a která se ztratila v roce 1788 neznámo kde.\n\n25. dubna 1826 vyplul Jules Dumont D´Urville z Toulon jako kapitán lodi Coquille, kterou přejmenoval na \"Astrolabe\" podle plavidla kapitána La Pérouse. Posádka čítala 80 mužů. Výprava nejprve zamířila podél západního pobřeží Afriky k Austrálii a poté Bassovým průlivem kolem Tasmánie k Novému Zélandu. Po proplutí Cookovým průlivem zamířili na Fidži, kam dorazili v květnu roku 1827. V červnu zakotvili u Vanuatu a v červenci u Nové Británie. Během srpna pak mapovali severní pobřeží Nové Guineje a přilehlé ostrovy. Od ostrova Ambon na Molukách pak pokračovali Torresovým průlivem zpět k jihu.\n\nV Hobartu D'Urville získal zprávy o ztracené výpravě kapitána de La Pérouse. Na základě údajů anglického kapitána Petera Dillona se zaměřil na ostrov Vanikoro na Šalamounových ostrovech, kam se vypravil 6. ledna 1828. 27. února 1828 na ostrově skutečně nalezl zbytky ztroskotání La Pérousovy výpravy a na místě nechal vztyčit pomník. Mezi posádkou se však rozmohla malárie a kapitán musel zamířit k severu. 2. května dosáhli ostrova Guam, kde vyložili nemocné, několik mužů však již mezitím zemřelo. I přesto, že část posádky byla stále stižena horečkami, odplula výprava 30. května směrem ke Karolínám. Přes Sulawesi, Mauricius a Réunion se poté vrátili do Francie. 25. března 1828 zakotvili v Marseille. Zde byly vyloženy cenné vzorky rostlin a zvířat k transportu do Paříže a loď pokračovala dál do Toulon.\n\nTaké tato výprava byla považována za velmi úspěšnou. Dumont D´Urville přivezl celkem 1600 vzorků rostlin, 900 vzorků hornin, 500 vzorků hmyzu a nespočet kreseb i lingvistických poznatků, což představuje největší kolekci vědeckého materiálu, jaká byla kdy do Evropy dovezena. Dále zmapoval pobřeží Nového Zélandu a více než 150 tichomořských ostrovů. Celou oblast jižního Pacifiku rozdělil na Melanésii, Mikronésii, Polynésii a Malajsii podle etnografických a lingvistických srovnávacích studií jejich obyvatel. 8. srpna 1829 byl Jules Dumont D´Urville povýšen a přijat do Francouzské akademie věd. Na přání Karla X. publikoval své poznatky, zatímco se léčil s oslabeným zdravím. 12 svazků, doplněných 5 atlasy kreseb a map bylo vydáno v letech 1830 - 1834. Dále bylo vydáno pětisvazkové dílo o Novém Zélandu, obsahující detailní popis života, zvyků i jazyka Maorů.\n\nNa druhou stranu byl kapitán D´Urville kritizován za velkou úmrtnost na palubě - ztratil celkem 29 mužů. Pošramocenou pověst si spravil až po publikaci svého cestopisu.\nV únoru roku 1837 byl Ludvíkem Filipem pověřen velením výpravy, jejímž úkolem bylo hledat Terru Australis. D´Urville původně navrhl expedici do málo probádaných míst Pacifiku a o polární oblasti nejevil přílišný zájem, ale francouzský král se chtěl podílet na objevech v Jižním oceánu. Kapitán byl pověřen plout tak daleko na jih, jak to jen bude možné. Byla mu slíbena odměna za dosažení 75. rovnoběžky a navíc prémie za každý další dosažený stupeň. Mohl požádat o „cokoliv si bude přát“, dosáhne-li jižního pólu. Mimoto se měl pokusit nalézt jižní magnetický pól, který měl v té době význam pro upřesnění problematiky zemského magnetismu.\n\nVýprava se 183 členy posádky včetně několika vědeckých odborníků se vydala na cestu 7. září 1837 z Toulon. Loď \"Astrolabe\" nesla 17 důstojníků a 85 mužů, doprovodná korveta \"Zélée\" pod velením Charlese Hectora Jacquinota pak celkem 81 námořníků. Koncem září dopluli na Tenerife a v prosinci již mapovali Magalhãesův průliv. Po nutných opravách lodi zamířili 8. ledna 1838 k jihu a pokusili se plout trasou Jamese Weddella. Při hledání Terry Australis pluli až na hranici ledových ker, které jim v polovině ledna 1838 zabránily pokračovat dál na jih. Výprava přitom nepřekročila ani 65. rovnoběžku, dosáhla jen 63°23´ jižní šířky. Dumont D´Urville 24. ledna veškeré pokusy vzdal a odplul na Jižní Orkneje. O nový průnik k jihu se lodě pokusily 2. února, ale byly na pět dní uvězněny v sevření ledových ker než se námořníci s námahou probili na volnou vodu. Po zastávce na Weddellově ostrově pokračovali na jih a 27. února přistáli na Jižních Shetlandách. Kromě několika přilehlých ostrovů zahlédli také Grahamovu zemi, kterou zmapovali, zabrali pro Francii a pojmenovali \"pobřeží Ludvíka Filipa\". Přestože celá oblast Jižního oceánu byla poznána již dříve, provedl zde D'Urville cenné kartografické práce, zejména v oblasti Falkland, Jižních Orknejí a Jižních Shetland.\n\nPočátkem března odplul do Chile, aby ulevil kurdějemi stíhané posádce. 6. května přistál v Talcahuano, mezitím však již dva muži zemřeli a další pak v přístavu desertovali. 25. května zakotvili ve Valparaíso a o týden později vyrazili do Pacifiku, kde strávili zimní období. Od června 1838 do prosince 1839 se plavili v teplých vodách - D´Urville po zastávce v Hobartu znovu prováděl podrobné mapování Markéz, Tuamotu, Tahiti, Samoi, Tonga, Fidži, Karolín, Nové Guineje a Šalamounových ostrovů. Místo kurdějí však posádku začaly trápit tropické horečky a kapitán musel 12. prosince 1839 znovu přistát v Hobartu a vysadit tu 17 členů posádky, 20 mužů již zemřelo cestou. V Hobartu se však Dumont D´Urville také dozvěděl o dalších výpravách k jihu, které vedli James Clark Ross a Francis Crozier. Nemohl přenechat čest objevů jen cizincům a proto se po doplnění posádky rozhodl pokračovat v plavbě na jih a nalézt jižní magnetický pól.\nZ Hobartu lodě vypluly 1. ledna 1840. 21. ledna námořníci objevili Adélinu zemi, pojmenovanou po D´Urvillově ženě, ale pro množství ledu nemohli přistát a vylodili se jen na přilehlém ostrůvku. Také nový druh tučňáka, který zde zahlédli, byl pojmenován tučňák Adélin (Pygoscelis adeliae).\n\n29. ledna 1840 se setkali s lodí \"Porpoise\", která byla součástí americké expedice pod velením Charlese Wilkese. Loď Porpoise vedl poručík Cadwalader Ringgold. Kvůli chybě v komunikaci se posádky lodí nedomluvily a bez výměny pozdravu odpluly pryč, načež jedna druhou obviňovala z prvního otočení lodi. 1. února 1840 kvůli ledovým krám bránícím v další cestě D´Urville definitivně ukončil průzkum Jižního oceánu a Antarktidy. Pátrání po jižním magnetickém pólu skončilo bez úspěchu. Expedice odplula do Hobartu, kam dorazila 17. února. Poté se přes Nový Zéland, Novou Guineu, Réunion a ostrov Svaté Heleny vrátila 6. listopadu 1840 do Toulonu.\n\nPo návratu do Francie byl Jules Dumont D´Urville v prosinci 1840 jmenován kontradmirálem a získal zlatou medaili Société de géographie. Byl však opět kritizován za značné ztráty v posádce.\nPo návratu z Jižního oceánu pracoval D´Urville podle přání Ludvíka Filipa na publikaci svých poznatků z cest. Dílo však nestihl dokončit. Poté, co sepsal tři svazky a započal s tvorbou čtvrtého, zahynul spolu s manželkou a synem 8. května 1842 v železničním neštěstí v Meudon při návratu z Versailles. Jules Dumont D´Urville byl i s rodinou pohřben na pařížském hřbitově Montparnasse. Zbylé materiály z cest byly vydány posmrtně v letech 1851 – 1854 a pomohli je uspořádat ostatní účastníci výpravy. Celkem 23 svazků s historickými i přírodovědnými záznamy bylo doplněno 10 atlasy kreseb a map a označuje se jako „muzeum v knize“.\n\nSvými výzkumy v Tichomoří patří Jules Dumont D´Urville spolu s Jamesem Cookem k největším objevitelům, jejichž výpravy přispěly k zeměpisnému a etnografickému poznání této části Země. Jeho jméno nese i francouzská vědecká základna na Antarktidě.\n\nDumontova osobnost je však vnímána značně kontroverzně. D´Urville měl obrovské znalosti, mnohým se však jevil jako velmi sebevědomý, arogantní až ješitný muž. Kritizovány jsou velké ztráty na životech při jeho plavbách, podle jiných však při vedení expedic dbal o blaho své posádky, ačkoliv byl přísný a neoblomný v dodržování disciplíny. Také prý vynikal velmi pevnými morálními zásadami.\n\n\n\n\n"}
{"id": "170173", "url": "https://cs.wikipedia.org/wiki?curid=170173", "title": "Síťová karta", "text": "Síťová karta\n\nSíťová karta (, zkratka NIC) je v informatice zařízení pro propojení počítačů v počítačové síti. Ve stolních počítačích má podobu karty, která se zasune do slotu (sběrnice PCI-e) základní desky nebo (což je dnes daleko častější varianta) je na základní desce integrovaná. U notebooků je situace podobná, integrace převládá a pro externí připojení se používá rozhraní USB.\n\nSíťové rozhraní je v počítači (resp. v operačním systému) síťová karta, Wi-Fi rozhraní nebo virtuální rozhraní, které přijímá a vysílá v počítačové síti data (např. ethernetové rámce). Za síťové rozhraní nepovažujeme síťové porty opakovače (repeater), hubu, switche a bridge (mostu), které není v síti možno adresovat (poslat konkrétně jemu nějaká data).\n\nKaždá ethernetová síťová karta má od výrobce stanoven jedinečný 48-bitový identifikátor, který se nazývá MAC adresa (též známá jako fyzická nebo hardwarová adresa). Tato MAC adresa je v první polovině identifikací výrobce a v druhé části zajišťuje jedinečnost MAC adresy v síti, a proto se může stát, že se vyskytnou dvě síťové karty se stejnou MAC adresou. V takovém případě je možné MAC adresu nastavit jinak (buď pomocí speciálního programu přímo v EEPROM síťové karty nebo jen dočasně za běhu pomocí nastavení jejího ovladače). V paměti je uložen také firmware, který provádí funkce řízení logického spoje a řízení přístupu na média ve spojové vrstvě modelu OSI.\n\nJiné technologie (např. ARCNET, ATM apod.) mají formát adresy jiný.\n\nInterní síťová karta je určená pro zapojení do slotu sběrnice (PCI, PCIE, ISA apod.). Síťová karta je skrze sběrnici řízena pomocí I/O adresy, DMA a IRQ.\n\nNa kartě se obvykle nachází:\n\nExterní karty obsahují navíc části potřebné pro komunikaci přes daný externí port (USB, PCMCIA, …).\n\nSíťové karty dále rozlišujeme podle jejich použití a to na serverové síťové karty a na karty, které jsou určené do pracovních stanic. Na serverové karty jsou pochopitelně kladeny daleko větší nároky. Jsou většinou víceportové a musí poskytovat více funkcí - např.: zvýšenou datovou propustnost, větší spolehlivost, rozšířené možnosti komunikace a snížené zatížení procesoru.\n\nPři výběru síťové karty bychom měli brát v úvahu následující parametry:\n\n\n"}
{"id": "170186", "url": "https://cs.wikipedia.org/wiki?curid=170186", "title": "Jana Kasalová (výtvarnice)", "text": "Jana Kasalová (výtvarnice)\n\nJana Kasalová (* 19. května 1974 Turnov) je česká vizuální umělkyně. Věnuje se kresbě, malbě, videoartu a fotografii. Žije v Praze.\n\nV letech 1988 až 1992 vystudovala Střední umělecko-průmyslovou školu textilní v Brně, poté ve studiích pokračovala v ateliéru malby Jiřího Načeradského na brněnské Fakultě výtvarných umění VUT. V letech 1997 se zúčastnila stáže na University of Southampton, Winchester School of Art ve Velké Británii (u prof. Vanessy Jackson). V roce 2000 získala státní španělské stipendium a stipendium Nadace Dagmar a Václava Havlových VIZE 97 a pokračovala v postgraduálním studiu výtvarných umění a arteterapie na Universidad Castilla-La Mancha v Cuence a Universidad Complutense v Madridu.\n\nMezi lety 2002 až 2004 žila a tvořila v Londýně, New Yorku a Paříži, od roku 2005 žije v Praze. Samostatně vystavovala, kromě České republiky, ve Španělsku, Polsku, Rakousku a Velké Británii a je zastoupena v několika veřejných i soukromých sbírkách v Evropě a v USA, především však ve Španělsku.\n\n"}
{"id": "170188", "url": "https://cs.wikipedia.org/wiki?curid=170188", "title": "Opera seria", "text": "Opera seria\n\nOpera seria je operní žánr vzniklý na přelomu 17. a 18. století jako reakce na zmatená operní libreta barokní opery 17. století. Děj těchto oper byl často velmi nepravděpodobný a chaotický a obsahoval v sobě prvky komické i tragické, heroické výšiny i lacinou pouliční grotesku. Z této žánrové všehochuti se vyvinula jednak opera buffa s výhradně komickými prvky a jednak opera seria s vážnými a nadčasovými motivy.\n\nAutoři opery seria se snažili dosáhnout kvalit antické, respektive francouzské klasicistní tragédie. Snažili se i o formální návrat k antickému divadlu. Zachovávali proto jednotu místa, děje i času a odstranili komické postavy. Tematika byla rovněž brána z antických dějin a mýtů. Děj se soustřeďoval zejména na vznešené ideály, střet osobních zájmů a božských úmyslů s vysoce morálním posláním.\n\nKlasická opera seria byla zalidněna nejméně dvěma mileneckými páry, které přes četná protivenství došly k naplnění svých tužeb a nejméně jedním padouchem, kterému se dostalo zaslouženého potrestání, aby mu bylo v závěrečné scéně opery slavnostně odpuštěno. Dílo byla pak korunováno sňatkem nebo sňatky. Divák měl být po zhlédnutí opery dojat, morálně uspokojen a povznesen.\n\nToto dějové schéma dávalo velké možnosti skladatelovi i interpretovi. Každá jednající postava měla ihned po příchodu na jeviště svoji samostatnou a i zpravidla recitativem formálně oddělenou árii. Nosnou dramatickou kostru děje tvořily právě árie, které vedle pěveckých kvalit umožňovaly uplatnit i herecké umění interpreta. Právě opera seria vytvořila kult pěveckých hvězd a zlatý věk kastrátů (Farinelli).\n\nJe nepochybné, že tento styl kladl vysoké požadavky zejména na kvalitu libreta. První díla tohoto nového typu vznikala již koncem 17. století v prostředí literární akademie nazvané Arkadie a jejím prvním významným představitelem se stal spisovatel, libretista a učenec Apostolo Zeno. K dokonalosti tento žánr přivedl Pietro Metastasio, spisovatel a básník, jehož jméno se stalo symbolem celé jedné operní epochy a jehož dílo inspirovalo skladatele dobrých sto let. Jeho operní libreta přetrvala až do dob Mozartových a bývala dokonce hrána jako činohry. Naopak vysloveně činoherní spisovatel Carlo Goldoni byl rovněž autorem řady zdařilých operních libret.\n\nMezi nejvýznamnější hudební skladatele žánru opera seria patřili Alessandro Scarlatti, Giovanni Battista Pergolesi, Georg Friedrich Händel, Johann Adolph Hasse, Josef Mysliveček, Christoph Willibald Gluck (především ve své starší tvorbě), Luigi Cherubini a konečně i v několika svých operách (Mitridate, Lucio Silla a La clemenza di Tito) i Wolfgang Amadeus Mozart.\n"}
{"id": "170189", "url": "https://cs.wikipedia.org/wiki?curid=170189", "title": "Polikarpov I-15", "text": "Polikarpov I-15\n\nPolikarpov I-15 byl sovětský jednomístný stíhací letoun, který vznikl v Ústřední letecké konstrukci brigády Nikolaje Polikarpova jako následný typ po I-5. Jednalo se o dvouplošník smíšené konstrukce s pevným záďovým podvozkem, hvězdicovým motorem a otevřeným kokpitem opatřeným větrným štítkem.\n\nPrototyp označený CKB-3 zalétal pilot Valerij Čkalov v říjnu roku 1933.\nLetoun poháněl americký výškový motor Wright SGR-1820-F3 o výkonu 525,52 kW, jehož licenční výroba se v SSSR připravovala pod označením M-25. Výzbroj tvořily dva synchronizované kulomety PV-1 ráže 7,62 mm a pod křídly byly závěsníky pro 40 kg pum. CKB-3 dosahoval ve výšce 3000 m rychlosti 368 km/h. Dne 21. listopadu 1935 vytvořil zkušební pilot V. K. Kokkinaki s tímto letounem výškový rekord 14 575 metrů. Překonal tím světový rekord 14 442 m Itala Donatiho, SSSR však tehdy nebyl členem FAI (Mezinárodní letecká federace) a výkon tak nebyl oficiálně uznán.\n\nSériová výroba započala počátkem roku 1934 a z důvodu nedostatku motorů M-25 prvních 404 kusů I-15 poháněly motory M-22 o výkonu 352,80 kW. S touto pohonnou jednotkou dosahoval I-15 ve výšce 3000 m maximální rychlosti 350 km/h. Dalších 59 letounů mělo instalované dovezené americké motory, do dalších 270 strojů již byly zabudovány pohonné jednotky M-25 produkované v SSSR. Během výroby se několikrát měnil charakteristický baldachýn, zalomený do horní části trupu pro lepší výhled pilota, část série byla postavena s průběžným nelomeným horním křídlem. Sériové I-15 byly vyzbrojeny čtveřicí kulometů PV-1 s celkovou zásobou 3000 nábojů. V roce 1938 byla výzbroj některých exemplářů změněna na dva kulomety UBS ráže 12,7 mm.\n\nV roce 1936 došlo ke změně konstrukce I-15. Bylo definitivně rozhodnuto obnovit baldachýn horního křídla bez lomení, zvětšit plochu a použít motory M-25V s výkonem zvýšeným na 551,25 kW. Motor byl opatřen širokým prstencem typu NACA, který velmi zlepšoval proudění okolo přídě trupu proti původnímu provedení s krytem Townend. Umožňoval také dokonalejší regulaci chlazení. Nová verze byla označena I-15bis, nebo také I-152. Výzbroj se skládala ze čtveřice kulometů PV-1, nebo UBS. Na závěsníky bylo možno zavěsit až 150 kg pum. \n\nPro výcvik pilotů byla postavena také dvoumístná cvičná verze DIT. Na letounu I-15bis TK zkoušel Polikarpov pohonnou jednotku M-25V se dvěma turbokompresory TK-3 a na dalším I-152bis GK přetlakovou kabinu konstruktéra Ščerbakova.\n\nDalší vývojové práce vyústily v typ Polikarpov I-153 se zatahovacím podvozkem.\n\nCelkem bylo vyrobeno 3 223 letadel I-15.\n\nVe španělské občanské válce, kde si tyto stroje vedly poměrně úspěšně, dostaly I-15 přezdívku Chato (plochý nos) a bylo jich dodáno 550 kusů. Prvních 18 I-15 bylo do Cartageny dopraveno lodí Bolševik 13. října 1936. Dalších sedm bylo 16. října přeloženo na moři z lodi Lavamendy a dopraveno na pobřeží. Od května 1937 byla zavedena licenční výroba v závodech CASA v Sabadelu a Reusu.\n\nVe Španělsku nejdříve vznikly tři oddíly I-15 vedené G. Zacharovem, K. Kovtunem a P. Ryčagovem, který byl zároveň velitelem celé eskadrily. Koncem listopadu 1936 byla v Baskicku uvedena do operační činnosti Escuadrilla Basque pod velením sovětského pilota B. Marančova. Důsledkem ztrát a dalších dodávek I-15 na přelomu let 1936 a 1937 došlo k reorganizaci jednotek vyzbrojených tímto typem. Byla založena 1. letka s názvem „La Calle“ podle svého velitele Andrése García La Calleho. Velení druhé letky převzal další španělský pilot A. Santamarín. Koncem ledna 1937 pak byla utvořena 3. letka pod velením I. Kopceva.\n\nPři další reorganizaci v květnu 1937 přijaly letky vyzbrojené I-15 oficiální název Escuadrillas de Chatos. Byla vytvořena nová 1. letka, jejímž velitelem se stal I. Jeromenko a původní 1. letka La Calle se přesunula do Baskicka. 2. letka zůstala pod velením Santamaríi a 3. letku převzal B. Kozakov. Všechny letky byly soustředěny do vyšší jednotky Grupo 26, jejímž prvním velitelem se stal I. Kopec. Stav Grupo 26 byl v září 1937 doplněn o 4. letku pod velením Španěla L. Duarteho Espése.\n\nNa přelomu let 1938 a 1939 došlo k vytvoření nezávislé Grupo se stíhacími I-15bis, pojmenovanými republikány Super Chato. Jednotku tvořily tři devítičlenné letky pod velením E. G. Macíase, který byl současně velitelem skupiny, A. Rodrigueze a J. Mory.\n\nK prvnímu předvedení I-15 s motorem M-22 na španělském nebi došlo již 4. listopadu 1936, kdy útoku deseti I-15 padly za oběť dva letouny Junkers Ju 52/3m a dva stroje Fiat CR.32 z Dequalovy letky. Dva další Fiaty byly odepsány po přistání v Torrijos. Následující den devět Fiatů CR.32 s italskými a španělskými piloty, kterým velel Ital Maccagno, zaútočilo na patnáct I-15 doprovázejících několik bombardérů Potez 54. Nacionalističtí letci po akci nahlásili sestřelení dvou I-15 a jednoho Potezu. Letouny I-15 nesly hlavní tíhu bojů do poloviny listopadu 1936. Během tohoto měsíce ztratilo Aviación Militar 14 letounů I-15, z nichž 9 bylo sestřeleno, tři havarovaly a dva stroje ukořistil nepřítel po ztrátě orientace jejich pilotů. Do 20. listopadu 1936 tak zůstalo jen osm letuschopných I-15.\n\nDalších bojů se I-15 účastnily také při bitvě na Jaramě, která trvala od 6. do 28. února 1937. Do bitvy zasáhla od 10. února letka La Calle a 3. letka. Následující den letka ztratila jednoho ze svých nejlepších pilotů J. Calderóna, který byl sestřelen protiletadlovou palbou, další Chato bylo sestřeleno 16. února při útoku na formaci dvanácti Ju 52 Legie Condor. 18. února bylo v letecké bitvě s formací tří Ju 52/3m a dvou IMAM Ro-37, doprovázených Fiaty CR.32, ztraceno pět I-15. 20. února pak letka La Calle přišla o další I-15 včetně pilota Berciala.\n\nDo dalšího velkého střetnutí se letka La Calle a 3. letka I. Kopceva s I-15 zapojila během bitvy u Guadalajary v březnu 1937. Čtvrtý den bitvy, 12. března, vzlétly I-15 proti italským kolonám, na které zaútočily kulometnou palbou a pumami. O den později pokračovalo 28 letounů I-15 v napadání kolon u Brihuegy. Od 15. března tuto roli převzaly lehké bombardovací a průzkumné stroje Polikarpov R-5 a R-Z, kryté a podporované I-15 a I-16. K větším vzdušným bojům došlo až ke konci bitvy. 20. března vzlétla letka La Calle ve čtyřech tříčlenných rojích, vedených La Callem, Dahlem, Tinkerem a M. Garciou Granadosem, proti trojici bombardérů Savoia-Marchetti SM.81 doprovázených Fiaty. Při vzájemné potyčce byly sestřeleny dva CR.32 a dva letouny I-15. Třetí Chato bylo ztraceno při nehodě.\n\nRovněž během třítýdenní bitvy u Brunete v červenci 1937 operovaly tři letky I-15. Během tohoto střetu uplatňoval Jugoslávec Božko Petrovič z 1. letky I-15 se silnějším motorem M-25 nárok na první sestřel letounu Messerschmitt Bf 109B-1 ve Španělsku. 12. července došlo ke střetu Fiatů s trojicí I-16 a patnácti I-15, které skončilo sestřelem jednoho CR.32 a jednoho stroje I-15. Největší bitvou tohoto dne se stalo hodinové utkání dvou letek I-15 a třech I-16 s šedesáti CR.32 a jednou letkou strojů Heinkel He 51 nad Villaňuevou de la Caňada. Republikánští letci nahlásily vítězství nad osmi Fiaty a jedním He-51 s přiznáním ztráty tří I-15 a dvou I-16. Italové naopak hlásily sestřelení pěti I-15 a čtyř I-16. Následující den byl na I-15 sestřelen americký dobrovolník H. Dahl, nad kterým zvítězil Fw. Boddem na Bf 109. 16. července pak byly I-15 uzemněny kvůli nutným opravám a nadměrnou únavu pilotů. Během bitvy u Brunete klesl počet letuschopných I-15 od začátku července do konce měsíce na 30, celkové ztráty činily 12 Chato.\n\nDne 15. října 1937 provedlo republikánské letectvo jednu ze svých nejúspěšnějších akcí proti pozemním cílům. Útoku proti letišti Sanjurjo u Zaragozy. Vlastní útok provedlo 21 I-15 rozdělených do dvou letek pod velením A. Serova a Ch. Gonzálese Garcii. Vzdušné zajištění tvořilo pět letek I-16 o síle 43 strojů. Úderná skupina I-15 během ostřelování a bombardování letiště zlikvidovala tři Ju 52/3m, tři letouny Heinkel He 46 a šest Fiatů CR.32 skupiny Asso di Bastoni.\n\nOd prosince 1937 do února 1938 během bitvy o Teruel zasáhly do bojů mimo jiné také tři letky I-15. První větší vzdušný boj se odehrál 28. prosince během útoku strojů Heinkel He 45 a He 46 doprovázenou skupinou CR.32 na republikánskou kolonu u Albarracínu. Proti formaci odstartovalo šest I-15 krytých patnácti I-16. Polovina I-15 byla sestřelena piloty J. Allendem, C. Bayem a J. Muntadesem. Vázquez Sagastizábal si na své konto připsal jednu z doprovodných I-16. 6. ledna Sagastizábal a Bayo sestřelily dvě I-15 atakující Heinkel He 111. K další potyčce mezi italskými Fiaty a dvěma letkami I-15 došlo 17. ledna nad Santa Eulalia, následující den pak republikánské letectvo přišlo o čtyři I-15 během tří vzdušných bojů. K dalšímu většímu střetnutí mezi Fiaty a I-15 došlo v bitvě o Teruel 24. ledna 1938 a 21. února, kdy bylo zničeno pět I-15. Celkové ztráty I-15 během bojů o Teruel dosáhly počtu 34 strojů, z toho 13 ve vzdušných bojích.\n\nPři ofenzivě generála Franka v Aragonii v období březen-duben 1938, sestřelili piloti I-15 dne 10. března jeden ze skupiny bombardérů He 111, útočících na letiště v Bujaraloz. V tento den však republikánské letectvo přišlo o tři I-15 na zemi při náletu na letiště v Belchite a Jatiel, další Chato bylo sestřeleno. 12. března se střetlo 18 CR.32 jednotky 2-G-3, které doprovázely Ju 52/3m s dvacítkou I-15. Po přistání na domácím letišti nárokovali piloti 2-G-3 zničení tří I-15, další dvě pak do konce dne, republikánští piloti naopak nahlásili zničení tří Fiatů. Další velká bitva následovala 14. března s 45 člennou skupinou CR.32, z nichž letci Fuerzas Aéreas Republicanas Espaňolas (ke změně názvu došlo v květnu 1937) na letounech I-15 a I-16 nárokovali tři sestřelené bez vlastních ztrát. Na druhý den zasahovaly I-15 Chato, tradičně výškově jištěné I-16, proti skupině bombardérů Dornier Do 17 z průzkumné skupiny A/88 s doprovodem Bf 109. Střetnutí beze ztrát na obou stranách nad Maele však skončilo nepřesným odhozením pum ze zaskočených Dornierů. 20. března pak piloti I-15 nárokovali sestřel bombardéru Fiat BR.20 Aviazione Legionaria. O čtyři dny později 18 CR.32 doprovázelo He 51 a italské Savoia-Marchetti SM.79 k náletům na Quinto. Nad městem se utkaly s 11 I-16 a 30 I-15. Španělští nacionalisté nárokovali sestřelení čtyř I-15. FARE za celý den přiznalo ztrátu čtyř sestřelených I-15 a dvou při vzájemné kolizi. Celkové ztráty I-15 během ofenzivy v Aragonii bývají uváděny od dvaceti do třiatřiceti I-15, z nichž třetina byla zničena při útocích na zemi.\n\nI-15 byly následně zapojeny také v bitvě na Ebru, kdy 14. srpna 1938 společně s třemi letkami I-16 zasahovaly proti 90 CR.32 a 7 Bf 109 doprovázejících 27 He 111. Do 4. října mělo ztratit FARE během bojů dle různých hlášení až 9 I-15. Do konce bitvy mělo republikánské letectvo přijít o celkem 30 I-15, z nichž však část mimo Ebro.\n\nV závěru občanské války ve Španělsku došlo k ofenzivě frankistů v Katalánii, končící obsazením Madridu. Na začátku ofenzivy v prosinci 1938 disponovalo FARE v Katalánii čtyřmi letkami I-15, z nichž dvě byly v lednu 1939 odeslány na jih k podpoře republikánů u Pozoblanka. Koncem první poloviny ledna se tak v Katalánii i vlivem pokračujících bojů nacházelo pouhých 18 letuschopných I-15. Licenční výroba dodala během měsíce ledna ještě 24 kusů Chato, dalších 31 I-15bis během ledna připlulo po moři do Barcelony. Vývoj války ovšem nedovolil po jejich montáži efektivní využití. V samém závěru války padlo větší možství I-15 do rukou postupujícím nacionalistům, například 18 kusů 1. února 1939 na letišti Vich, z toho šest v letuschopném stavu a 7. února dalších 22 poškozených I-15 na základně Tortelá.\n\nV roce 1939 byly I-15 nasazeny v bojích proti Japonsku, které chtělo obsadit Mongolskou republiku. Na začátku května 1939 se v Mongolsku nacházel 70. stíhací letecký pluk (70. IAP) VVS RKKA, kterému velel major Zabalujev. Pluk dislokovaný na letišti Tamsag Bulag měl na stavu 14 I-15bis a 24 I-16 typ 5. Z celkového počtu I-15bis však bylo na začátku leteckých střetů, zahájených 20. května, bojeschopných jen 9. Sovětské letectvo rychle do ohrožené oblasti přemístilo od 23. aviabrigady ze Zabajkalského okruhu 22. IAP pod velením majora N. G. Glazkina. Útvar disponoval 35 I-15bis a 28 I-16 typ 10. Již během přeletu byl ztracen jeden I-15bis pilota Gusarova. Dne 23. května 1939 22. IAP dosáhl mongolského letiště Bajan Tümen, 25. května se připojil k 70. IAP na bojovém letišti Tamsag Bulag. K 27. květnu tak v oblasti bylo celkem 48 bojeschopných I-15bis.\n\nV následujících bojích utržily velké ztráty především I-15bis, které s výjimkou výzbroje zaostávaly za japonskými armádními stíhačkami Nakadžima Ki-27 ve všech ohledech. Již 28. května byl sestřelen celý tříčlenný roj I-15bis, přičemž piloti Voznesenskij, Ivančenko a Čekmarov padli. Ve stejný den z Tamsag Gulag odletělo dalších deset I-15bis 22. IAP, které byly nad řekou Chalchyn napadeny osmnácti Ki-27 z 11. sentai. Šest sovětských strojů bylo sestřeleno, sedmá shořela po nouzovém přistání. Japonci ztratili pouze jeden Ki-27, jehož pilot se zachránil na padáku. Do konce května VVS RKKA ztratilo v Mongolsku 13 I-15bis.\n\nDne 2. června byly oba stíhací pluky doplněny vetrány z bojů ze Španělska a Číny. Do leteckých bojů nad Chalchyn golem se 20. a 70. IAP vrátil 11. června letem podél mongolsko-mandžuské hranice, avšak bez kontaktu s nepřítelem. Tři letky 22. IAP pak 17. června provedly bitevní útok na japonskou armádu na břehu řeky Chalchyn a i v dalších dnech pokračovaly v ofenzivních akcích. \n\nSovětské letectvo nasadilo I-15 také v Zimní válce proti Finsku v letech 1939-1940. Několik ukořistěných strojů pak používal i finský Ilmavoimat.\n\nPo přepadení SSSR nacistickým Německem se I-15 nemohly v žádném případě měřit s letouny Luftwaffe. Ještě v létě 1941 však byly I-15bis dosti početně zastoupeny ve VVS, kde sloužily především k výcviku.\n\nÚdaje platí pro I-15 s motorem M-25\n\n\n"}
{"id": "170193", "url": "https://cs.wikipedia.org/wiki?curid=170193", "title": "Tasemnice", "text": "Tasemnice\n\nTasemnice (Cestoda) jsou třídou bezobratlých živočichů, patřící do kmene ploštěnci (Platyhelminthes), kteří žijí parazitickým způsobem života. Je známo zhruba 5000 druhů tasemnic, jež parazitují u všech skupin obratlovců, zejména pak ryb a paryb. Mají nepřímý vývojový cyklus, což znamená že se vyvíjí přes mezihostitele. Dospělé tasemnice u definitivního hostitele se nacházejí vždy ve střevě, larvální stadia u mezihostitelů se mohou nacházet v celé řadě orgánů.\n\nDospělá tasemnice se skládá z hlavičky (skolex) a vlastního článkovaného těla (strobila). Na skolexu jsou umístěny přichycovací orgány – kruhové přísavky (Cyclophyllidea) nebo přísavné rýhy (tzv. botrie) u Pseudophyllidea. U řady kruhovek se nacházejí rovněž háčky nebo výsuvný chobotek. Tvar skolexu a charakter přichycovacích orgánů je druhově specifický. Skolex slouží k uchycení tasemnice ke sliznici střeva, z krčku hlavičky pučí nové segmenty (proglotidy) těla. Vlastní tělo je složeno z několika nebo mnoha článků (proglotid). Proglotidy jsou relativně pevně spojené, plochého tvaru, přičemž těsně za hlavičkou jsou menší a pohlavně nezralé, naopak na konci těla jsou články větší a pohlavně zralé. Existují tasemnice pouze s několika články (rod \"Echinococcus\") o celkové délce několika milimetrů, anebo s velmi mnoho články (rod \"Taenia\") o celkové délce těla až několik metrů. Zvláštní nečlánkované tělo, resp. tvořené jen jedním článkem, mají zástupci Caryophyllidea. Tasemnice jsou anaerobní (tzn. nepotřebují ke svému životu kyslík), potravu vstřebávají celým povrchem těla, vylučovací soustavu představují protonefridie tvořené plaménkovitými buňkami.\n\nTasemnice jsou hermafrodité. Charakteristickým rysem tasemnic je, že každý článek představuje samostatnou reprodukční jednotku – obsahuje samčí i samičí pohlavní orgány. Ty jsou tvořeny varlaty, žloutkovými váčky, vaginou, dělohou. K oplození dochází buďto mezi různými články stejné tasemnice, nebo mezi dvěma tasemnicemi. Pohlavně zralé proglotidy na konci těla tasemnic obsahují v děloze již oplodněná vajíčka. U některých druhů tasemnic se vajíčka uvolňují skrze uterinní pór do lumen střeva hostitele. U jiných dochází k uvolnění celých kaudálních článků, které opouštějí spolu s trusem hostitele. Ještě v děloze nebo až ve vnějším prostředí se uvnitř vajíčka formuje larva (lykofóra nebo onkosféra). Larvy v mezihostiteli se označují jako metacestodi. Existuje celá řada morfologických typů larev. Až na některé výjimky nedochází u většiny larev tasemnic k asexuálnímu rozmnožování, což znamená, že z jednoho vajíčka se vyvine jen jedna larva v mezihostiteli. Ta dá vzniknout jedné dospělé tasemnici ve střevě definitivního hostitele. Výjimkou jsou tasemnice rodu \"Echinococcus\", u kterých v larvocystách dochází k partenogenezi. V jedné larvocystě v mezihostiteli tak mohou vzniknout stovky až tisíce zárodků malých tasemnic – tzv. protoskolexů.\n\nTasemnice mají většinou 2, u několika druhů i 3 hostitele. Až na některé výjimky dochází k přenosu perorálně – tedy pozřením ústy. Vývojový cyklus tasemnic tak souvisí s potravním řetězcem hostitelů. \n\nTasemnice jsou obligátní parazité obratlovců s různým stupněm hostitelské specificity. Některé druhy jsou specializované na jeden druh hostitele (např. tasemnice bezbranná cykluje výhradně mezi člověkem a turem domácím), jiné tasemnice se mohou uchytit u celé řady nepříbuzných hostitelů (škulovec u rybožarvých savců). Řada tasemnic představuje významné patogeny z hlediska humánní i veterinární medicíny. U definitivního hostitele jsou tasemnice přisáté hlavičkou ke stěně střeva a živí se látkami střevního obsahu. Nezpůsobují tak prakticky žádnou výraznější imunitní odpověď v podobě zánětu, ani nijak nepoškozují tkáně hostitele. Naproti tomu larvální stádia tasemnic (boubel, larvocysta) v mezihostitelích se lokalizují v různých orgánech a mohou tak negativně působit jejich funkčnost v závislosti na typu tkáně a velikosti larváních cyst.\n\nNěkolik druhů tasemnic může parazitovat u člověka. V případě dospělých tasemnic ve střevech (člověk jako definitivní hostitel), nejsou tasemnice pro člověka příliš patogenní. Nákaza je často bez příznaků nebo jen s lehkým průjmem či zažívacími potížemi (bolesti břicha, nevolnost). Naopak infekce larválními stádii tasemnic v orgánech (\"Echinococcus\", \"Taenia solium\") mohou skončit fatálně. Výskyt tasemnic u lidí v ČR je velmi sporadický. Mezi lety 2003-2012 byla u lidí v ČR nejčastěji diagnostikovaným druhem tasemnice bezbranná (okolo 5-35 případů ročně).\n\n<nowiki>*</nowiki>člověk jako náhodný či atypický hostitel\n\nVětšina tasemnic představuje parazity sladkovodních a mořských ryb, paryb a dalších vodních organismů. Některé druhy jsou však významnými patogeny také suchozemských savců a ptáků, včetně domácích zvířat. Tasemnice rodu \"Taenia\", \"Echinococcus\" nebo \"Hydatigera\" parazitují ve střevech psovitých, kočkovitých ale i jiných šelem, přičemž hlodavci, zajícovci a kopytníci slouží jako mezihostitelé. U rybožravých ptáků a savců se vyskytují zástupci šterbinovek rodu \"Dibothriocephalus\". Jiné druhy tasemnic se vyvíjejí přes bezobratlé živočichy. Například dlouhé tasemnice \"Moniezia\" u přežvýkavců či \"Anoplocephala\" u koní se dostanou do hostitele pozřením volně žijících roztočů na pastvě. U psů a koček je známá tasemnice psí (\"Dipylidium caninum\"), kterou se nakazí pozřením blech či vší obasahující cysticerkoid. Rovněž hrabavá a vodní drůbež může mít tasemnice ve střevech (rod \"Raillietina\" nebo \"Davainea\").\n\n\n"}
{"id": "170207", "url": "https://cs.wikipedia.org/wiki?curid=170207", "title": "Polikarpov I-153", "text": "Polikarpov I-153\n\nPolikarpov I-153 \"Čajka\" (někdy psáno i I-15ter; rusky \"Чайка\", \"racek\") byl posledním stíhacím dvouplošníkem zkonstruovaným v Sovětském svazu. Jedná se o třetí verzi letounu I-15, což se odráží i v jeho názvu. \nPrototyp I-153 vznikl v roce 1938 a oproti dvojplošníku I-15 znamenal zřetelný kvalitativní posun. Stroj byl osazen motorem M-25V, však brzy již výkonnějším devítiválcem M-62 a posléze M-63 o výkonu 1100 k (820 kW). Podvozek se sklápěl mechanicky směrem dozadu. I-153 byly vyzbrojeny čtyřmi synchronizovanými kulomety ŠKAS 7,62 mm, letouny mohly nést pod křídly náklad pum o hmotnosti až 200 kg, případně podvěsit šest až osm neřízených raket typu RS-82. Sériová výroba započala na počátku roku 1939, od jarních měsíců byla letadla zaváděna do výzbroje Rudé armády. Piloti si I-153 oblíbili a říkali jim „Čajky“ (racci) podle lomeného horního křídla. Poslední verze z roku 1940 měly označení I-153BS a I-153P. První z nich byla vyzbrojena dvěma pevnými kulomety UBS ráže 12,7 mm, druhá dvěma kanóny ŠVAK20 mm. \n\nLetadla I-153 byla odesílána urychleně na Dálný východ, kde se odehrávaly Japonci vyprovokované pohraniční incidenty na hranici Mandžuska a Mongolska, které přerostly v létě 1939 v těžké boje. Pro Japonce bylo nasazení těchto letadel překvapením, protože ač byly na první pohled nerozeznatelné s I-15, dosahovaly překvapujících výkonů. I-153 zasáhly do války v zimě 1939 ve Finsko-sovětské válce. Stroje bojovaly i proti Němcům ve Velké vlastenecké válce poměrně úspěšně. Na letouny Luftwaffe nestačily rychlostí, ale byly dobré v obratnosti, stoupavosti a snadné pilotáži, což jim přineslo úspěchy. I-153 sloužily v sovětské protivzdušné obraně až do roku 1944, ve finské armádě dokonce až do léta 1945.\n\nDva letouny šlo také zavěsit pod křídla čtyřmotorového bombardéru TB-3. Pro případ, že by potřeboval ochranu v boji, mohl letouny odpojit a nechat se chránit.\n\nCelkem bylo vyrobeno 3437 ks I-153\n\n\n\n"}
{"id": "170209", "url": "https://cs.wikipedia.org/wiki?curid=170209", "title": "Josef Zieleniec", "text": "Josef Zieleniec\n\nJosef Zieleniec (* 28. dubna 1946 Moskva) je český politik, první ministr zahraničních věcí samostatné České republiky, člen Poslanecké sněmovny a místopředseda ODS, který po rozkolu v letech 1997–1998 odešel z ODS. V období 2000–2004 zasedal v horní komoře parlamentu jako senátor za obvod Praha 4. Mezi roky 2004–2009 byl poslancem Evropského parlamentu zvoleným na kandidátce SNK Evropští demokraté.\n\nVystudoval Střední průmyslovou školu jaderné techniky a Vysokou školu ekonomickou v Praze. Pracoval ve Výzkumném ústavu strojírenské technologie a ekonomiky a později v Ekonomickém ústavu Československé akademie věd, kde také získal titul kandidát věd (CSc.) v oboru ekonomie. Před rokem 1989 nebyl nikdy členem KSČ.\n\nV roce 1990 Zieleniec založil spolu s Janem Švejnarem na Univerzitě Karlově Centrum pro ekonomický výzkum a doktorské vzdělávání CERGE, dnes CERGE-EI, jehož byl také prvním ředitelem. Následně byl jmenován docentem ekonomie a členem Vědecké rady Fakulty sociálních věd Univerzity Karlovy v Praze.\n\nPo rozštěpení Občanského fóra spoluzaložil v roce 1991 Občanskou demokratickou stranu. 2. kongres ODS v Plzni v listopadu 1991 ho zvolil jedním z místopředsedů strany. V této funkci ho potvrdil i 3. kongres ODS v listopadu 1992 a 4. kongres ODS v listopadu 1993.\n\nV období rozpadu ČSFR se podílel na vyjednávání podmínek rozdělení a získal významnou vládní funkci. Od 2. července 1992 do 23. října 1997 byl ministrem zahraničních věcí ČR (do osamostatnění České republiky ministrem mezinárodních vztahů ČR v rámci federace) v první i druhé vládě Václava Klause, přičemž v druhé Klausově vládě byl v období 4. července 1996 – 23. října 1997 i jejím místopředsedou. Významně přispěl k urovnání česko-německých vztahů a k podepsání Česko-německé deklarace.\n\nKromě toho byl i členem parlamentu. Ve volbách v roce 1996 byl zvolen do poslanecké sněmovny za ODS (volební obvod Praha). Na poslanecký mandát rezignoval v srpnu 1998.\n\nJiž v 2. polovině roku 1992 se začaly objevovat první rozpory mezi Zieleniecem a Václavem Klausem. Zieleniec tehdy tlačil na to, aby ODS zformulovala dlouhodobý program, zatímco Václav Klaus tuto myšlenku odmítal. Nakonec ale ustoupil, když 5. kongres ODS na podzim 1994 podpořil Zieleniece a v letech 1994-1995 tedy Zieleniec koncipoval \"Teze politického programu ODS\", které 30. dubna 1995 schválila výkonná rada strany.\n\nRozpory mezi Zieleniecem a Klausem pak získaly zásadnější charakter v roce 1996. 5. srpna 1996 totiž Zieleniec v rozhovoru pro list Mladá fronta DNES prohlásil v reakci na nepřesvědčivý výsledek sněmovních voleb, že ODS se musí více \"rozkročit\" a neměla by znít \"jedním hlasem\". Výrok byl interpretován jako nepřímá kritika vedení Václava Klause a stal se i předmětem debat Výkonné rady ODS. Opětovně se Zieleniec takto vyjádřil počátkem června 1997. V té době již on a další předáci ODS (Jan Ruml) začínali v rámci strany vytvářet trvalý proud kritický vůči Klausovi. Výroky z června 1997 vedly k slovním polemikám, ale 5. června 1997 po jednání Grémia ODS oba politici deklarovali shodu a jednotu. Situace se ale neuklidnila. 29. srpna 1997 složil Zieleniec poslanecký mandát. V té době ODS čelila finančním skandálům. Zieleniec mezitím pokračoval ve svém distanci vůči Klausovu vedení. 23. října 1997 oznámil rezignaci na post ve vládě. Rezignaci odůvodnil nemožností prosadit svůj názor a dopady skandálů okolo stranických financí.\n\nNa přelomu let 1997–1998 během takzvaného Sarajevského atentátu a rozkladu vlády Václava Klause, patřil ke skupině politiků, která ODS opustila. Členství ukončil 21. ledna 1998. Na rozdíl od většiny odpadlíků z ODS se ale nestal členem nově utvořené strany Unie svobody.\n\nZ vrcholné politiky se dočasně stáhl a později založil firmu JZP, zabývající se bankovnictvím a evropskou integrací.\n\nV senátních volbách roku 2000 byl zvolen členem horní komory českého parlamentu za Senátní obvod č. 20 – Praha 4, coby bezpartijní kandidát navržený Unií svobody v rámci aliance Čtyřkoalice. Senátorem se stal hned po 1. kole, v němž získal přes 52 % hlasů.\n\nVe volbách roku 2004 zvolen za Českou republiku do Evropského parlamentu jako bezpartijní na kandidátce SNK Sdružení nezávislých a Evropští demokraté. V parlamentu se zařadil do frakce EPP-ED a byl členem Výboru pro zahraniční věci.\n\nVe volbách do Poslanecké sněmovny roku 2006 byl Zieleniec \"politickým lídrem\" SNK ED, avšak do sněmovny sám nekandidoval. Poté co strana ve volbách neuspěla, rezignoval na své stranické funkce.\n\n6. srpna 2007 bylo zveřejněno, že Zieleniec souhlasí s kandidaturou na funkci prezidenta České republiky. V prezidentských volbách v roce 2008 však kandidován nebyl a jeho jméno v médiích v souvislosti s prezidentskými volbami nebylo zmiňováno.\n\nVe volbách 2010 neúspěšně kandidoval do senátu za obvod č. 19 – Praha 11 jako nestraník za Věci veřejné, když se ziskem 18,45 % hlasů obsadil 3. místo.\n\n"}
{"id": "170212", "url": "https://cs.wikipedia.org/wiki?curid=170212", "title": "Jevgenij Pljuščenko", "text": "Jevgenij Pljuščenko\n\nJevgenij Viktorovič Pljuščenko (* 3. listopad 1982, Solněčnyj, Chabarovský kraj) je bývalý ruský krasobruslař.\n\nBruslit začal ve svých čtyřech letech. Na juniorských soutěžích se poprvé objevil v roce 1996 a hned v následujícím vyhrál juniorské mistrovství světa.\n\nJedná se o trojnásobného mistra světa v letech 2001, 2003, 2004 a sedminásobného mistra Evropy v letech 2000, 2001, 2003, 2005, 2006, 2010 a 2012.\n\nNa zimních olympijských hrách v Salt Lake City v roce 2002 získal stříbrnou olympijskou medaili, kdy bodově zaostal pouze za svým krajanem Alexejem Jagudinem. Na zlato dosáhl a olympijským vítězem se stal až na Zimních olympijských hrách v Turíně v roce 2006, kdy druhému Stéphanu Lambielovi nadělil více než dvacetibodový rozdíl. Na Zimních olympijských hrách ve Vancouveru v roce 2010, na které se vrátil po tříleté pauze, se dokázal vrátit na stupně vítězů. Po krátkém programu vedl o několik desetin před Evanem Lysackem, ale právě ten ho ve volných jízdách překonal. Další zlatou medaili získal na Zimních olympijských hrách v Soči v roce 2014, v nové disciplíně družstev.\n\nPljuščenko patří mezi nejúspěšnější krasobruslaře všech dob – za svou kariéru nasbíral v soutěžích, kterých se účastnil, těžko uvěřitelných 45 zlatých, 12 stříbrných a 4 bronzové medaile. Během své kariéry získal sedmdesátkrát nejvyšší známku v 6,0 bodů podle starého systému hodnocení. Současně se stal nejmladším krasobruslařem, který ji dostal – poprvé ve svých 16 letech.\n\nPljuščenko je jeden z mála krasobruslařů, kteří do soutěží běžně a pravidelně zařazují čtverné skoky. Odhaduje se, že za svou kariéru jich skočil kolem stovky. Též jako první skočil několik kombinací se čtverným skokem, např. čtverný toe-loop s trojitým a dvojitým skokem (na NHK Trophy 1999), čtverný toe-loop s dvěma trojitými skoky (na Ruském poháru 2002) a trojitý toe-loop s třemi trojitými a jedním dvojitým skokem v řadě (na MS v roce 2001). Umí též skočit čtverný salchow (ukázal jej na ruském poháru v roce 2004) a čtverný lutz, který však zatím do žádné soutěže nezařadil. Jako jeden z mála zvládá Bielmanovu piruetu, která je pro svoje požadavky na ohebnost vlastní spíše krasobruslařkám. Také výrazová a umělecká složka jeho výkonů je vysoce hodnocena.\n\nPo olympiádě v Turíně v roce 2006 Pljuščenko přerušil svou kariéru a přestal soutěžit na krasobruslařských turnajích. Zdůvodnil to tím, že si chce oddychnout a uzdravit se z některých zranění, která ho v tréninku a soutěžích trápila.\n\nMísto toho začal spolupracovat s maďarským houslistou Edvinem Martonem. Vystupovali spolu ve známé show \"Králové ledové arény\". Od dubna 2009 se opět vrátil do soutěží a začal se připravovat na zimní olympijské hry ve Vancouveru.\n\nŽije v Petrohradu. Se svou bývalou manželkou Marií Jermak, se kterou se rozvedl v roce 2008, má syna Jegora. Jeho současnou ženou je Jana Rudkovskaja, s níž se oženil v roce 2009. 6. ledna 2013 se jim narodil syn Aleksandr.\n\n"}
{"id": "170214", "url": "https://cs.wikipedia.org/wiki?curid=170214", "title": "Dutton", "text": "Dutton\n\nSopka Mount Dutton je 1506 metrů vysoký stratovulkán v Aleutském pohoří v americkém státě Aljaška, v jižní části Aljašského poloostrova. Jiné zdroje uvádí nadmořskou výšku 1465 nebo 1473 metrů.\n\nDutton je silně zaledněný vulkán. Je tvořen řadou lávových dómů. V historii sopky je zaznamenána nejméně jedna lavina, která odstranila proudy andezitické lávy a několik sopečných dómů z úbočí sopky a rychle a kaskádovitě tekla směrem na západ a jih k Belkofski Bay.\n\nV letech 1984 a 1985 proběhla v blízkosti sopky série zemětřesných rojů. Další roj proběhl v létě roku 1988.\n\n"}
{"id": "170215", "url": "https://cs.wikipedia.org/wiki?curid=170215", "title": "Hrob", "text": "Hrob\n\nHrob, zastarale rov, je zvláštní pietní místo, do kterého se po smrti ukládají lidská těla nebo jejich části, tj. ostatky (též relikvie světců). Od starověku je zvykem pochovávat i domácí zvířata (kočky, psy, králíky, koně, atd.).\n\nHrob je nejčastěji jáma velikosti lidského těla, vykopaná v zemi. Významné hroby či hrobky bývají vyzděné cihlami, navzájem propojené větracími okénky či obloženy kameny. Hrob bývá překryt náhrobní deskou či v širším slova smyslu náhrobkem, nejčastěji kamenem, ale také například keřem, stromem, nebo znamením víry, u křesťanů křížem, u Židů šesticípou hvězdou.\nPouze hrobové místo slouží k ukládání těl spálených na popel a uchovaných v popelnicích (urnách). Nejčastějšími hrobovými místy jsou urnový háj, loučka rozptylu, ale také kolumbárium v kostele či jeho kryptě..\n\nNadzemní\n\nPodzemní\n\n\n"}
{"id": "170220", "url": "https://cs.wikipedia.org/wiki?curid=170220", "title": "Iliamna", "text": "Iliamna\n\nNázev Iliamna může znamenat:\n\nSlovo Iliamna bývá považováno za jméno obrovské mýtické ryby žijící v jezeře Iliamna. Ta údajně svými čelistmi „dělá“ díry do lodí rybářů na jezeře. Pravděpodobnější vysvětlení je však že slovo pochází z jazyka Athabasků. V tomto jazyce slova mající příponu \"na\" vyjadřují vztah k vodě, a slovo \"Iliam\"na tedy pravděpodobně vyjadřuje obrovskou vodní plochu. Přesný význam slova však není jistý. \n"}
{"id": "170221", "url": "https://cs.wikipedia.org/wiki?curid=170221", "title": "Robert Schumann", "text": "Robert Schumann\n\nRobert Schumann (8. června 1810, Zwickau – 29. července 1856, Endenich) byl německý skladatel a hudební kritik. Patří mezi nejvýraznější představitele romantismu, skládal zejména klavírní hudbu.\n\nByl nejmladším synem Augusta Schumanna, plodného spisovatele, překladatele romantické literatury a „ctihodného občana a knihkupce“ ze saského městečka Zwickau. Od dětství projevoval zájem o literaturu, četl díla klasiků a sám psal beletrii, ale i odborné texty, například příspěvek do sborníku, který vydal jeho otec. Kromě toho se od sedmi let učil hrát na klavír pod vedením Johanna Gottfrieda Kuntsche, středoškolského profesora a varhaníka. Již od počátku také skládal první hudební dílka. Otec podporoval jeho literární i hudební tvorbu, v roce 1826 chtěl domluvit, aby Roberta vyučoval hudbu Carl Maria von Weber, který působil v nedalekých Drážďanech. Na tyto plány však již nedošlo, protože ve stejném roce August Schumann náhle zemřel, pravděpodobně na infarkt. Smrt otce dolehla na rodinu o to více, že nedlouho předtím spáchala sebevraždu Robertova sestra Emilie (1796–1825).\nAčkoliv otec jeho hudební talent podporoval, matka ho poslala studovat práva do Lipska. Když se však ukázalo, že jej studium práv naprosto nezajímá a že je šťasten jen tehdy, když skládá hudbu, matka souhlasila, aby se stal koncertním klavíristou. V roce 1830 začal studovat v Lipsku u Friedricha Wiecka, kterého poznal již o dva roky dříve. Wieck vyučoval také svou dceru Claru, která byla o devět let mladší než Schumann, nicméně byla již v té době vynikající klavíristkou. \n\nChronické zranění pravé ruky (zřejmě výsledek nošení dřevěné dlahy ke zlepšení prstokladu) učinilo v roce 1832 konec Schumannovým interpretačním ambicím, ale on sám byl v té době rozhodnut věnovat se plně komponování a začal studovat hudební teorii u skladatele Heinricha Dorna. První větší úspěchy slavil s programní skladbou \"Karneval\" (1834) a v průběhu následujících pěti let, kdy skládal téměř výhradně hudbu pro sólový klavír, vytvořil některá ze svých nejslavnějších děl, jako jsou \"Dětské scény\", \"Fantazie v C dur\" či \"Kreisleriana\".\n\nV roce 1834 začal s několika společníky vydávat hudebně kritický časopis \"Neue Zeitschrift für Musik\". Vedle klasiků zde propagoval i některé své současníky, jejichž hudbu obdivoval, například Chopina či Berlioze.\n\nV roce 1835 začal romantický vztah s tehdy patnáctiletou Clarou Wieckovou. Jakmile to zjistil její otec, oběma zakázal se spolu dál stýkat a nařídil spálit veškerou jejich vzájemnou korespondenci. Vztah přesto tajně pokračoval a Schumann v roce 1837 požádal Wiecka o ruku jeho dcery. Po rázném odmítnutí se rozhodl získat povolení k sňatku soudně, což trvalo několik let a v září 1840 se s Clarou konečně vzali. Friedrich Wieck se s nimi usmířil až dva roky po svatbě.\n\nMěli spolu osm dětí: \n\nV roce 1840 Schumann také rozšířil svůj skladatelský rejstřík a složil přes 130 písní (zpěv s doprovodem klavíru). Odrážejí se v nich emoce, které v něm vyvolával vztah ke Claře a jeho nejistá budoucnost, a poté vytoužený sňatek. V následujících letech se věnoval tvorbě symfonií a komorní hudby.\n\nV roce 1844 se přestěhoval do Drážďan. Skládání v té době omezil, trpěl těžkými depresemi a neurózami. Postupně se opět uzdravil, v roce 1846 doprovázel svou manželku na koncertním turné po Evropě a v roce 1848 složil svou jedinou operu \"Jenovéfa\" (Genoveva). V roce 1850 přijal místo hudebního ředitele v Düsseldorfu, kde ale působil pouze krátce, protože nebyl příliš dobrým dirigentem a nedokázal efektivně řídit orchestr. \n\nV roce 1853 Schumannovi poznali tehdy dvacetiletého Johannese Brahmse, jehož hudba je okouzlila a spřátelili se s ním. Později Brahms pomáhal Claře s propagací Schumannova díla. V roce 1854 se opět vrátily těžké psychické problémy a koncem února se Schumann pokusil o sebevraždu skokem do Rýna. Byl zachráněn, avšak po návratu domů sám požádal o umístění do psychiatrické léčebny. V sanatoriu v Endenichu poblíž Bonnu strávil zbytek života a 29. července 1856 zde ve věku 46 let zemřel.\nV devíti letech byl se svojí matkou v Karlových Varech na koncertu pražského virtuóza Ignáce Moschelese. V roce 1842 se léčil v Mariánských Lázních a Karlových Varech. Na svém prvním turné po Moravě a Čechách koncertoval v Brně a v Praze v roce 1846 a v roce 1847 měl společný koncert s manželkou v Praze, kde se seznámil s Bedřichem Smetanou.\n\nJeho dílo je velice rozsáhlé. Složil přinejmenším 183 písní, 4 symfonie, mnohé nástrojové koncerty, řadu písňových cyklů, kantáty, oratoria, sbory a řadu vynikajících komorních děl... Jeho pozdní tvorba byla v souvislosti s jeho duševní chorobou považována za méněcennou, což bylo v posledních desetiletích muzikology opakovaně vyvráceno. \n\n\nRobert Schumann trpěl maniodepresivní psychózou. V následující tabulce jsou uvedeny roky aktivní tvorby a za nimi vždy opusová čísla skladeb, které byly v příslušném roce napsány.Z tabulky vyplývá, že Schumann komponoval nejvíce ve stavu hypománie a nejméně v těžké depresi, která byla provázená dvěma pokusy o sebevraždu.\n\nDvě řady vynikají intenzivní tvorbou v době mánie. První z nich je datována rokem 1840, kdy si Schumann přes krajní odpor Ferdinanda Wiecka, svého učitele a zároveň otce své snoubenky Kláry, vybojoval sňatek soudní cestou. Tento rok byl věnován především písni. Druhý rok vysoké aktivity 1849 odráží Schumannovo přestěhování z Drážďan do Düsseldorfu, tedy de facto pokusu začít nový život. Z tvorby tohoto roku je znám například klavírní cyklus \"Lesní scény\".\n\nOba jeho rodiče trpěli depresemi. I jeden ze skladatelových synů strávil přes třicet let v ústavu pro duševně nemocné.\n\n     Rok    Opusová čísla skladeb \n\n\nPo Robertu Schumannovi je též (k roku 2017) pojmenován pár dálkových vlaků společností České dráhy a Deutsche Bahn v trase Praha - Dresden - Berlin - Hamburg-Altona a zpět. \n\n"}
{"id": "170223", "url": "https://cs.wikipedia.org/wiki?curid=170223", "title": "Bettina von Arnim", "text": "Bettina von Arnim\n\nBettina von Arnim, roz. Elisabeth Catharina Ludovica Magdalena Brentano, známá též jako Bettina Brentano, (4. dubna 1785 Frankfurt nad Mohanem – 20. ledna 1859 Berlín) byla německá spisovatelka období romantismu, skladatelka a zpěvačka. Byla přítelkyní Goetha.\n\nObjevila se v Kunderově románu \"Nesmrtelnost\".\n\nJe pochována na hřbitově zámku Wiepersdorf (Niederer Fläming), na kterém se nachází hřbitov rodu 'von Arnim'.\n\n"}
{"id": "170226", "url": "https://cs.wikipedia.org/wiki?curid=170226", "title": "Caricyno (stanice metra v Moskvě)", "text": "Caricyno (stanice metra v Moskvě)\n\nCaricyno ( , česky doslovně \"Carevnina\") je stanice moskevského metra na jeho Zamoskvorecké lince a v její jižní části.\n\nStanice Carycino je podzemní, hloubená, mělce založená stanice (hluboko 8 m, podle unifikovaného projektu s ostrovním nástupištěm podpíraným dvěma řadami po 26 sloupech). Má dva výstupy, vedoucí každý do podpovrchového mělce založeného vestibulu, z něhož vedou výstupy na pouliční úroveň.\n\nNa rozdíl od ostatních stanic, kde byla pro obklad stěn za nástupištěm použita dlažba, u Carycina tvoří stěny za kolejemi v celé její délce dvě velké mozaiky z různých druhů mramoru (červený, hnědý, okrový, žlutý, šedý); jejich tematika čerpá především ze socialistického realismu, mají představovat úspěchy sovětské vědy. Sloupy pak obkládá mramor v barvě bílé.\n\nStanice Carycino byla otevřena 30. prosince 1983 pod názvem \"Lenino\", krátce po otevření však byla celkem dvakrát zaplavena, což si vynutilo její uzavření. Při výměně nápisů stanice v roce 1990 se vyměnila jen některá písmena, tj. „И“, „Н“ a „О“ se neměnila a zůstala zachována. Současný název tak připomíná nedaleký park Carycino, jež je nazván po Kateřině Veliké, ruské carevně z 19. století.\n\n"}
{"id": "170227", "url": "https://cs.wikipedia.org/wiki?curid=170227", "title": "Caricyno", "text": "Caricyno\n\nCaricyno ( , doslovně \"carevnino\") je přírodně-historický park na jihu Moskvy.\n\nJe pojmenován podle carevny Kateřiny Veliké, která na tomto místě nechala zbudovat původně carskou rezidenci. Její výstavba probíhala v letech 1776 až 1785 pod vedením Vasilije Baženova, avšak carevna s jeho pracemi spokojena nebyla, a tak nechala výstavbu skončit; následně byla nedokončená budova poškozena. Až později, v roce 1797, ve stavbě pokračoval Matvěj Kazakov. V současné době je budova v majetku města a prochází rekonstrukcí.\n\nOkolní park je místem, kde se každý rok 1. června koná setkání moskevských hippies, aby uvítali přicházející léto.\n\n"}
{"id": "170229", "url": "https://cs.wikipedia.org/wiki?curid=170229", "title": "Tajný chléb", "text": "Tajný chléb\n\nTajný chléb (v originále \"Das geheime Brot\") z roku 1950 je jeden z prvních románů rakouského spisovatele J. M. Simmela.\n\nDěj se odehrává ve Vídni roku 1945. Seznamujeme se zde s Jakubem Steinerem, který přišel o ženu i dítě. Chce skončit svůj život, ale setkává se s Magdalénou Huberovou, starou ženou, kterou potkal podobný osud jako Jakuba.\n\nOsud je zavedl pod střechu chudého boháče pana Mamouliana, který bydlí ve sklepě svého rozbombardovaného domu. Pan Mamoulian zase seznamuje Jakuba a paní Magdalénu s Josefínou a její dceruškou. V ten moment se Jakubův svět změnil. Zamiloval se do Josefíny, která je velmi krásná.\n\nJednoho dne se Magdaléna rozhodne, že znovu postaví dům pana Mamouliana, protože sama je vyučenou zednicí. S opravami jim pomáhá její vedoucí, pan Tobiáš. Ale výstavbu musí přerušit, protože ji staví ilegálně.\n\nJednou se jim naskytne příležitost ukrást cement. Ale pak zjistili, že to byl cukr. Jakub a pan Mamoulian se jdou udat, protože je viděl jeden z policistů.\n\nPana Mamouliana zavřou, ale má své přátele, kteří ho ve vězení nenechají. Uspořádají „malou“ demonstraci, kde se sejdou samí jednonozí z války. Nakonec pana Mamouliana pustí.\n\nNa naše tři přátele se zase usmálo štěstí. Pak přišla další radostná novina. Přišel dopis od přítele pana Mamouliana, že se vrací z ciziny a doufá, že mu pan Mamoulian odpustí. Jakpak by neodpustil, když spolu s ním přišly i peníze za překlad knihy, kterou přeložil pan Mamoulian a kterou napsal ten jeho přítel?\n\nVšichni se znovu pustili do díla. Nastal podzim. Paní Magdaléna onemocněla a v horečce blouznila. Jednou se jí zdálo, že znovu našla svého ztraceného syna. Pan Mamoulian jí nevěřil, ale musel, protože její syn se opravdu vrátil. Zanedlouho přišly Vánoce, svátky klidu a míru. Rodinka pana Mamouliana pozvala své přátele na oslavu. A tímto také končí tato kniha.\n"}
{"id": "170239", "url": "https://cs.wikipedia.org/wiki?curid=170239", "title": "Stereogram", "text": "Stereogram\n\nStereogram je optická iluze prostorového vidění plochého dvourozměrného obrazu. Původně šlo o pár obrázků, kdy každý byl pořízen z trochu jiného úhlu a které se prohlížely zvláštním zařízením – stereoskopem.\n\nTyto stereobrázky lze prohlížet i bez pomůcek pomoci jistého šilhání. Buď se levé oko dívá na pravý obrázek a pravé na levý, nebo se oči sice dívají rovnoběžně jako při pohledu do nekonečna, ale zaostřené nablízko. Oba způsoby se však musejí natrénovat.\n\nV Česku byly populární stereokotoučky, které se zandávaly do stereoprohlížečky.\n\nMezi další stereoobrázky patří anaglyfy, kdy jsou dva obrázky zakódovány do jednoho pomocí dvou různých barev a prohlížejí se pomocí tzv. 3D brýlí (anaglyph glasses), kdy na každém oku je jiný barevný filtr. Brýle se používaly při promítání upravených filmů nebo pro prohlížení upravených obrázků v časopisech.\n\nV roce 1838 objevil britský vynálezce Charles Wheatstone stereo vizi (binokulární vidění), která ho zavedla ke konstrukci stereoskopu na základě kombinace hranolů a zrcadel, která umožňovala člověku vidět 3D objekty z dvou 2D obrázků (stereogramů).\n\nStereoskop vyžadoval speciální druh dvojí fotografie nebo malby. Mnoho umělců, např. Salvador Dalí, vytvořili výjimečné stereo-párové malby pro stereoskop.\n\nV letech roku 1849 – 1850 vylepšil skotský vědec David Brewster Wheatstonův stereoskop použitím čoček namísto zrcadel, tím pádem došlo ke zmenšení zařízení. Brewster si také všiml toho, že když se díváme na opakující se vzory v tapetách, můžeme mozku popadnout do odpovídajících párů a způsobit tak, aby mozek vnímal virtuální rovinu za stěnami. \n\nV roce 1959, psycholog dr. Bela Julesz a MacArthur Fellow objevil náhodný bodový stereogram. Julesz použil počítač k vytvoření stereo-páru z náhodně bodových obrázků, které po spatření pod stereoskopem mozek vnímá jako 3D tvary. \n\nRoku 1979, dr. Christopher Tyler zkombinoval teorie mezi jednoobrázkovým tapetovým stereogramem a náhodně bodovým stereogramem, který umožnil mozku vidět 3D obrazce z pouhých 2D obrázků bez jakéhokoliv optického zařízení. \n"}
{"id": "170244", "url": "https://cs.wikipedia.org/wiki?curid=170244", "title": "Martin Koukal", "text": "Martin Koukal\n\nMartin Koukal (* 25. září 1978 Nové Město na Moravě) je český lyžařský trenér a bývalý reprezentant v běhu na lyžích, mistr světa na 50 km z MS 2003 ve Val di Fiemme a bronzový medailista ze štafety 4×10 km ze Zimních olympijských her 2010.\n\nOd svých pěti do deseti let hrál také hokej za HC ŽDAS Žďár nad Sázavou. Poté se soustředil pouze na lyžování. Poprvé se závodu Světového poháru v běhu na lyžích zúčastnil 13. prosince 1997 ve Val di Fiemme. Absolvoval čtvery zimní olympijské hry (Nagano 1998, Salt Lake City 2002, Turín 2006 a Vancouver 2010) a osm mistrovství světa v běhu na lyžích (Trondheim 1997, Ramsau 1999, Lahti 2001, Val di Fiemme 2003, Oberstdorf 2005, Sapporo 2007, Liberec 2009, Oslo 2011). Nejlepších výsledků dosahoval ve dvou zcela odlišných disciplínách – ve sprintu a v maratonu. V roce 2003 dosáhl v samotném závěru mistrovství světa v italském Val di Fiemme obrovského úspěchu: překvapivě zvítězil v královské běžecké disciplíně, běhu na 50 kilometrů volnou technikou. Získal tak vůbec první titul pro českou reprezentaci na mistrovství v běhu na lyžích v historii samostatného státu. Dne 24. září 2014 ohlásil ukončení sportovní kariéry.\n\nZúčastnil se tří horolezeckých expedic: Huascarán 2001, Kančendženga 2002, Čo Oju 2004. Dosáhl vrcholu Čo Oju (8201 m) bez použití kyslíkového přístroje.\n\nDne 16. ledna 2017 se stal trenérem mužské reprezentace v běhu na lyžích.\n\nŽije ve Žďáru nad Sázavou a také v Liberci. Je ženatý, s manželkou Vandou mají syna Sebastiana (narozen v říjnu 2006) a dceru Sandru (narozena v srpnu 2009). K jeho zálibám patří hokej, horolezectví, squash. Závodil za Duklu Liberec, jeho osobním trenérem byl Jan Baranyk, externě spolupracoval se švédským trenérem Christerem Skogem. Má mladšího bratra Petra, který se profesionálně věnuje lednímu hokeji. Jeho otec František Koukal († 15. dubna 2017) byl lékař, matka Božena je učitelka v mateřské škole.\n\n\n\n\n\n"}
{"id": "170253", "url": "https://cs.wikipedia.org/wiki?curid=170253", "title": "The Dutchess", "text": "The Dutchess\n\nThe Dutchess je debutové album americké zpěvačky Stacy Ferguson alias Fergie, členky skupiny The Black Eyed Peas.\nAlbum se původně mělo jmenovat The Duchess (Vévodkyně) po vévodkyni z Yorku Sarah Ferguson, které kromě stejného příjmení mají i stejnou přezdívku Fergie.\n\nPrvní píseň, která z alba vyšla se jmenovala London Bridge a Fergie se podařilo dobýt americký prestižní žebříček Billboard Hot 100.\n\nI druhá píseň Fergalicious zaznamenala značné úspěchy stejně jako Glamorous, která vyhrála i americkou hitparádu Billboard Hot 100. V České republice nejvíce bodovala píseň Big Girls Don't Cry, která se dostala i na první místo v hitparádě IFPI, ten samý úspěch zopakovala i v dalších zemích a za píseň dostala nominaci na cenu Grammy Award.\n\n"}
{"id": "170256", "url": "https://cs.wikipedia.org/wiki?curid=170256", "title": "Jabloň Sieversova", "text": "Jabloň Sieversova\n\nJabloň Sieversova (\"Malus sieversii\") je divoce rostoucí jabloň pocházející ze středoasijských pohoří v jižním Kazachstánu, Kyrgyzstánu, Tádžikistánu a v čínské provincii Sin-ťiang. Nedávno se prokázalo, že je jediným předkem většiny odrůd kulturních jabloní (\"Malus domestica\"). Jako první ji popsal (jako \"Pyrus sieversii\") v roce 1833 Carl Friedrich von Ledebour, německý přírodovědec, který je viděl růst na Altaji.\n\nPo mnoho let panovaly spory o tom, zda se \"M. domestica\" vyvinula z náhodných křížení mezi různými divoce rostoucími druhy. Nedávné analýzy DNA, které provedli Barrie Juniper, Emeritní profesor na Katedře rostlinných věd Oxfordské Univerzity a další, nicméně naznačily, že teorie hybridizace je v tomto případě patrně nesprávná. Naopak se ukazuje, že jediným původcem všech jablek která dnes jíme je jediný druh dosud se vyskytující v údolí Ili na severních svazích pohoří Ťan-šan na hranicích Číny a Kazachstánu. Listy odebrané ze stromů v této oblasti byly analyzovány ohledně skladby DNA a ukázalo se, že všechny patří k druhu \"M. sieversii\", jež má některé genové sekvence společné s \"M. domestica\".\n\nJe to opadavý strom dorůstající do výšky 5-12 m, vzhledem velmi podobný kulturním jabloním. Jeho plod je největším ze všech druhů rodu \"Malus\", až 7 cm v průměru, takže se velikostí vyrovná mnoha soudobým odrůdám jablek.\n\nTento druh nedávno pěstovala americká služba pro zemědělský výzkum (\"United States Agricultural Research Service\"), v naději, že naleznou genetické informace, které by měly cenu pro šlechtění moderních jabloní. Některé, ale ne všechny, z výsledných stromů vykazují mimořádnou odolnost proti chorobám. Rozptyl jejich individuální odezvy na onemocnění je sám o sobě znamením toho jak jsou geneticky rozmanitější než dnešní kulturní jabloně.\n\nV Kazachstánu se nazývá alma, což se mimo jiné odráží v názvu bývalého kazašského hlavního města Almaty.\n\n"}
{"id": "170257", "url": "https://cs.wikipedia.org/wiki?curid=170257", "title": "John Fisher", "text": "John Fisher\n\nSvatý John kardinál Fisher (asi 1469 Beverley, Yorkshire – 22. června 1535 Tower Hill) byl anglický katolický duchovní, biskup z Rochestru, na příkaz Jindřicha VIII. odsouzený k smrti a popravený za údajnou velezradu, které se měl dopustit tím, že odmítl uznat krále za hlavu anglické církve. Katolíci jej ctí jako svatého a mučedníka a slaví jeho svátek 22. června společně se svátkem sv. Thomase Mora, Fisherova přítele a bývalého lorda kancléře, který byl popraven krátce po něm ze stejného důvodu.\n\n"}
{"id": "170278", "url": "https://cs.wikipedia.org/wiki?curid=170278", "title": "Iliamna (sopka)", "text": "Iliamna (sopka)\n\nMount Iliamna je ledovcem pokrytá sopka štít v pohoří Chigmit v americkém státě Aljaška. Nachází se na západním pobřeží Cookova zálivu, přibližně 215 kilometrů jihozápadně od města Anchorage v Národním parku Lake Clark.\n\nExistují poznatky o její aktivitě v období holocénu, pomocí radiokarbonové metody bylo zjištěno několik erupcí později, všechny před osídlením Aljašky Evropany. Pole fumarol se nachází ve výšce okolo 2740 metrů na východní stěně hory a téměř neustále vytváří menší obláčky vodní páry a sopečných plynů obsahujících síru. Silný proud páry a plynů vedl v minulosti mnohé piloty letadel k domněnce, že je sopka činná i v současnosti. Asi 70 kilometrů jihozápadně od sopky se nachází největší jezero Aljašky – Iliamna.\n\n"}
{"id": "170292", "url": "https://cs.wikipedia.org/wiki?curid=170292", "title": "Polikarpov I-16", "text": "Polikarpov I-16\n\nPolikarpov I-16 byl sovětský jednomístný jednomotorový stíhací letoun dolnoplošné koncepce zkonstruovaný N. N. Polikarpovem. Ve třicátých letech 20. století se stal jedním ze symbolů sovětské konstruktérské školy a nejvýkonnější sovětskou stíhačkou v tomto období.\n\nStíhací letoun I-16 vychází z prototypu letounu CKB-12, který vyvinula konstrukční kancelář Nikolaje Nikolajeviče Polikarpova. Jednalo se o samonosný jednoplošník, který poháněl hvězdicový devítiválec M-22 o 450/480 koních. Prototyp, zalétaný 31. prosince 1933 Valerijem Pavlovičem Čkalovem, vykazoval na svou dobu dobré výkony, ale parametry prvních sériově vyráběných strojů byly srovnatelné s dvouplošníky I-15. Jejich výroba se začala roku 1934 jako I-16 typ I. Jednalo se o vůbec první dolnoplošný stíhací letoun moderní koncepce, zavedený v sériové výrobě. Téhož roku 18. února poprvé vzlétl nový prototyp (CKB-12bis), který měl podstatně lepší technické parametry a vlastnosti. Pohon obstarával americký motor Wright R-1820-F-3 Cyclone o výkonu 532 kW. Ten byl do sériové výroby zaveden pod označením I-16 typ 4, avšak nastal zde jeden významný problém - sovětská polní letiště neměla takové parametry, které by umožňovaly vzlet a přistání tohoto moderního letadla, které na to potřebovalo cca 250 m. Dalším problémem byl přechod pilotů ze školních dvouplošníků Polikarpov Po-2 a školních letounů Jakovlev UT-2 s nízkým plošným zatížením na I-16 s daleko vyšší hodnotou.\n\nPotřebu dvoumístné přeškolovací verze s dvojím řízením vyřešily v Závodě č. 39 v Moskvě, kde pod vedením A. A. Borovkova připravili projekt UTI-2. Jednalo se o jednoduchou úpravu I-16 Typ 4 s dvojicí otevřených kabin za sebou, bez výzbroje, zjednodušeným vybavením a podvozkem fixovaným ve vysunuté poloze. Do roku 1935 vzniklo 75 kusů a dalších asi 40 modifikovaly při generálkách ze standardních I-16 opravárenské podniky. UTI-2 poháněl hvězdicový devítiválec Švecov M-22 o výkonu 358 kW s dvoulistou kovovou nestavitelnou vrtulí AV-1.\nOd července 1935 byla zavedena výroba verze I-16 typ 5 s modifikovaným krytem motoru typu Watter a výzbrojí dvěma kulomety ŠKAS ráže 7,62 mm.\n\nVerze I-16 UTI (UTI-4 či I-16 typ 15) zalétaná na podzim 1935, byla neozbrojená dvoumístná školní verze letadla I-16 typ 5 používaná k výcviku nových pilotů a letu podle palubních přístrojů. Pohon zajišťoval motor Švecov M-25A o výkonu 526 kW, během pozdější produkce byly instalovány také M-25V o 551 kW a ostruhové kolečko namísto kluzné botky. Od roku 1937 byly tyto dvoumístné stroje dodávány s pevným podvozkem z důvodu odlehčení a zjednodušení konstrukce. Exportně byla dodána čtveřice UTI-4 do Španělska, kde byly další dva sestaveny domácí továrnou SAF-15 a 74 bylo dodáno Číně. Poslední vyrobené exempláře předal během roku 1942 Závod č. 458 z Baku.\n\nV roce 1935 byl jeden stroj I-16 typ 1 přestavěn na bitevní letoun CKB-18. Byl vybaven pancéřovou kabinou, motorem M-22 a jeho hlavňovou výzbroj tvořila čtveřice kulometů PV-1 ráže 7,62 mm. Do sériové výroby nebyl zaveden. \nPo zkouškách experimentálních prototypů I-16P, které byly vybaveny dvěma kanóny ŠVAK ráže 20 mm zabudovanými v centroplánu křídla (P jako pušečnyj, kanonový) a dvěma synchronizovanými kulomety ŠKAS nad motorem, přešla sériová výroba na produkci I-16 typ 12 z roku 1936. Dva kanóny ŠVAK zůstaly zachovány, avšak byly přemístěny do centroplánu vedle obou kulometů. Ve stejném roce vznikl na platformě I-16 rychlý střemhlavý letoun CKB-29 (SPB) s motorem Wright Cyclone F-3 s pneumatickým ovládáním podvozku a vztlakových klapek. Ty byly na rozdíl od sériových strojů odděleny od křidélek a mohly se sklápět do většího úhlu jako aerodynamické brzdy.\n\nNa něj navazující I-16 typ 6 z roku 1937 obdržel silnější motor M-25A (536 kW) a zesílenou konstrukci. Kabina již nebyla krytá jako u předešlých typů, zůstal pouze čelní štítek, používaný až do konce výroby I-16. Stalo se tak na žádost pilotů.\nVývoj letadla I-16 však dále pokračoval, byly vyráběny nové typy s různými obměnami a zlepšeními. Rovněž roku 1937 se začal vyrábět I-16 typ 10 s motorem M-25V o výkonu 552 kW. Výzbroj kulometů nesená prozatím jen v křídle byla doplněna o další dva synchronizované kulomety ŠKAS nad motorem. Kostra draku byla zesílena, standardem se stal kryt vrtulového náboje. Vlastnosti při vzletu a přistání zdokonalily vztlakové klapky.\n\nKanónovou subvariantou „desítky“ se stal I-16 typ 17 z počátku roku 1938, jehož hmotnost 1810 kg dosáhla vrcholu pro verze s motorem M-25V. Rychlost poklesla na 425 km/h ve výšce 2 300 m.\n\nSnaha o zlepšení výkonu vyústila ve variantu I-16 typ 18 s motorem M-62 opatřeným dvourychlostním kompresorem, který roztáčel dvoupolohovou stavitelnou vrtuli VIŠ-6A, později nahrazenou AV-1. Zkoušky prvních strojů této nové verze započaly v Gorkém v létě roku 1938. Výzbroj odpovídala typu 10, avšak vyráběla se také kanónová verze I-16 typ 27.\nOd roku 1939 byl vyráběn I-16 typ 24, který byl stavěný v největším počtu ze všech uváděných obměn. Typ 24 byl osazován motory M-25E, M-62 i M-63 a měl značně zesílenou konstrukci draku. Pod křídlo bylo možno zavěsit šest raket RS-82 a dvě přídavné palivové nádrže po 93 l. Na typu 24 se objevily první rádiové přístroje a fotokulomet. Kanónová verze nesla označení I-16 typ 28. Ve stejném roce byl jeden sériový exemplář I-16 typ 10 s motorem M-25V opatřen dvěma turbokompresory TK-1, umístěnými na bocích trupu za motorem. Byly poháněny výfukovými plyny od této pohonné jednotky. Působily jako první stupeň stlačeného vzduchu, který byl od nich hnán do vlastního odstředivého mechanicky poháněného kompresoru. Tento I-16TK pak dosáhl letové hladiny plných 11 000 m.\n\nPoslední sériové provedení představoval I-16 typ 29 z roku 1940 s motorem M-63. Nesl dva trupové kulomety, pod motorem byl umístěn velkorážný kulomet UBS ráže 12,7 mm. Výroba skončila v roce 1941.\nNa přelomu 30. a 40. let však došlo k zastarávání i tohoto stroje a sovětské letectvo začalo přecházet k nové, modernější koncepci strojů.\n\nLetoun I-16 byl poprvé nasazen ve španělské občanské válce, kde si na republikánské straně vysloužil přezdívku „Mosca“ (muška), zatímco na straně frankistů přezdívku „Rata“ (krysa). Zde se stal významným pomocníkem republikánských letců, kterým Sovětský svaz poskytoval pomoc, i když se projevovaly jeho některé nedostatky. Polikarpovy I-16 typ 5 a 10 připlouvaly na sovětských lodích Rostov, Něva a Volga do přístavu Cartagena a Alicante. Po zablokování těchto přístavů povstalci byly dováženy po železnici z francouzských přístavů Le Havre a Bordeaux. Sestavovaly se v Katalánii a v případě dodání pouze draků se používaly k zabudování americké motory Wright Cyclone R-1820-F54. První I-16 zasáhly do bojů v listopadu 1936 při protiútoku v oblasti Valdemoro, Sasena a Esquivias. Na jaře 1937 vznikla slavná stíhací skupina 31, která měla sedm perutí po patnácti letounech. \nPo skončení občanské války zůstalo mnoho hotových nebo rozestavěných I-16 ve Španělsku kde jako stíhací sloužily do roku 1943. Po tomto datu byly přemístěny do leteckých škol. Poslední I-16 dolétal pod označením C.8 v červenci 1952 v letecké škole v Moronu.\nV době japonské agrese v roce 1938 sloužily v čínském letectvu I-16 typ 10.\nDalšími boji prošly tyto letouny v bojích sovětského letectva proti Japoncům v roce 1939 nad Chalchyn Golem a u jezera Chasan, kde předčily japonské stroje. U sovětských letců tento letoun vydobyl přezdívku „Jastrebok“ (jestřábek). Avšak v dalších bojích se prokazovala zastaralost jeho koncepce, takže piloti I-16 přejmenovali nelichotivou přezdívkou „Išak“ (osel).\nVe výzbroji VVS zůstaly do roku 1943.\n\nZa zimní války Finové ukořistili jeden I-16, který byl v dubnu 1941 předán Německu k testům. Během pokračovací války získal Ilmavoimat dalších šest strojů I-16, z nichž se do služby finského letectva dostaly prakticky pouze dva. Zatímco 28. března 1942 ukořistěný jednomístný I-16 typ 6 (IR-101) u Suursaari nalétal ve finských službách ve stavu 3./LLv 6 (3. letka 6. perutě) pouze 6 hodin 35 minut, podstatně více byl využíván dvoumístný I-16 UTI. Ten padl do rukou finským jednotkám 8. září 1941 u řeky Svir v mírně poškozeném stavu. Dne 17. října 1941 byl předán do opravárenských dílen. Nejdříve nesl označení VH-22, které bylo následně změněno na UT-1, které nesl do konce služby. 10. dubna 1942 byl předán peruti LeLv 48, u které létal do 8. srpna. Poté byl přidělen cvičné peruti TleLv 35. K vyřazení tohoto stroje došlo 11. září 1942 po nalétání 43 hodin 25 minut. Vyřazený I-16 UTI byl odeslán do leteckého skladu a 9. srpna 1944 tam byl zrušen.\n\nÚdaje platí pro I-16 typ 24 s motorem M-63\n\n\n"}
{"id": "170299", "url": "https://cs.wikipedia.org/wiki?curid=170299", "title": "Hornpipe", "text": "Hornpipe\n\nHornpipe čti -pajp je starý irský lidový tanec. Původně šlo o tanec pro muže, kteří ho tančili v tvrdých botách. Původně třídobý, později ve čtyřčtvrťovém metru, avšak pomalejší než reel. Typickým prvkem tohoto tance je tzv. „Rocking Step“, spočívající v houpání se ze strany na stranu.\n\nRytmem je velice podobný polce. Název tance pochází z hudebního nástroje šalmajového typu podobného dudám.\n"}
{"id": "170300", "url": "https://cs.wikipedia.org/wiki?curid=170300", "title": "Tramvajová doprava v Tomsku", "text": "Tramvajová doprava v Tomsku\n\nRuské město Tomsk obsluhuje tramvajová síť. Jedná se o provoz střední velikosti, srovnatelný například s brněnským, jeho délka činí 45,6 km. Tramvaje v Tomsku jezdí již od roku 1954, doplňují je trolejbusy.\n\nCelkem je do provozu možné nasadit mezi 40 až 50 tramvajovými vozy, využitá část z nich slouží na několika málo linkách. Vozový park tvoří výhradně typy KTM-5 a KTM-8 ze závodu UKVZ, roku 2007 však bylo na modernizaci tramvají vyhrazeno 17 milionů rublů; 17. ledna 2007 dorazily první dvě nové tramvaje typu KTM-19. Problematický je ale i současný stav tramvajových tratí, zhruba polovina sítě je na tom velice špatně a potřebuje naléhavou opravu. Často tak dochází i k vykolejení tramvají.\n\n"}
{"id": "170335", "url": "https://cs.wikipedia.org/wiki?curid=170335", "title": "Seznam ryb Polska", "text": "Seznam ryb Polska\n\nSeznam ryb Polska zahrnuje ryby, paryby i mihule žijící volně na území dnešního Polska, a to původní i zavlečené. Jeho předmětem jsou druhy sladkovodní, brakické i ty, které se vyskytují v jižní části Baltského moře.\n\n\n"}
{"id": "170338", "url": "https://cs.wikipedia.org/wiki?curid=170338", "title": "We Are the Greatest / I Was Made for Lovin' You", "text": "We Are the Greatest / I Was Made for Lovin' You\n\nWe Are the Greatest / I Was Made For Lovin' You (My jsme největší / Byl jsem stvořen, abych tě miloval) jsou písně německé skupiny Scooter z alba No Time To Chill z roku 1998. Jako singl vyšly písně v roce 1998. Jedná se o dvojitý A-side (tzn. že na jednom CD jsou dva potenciální singly). Videoklipy na sebe navazují. K We Are The Greatest, natočeném ve starém \"Elbe Tunelu\" v Hamburku, je velmi futuristický, k I Was Made For Lovin' You se odehrává v osmdesátých letech.\n\n"}
{"id": "170343", "url": "https://cs.wikipedia.org/wiki?curid=170343", "title": "ResEdit", "text": "ResEdit\n\nResEdit je freewarový program vydaný firmou Apple. Běží na operačních systémech počítačů Macintosh nižších než Mac OS X (MacOS Classic). Umožňuje prohlížet a měnit tzv. „resourcy“ - (zdroje) aplikací. Pomocí ResEditu lze též modifikovat zdroje již existující aplikace. Dá se tedy využít například pro překládání aplikací do různých jazyků, úpravu vzhledu, zvuků apod. Je nezbytný pro většinu způsobů programování aplikací pro MacOS Classic (vytváření databází ve formátu .rsrc, do něhož spadají například obrázky, zvuky, písma či jiné zdroje pro aplikaci).\n\nNa principu ResEditu se začaly vytvářet další podobně fungující programy, například Super ResEdit, Resorcerer apod.\n\nPoužívanost systémů MacOS Classic (tzn. až po MacOS 9.2), na kterých ResEdit funguje, je dnes již velmi nízká. ResEdit je tak již minulostí v počítačovém programování a modifikaci aplikací. Nástupce klasických systémů MacOS - Mac OS X - již systém s \"resourcy\" aplikací nevyužívá a ResEdit pro Mac OS X systém nebyl tím pádem nikdy vydán.\n\n"}
{"id": "170344", "url": "https://cs.wikipedia.org/wiki?curid=170344", "title": "Dimitar Stojanov", "text": "Dimitar Stojanov\n\nDimitar Stojanov (bulharsky: \"Димитър Кинов Стоянов\") (* 17. květen 1983 Sofie) je bulharský politik působící v nacionalistické straně Národní svaz Útok, poslanec Evropského parlamentu a syn někdejšího disidenta Radoje Ralina.\n\nOd srpna 2005 působil jako stálý pozorovatel v Evropském parlamentu, od začátku roku 2007 jeho poslancem.\n\n"}
{"id": "170372", "url": "https://cs.wikipedia.org/wiki?curid=170372", "title": "Leopold von Sacher-Masoch", "text": "Leopold von Sacher-Masoch\n\nLeopold rytíř von Sacher-Masoch (27. ledna 1836 Lemberk, Rakousko-Uhersko – 9. března 1905 Altenstadt, Hesensko (někdy uváděno datum 1895 Lindheim, Německo) byl rakouský novinář a spisovatel smíšeného původu (k jeho předkům patřili Španělé, Rusové i sefardští Židé), po kterém je pojmenován masochismus.\n\nPublikoval také pod jmény Charlotte Arand a Zoe von Rodenbach. V neněmeckém prostředí bývá často jeho šlechtický titul „rytíř“ (Ritter) uváděn omylem jako další křestní jméno. Studoval v Praze, kde se také ve věku dvanácti let začal učit německy. Datum úmrtí 9. března 1895 v Lindheimu poblíž Frankfurtu nad Mohanem je mystifikace, kterou rozšířila jeho vlastní rodina.\n\nNarodil se v haličském Lvově jako první ze čtyř synů do rodiny policejního velitele Leopolda Sacher-Masocha, rytíře von Kronenthal, který byl v letech 1848–1856 přeložen do Prahy a odtud do Štýrského Hradce. Už od dětství jej fascinovala teta z otcovy strany, hraběnka Zenobia Sacher-Masoch von Kronenthal. Leopold zbožňoval ji samotnou i bití, kterého se mu od ní často dostávalo. líbila se mu i švagrová Wilhelmina Sacher Masoch von Kronenthal, která žila s rodinou ve společné domácnosti. Byl uchvácen katolickým uměním a kultem svatých mučedníků.\n\nV roce 1848 se rodina přestěhovala do Prahy, kde se Leopold učil mj. německy. Byl vynikajícím žákem novoměstského gymnázia a jeho závěrečná slohová práce byla dokonce oceněna. Navzdory svému přání věnovat se dále literatuře, přesněji psaní divadelních her, pokračoval podle otcovy vůle studiem práv nejprve na Univerzitě Karlově, později ve Štýrském Hradci, kde v roce 1855 získal i doktorát.\nO rok později začal na univerzitě přednášet historii. V roce 1857 publikoval svou první práci, historickou studii o lidovém povstání, ke kterému došlo za nadvlády španělského krále Karla V. v letech 1537-1539 ve flanderském městě Gent. Historikové ji však kritizovali jako příliš beletristickou.\n\nV roce 1861 se zamiloval do Anny von Kottowitz, manželky lékaře, která byla o deset let starší než Sacher-Masoch. Opustila manžela i děti a odešla se Sacher-Masochem. Jejich vztah se brzy proměnil v sadomasochistický tak, jak tomu dnes rozumíme. Anna von Kottowitz Leopolda bila, bičovala, používali i různé fetiše: jezdecké bičíky apod.\n\nNásledující vztah – a sice s Fanny Pistor – již měl podobu smluvně podloženého otroctví. Společně podepsali úmluvu, ve které:\n\n\"„Pan Leopold von Sacher-Masoch dává paní Pistor své čestné slovo, že se pro příštích šest měsíců stane jejím otrokem, že bez výhrad vyhoví všem jejím touhám a splní všechny její příkazy. Paní má právo mučit svého otroka způsobem, jaký uzná za vhodný, za jakékoliv chyby, nedbalosti, nebo přečiny proti jejímu majestátu, kterých by se dopustil.“\"\n\nV roce 1872 se nakonec po dlouhých námluvách oženil s Aurorou Rumelin, kterou sám přezdíval Wanda Dunajev po vzoru hrdinky ze své knihy \"Venuše v kožichu\". V manželství se Sacher-Masochovy sexuální potřeby dále rozvíjely – nechával se bít důtkami, přiváděl domů ženy i muže, aby jej opanovali. Manželku nakonec opustil.\n\nPojem masochismus použil rakousko-německý psychiatr, svobodný pán Richard von Krafft-Ebing, ve svém díle \"Psychopathia sexualis\", které publikoval v roce 1886. Vytvořil tak do jisté míry falešný protipól masochistického rytíře vůči sadistickému markýzi, čímž kromě toho, že rozčílil Sacher-Masocha, na dlouhá léta znejasnil chápání postavy dalšího významného spisovatele, markýze de Sade, jehož skutečné záliby se od Sacher-Masochových nijak zvlášť nelišily.\n\nSpisovatelův syn Alexander to komentoval slovy: „Ano, to my jsme vymysleli sachrismus a Masochův dort.“\n\nVe věku padesáti let se jeho duševní zdraví začalo prudce zhoršovat. Ztrácel orientaci a trpěl halucinacemi. V březnu 1895 se začal projevovat agresivně a rodina jej odvezla do sanatoria v Mannheimu. Veřejnosti oznámila jeho smrt k datu 9. března 1895 a jako místo uvedla město Lindheim. Byly publikovány i nekrology.\n\nŽivotopisec James Cleugh nicméně prokázal, že Sacher-Masoch zemřel až o deset let později ve stejném sanatoriu, kam jej rodina umístila.\n\nSacher-Masoch byl všestranným autorem realistických románů často situovaných do rodné Haliče. Za \"Haličské povídky\" (1858) byl napaden jako parazit a renegát. V období sílícího antisemitismu byl vnímán jako zastánce židů, socialista, utopista a panslavista. Jeho pyšné jednání a konfliktní osobnost byly dalšími podněty k nekonečné kritice a válkám na stránkách magazínů.\n\nSkutečnou slávu a nesmrtelnost mu však přineslo dílo \"Venuše v kožichu\", kterou poprvé začal publikovat časopis Die Liebe.\n\nSacher-Masoch měl původně v úmyslu napsat cyklus šesti románů pod názvem \"Kainovo dědictví\", dokončil však pouze první dva. \"Venuše v kožichu\" vypráví příběh Serverina von Kusiemskiého vášnivě zamilovaného do Wandy von Dunajev. V románu rozehrává celou škálu fetišistických sexuálních fantazií, zapisuje pocity muže, který touží být ponižován co nejvíce. Vztah obou milenců dosahuje krize v okamžiku, kdy sama Wanda potkává muže, kterému se chce stát otrokyní.\n\n\"Venuši v kožichu\" převedli na filmové plátno Joel Schlemowitz, Maartje Seyferth, Victora Nieuwenhuijs, Lou Campy a naposledy Roman Polanski. Inspirovala stejnojmennou píseň na albu \"The Velvet Underground & Nico\" od skupiny The Velvet Underground. V roce 1986 ji v nakladatelství Olympia Press publikoval jako komiks italský výtvarník Guido Crepax.\n\n\n"}
{"id": "170377", "url": "https://cs.wikipedia.org/wiki?curid=170377", "title": "Protokol pro zakázání přístupu robotům", "text": "Protokol pro zakázání přístupu robotům\n\nProtokol pro zakázání přístupu robotům (codice_1) je textový soubor, který umožňuje správci webu zakázat nebo povolit přístup některých Botů (např. Googlebot, Jyxobot aj.). Tento soubor se musí nacházet v kořenovém adresáři daného webu. \n\nUvedením následujícího textu v souboru codice_1 lze zakázat procházení webu všem vyhledávačům:\n\nNásledující příklad zakáže všem robotům, aby procházeli obsah složek codice_3, codice_4, codice_5 a codice_6:\n\nZakázaní Googlebotu procházet vše v adresáři codice_7:\n\nZakázat procházení konkrétních odkazů lze i vložením speciálního parametru rel=\"nofollow\" do každého z odkazů.\n\nZákaz procházení odkazů vedoucí z konkrétní URL lze pomocí umístění speciálního metatagu do hlavičky stránky.\n\nDo souboru robots.txt je doporučené vložit odkaz na sitemap.xml, aby tento soubor mohly vyhledávače snáze nalézt a využívat jej k efektivnějšímu procházení webu.\n\nMnoho správců webů se mylně domnívá, že zákazem procházení dojde automaticky i k zákazu indexace stránek, ale praxe je mírně složitější. Internetové vyhledávače musí stránku navštívit a stáhnout, aby ji mohly zanést do svého indexu (proces indexace). Když je procházení daného adresáře zakázané v souboru robots.txt, tak danou stránku nemohou roboti navštívit a tedy indexovat. Jestliže však na danou stránku vede mnoho zpětných odkazů, tak mohou tuto stránku vyhodnotit, jako důležitou a přesto ji indexovat.\n\n\n"}
{"id": "170411", "url": "https://cs.wikipedia.org/wiki?curid=170411", "title": "Zbudovská Blata", "text": "Zbudovská Blata\n\nZbudovská Blata jsou krajinou převážně v nivě Soudného potoka, mezi Netolicemi a Hlubokou nad Vltavou. Šlo o podmáčenou půdu, která se využívala převážně jako pastviny. Z etnografického hlediska jsou jihozápadní částí etnografického subregionu Blatsko.\n\nDo Zbudovských Blat se počítají vesnice Plástovice, Zbudov, Hlavatce, Sedlec, Česká Lhota (dříve Prášivá Lhota), Novosedly, Pašice, Pištín a Mydlovary. Mydlovary jsou ale dnes od Blat odděleny železniční tratí. V širším smyslu do Blat patří i okolní vesnice, např. Vlhlavy, Malé Chrášťany, Češnovice, Podeřiště a město Zliv.\n\nZa vlády krále Vladislava získali poddaní sedláci Zbudovských Blat za to, že obdělávali nepříliš úrodnou, kyselou a podmáčenou půdu, zvláštní práva. Od té doby se území o rozloze 434 jiter 1310 čtverečních sáhů (přibližně 245 hektarů), říkalo též \"Vladislavská blata\". Mezi udělené svobody patřila správa sirotčích peněz. V 2. polovině 16. století vedl svazek devíti blatských vesnic spor s tehdejším majitelem hlubockého panství Adamem z Hradce o užívání blat. Podstatou sporu byly sirotčí peníze - Adam sedláky a ti zase jeho obviňovali ze zpronevěry. Po marných protestech i u císaře Rudolfa II. vyvrcholil spor v dubnu 1581 otevřenou rebelií, která byla ukončena několika popravami. Jedním z popravených byl i zbudovský rychtář Jakub Kubata. V 19. století vznikla na základě těchto historických skutečností poněkud zkreslená \"pověst o Kubatovi\", ve které je zbudovský rychtář líčen jako lidový hrdina - \"„Kubata dal hlavu za Blata“\". V roce 1904 byl odhalen Kubatův pomník a zbudovský rodák Jan Dvořák, kněz řádu křižovnického, složil k této příležitosti \"selskou dumku jihočeskou\", která se stala oblíbenou písničkou.\n\nZ hlediska architektury jsou Blata velice významná, tvoří centrum tzv. selského baroka a ovlivnily spoustu vesnic v širokém okolí, i poměrně vzdálené Holašovice. Nejvýznamnějšími vesnicemi selského baroka jsou vesnická památková rezervace Plástovice a vesnická památková zóna Zbudov.\n\nO Blatech napsal svůj román Mlhy na Blatech spisovatel Karel Klostermann, který počátkem 20. století několikrát pobýval ve Zlivi. Román byl v roce 1943 režisérem Františkem Čápem zfilmován.\n"}
{"id": "170412", "url": "https://cs.wikipedia.org/wiki?curid=170412", "title": "Te Rauparaha", "text": "Te Rauparaha\n\nTe Rauparaha (1768 - 1849) byl maorský náčelník (\"rangatira\"). Maorové i \"Pākehā\" (Evropané) se ho báli a uznávali jej více než ostatní velké náčelníky jeho doby, jako byli Hongi Hika, Mananui Te Heu Heu nebo Te Wherowhero. Po 22 let, kdy byl náčelníkem kmene Ngati-Toa, vedl své válečníky do divokých bitev s ostatními kmeny na severní části Jižního ostrova a jižní části Severního ostrova.\n\nV roce 1821 příslušníci kmene Waikato vstoupili na rybářská území kmene Ngati-Toa na severozápadním pobřeží Severního ostrova poblíž Kawhia. Jako pomstu Te Rauparaha zaútočil na jejich vesnici a při tomto útoku zabili a snědli dva jejich náčelníky. Waikato přichystali velký útok na Ngati-Toa, ale tento kmen uprchl a Te Rauparaha své lidi ve velké \"heke\" (migraci) dovedl na ostrov Kapiti poblíž severozápadního pobřeží.\n\nZ ostrova Kapiti poté Te Rauparaha napadal ostatní kmeny. Nejbrutálnější byl útok jeho válečníků na vesnici kmene Ngati-Tahu na Jižním ostrově u dnešního městečka Akaroa v roce 1830. Přemluvil kapitána anglické velrybářské lodě \"Elizabeth\" Johna Stewarta, aby ho a jeho válečníky převezl do zálivu u této vesnice, kde pak pobili všechny vesničany.\n\nTe Rauparaha terorizoval a zabíjel Evropany poté, co se v roce 1840 britští imigranti usadili ve Wellingtonu a Nelsonu. V roce 1846 jej britští vojáci zajali u Porirua a dva roky strávil ve vězení.\n\nV roce 1848 byl Te Rauparaha kvůli svému špatnému zdravotnímu stavu z vězení propuštěn a vrátil se ke svému kmenu v Otaki. Zde dal podnět ke stavbě křesťanského kostela nazvaného \"Rangiātea Church\". Je to nejstarší maorský kostel na Novém Zélandě a je pozoruhodný spojením maorských a anglických prvků stavby. Te Rauparaha se však dostavění kostela nedožil. Zemřel 27. listopadu 1849.\n"}
{"id": "170414", "url": "https://cs.wikipedia.org/wiki?curid=170414", "title": "Boothův algoritmus", "text": "Boothův algoritmus\n\nBoothův algoritmus je algoritmus na násobení dvou binárních čísel se znaménkem v dvojkovém doplňku.\n\nPočet bitů násobence je \"x\", počet bitů násobitele je \"y\".\n\n3 × -4:\n\nUvažme kladný násobitel sestávající z posloupnosti jedniček obklopené nulami. Např. 00111110. Součin je dán:\nkde N je násobenec. Počet operací se dá redukovat na dvě přepsáním téhož jako\nSoučin lze pak dostat jedním přičtením a jedním odečtením násobence. Tento postup se dá rozšířit na jakýkoliv počet posloupností jedniček v násobiteli (včetně jedné jedničky v kuse). Čili:\n\nBoothův algoritmus se drží tohoto postupu přičtením, pokud narazí na první číslici z posloupnosti jedniček (0 1), a odečtením, pokud narazí na konec posloupnosti (1 0). Toto funguje také pro záporný násobitel. Jestliže se jedničky v násobiteli vyskytují v dlouhých blocích za sebou, vykoná Boothův algoritmus méně přičítání a odečítání než normální multiplikační algoritmus\n\nAlgoritmus byl vynalezen Andrewem Boothem v roce 1951 při výzkumu krystalografie na Univerzitě v Birkbecku. Booth používal kalkulátory, které měly rychlejší operaci posunu než sčítání, a vytvořil proto algoritmus, aby je urychlil.\n"}
{"id": "170423", "url": "https://cs.wikipedia.org/wiki?curid=170423", "title": "Përmet", "text": "Përmet\n\nPërmet (řecky Πρεμετή) je hlavní město përmetského okresu v Albánii. Má 9 800 obyvatel. Sídlí zde fotbalový klub SK Përmet.\n\nMěsto vzniklo v 15. století za turecké nadvlády v místě, kde se dobře dařilo trhovcům. Dnes je známé tradiční lidovou hudbou a květinami, hlavně růžemi, v Albánii je dokonce nazýváno \"město růží\". Narodil se zde Laver Bariu, lidový klarinetový hudebník. Obyvatelstvo Permetu a jeho okolí se věnuje převážně zemědělství.\n\nNa začátku 20. století mělo město okolo osmi tisíc obyvatel. Obyvatelstvo bylo tradičně převážně muslimské a menšinově pravoslavné.\n\nKonala se zde tzv. Permetská konference, během které byla zvolena první poválečná albánská vláda.\n"}
{"id": "170429", "url": "https://cs.wikipedia.org/wiki?curid=170429", "title": "Přilba (heraldika)", "text": "Přilba (heraldika)\n\nPřilba je v heraldice jeden z doplňků erbu; lze podle ní (resp. podle počtu) někdy usuzovat z jaké vrstvy držitel erbu pocházel.\n\nPřilba sice není nejdůležitější součástí erbu, ale používá se velmi často. V zásadě helmu v erbu neužívají ženy a duchovní, protože ji nemohli používat v praxi, jelikož nebojovali. V městské heraldice se helmy objevují často.\n\n\nUžívání přileb zavedené Marií Terezií: \n\nNe vždy bylo toto dodržováno – například při povýšení Aichelburgů do hraběcího stavu dne 3. února 1787 dostali přileb sedm.\n\nToto pravidlo je projevem pokleslé, tzv. copové heraldiky. Daleko častěji více helem na erbu značí vývoj erbu a rodu, tj. pokud erb vznikl spojením erbů několika rodin, ve výsledném spojeném erbu zůstávají i přilby a klenoty z předchozích erbů.\n\nV britské a francouzské heraldice má význam i barva helmy. Celá zlatá je vyhrazena pro krále, vévoda má helmu ocelovou kupředu hledící s pěti zlatými obroučkami, panoš helmu ocelovou s odklopeným hledím atd. Ve střední Evropě se ovšem podobné rozlišení neužívá.\n\n"}
{"id": "170430", "url": "https://cs.wikipedia.org/wiki?curid=170430", "title": "Patos (město)", "text": "Patos (město)\n\nPatos (albánsky: \"Patos\" nebo \"Patosi\") je město v Albánii v okrese Fier, které má 32 078 obyvatel (stav při sčítání v roce 2005). Nachází se 7 km od Fieru. Je to centrum ropného průmyslu. Sídlí zde fotbalový klub Klubi Sportiv Albpetrol. \n"}
{"id": "170434", "url": "https://cs.wikipedia.org/wiki?curid=170434", "title": "Peter D. Mitchell", "text": "Peter D. Mitchell\n\nPeter Dennis Mitchell (29. září 1920, Mitcham – 10. dubna 1992, Bodmin) byl britský biochemik. V roce 1978 obdržel Nobelovu cenu za formulaci chemiosmotické teorie.\n"}
{"id": "170435", "url": "https://cs.wikipedia.org/wiki?curid=170435", "title": "Křížová cesta", "text": "Křížová cesta\n\nKřížová cesta, někdy podle jejího cíle nazývaná Kalvárie, je symbolická cesta sledující události spojené s ukřižováním Ježíše Krista. Zahrnuje dění kolem jeho odsouzení Pilátem Pontským, nesení kříže po Via Dolorosa a ukřižování na hoře Golgota (Kalvárie). Křížová cesta je rozdělena na obvykle čtrnáct zastavení, která odpovídají jednotlivým událostem tradičně spojenými s pašijemi.\n\nKřížová cesta je také název pro výtvarné zpracování jednotlivých zastavení, obvykle v podobě cyklu obrazů v kostele nebo zvláště v baroku a 19. století oblíbených kapliček zasazených do krajiny.\n\nŠíření křesťanství a znalosti evangelia vzbuzovalo od prvopočátku u křesťanů touhu i zvědavost poznat místa Ježíšova života, smrti a vzkříšení. Od 4. století jsou doložené poutě křesťanů do Svaté země. Dochovaly se tzv. \"Poutnické knihy\" – zápisky a poznámky gramotných poutníků, v nichž lze nalézt důležité dobové popisy a hodnocení situace ve Svaté zemi. Lze vysledovat, že už v 5. století poutníci navštěvovali místa pašijových událostí, modlili se a pořádali procesí s rozžatými svícemi v rukou.\n\nK vykonání poutě z Evropy na Blízký Východ koncem starověku a v raném středověku bylo potřeba odhodlání, pevné zdraví, dostatek financí a nezávislost. Většina obyvatel té doby neměla volnost pohybu, poněvadž byla nevolnictvím vázána ke své vrchnosti. Svatý Petronius, biskup z Bologne, vyšel prostým lidem vstříc a to tak, že dal ve své diecezi postavit napodobeninu Božího hrobu i dalších míst a včlenil je do terénu tak, aby nechyběla ani hora Golgota. Po něm stavěli repliky i jinde. Takto dostupná \"jeruzalémská místa\" byla vděčně přijata a hojně navštěvována. Poutníkům byly nabídnuty rozmanité formy pašijových pobožností např. \"K sedmi krokům Spasitelovým\" nebo \"K sedmi Spasitelovým pádům\".\n\nDo budování napodobenin svatých míst se později pustili i méně majetní lidé. Stavby se začaly zmenšovat na úroveň kapliček či pouhých sloupů. Rovněž vzdálenosti mezi místy se postupně zkracovaly. Pod vlivem františkánů se cyklus křížové cesty později rozšířil i do jednotlivých zemí Evropy, v Německu od konce 15. století, kde měla Křížová cesta tradičně pouze sedm zastavení. Na Moravě a v Čechách je nejstarší křížová cesta na Svatém kopečku u Mikulova (od 1623), kde ji dal stavět kardinál František Dittrichstein. Od doby kolem roku 1600 už mívala křížová cesta tradičních čtrnáct zastavení, i když se můžeme setkat i s jiným počtem, např. 29 zastavení ve Starém Hrozňatově u Chebu (tzv. velká křížová cesta) nebo 25 zastavení křížové cesty v Římově či až 100 zastavení a kaplí křížové cesty ve Vambeřicích. V roce 1731 konečně papež Klement XII. uznal tradičních františkánských čtrnáct zastavení za závazné pro celou katolickou církev a jeho nástupce roku 1746 je obdařil plnomocnými odpustky. Do té doby cyklus křížové cesty nalezneme v českých katolických kostelech jen sporadicky, od druhé poloviny 18. století se ovšem začínají objevovat v městských chrámech a v 19. století došlo k jejich masovému rozšíření i do venkovského prostředí. Někde se ke čtrnácti zastavením neformálně přidává ještě patnácté, zobrazující prázdný Ježíšův hrob.\n\nV roce 1073 obsadili Svatou zemi muslimové, což křesťanský poutní ruch vážně narušilo. O to větší pozornosti se začala těšit evropská \"jeruzalémská místa\". Ve 14. století byly křesťanské svatyně v Palestině svěřeny františkánům, přesto byli křesťané na území Osmanské říše spíše trpěni než vítání.\n\nNa konci 17. století papež Inocenc XI. udělil františkánům výsadu zřizovat křížové cesty spojené s plnomocnými odpustky jako při pouti do Jeruzaléma. Podobně se zachoval papež Benedikt XIV., když v roce 1746 rozšířil plnomocné odpustky na křížovou cestu instalovanou se souhlasem diecézního biskupa v kostele, kapli nebo v terénu pod širým nebem.\n\nKřížová cesta v přírodě bývá zbudována jako řada výklenkových kaplí nebo božích muk a vede často do kopce. V nejvyšším bodě je umístěn kříž jako 12. zastavení a zbývající dvě zastavení jsou poblíž.\n\nKřížová cesta v kostele je nejčastěji ve formě obrazů nebo basreliéfů. Ve farních kostelech Římskokatolické církve je křížová cesta předepsána liturgickou normou.\n\nPobožnost křížové cesty vykonávají římskokatoličtí křesťané nejčastěji v postní době a na Velký pátek. Procházejí se jednotlivá zastavení za modlitby, meditace a zpěvu.\n\nKřížová cesta je spojena s plnomocnými odpustky. Kromě obvyklých podmínek (zpověď, sv. přijímání a modlitba na úmysl svatého otce) je nutné, aby byla meditace vykonána na křížové cestě v architektonickém smyslu (což je čtrnáct křížů, doprovázených obrazy jednotlivých zastavení), modlící se musí přecházet od jednoho zastavení k druhému (v případě společné modlitby postačuje, když přechází pouze jeden a ostatní ho sledují). Forma modlitby není předepsána, pro získání odpustků postačuje jakékoli zbožné rozjímání o umučení a smrti Páně, není ani nutné, aby byla jednotlivá zastavení rozjímána zvlášť. Ve východních katolických církvích, kde tato modlitba není zvykem, mohou patriarchové určit pro získání téhož odpustku jiné modlitby vztahující se k umučení Páně. \n\nTradičních čtrnáct zastavení popisuje tyto pašijové události:\n\nNěkdy je Křížová cesta rozšířena na začátku o zastavení \"Poslední večeře\" nebo v závěru o zastavení \"Vzkříšení\".\n\nPět témat zastavení (označených hvězdičkou) nemají oporu v bibli. Proto bylo papežem Janem Pavlem II. v roce 1991 zavedeno nových 14 zastavení, kde těchto pět bylo nahrazeno novými podle evangelií.\n\n\n\n"}
{"id": "170441", "url": "https://cs.wikipedia.org/wiki?curid=170441", "title": "Elbasan (kraj)", "text": "Elbasan (kraj)\n\nKraj Elbasan (albánsky: \"Qarku i Elbasanit\") je jeden z 12 albánských krajů. Patří do něj okresy Elbasan, Gramsh, Librazhd a Peqin. Hlavní město je Elbasan.\n\nVelká část východní hranice kraje se překrývá s hranicí mezi Albánií a Severní Makedonii.\n"}
{"id": "170446", "url": "https://cs.wikipedia.org/wiki?curid=170446", "title": "Fier (kraj)", "text": "Fier (kraj)\n\nFier (alb.: \"Qarku i Fierit\") je kraj v Albánii. Součástí kraje jsou okresy Fier, Lushnjë a Mallakastër a jeho hlavní město je Fier.\n\nNa východě kraje Fier se nachází pobřeží Jadranského moře. Na pevnině sousedí s kraji:\n"}
{"id": "170447", "url": "https://cs.wikipedia.org/wiki?curid=170447", "title": "Jules Mazarin", "text": "Jules Mazarin\n\nJules kardinál Mazarin (výslovnost: \"žil mazaren\", italsky \"Giulio Mazzarini\"; 14. července 1602 – 9. března 1661) byl původem italský politik a diplomat, který od roku 1642 až do své smrti působil jako první ministr Francie. V letech 1642–1661 byl nejvlivnějším a nejmocnějším mužem francouzské politiky. Od roku 1641 měl současně titul kardinála.\n\nNarodil se 14. července 1602 v Pescině, v Neapolském království, jako Giulio Raimondo Mazzarini. Jeho otec, Pietro Mazarini, pocházel ze Sicílie a byl majordomem v římském paláci rodu Colonnů. Právě Colonnové zaplatili další výchovu a vzdělání nadaného Giulia. Giulio byl nejprve žákem jezuitské koleje papeže Urbana VIII. v Římě, později studoval právo na římské univerzitě La Sapienza a pak na španělské univerzitě v Alcala de Henares. Roku 1627 prožil v severoitalském Monferratu vojenskou službu v hodnosti kapitána.\n\nPo získání doktorátu práv vstoupil roku 1632 jako diplomat do papežských služeb a stal se zástupcem papeže v Avignonu. Zde si jeho schopností povšiml francouzský kardinál Richelieu a postaral se o to, aby se Mazarin stal nunciem ve Francii (1634–1636). Richelieu si jej velmi oblíbil a časem z něj učinil svého sekretáře. V roce 1641 získal titul kardinála, ale nebyl nikdy vysvěcen na kněze, ani mu nebylo uděleno vyšší svěcení. Na přímluvu umírajícího kardinála Richelieua jej jmenoval král Ludvík XIII. v roce 1642 prvním ministrem Francie a hlavou královské rady.\n\nPo smrti krále Ludvíka XIII., roku 1643, jej požádala královna-matka Anna Rakouská o spolupráci na regentské vládě za nezletilého Ludvíka XIV. On s tím samozřejmě souhlasil. Jeho moc i majetek pak nezadržitelně narůstaly a jeho sílící vliv na politiku Francie i osobní vliv na královnu vdovu se brzy staly zdrojem nenávisti a odporu ze strany poddaných i šlechty. Boje o moc ve Francii vyústily až v povstání známé jako fronda, během něhož musel roku 1651 odejít z Paříže a usídlit se v Normandii. I nadále ale ovlivňoval vývoj událostí v zemi. Vůdce povstání, strýc nezletilého krále Ludvíka XIV. Gaston Orleánský, se nyní rozhodl sám prohlásit za regenta a zbavit moci královnu vdovu Annu Rakouskou a její přívržence. Anna Rakouská se pokusila v nastalém zmatku opustit i se svým synem Ludvíkem XIV. hlavní město, proti čemuž se ale vzbouřili sami Pařížané a tomuto útěku zabránili. On sám se zatím snažil obměkčit šlechtu tím, že nechal z vězení propustit některé z vůdců frondy, které před svým útěkem z hlavního města uvěznil. Po jejich propuštění se však nedočkal žádného vděku, opustil Francii a emigroval do Kolína nad Rýnem.\n\nOd této chvíle ovládal Francii tajně a pomocí kódovaných dopisů, které zasílal regentce Anně Rakouské. Politická situace ale byla stále komplikovanější. Vůdčí osobnosti povstání uvěznily regentku i nezletilého krále v královském paláci a zakázaly jim toto místo opustit. Na regentku byl vyvíjen nátlak, aby z regentské rady odvolala všechny osoby, které i nadále sympatizovaly s vyhnaným Mazarinem, což Anna Rakouská rezolutně odmítla. Dále si také dopisovala s Mazarinem, který jí udílel rady a utěšoval ji v této těžké situaci. Po čtyřech letech bojů bylo povstání frondy roku 1652 ukončeno a Mazarin se v roce 1653 vrátil z vyhnanství natrvalo zpět do Francie.\n\nDne 7. června 1654 byl Ludvík XIV. oficiálně korunován a ujal se moci v zemi. S tím, jak sílila moc mladého krále, sílila i moc jeho věrného rádce a kmotra kardinála Mazarina, který se opět stal důležitou a vlivnou postavou francouzské politiky. Podruhé ve svém životě se ocitl na politickém vrcholu, byl nejbohatším a nevlivnějším mužem v zemi, prvním ministrem a hlavou královské rady. Osobně dohlížel na domácnost královny a na další výchovu mladého krále a jeho bratra Filipa Orleánského. Byl guvernérem v Brisachu a La Rochelle, kapitánem na zámcích Fontainebleau a Vincennes, vrchním správcem v La Fère, Hamu, hrabství Marle a polesí Saint-Gobain. Ač nebyl vysvěcen na kněze, byl převorem v Chantenoy, opatem v Saint-Germain-l´Auxerrois, v Notre-Dame de Cercamp, v Saint-Denis a Cluny. Byl také zdatným obchodníkem a majitelem nákladních lodí. Po roce 1647 se dokonce na chvíli zdálo, že se stane příbuzným samotného krále. Mladý Ludvík XIV. se nejprve zamiloval do kardinálovy neteře Olympie Manciniové a v roce 1655 pak do její sestry Marie Manciniové. S Marií chtěl král uzavřít sňatek, čemuž se Mazarin zpočátku nebránil, ale po ostrém odmítnutí tohoto sňatku Ludvíkovou matkou Annou Rakouskou uznal, že se jedná o bláznivý a nereálný nápad. Společně s královnou Annou Rakouskou Ludvíkovi jeho nápad rozmluvil a sám se začal angažovat v hledání nové vhodné nevěsty pro svého panovníka.\n\nNa rozdíl od svého předchůdce kardinála Richelieua, biskupa luçonského, se nikdy nestal duchovním (nepřijal jáhenské, ani kněžské svěcení). Rád se dobře oblékal, používal jen ty nejdražší voňavky, miloval divadlo a operu, věnoval se lovu a svým sbírkám umění. Vlastnil a dokonce veřejnosti zpřístupnil svou rozsáhlou knihovnu 40 000 svazků knih a vzácných prvotisků bible. Věnoval se numismatice, po celé Evropě nakupoval obrazy, klenoty, sochy a nábytek. Existovala už jen jediná věc, po které marně toužil – stát se papežem (vzhledem k tomu, že byl pouze kardinálem-laikem, se nemohl sám účastnit konkláve v r. 1644, ani v r. 1655). Naděje svitla v roce 1657, když zemřel císař Ferdinand III., a Mazarin se rozhodl navrhnout na post císaře Ludvíka XIV. Tím by se do Francie vrátilo císařství, které přešlo v 11. století z Franků na Germány. Pokud by Ludvík XIV. vládl císařství, mohl by pak jeho rádce a kmotr Mazarin v budoucnu jednodušeji usilovat o papežský stolec. Z těchto plánů nakonec sešlo, ale on sám se až do poslední chvíle svého života nevzdával naděje, že nejvyšší církevní úřad získá.\n\nV roce 1660 se už necítil po zdravotní stránce dobře. V Saint Jean-de-Luz ještě vedl tajná jednání se Španělskem o tom, zda v budoucnu podpoří jeho kandidaturu na papeže, ale sám už v té chvíli cítil, že se blíží jeho konec. V únoru 1661 opustil Paříž a usídlil se ve Vincennes. Měl strach, že po jeho smrti král zkonfiskuje veškerý jeho majetek, a tak se nakonec rozhodl poslechnout radu svého sekretáře Jean-Baptista Colberta a podniknout riskantní plán. Veškerý svůj majetek nabídl králi darem. Král Ludvík XIV. tři dny váhal, ale nakonec šlechetnou nabídku odmítl. Oddechl si a majetek odkázal svým neteřím. Zemřel 9. března 1661 mezi druhou a třetí hodinou ráno na zámku ve Vincennes. Ludvík XIV. byl u jeho lože až téměř do samého konce. Podle přísně dodržované tradice ale nesměl francouzský král hledět do tváře smrti a tak byl těsně před jeho úmrtím z místnosti vyveden. Když krále informovali o kardinálově skonu, rozplakal se. Během prvních let své vlády měl Ludvík XIV. s ním celou řadu sporů, ale vždy si jej vážil, uznával jeho zkušenosti a byl mu v mnohém zavázán. Mezi oběma muži panovala náklonnost a vzájemná důvěra.\n\nPravdou ale je, že teprve po jeho úmrtí se Ludvík XIV. stal skutečným vládcem své země. Od této chvíle se už nemusel nikomu podřizovat a byl za svá rozhodnutí zodpovědný jen sám sobě. Zatím nezkušený Ludvík XIV. měl štěstí i v tom, že po jeho smrti získal téměř okamžitě nového věrného rádce a spolupracovníka. Tak jako kdysi dopomohl kardinál Richelieau ke kariéře Mazarinovi, tak nyní on sám dopomohl k témuž svému sekretáři Jean-Baptistu Colbertovi. Po jeho smrti Colbert předal králi tajný posmrtný dar od Mazarina – obrovskou sumu peněz, o které nikdo kromě Mazarina a Colberta neměl tušení. Ani sám král. Ludvík XIV. byl ohromen Colbertovou loajalitou a ihned jej přijal do svých služeb. Společně pak odhalili finanční machinace ministra financí Foqueta a Colbert si navždy získal plnou královu důvěru.\n\nJelikož neměl vlastní potomky, rozhodl se veškeré své úsilí a finanční prostředky investovat do dětí svých sester Girolamy Manciniové a Laury Margarety Martinozzi. Veškerý jeho majetek měl původně zdědit synovec Paolo Mancini, který ale padl v jedné z bitev během frondy. Dědičkami se tak staly zbylé kardinálovy neteře. Ty vyrůstaly nejprve v římském paláci, které pro ně nechal postavit. V roce 1647 přišel do Paříže Paolo Mancini a jeho tři sestry – Anna, Laura a Olympie. V roce 1654 přijela do Paříže i jeho sestra Girolama Manciniová s dcerami Hortensií a Marií. O rok později následovala i nejmladší Marie Anna. Své neteře se rozhodl dobře provdat a to se mu také podařilo. Ačkoli byl on sám i jeho příbuzní nízkého původu, hned tři jeho neteře získaly manžela z královského rodu a ty zbývající z rodů šlechtických:\n\nFilm\n\n\n"}
{"id": "170449", "url": "https://cs.wikipedia.org/wiki?curid=170449", "title": "Lezhë (kraj)", "text": "Lezhë (kraj)\n\nLezhë (albánsky: \"Qarku i Lezhës\") Je kraj v Albánii. Patří do něj okresy Kurbin, Lezhë a Mirditë a jeho hlavním městem je Lezhë.\n\nLezhë má krátké pobřeží s Jadranským mořem. Sousedí s kraji:\n"}
{"id": "170451", "url": "https://cs.wikipedia.org/wiki?curid=170451", "title": "Střelec", "text": "Střelec\n\nSlovo střelec může označovat:\n\n\n"}
{"id": "170453", "url": "https://cs.wikipedia.org/wiki?curid=170453", "title": "Rjazanskij prospekt (stanice metra v Moskvě)", "text": "Rjazanskij prospekt (stanice metra v Moskvě)\n\nRjazanskij prospekt ( ) je stanice moskevského metra na Tagansko-Krasnopresněnské lince, v její jihovýchodní části. Otevřena byla 31. prosince 1966. Svůj název má podle stejnojmenné ulice, jedné z významných a dlouhých radiál, vycházejících z centra Moskvy směrem k okolním městům, v tomto případě k Rjazani.\n\nRjazanskij prospekt je hloubená, podzemní stanice, vybudovaná podle klasické koncepce. Ostrovní nástupiště podpírají dvě řady sloupů, obložených šedým mramorem; pro stěny za nástupištěm pak byly jako obklad použity bílé dlaždice. V horní části stěny byl použit tradiční rjazaňský vzor, aby tak byl zdůrazněn charakter tohoto místa. Výstupy ze stanice vycházejí dva, každý do vlastního povrchového vestibulu; oba jsou umístěny na \"Rjazanském prospektu\". Celkem se jedná o stanici relativně hodně vytíženou; denně zde nastoupí a vystoupí podle průzkumu z roku 2002 celkem 70 410 cestujících.\n\n"}
{"id": "170463", "url": "https://cs.wikipedia.org/wiki?curid=170463", "title": "Helgoland", "text": "Helgoland\n\nHelgoland je malé souostroví v Severním moři, které je součástí Německa. Souostroví má celkovou rozlohu 4,2 km², hlavní ostrov má rozlohu přibližně 1 km² a okolo 1650 obyvatel, z nichž většinu tvoří Frísové.\n\nV minulosti byl Helgoland součástí Šlesvicka patřícího Dánsku a od roku 1807 Velké Británii. V roce 1890 přešel dle Helgoland-zanzibarské smlouvy na Německo výměnou za Zanzibar.\n\nPo skončení II. světové války byl ostrov cílem cvičných britských náletů. V roce 1952 se zde usídlilo civilní obyvatelstvo.\n\nHelgoland se nachází v oblasti Pinnenberg ve spolkové zemi Šlesvicko-Holštýnsko. Hlavní ostrov sousedí s ostrovem, kterému se říká Duna a který je takto označován především proto, že vypadá jako písečná pláž. Oba ostrovy jsou chráněnou přírodní oblastí. Helgoland je velký přibližně 2 km² a přilehlá Duna asi 0,7 km², přesná poloha ostrova je 54°11' severní šířky a 7°53' východní délky. Na severozápadě ostrova se nachází symbol celého Helgolandu, je to skalnatý výběžek a říká se mu „Dlouhá Anna“.\n\nVelmi zajímavě je postavena místní vysílací věž, je to příhradová stavba s trojúhelníkovým průřezem, která je ještě navíc jištěná pomocí kotevních lan. Nedaleko retranslační věže se nachází maják. Majákem je však až od roku 1952, v 2. světové válce byla jeho stavba koncipována jako věž pro protiletadlová děla. Tento maják je vybaven jedním z nejsilnějších světel, při dobré viditelnosti ho lze vidět až na Východofríských ostrovech, dosahuje viditelnosti až 77 780 metrů. Na ostrově se nachází asi 400 m podzemních prostor, které měly dříve sloužit jako bunkry. Přesný počet a délka však dosud není znám. V severní části ostrova se nachází kostel Sv. Mikuláše, jehož vnitřní zařízení pochází částečně ještě z původního ostrovního kostela. Kostel je návštěvníkům zpřístupněn. V dolní části ostrova v blízkosti přístavu se nachází vodárna, která z mořské vody vyrábí vodu pitnou. Cena pitné vody je na Helgolandu čtyřikrát vyšší než na pevnině.\n\nBěhem turistické sezóny (duben – září) plují z pevniny na Helgoland tzv. lázeňské mořské lodě nebo rychlejší katamarány. Nejdůležitější přístavy pro spojení s Helgolandem jsou Büsum, Cuxhaven, Bremerhaven a Wilhelmshaven. Na rozdíl od katamaránů nesmějí lázeňské lodě přistávat přímo v helgolandském přístavu. Lázeňské lodě doplují do kotviště, kde pasažéři musí přestoupit do člunů a těmi jsou posléze dopraveni na ostrov. V zimním období (od října do března) pluje k Helgolandu jen jediná loď, jmenuje se „Funny girl“ a připlouvá z přístavu Cuxhaven, všechny ostatní lodě jsou mimo provoz. Plavba v této sezóně není nijak příjemná a může být i nebezpečná a toto spojení využívají především obyvatelé Helgolandu nebo jejich příbuzní. Na Helgoland lze také letět, neboť na ostrůvku Duna je vybudováno malé letiště. Let trvá přibližně 20–30 minut a nabízí ho letecká společnost OLT z měst Bremerhaven, Büsum a Hamburk. Na Helgoland nesmí být podle zákona dovážena žádná vozidla ani kola. Používat vozidlo zde smí pouze policie, záchranná služba, celní správa a hasiči. V zimních měsících je pro kola udělena výjimka dětem a mladistvým.\n\nObyvatelé Helgolandu žijí především z příjmů v turistické oblasti. Na Helgolandu jsou duty free shopy, řemeslné výrobny i vědecké instituce (Biologický ústav Helgoland zkoumá život v moři, Ornitologický ústav se zabývá životem ptáků v této oblasti). Helgoland může být označen jako mořská lázeňská oblast. Turistům je zde k dispozici 2000 lůžek, a to jak v privátním ubytování, penzionech, tak i v hotelech.\n\nPřestože se někdy objevují opačné informace, ostrov je součástí Schengenského prostoru, pouze má výjimku z jednotného prostoru DPH, což umožňuje existenci duty free shopů.\n\nDo roku 1867 zde platily známky poštovního úřadu Hamburku, poté byly dány do prodeje známky definitivně označené nápisem HELGOLAND. Bylo jich vytištěno 20 s portréty či znaky, v německé i britské měně. Později zde poštovní služby převzala britská pošta a na známkách vytištěných v Berlíně se objevily portréty královny Viktorie. Emisní činnost pro Helgoland skončila roku 1889.\n\nOstrov je dějištěm poněkud cynické Nerudovy básně \"Romance helgolandská\" (ze sbírky Balady a romance).\n\n"}
{"id": "170465", "url": "https://cs.wikipedia.org/wiki?curid=170465", "title": "Weierstrassova funkce", "text": "Weierstrassova funkce\n\nWeierstrassova funkce, pojmenovaná po německém matematikovi Karlu Weierstrassovi, je matematická funkce, která je ve všech bodech spojitá, ale v žádném bodě nemá derivaci.\n\nFunkce se chová jako fraktál, neboť zvětšené části grafu a původní graf jsou podobné. \n\nWeierstrassova funkce bývá uváděna v různých tvarech s různými konstantami.\n\n\n\n\n"}
{"id": "170466", "url": "https://cs.wikipedia.org/wiki?curid=170466", "title": "Mogwai", "text": "Mogwai\n\nMogwai je skotská post-rocková hudební skupina pocházející z Glasgow.\n\nV roce 1995 ji založili Stuart Braithwaite a Dominic Aitchison. Za dobu své existence se ve svém hudebním žánru stala jednou z velmi inspirativních a známých skupin. Její skladby jsou instrumentální, založené na kytaře, často soustředěné kolem jednoho tématu.\nMimo jiné ve své hudbě používají kytarovou distorzi a kytarové efekty. Celková nálada skladeb je spíše melancholická s pomalejším tempem, někdy jsou písně delší, okolo osmi minut. Přestože svojí tvorbou na první pohled přímo nezapadají mezi punkové skupiny, je pro ně, podle jejich slov, punkové cítění důležité.\n\nJméno skupiny znamená v překladu z čínštiny duch a skupina si ho vybrala podle stejnojmenné postavičky z filmu \"Gremlins\". Jméno Mogwai však pro ně podle rozhovorů nemá větší význam a skupina si ho zamýšlela i změnit.\n\n\n\n"}
{"id": "170467", "url": "https://cs.wikipedia.org/wiki?curid=170467", "title": "Abandonware", "text": "Abandonware\n\nTermín abandonware označuje software (převážně hry, ať už počítačové nebo konzolové), který je již starý a neprodává se. Název se skládá z anglického \"to abandon\" (opustit) a \"ware\" (= software), tedy programy (hry), které už nejsou v prodeji a patrně k tomu nedojde ani v žádné speciální edici. \n\nZákony abandonware nijak nevymezují, je to pouze označení, že je software už starý, obvykle více než deset let, případně že se už více než 5 let neprodává. O abandonware se mluví až od masového rozšíření internetu, který výrazně usnadnil sdílení programů.\n\nNa rozdíl od jiných autorských děl jako jsou hudba nebo literatura, software se vyvijí velice rychle. Starý software má obvykle horší grafické zpracování a mnohdy už lze spustit jen v emulátoru. \n\nPo legální stránce se abandonware obvykle dá přiřadit k warezu, přesto jej mnoho softwarových společností toleruje nebo dokonce bere pozitivně. Na starém softwaru už nemohou dále vydělat, samostatné nové vydání starých titulů by bylo neekonomické a takto aspoň abandonware funguje jako reklama. Některé společnosti dokonce starší software uvolňují k volnému používání, tím pádem se dají považovat za freeware. Obvykle však pouze zůstává software nechráněn, tj. nikdo není pověřen, aby podnikal právní kroky k zastavení šíření. Lze najít případy, kdy starší, již neprodávaný titul byl využit k podpoře toho nového. Zpravidla tím způsobem, že k nové hře je bez zvýšení ceny přibalená stará hra. Například Duke Nukem 3D obsahoval své dva předchozí díly, Day of the Tentacle zase měla v sobě integrovanou hru Maniac Mansion.\n\nNěkdy si společnost nechá chránit práva společností na to zaměřenou, jako např. Entertainment Software Association. Pokud daný software není uvolněn k volnému užívání (běžně není) a majitel stránek dostane stížnost od pověřené osoby, musí urychleně provést odstranění. Kritikové říkají, že potírání šíření stojí více peněz, než kolik lze vydělat prodejem starého software.\n"}
{"id": "170473", "url": "https://cs.wikipedia.org/wiki?curid=170473", "title": "Tichá dohoda (hudební skupina)", "text": "Tichá dohoda (hudební skupina)\n\nTichá dohoda je pražská hudební skupina.\n\nSkupinu založil v roce 1986 Dan Šustr (kytara, zpěv) a člen legendární punkově-novovlnné skupiny Letadlo bubeník Jiří Šimeček. Na trio skupinu doplnil Zdeněk Marek (baskytara). Název vznikl podle románu Elii Kazana \"Tichá dohoda\". Ještě v tomtéž roce za bubny vystřídal Jiřího Šimečka nový člen kapely Pavel Špaček a přidal se kytarista Jan Hájek. V této sestavě skupina hrála do roku 1988, kdy se rozešla.\n\nPoté začala opět hrát v roce 1988, kdy na pěvecký post nastoupila Blanka Šrůmová.\nZa více než čtvrtstoletí jejího působení se v její rytmické sekci vystřídala řada hudebníků. Mnozí z nich dnes hrají v našich dalších špičkových skupinách či s našimi předními interprety (Plastic People of the Universe, Kapela Hrůzy, Miro Žbirka aj.).\n\nDan Šustr se v roce 2007 po 8 letech vrátil na scénu s nekomerčním \"retro\" projektem 2Wings. V písničkářském rockovém triu s ním hrají hudebníci z poslední sestavy Tiché dohody.\n\nV létě 2011 Tichá dohoda vystoupila na festivalu v Trutnově a v roce 2012 odehrála přes dvacet koncertů na festivalech i v několika klubech.\n\nSvé 25. výročí skupina oslavila 8. prosince 2011 koncertem v pražském KD Vltavská. Na tomto téměř tříhodinovém koncertě se na pódiu postupně vystřídali spoluhráči ze všech sestav kapely a jako gratulanti přišli skupinu podpořit anglický písničkář Phil Shoenfelt a v závěru koncertu speciální host - kytarista Michal Pavlíček a hráč na foukací harmoniku Ondřej Konrád. Celý koncert byl doplněn originálními projekcemi a dobovými materiály s fotografiemi z dílny dvorního režiséra skupiny Ivana Tatíčka. \nDne 12. dubna 2012 vyšlo live CD z narozeninového koncertu na Vltavské pod názvem \"Tichá dohoda live – 25 let Největší hity – live!\". Záznam skupina pokřtila na speciálním koncertě v Brně na Musilce 12.4.2012 a tím odstartovala po mnohaletém odmlčení své koncertní a hudební aktivity.\nBlanka Šrůmová ohlásila přes média 30. června 2014 svůj opakovaný odchod ze skupiny.\n\nV srpnu 2014 oznámil kreativní lídr skupiny Dan Šustr plány na vydání nového alba Tiché dohody ve druhé polovině roku 2015. V prosinci téhož roku se skupina rozhodla pokračovat v činnosti se zpěvačkou Zuzanou Vintrovou. \n\nDne 13. dubna 2015 vyšlo album s deseti coververzemi britských nezávislých kytarovek manchesterské scény pod názvem \"KLADNO MANCHESTER\". \n\nV roce 2016 skupina završila třicátý rok existence a 1. února 2016, po osmnácti letech od posledního řadového alba \"Válcovna vkusu, s.r.o,\" vydala \"EP ACHTUNG 30!\" se třemi novými původními skladbami\".\"\n\n6. října 2017 vydala Tichá dohoda své šesté řadové album \"Hlasitá revoluce\" .\n\n\n\n\n\nFeaturing Phil Shoenfelt\n\n\n"}
{"id": "170481", "url": "https://cs.wikipedia.org/wiki?curid=170481", "title": "Eesti Liinirongid", "text": "Eesti Liinirongid\n\nEesti Liinirongid AS (zkráceně Elron), do září 2013 Elektriraudtee AS, (VKM: ER) je estonský dopravce, provozující osobní železniční dopravu na železničních tratích na území celého Estonska. Tato společnost vznikla vyčleněním z Eesti Raudtee a je plně ve státním vlastnictví.\n\nElektriraudtee původně provozovala vlakové spoje na 132 km železniční sítě provozovatele dráhy Eesti Raudtee, které jsou elektrizovány soustavou 3 kV DC. Od ledna 2014 pak zahájila provoz i na neelektrizovaných tratích, kde nahradila soukromého dopravce Edelaraudtee.\n\nElektrické vlaky jsou provozovány z tallinnského hlavního nádraží Balti Jaam do východní a západní větve:\n\nSpolečnost původně používala několik typů elektrických jednotek, které v 70. a 80. letech 20. století vyrobila vagonka RVR v Rize. Později si společnost objednala u společnosti Stadler 38 elektrických a motorových jednotek typu FLIRT. Konkrétně šlo o 18 elektrických jednotek (12 třívozových a 6 čtyřvozových) a 20 motorových jednotek (6 dvouvozových, 8 třívozových a 6 čtyřvozových motorových jednotek). Jejich dodávky byly zahájeny v závěru roku 2012.\n\n"}
{"id": "170488", "url": "https://cs.wikipedia.org/wiki?curid=170488", "title": "Kongresové centrum Praha", "text": "Kongresové centrum Praha\n\nKongresové centrum Praha (zkratka KCP, původně \"Palác kultury\", v dobové zkratce nazývaný \"Pakul\", či \"Lidojem)\" je rozsáhlá neofunkcionalistická budova v Praze 4–Nuslích. Nachází se na adrese ulice 5. května 1640/65, poblíž stanice metra C, Vyšehrad.\n\nI díky kongresovému centru se Praha stala v roce 2017 osmou nejpopulárnější konferenční destinací světa dle asociace \"International Congress and Convention Association\".\n\nNachází se na hraně Nuselského údolí a Pankrácké pláně mezi Nuselským mostem a Pankráckým náměstím u stanice metra C Vyšehrad. Tato poloha umožňuje velkolepý výhled od KC na část Nuselského údolí a panorama Prahy.\n\nJedná se o největší kongresové centrum v Česku. K budově přiléhá také hotel Holiday Inn, Business Centrum Vyšehrad. Hlavním majitelem je v současnosti Český stát s podílem 55 % a dále Hlavní město Praha s podílem 45 %.\n\nK dispozici je až 70 různě velkých sálů s kapacitou celkem 9300 osob; největší z nich, Kongresový sál, pojme 2 764 lidí. Akustika Kongresového sálu patří podle odborníků k nejlepším na světě (13. v pořadí). Běžně se zde konají koncerty, plesy, zasedání a další kulturní události. K jeho přednostem patří mj. jedinečný výhled přes Vltavu na panoráma Pražského hradu.\n\nProjektová příprava budovy byla vypracována ve Vojenském projektovém útvaru v Praze 6, za vedení inženýra architekta Vladimíra Conka CSc. Výstavba budovy byla zahájena v roce 1976 na místě hřiště Nuselského SK a dokončena roku 1981. Nosné ocelové konstrukce budovy o celkové váze 12400 kg byly vyrobeny v létech 1975 až 1979 v provoze MOSTÁRNA, v tehdejším státním podniku Vítkovické železárny Klementa Gottwalda v Ostravě. Po několika změnách byl v závěrečné fázi pověřen vedením výstavby doc. ing. Josef Šnejdar, CSc., který za její včasné dokončení obdržel Řád práce. Při zahájení stavby bylo o budově referováno jako o Sjezdovém paláci, neboť byla určena též pro konání stranických sjezdů, které KSČ do té doby pořádala v přejmenovaném Průmyslovém paláci na pražském holešovickém Výstavišti. Teprve od počátku roku 1981 byla budova známa pod názvem \"Palác kultury\". Ke slavnostnímu otevření došlo 2. dubna za účasti prezidenta ČSSR Gustáva Husáka. Budova nikdy nebyla příliš oblíbena veřejností.\n\nV roce 1981 byla odhalena před Palácem kultury směrem k centru na kamenném podstavci bronzová socha s názvem „Radostný den“ od sochaře Jana Hány (1927-1994). Šlo o sochu matky s dcerou, které se s květy v rukou radují ze života. Po sametové revoluci byla tato socha odstraněna, přestože neměla žádný politický podtext a dodnes zde po ní zbyl jen podstavec.\n\nV prosinci 1989 zde proběhla jednání o složení první polistopadové vlády Československa.\n\nPalác byl dokončen roku 1981 a na základě rozhodnutí odboru kultury NVP z 31. 5. 1982 čj. kult/5-1420/81 byl vzápětí zapsán jako kulturní památka. Památková ochrana byla zrušena k 6. květnu 1991. Ústřední seznam kulturních památek v rozhraní MonumNet i v Památkovém katalogu uvádějí na základě svérazného výkladu předchozího památkového zákona (podle nějž zápis do rejstříku status kulturní památky neustanovuje, ale pouze potvrzuje) počátek památkové ochrany k 3. květnu 1958, tedy již před počátkem výstavby.\n\nBudova byla v roce 1995 přejmenována na Kongresové centrum. V letech 1998–2000 proběhla generální rekonstrukce a dostavba, také kvůli 55. zasedání Mezinárodního měnového fondu a Světové banky v září 2000.\n\nV roce 2014 odkoupil český stát 55 % KCP, čímž se stal většinovým vlastníkem, zbavil tím také budovu dluhu více než 2 miliard Kč z rekonstrukce 1998 až 2000. Předtím vlastnila KCP pouze Praha, která také mezi roky kvůli rekonstrukci a odstranění vnitřního dluhu navýšila základní jmění firmy o 800 milionů korun.\n\nV letech 2016 až 2017 proběhla rekonstrukce interiérů budovy.\n\nV prosinci 2016 vypsalo Kongresové centrum Praha architektonickou soutěž na dostavbu a rozšíření výstavní ploch, rekonstrukci přilehlého Pankrácké náměstí. Výsledky byly představeny na podzim 2017, soutěž vyhrál španělský architektonický ateliér OCA, celkem bylo k dispozici 76 návrhů. Kongresové centrum získá menší konferenční i výstavní prostory, bude se rekonstruovat také prostranství jižně od KCP. Dostavba bude stát 300 až 600 milionů korun, k zahájení výstavby by mohlo dojít kolem roku 2020.\n\n\n\n"}
{"id": "170489", "url": "https://cs.wikipedia.org/wiki?curid=170489", "title": "Digital Millennium Copyright Act", "text": "Digital Millennium Copyright Act\n\nDigital Millenium Copyright Act of 1998 (zkráceně DMCA), je rozsáhlý zákon v americkém právu, který doplňuje Copyright Act of 1976 (Title 17 of US Code) tj. americké autorské právo. Tento zákon byl přijat kongresem a v platnost vstoupil 28. října 1998. Cílem tohoto zákona je reagovat na nové technologie (mj. na Internet) a mezinárodní smlouvy, které díky těmto technologiím vznikly. DMCA tak novelizuje Copyright Act, toto však činí pro evropské právo poněkud atypicky a to zavedením samostatné normy. Vzniku tohoto zákona předcházelo několik soudních rozhodnutí v některých problematikách, ze kterých se při nacházení práva vycházelo.\n\nVzhledem k šíři problematiky je tento zákon rozdělen na pět vzájemně sice provázaných, přesto téměř nezávislých částí. Každá z těchto částí (titles) pojednává o samostatném problému. Ekvivalent tohoto zákona v České republice neexistuje a je rozložen do několika odlišných zákonů. Přestože je americké právo odlišné od práva kontinentálního, lze říci, že myšlenky které se objevují v tomto zákoně se objevují ve Směrnici o harmonizaci některých aspektů práva autorského a práv souvisejících v informační společnosti EU z roku 2001 (tzv. informační směrnice). Tato směrnice 2001/29/ES se částečně promítla i do českého autorského zákona.\n\nNěkterá opatření související s DMCA mají řadu kritiků a existuje významný tlak na další reformy v této oblasti. Kritika této úpravě nejčastěji vytýká, že je protikonkurenční a co se technické kontroly týče i neúčinný. Někteří kritici tvrdí, že technická omezení pouze obtěžují legální uživatele programů, ale nedokážou zabránit jejich nelegálnímu využití. Na DMCA a její evropskou obdobu EUCD se odvolávají výrobci jako John Deere ve sporu o to, zda si farmáři mohou sami opravovat zakoupené stroje.\n\nČást (respektive samostatný zákon) I. se nazývá WIPO Copyright and Performances and Phonograms Treaties Implementation Act a zabývá se ochranou autorských práv a obcházením ochran sloužících k zabránění porušování autorských práv. Obdobná idea je vyjádřena i v českém autorském zákoně 121/2000 Sb. paragrafy 44 a 45.\n\nČást druhá se nazývá Online Copyright Infringement Liability Limitation Act, ale je známější pod zkratkou (OCILLA). Tato část řeší odpovědnost poskytovatelů služeb především na Internetu ve vztahu k autorskému právu. Tímto zákonem byl do Copyright Act vsunut paragraf 512, který omezuje odpovědnost těchto subjektů. To jim umožňuje nabízet tyto služby s rozumným rizikem. Samotný paragraf 512 není paragrafem v běžném chápání tohoto významu, ale je svým rozsahem prakticky samostatným zákonem. Problematika, kterou se zabývá je poměrně široká a je zde rozvedena na deseti stranách textu. Idea tohoto zákona je jiná než idea běžná v evropském právu, přesto se zákonu podařilo nastavit podmínky pro zejména pro poskytovatele volného prostoru způsobem, který toto podnikání rozvíjí a zároveň mu stanovuje relativně rozumné hranice.\n\nPoskytovatelé služeb, tak při splnění jistých podmínek (především licenčních) se dostávají do „safe harbour“ tj. bezpečného přístavu, kde pro něj platí „omezená odpovědnost“, kdy nezodpovídají za obsah míst, které pronajali třetí straně. Základní ideou tak je, že nikdo není zodpovědný za to co přesahuje jeho možnosti kontroly.\n\nTento přístup má řadu výhod a v USA se ho daří uplatňovat, jeho základní výhodou je, že prakticky všichni jsou součástí řetězce, který nemá zájem na porušování autorských práv. Další výhodou je rychlá možnost nápravy v případě porušení, kterou umožňuje licenční politika. Nevýhodou je jistá komplikovanost zákona a z pojetí tohoto i jisté nároky na čestné jednání.\n\nČást třetí se nazývá Computer Maintenance Competition Assurance Act a upravuje pravidla tak, aby při opravách PC a jiných zařízeních bylo možno vytvářet různé dočasné kopie, které jsou vyžadovány povahou opravy.\n\nČást čtvrtá se nazývá Miscellaneous Provisions a obsahuje následující výjimky a úpravy:\n\nSe nazývá Vessel Hull Design Protection Act a zabývá se ochranou designů trupů a palub lodí kratších než 200 stop, tato problematika bývá v Evropě řešena zvláštním zákonem, který není v přímě souvislosti s autorským právem. V ČR se pro řešení této problematiky používá označení průmyslové vzory.\n\nTento zákon umožňuje tvorbu výjimek, které jsou každé tři roky revidovány, tyto výjimky osvobozují některé skupiny, pro jisté účely od zákazu obcházet autorsko-právní ochrany. Tyto výjimky jsou udělovány v případě, že by ochranná technologie měla nepříznivý dopad na nějakou skupinu lidí. Jedná se zpravidla o vzdělávací či archivační účely.\n\nVýjimky byly kongresem uděleny poprvé v roce 2000, revidovány byly roku 2003, aktuálně platné výjimky pochází z listopadu 2006.\n\n"}
{"id": "170493", "url": "https://cs.wikipedia.org/wiki?curid=170493", "title": "Edelaraudtee", "text": "Edelaraudtee\n\nEdelaraudtee AS (VKM: EE), v překladu \"Jihozápadní železnice\", se sídlem v Türi je estonským železničním dopravcem a provozovatelem dráhy.\n\nSpolečnost vznikla v roce 1997 vyčleněním ze státních železnic Eesti Raudtee (EVR), stále však byla ve státních rukou. V roce 2000 pak byla privatizována formou prodeje britské společnosti GB Railways. O několik let později pak byla společnost prodána estonské soukromé společnosti GoGroup.\n\nDo společnosti Edelaraudtee byla z EVR vyčleněna také část estonské železniční sítě, konkrétně tratě Tallinn - Lelle - Pärnu - Mõisaküla - hranice s Lotyšskem, Lelle - Viljandi a Liiva - Ülemiste, celkem 273,811 km železničních tratí. Tyto tratě jsou nyní vyčleněny do dceřiné společnosti Edelaraudtee Infrastruktuuri AS.\n\nTratě ve správě Edelaraudtee Infrastruktuuri umožňují provoz osobních vlaků s těmito maximálními rychlostmi:\n\nÚsek z Pärnu do Mõisaküly na hranici s Lotyšskem, kde byla pravidelná osobní doprava zastavena 31. ledna 1996 a ukončení nákladní dopravy následovalo v roce 2002, byl zrušen a koleje byly v roce 2008 sneseny.\n\nPro osobní dopravu společnost využívá motorové jednotky řad DR1A, vyráběné vagonkou RVR v Rize. Některé z nich byly remotorizovány na typ DR1B s použitím spalovacího motoru MTU. Dále pak používá jednotky řady DR1BJ, které vznikly rozdělením originálních (tj. neremotorizovaných) jednotek řady DR1B.\n\nV nákladní dopravě a pro posun používá společnost výhradně lokomotivy československé konstrukce typu ČME3, resp. modernější verze ČME3T.\n\n"}
{"id": "170494", "url": "https://cs.wikipedia.org/wiki?curid=170494", "title": "Żywiecká přehrada", "text": "Żywiecká přehrada\n\nŻywiecká přehrada ( ) je přehradní nádrž ve Slezském vojvodství v Polsku. Nachází se na řece Sołe nedaleko města Żywiec v Żywiecké kotlině mezi Malé Beskydy a Żywiecké Beskydy. Přehradní nádrž je 8 km dlouhá a 2 km široká. Má rozlohu 10 km². Dosahuje hloubky 20 m. Objem zadržené vody může být až 100 mil. m³. Leží v nadmořské výšce 337 m.\n\nNádrž vznikla za hrází, která byla vybudována v roce 1966. Byly zatopeny tři vesnice (Tresna, Zadziele a Stary Żywiec).\n\nU hráze vysoké 38 m se nachází vodní elektrárna. Přehrada je využívaná k rekreaci a slouží také k omezení povodní na horním toku Visly.\n"}
{"id": "170498", "url": "https://cs.wikipedia.org/wiki?curid=170498", "title": "Administrativní dělení Francie", "text": "Administrativní dělení Francie\n\nFrancie se skládá z 18 regionů. Ty jsou dále děleny do 101 departementů , které jsou očíslovány (podle pořadí v abecedě), což má následně význam např. pro směrovací čísla nebo poznávací značky aut.\n\nDepartmenty se dále rozdělují do arrondisementů, do kterých se nevolí žádné zastupitelstvo a mají ale pouze smysl pro zařazení a administraci. Arrondisementy se člení na 2054 kantonů, ale ty opět slouží jen k administraci a rozdělení voličů. Poslední článek tvoří obce, kterých je ve Francii 36 658 (stav v roce 2015). Obce jsou samosprávné s voleným zastupitelstvem (obecní rada).\n\n13 regionů leží v evropské části Francie (\"France métropolitaine\"), jeden z nich - Korsika (Corse) má zvláštní status \"collectivité territoriale\", a zbylých pět je tvořeno vždy jen jedním departmentem a bývají tak označovány jako zámořské departementy a regiony (\"Départements et régions d'outre-mer\", zkratka DOM-ROM).\n\nKromě kontinentální pevniny se Francie skládá z dalších zámořských území. Ty jsou označovány jako \"Départements d'outre-mer - Territoires d'outre-mer\", zkratka DOM-TOM.\n\nZámořská území (s výjimkou Nové Kaledonie) jsou plnohodnotnou součástí Republiky Francie, nicméně některá mají zvláštni postavení v rámci EU. Území v Pacifiku nadále používají frank jako svou měnu, i když byla v Evropě nahrazena eurem. Polynéský frank má však kurs vázán na euro.\nTato území mají různé formy sounáležitosti s Francií. Rozlišuje se 5 různých statusů:\n\n\n\n\n\n"}
{"id": "170499", "url": "https://cs.wikipedia.org/wiki?curid=170499", "title": "Windows Genuine Advantage", "text": "Windows Genuine Advantage\n\nWindows Genuine Advantage (zkráceně WGA) je kontroverzní protipirátský systém vytvořený firmou Microsoft, který od uživatelů Microsoft Windows vyžaduje, aby pravidelně podstupovali ověření pravosti své kopie některých novějších operačních systémů Microsoftu. Ověřování se provádí v pravidelných intervalech prostřednictvím internetu a také jestliže uživatelé chtějí využít některou ze služeb \"Microsoft Windows services\", jako je např. Windows Update, nebo stahovat z \"Microsoft Download Center\". \n\nZpočátku bylo používání WGA dobrovolné, ale od července 2005 se stalo pro uživatele internetových služeb Microsoftu povinným. Uživatelé, u kterých je zjištěna nelegální instalace, dostávají pravidelná upozornění, která se zobrazují při přihlášení a dále v blízkosti systémové lišty a mohou instalovat jen některé aktualizace. U novějších Windows Vista je navíc omezena funkčnost celého systému a výstražná zpráva je zobrazena trvale v pravé spodní části obrazovky. \n\nFunkčnost WGA na počítači zajišťuje program \"Windows Genuine Advantage Notifications\", který, ačkoliv na bezpečnost počítače nemá vliv, byl od 25. dubna 2006 distribuován jako kritická bezpečnostní aktualizace s označením \"KB905474\". Na servery společnosti Microsoft přenáší tyto informace:\n\n\nKnihovna \"Windows Genuine Advantage Validation Library\", která prověřuje instalaci Windows je také součástí několika programů, mezi něž patří Windows Defender, Windows Internet Explorer 7 a Windows Media Player 11.\n\nJako reakce na zavedení WGA se objevilo obviňování z nedostatečného informování uživatelů, kteří by podle kritiků měli mít právo vědět, co se v jejich počítači děje a z toho, že \"WGA Notifications\" se chová jako spyware, protože údajně shromažďuje důvěrné informace. Začaly se také distribuovat programy (např. RemoveWGA), které dokážou WGA ze systému odstranit.\n\n"}
{"id": "170500", "url": "https://cs.wikipedia.org/wiki?curid=170500", "title": "WGA", "text": "WGA\n\nZkratka WGA může mít více významů:\n\n"}
{"id": "170502", "url": "https://cs.wikipedia.org/wiki?curid=170502", "title": "Lom Chlum", "text": "Lom Chlum\n\nLom Chlum je přírodní památka ev. č. 1408, která se nachází v katastrálním území Dolní Lomnice u Kunic, části obce Kunice v okrese Praha-východ. Správa AOPK Praha.\n\nDůvodem ochrany je zatopený lom s výskytem obojživelníků a plazů.\n\nV granitoidovém lomu se přestal dobývat kámen na začátku 60. let 20. století. Lom si následně vzali do pronájmu a později odkoupili sochař Slavoj Nejdl a grafik a autor filmových plakátů Vratislav Hlavatý. Ti přestavěli opuštěné budovy lomu a kovářskou dílnu na haciendu s terasou otevřenou k lomu. Zde se během dalších let scházela společnost známých umělců.\n\nKoncem 60. let začal lom navštěvovat i Bohumil Hrabal. Prostředí s pozůstatky těžebních strojů, nebo lano s kladkou, na kterých se hosté spouštěli do vody, později zvěčnil ve své novele Obsluhoval jsem anglického krále. V knize sem umístil přepychový hotel milionáře Jana Dítěte.\n\n"}
{"id": "170505", "url": "https://cs.wikipedia.org/wiki?curid=170505", "title": "Lom Na plachtě", "text": "Lom Na plachtě\n\nLom Na plachtě, tzv. Plachta, je přírodní památka s evidenčním číslem 1173 ve Středočeském kraji, která se nachází asi 2 kilometry jižně od obce Škvorec, v k. ú. Třebohostice u Škvorce. V minulosti zde probíhala těžba žuly, nyní je lom opuštěný. Důvodem vyhlášení přírodní památky je ochrana mokřadního biotopu s výskytem obojživelníků a plazů. Zároveň se jedná o geologicky zajímavou lokalitu. V závislosti na počasí zde vznikají dočasná jezírka. V severní části se voda drží trvale. Chráněné území bylo vyhlášeno v roce 1990. Od roku 2005 je oblast evidována jako evropsky významná lokalita.\n\nTento geotop, pojmenovaný podle blízkého vrcholu, se nachází nedaleko Prahy v okrese Praha-východ, v obci Škvorec, v k. ú. Třebohostice u Škvorce. Chráněné území je tvořeno dvěma částmi. Samotnou přírodní památkou o rozloze 0,7918 ha (č. parcel 446/1, 446/3) a ochranným pásmem o rozloze 0,6587 ha (č. parcel 444/1 a 897), které lemuje západní stranu PP. Evropsky významná lokalita je vyměřena na 0,7687 ha a je prakticky totožná s PP. Jedná se o malý, nepříliš výrazný, přesto překvapivě pestrý kousek krajiny. Od okolních luk a polí je lom oddělen prstencem tvořeným stromy a keři, které však nejsou předmětem ochrany. Místo je často navštěvováno pejskaři, cyklisty apod. Nachází se zde dokonce dráha pro sjezdová kola, která vede v podstatě skrz celé ochranné pásmo. Posledních několik let už není v provozu.\n\nLokalita je chráněná od roku 1990, kdy byla vyhlášena jako chráněný přírodní výtvor. V roce 1992 došlo ke změně zákona o ochraně přírody a krajiny a od té doby se jedná o přírodní památku. Od roku 2005 území patří mezi EVL.\n\nV minulosti byl vrch Plachta údajně jedním z míst, kde se scházeli Slované, aby zde prováděli oběti pohanským bohům. Důkazem měly být obětní mísy, které se na místě nacházely až do počátku 20. století. Bohužel tyto informace nelze důvěryhodně doložit. Podle přítomnosti některých druhů rostlin a živočichů lze předpokládat, že zde v dobách před těžbou probíhala pastva.Těžba zde trvala asi do poloviny 60. let 20. století. Od té doby nebyl lom nijak využíván.\n\nLom je součástí středočeského plutonu a jeho podloží tvoří převážně porfyrické biotické žuly, které v blízkosti přechází v proterozoické jílové břidlice. Povrch lomu má převážně skalní podklad. \n\nNa území PP, které je prakticky shodné s územím EVL, bylo v minulosti zaznamenáno mnoho chráněných druhů plazů a obojživelníků, jako jsou kuňka obecná (ohnivá) (\"Bombina bombina\"), kuňka žlutobřichá (\"Bombina variegata\"), ropucha obecná (\"Bufo bufo\"), ropucha zelená (\"Bufo viridis\"),rosnička zelená (\"Hyla arborea\"), skokan hnědý (\"Rana temporaria\"), skokan štíhlý (\"Rana dalmatina\"), čolek obecný (\"Triturus vulgaris\" ), čolek velký (Triturus cristatus), ještěrka obecná (\"Lacerta agilis\"), slepýš křehký (\"Anguis fragilis\"), užovka obojková (\"Natrix natrix\").\n\nDále můžeme narazit na poměrně velké množství druhů čmeláků, například čmeláka lesního (\"Bombus silvarum\"), čmeláka lučního (\"Bombus pratorum\"), čmeláka polního (\"Bombus agrorum\"), čmeláka skalního (Bombus lapidarius), čmeláka zahradního (\"Bombus hortorum\"), čmeláka zemního (Bombus terrestris).\n\nZ hlediska ochrany je pro nás důležitý trnovník akát (Robinia pseudacacia) společně s borovicí černou (\"Pinus nigra\"). Tyto druhy se doporučuje z důvodu zarůstání plochy odstraňovat. Ostatních zástupců rostlinné říše zde můžeme nalézt nemalé množství. Chráněné druhy mezi nimi ale nenajdeme a nejsou proto předmětem ochrany. Roste zde například sítina žabí (Juncus bufonius), kalužník šruchový (\"Peplis portula\"), hvozdík kropenatý (\"Dianthus deltoides\") nebo vrba popelavá (\"Salix cinerea\").\nCílem ochrany PP je zachování mokřadního biotopu s tůněmi, na jehož území se vyskytují některé ohrožené druhy živočichů vázaných na vodu a vlhké prostředí. Příkladem může být silně ohrožená kuňka obecná (ohnivá) (\"Bombina bombina)\", díky které byla oblast později přidána na seznam evropsky významných lokalit. Ochrana kuňky obecné současně poskytuje ochranu i ostatním druhům a můžeme ji proto s malou rezervou označit za tzv. deštníkový druh. Od vyhlášení v roce 1990 zde byl management prováděn pouze nárazově. V roce 2005 vznikl plán péče o PP pro roky 2006 až 2015. Jako EVL je oblast evidována od roku 2005.\n\nPlán péče pro PP a EVL je téměř totožný. Doporučuje se likvidace náletových a nepůvodních dřevin. V případě borovice černé se likvidace týká pouze mladých stromů, v případě akátu všech exemplářů. Dále se doporučuje regulace vodního porostu, a to hlavně v suchých obdobích s nízkým úhrnem srážek. Všechna voda je pouze srážková a v případě mimořádného sucha delšího charakteru by bylo vhodné uvažovat o doplnění vody z externích zdrojů.\n\nV těsné blízkosti biotopu dochází k intenzivnímu využívání zemědělské půdy. Hrozí proto splachy hnojiv, následná eutrofizace a urychlení sukcese. Některé látky mohou na živočichy působit toxicky. Jiné činnosti člověka biotop momentálně neohrožují. Střety zájmů nejsou známy. \n\nLom Na plachtě stojí za návštěvu. Je zde krásný výhled do okolí, za dobré viditelnosti je vidět např. Ještěd či hora Říp. Dobrý výhled je také na Prahu. Na jižní straně kopce vystupuje Babický les s bývalým vojenským prostorem. Poblíž vrcholu je vybudován vojenský úkryt. Čtyři kilometry východně od „Plachty“ se nachází přírodní památka Klepec se zajímavými skalnatými útvary. Jedenáct kilometrů ve směru na Mukařov najdeme Národní přírodní rezervaci Voděradské bučiny.  \n"}
{"id": "170515", "url": "https://cs.wikipedia.org/wiki?curid=170515", "title": "Lom u Nové Vsi", "text": "Lom u Nové Vsi\n\nLom u Nové Vsi je přírodní památka ev. č. 653, která se nachází na západním okraji obce Nová Ves I v okrese Kolín. Chráněné území je ve správě Krajského úřadu Středočeského kraje.\n\nDůvodem ochrany je ukázka příbojové facie svrchní křídy. Odhalený profil umožňuje paleoekologický a sedimentologický průzkum křídového ostrova, který se na tomto místě nacházel před 90 miliony let. Po jeho obvodu se nacházejí fosilní živočišné houby, ústřice a ježovky. Hmota ostrova byla z větší části vytěžena. Těžba v lomu skončila v roce 1958. Na stěnách lomu zůstaly zbytky křídových sedimentů (slepence, slínovce, opuky).\n\nPotenciálním ohrožením lomu je pozvolně postupující sukcese. Na dně lomu se nachází tůň, která slouží jako refugium pro obojživelníky, žijí zde např. čolek obecný (\"Triturus vulgaris\"), čolek velký (\"Triturus cristatus\") a kuňka obecná (\"Bombina bombina\").\n\n\n"}
{"id": "170518", "url": "https://cs.wikipedia.org/wiki?curid=170518", "title": "Lom u Červených Peček", "text": "Lom u Červených Peček\n\nLom u Červených Peček je přírodní památka ev. č. 635, která se nachází v severní části obce Červené Pečky v okrese Kolín. Chráněné území je ve správě Krajského úřadu Středočeského kraje. Lom byl odkryt těžbou písku. Dnes je lokalita ohrožena občasným nelegálním výkopem materiálu. Lokalita patřila mezi exkurzní místa \"Mezinárodního geologického kongresu Praha 1968\".\n\nDůvodem ochrany je ukázka transgrese svrchnokřídového moře, paleontologická lokalita. Hromadně se zde vyskytují schránky ústřice \"Rhynchostreon suborbiculatum\", které byly nahromaděny během mořské bouře před 90 miliony let. Některé schránky si doteď zachovaly své původní zbarvení. Prvohorní sedimenty jsou překryty mocnou vrstvou pleistocénní spraše, na které jsou vyvinuty černozemě. Písčité a sprašové stěny jsou hojně osídleny blanokřídlým hmyzem.\n\nBouček, B. (1968): Significant paleontological localities in Czechoslovakia. Guide to Excursion 30AC, Int. Geol. Congress, 23 session. Prague.\n\nLožek, V., Kubíková, J., Šprynar, P. (2005): Chráněná území ČR. Střední Čechy. Svazek 13 AOPK, Praha, 902 s.\n\n"}
{"id": "170521", "url": "https://cs.wikipedia.org/wiki?curid=170521", "title": "Bitva u Punta Stilo", "text": "Bitva u Punta Stilo\n\nBitva u Punta Stilo (známá také jako bitva u Kalábrie) byla jednou z námořních bitev druhé světové války ve Středozemním moři mezi italským a spojeneckým námořnictvem. Uskutečnila 9. července 1940 u pobřeží Kalábrie.\n\n6. července vyplul z Neapole konvoj 5 transportních lodí do Benghází. 8. července doplul bez problémů do Benghází, kde vylodil 2190 mužů, 232 vozidel a 16 000 tun materiálu a zásob. Italský svaz, který mu poskytoval krytí, se ihned vydal na zpáteční cestu do Tarentu. Italskému svazu velel viceadmirál Inigo Campioni se skládal z bitevních lodí Giulio Cesare a Conte di Cavour, těžkých křižníků Fiume, Gorizia, Zara, Pola, Trento a Bolzano, lehkých křižníků Eugenio di Savoia, Duca d'Aosta, Muzio Attendolo, Raimondo Montecuccoli, Alberico da Barbiano, Alberto di Giussano, Duca degli Abruzzi a Giuseppe Garibaldi a 16 torpédoborců.\n\nMezi 5. a 8. červencem byly na Maltě připravovány dva konvoje směřující do Alexandrie. Jeden složený ze 3 rychlých lodí přepravující rodinné příslušníky a konvoj složený ze 4 pomalých nákladních lodí, které přepravovaly vojenský materiál. Na ochranu tohoto konvoje vyplulo 7. července z Alexandrie Středomořské loďstvo pod velením admirála Cunninghama. Cunningham ho rozdělil na tři svazy.\n\n\n\n\nStředomořské loďstvo bylo spatřeno již v noci z 7. na 8. července u Alexandrie italskou ponorkou \"Beilul\", která se pokusila neúspěšně zaútočit.\n8. července ráno bylo naopak spatřeno italské loďstvo britskou ponorkou \"Phoenix\".\n\nOdpoledne bylo Středomořské loďstvo napadeno italskými letadly z Dodekanésu, kterým se podařilo poškodit \"Gloucester\", na kterém zahynul jeho velitel námořní kapitán Garside a dalších 17 mužů.\n\n9. července odpoledne odstartovaly torpédové letouny z \"Eagle\", ale nepodařilo se jim zasáhnout žádnou italskou loď.\n\nV 15:13 křižníky svazu A uviděly italskou flotilu a hlavní část bitvy začala.\n\nV 15:22 se když se palba z italských těžkých křižníků začala nebezpečně přibližovat se rozhodl Tovey ustoupit.\n\nKrátce poté byl \"Neptune\" zasažen. Byl poškozen katapult a průzkumný letoun. Požáry se podařilo brzy uhasit.\n\nV 15:50 připlul na dostřel svaz B a mezi \"Giulio Cesare\" a \"Warspite\" začala přestřelka.\n\nV 15:59 byl \"Giulio Cesare\" zasažen 381mm granátem. Po tomto zásahu mohl plout rychlostí pouze 18 uzlů.\n\nV 16:01 začaly italské torpédoborce vytvářet kouřovou clonu a italská flotila se dala na ústup k Messině.\n\nV 16:06 byl zasažen 3 granáty křižník \"Bolzano\", ale nebyl vážněji poškozen.\n\nBěhem další hodiny se obě strany neúspěšně pokoušely o topédové útoky a pak bitva skončila.\n\nOba britské konvoje během bojů, které na sebe strhly pozornost, propluly nepozorovaně do Alexandrie. Obě strany považovaly své akce za úspěch. A to právě proto, že ochrana konvojů, které měly na starost, se podařila a ani jedna strana netratila žádnou loď. Lehce poškozená bitevní loď \"Giulio Cesare\" byla do měsíce opravena.\n"}
{"id": "170528", "url": "https://cs.wikipedia.org/wiki?curid=170528", "title": "Jaroslavice (rozcestník)", "text": "Jaroslavice (rozcestník)\n\nNázev Jaroslavice má více sídel:\n"}
{"id": "170534", "url": "https://cs.wikipedia.org/wiki?curid=170534", "title": "Německá sociologická společnost", "text": "Německá sociologická společnost\n\nNěmecká sociologická společnost byla založena roku 1909. Je někdy označována také jako \"Německá společnosti pro sociologii\", původně \"Deutsche Gesellschaft für Soziologie\". Jejími zakladateli byli například Rudolf Goldscheid, Ferdinand Tönnies (prezident 1909-1933), Max Weber a Georg Simmel.\n\n"}
{"id": "170542", "url": "https://cs.wikipedia.org/wiki?curid=170542", "title": "Identita, tradice, suverenita", "text": "Identita, tradice, suverenita\n\nIdentita, tradice, suverenita (ITS) (anglicky \"Identity, Tradition and Sovereignty\") byla politická skupina (frakce) v Evropském parlamentu sdružující radikálně pravicové a nacionalisticky orientované politické strany. Utvoření frakce bylo oznámeno dne 15. ledna 2007. Sama frakce se definovala spíše jako technická než jako politická. Některé jiné skupiny v rámci Evropského parlamentu oznámily, že nebudou s ITS spolupracovat. V čele skupiny stál Bruno Gollnisch.\n\n"}
{"id": "170543", "url": "https://cs.wikipedia.org/wiki?curid=170543", "title": "LM-99", "text": "LM-99\n\nLM-99 ( , podle unifikovaného označení 71-134) je model ruské čtyřdveřové tramvaje klasické koncepce (tj. s vysokou podlahou a délkou 15 m). První vůz tohoto typu opustil brány závodu v roce 1999; podle tohoto roku též získal i své označení. Model byl vyráběn v letech 1999–2008.\n\nJedná se o nejnovější produkt společnosti PTMZ, jenž se úspěšně rozšířil do ruských tramvajových provozů (na rozdíl od experimentálních typů LM-2000 a LVS-2005). Tuto tramvaj lze spatřit v mnohých městech, například v Moskvě, Petrohradu, Kazani, Kemerovu, Kolomně, Komsomolsku na Amure, Novosibirsku, Ossinikách, Salavatu, Smolensku a též i v Usť-Kamenogorsku. Tramvaje LM-99 byly vyrobeny v několika modifikacích:\n\n\n"}
{"id": "170544", "url": "https://cs.wikipedia.org/wiki?curid=170544", "title": "Misionář", "text": "Misionář\n\nMisionář je označení pro propagátora nějakého náboženství či hlasatele jeho idejí, který působí na lidi jiného či žádného vyznání, aby je pro toto náboženství získal. Některá náboženství kladou na misionářské úsilí jen malý nebo žádný důraz (např. judaismus či šintoismus), naproti tomu jiná na ně kladou silný důraz (např. křesťanství).\n\nMisionářské výpravy měly dříve významný vliv na poznávání světa a šíření civilizace, řada velkých cestovatelů západního světa byla zároveň misionáři – např. David Livingstone či Samuel Fritz. Misijní stanice zřízené křesťanskými misionáři pak v některých oblastech (zejména v Africe a Jižní Americe) dodnes tvoří kostru jediné obecně dostupné sociální, vzdělávací a zdravotnické sítě. Zároveň je ale třeba pamatovat, že zejména na přelomu středověku a novověku byly misijní výpravy často kombinovány s výpravami dobyvačnými.\n\nMisijní činnost ve stylu „obracení na víru“ může mít do značné míry formu vnucování a nátlaku.\n\nI přes „získání“ konvertitů stále nelze označit misi za úspěšnou: Naplňování a praktikování víry musí pokračovat i po odchodu misionářů dále, což ale bez dostatečného vzdělání o učení není možné. I kdyby se nová víra v komunitě ujala, bez trvalé zpětné vazby snadno sklouzne mimo rámec církve. Pouhé pokřtění konvertitů není úspěchem, ale teprve začátkem: Například v začátcích evangelizace amerických indiánů se pak celý odkaz scvrkl na „víru zkřížených dřívek“. Zodpovědná misijní činnost tedy je dlouhodobá, s měřítkem výchovy minimálně jedné generace (20 let), a také neinvazivní, budující svůj vliv pouze nabídkou pomoci, ponechávajíce možnost volby a odmítnutí, a přizpůsobivá vůči místní kultuře.\n\nNaprosto zásadní je pak vzdělání a příprava samotných misionářů, kteří se pak dostávají do přímého rozporu s antropology: Nadšený misionář ignoruje dosavadní místní kulturu, naopak přináší svou s cílem tuto novou nastolit. A nejde jen o víru, ale i celý životní postoj a způsob života. Naopak, vědeckým cílem a způsobem antropologa je právě původní kultura a její zachování, při minimalizaci vlastního vlivu na zkoumané společenství. Následky vlivu misionářů, které pak antropolog může pozorovat, jsou např. negramotné izolované kmeny jižní pralesní části Nové Guineje, které po odchodu misionářů pokračují ve svém tradičním způsobu života, naprosto neovlivněni nepochopeným dogmatickým učením, zato však už ovlivněni západní kulturou, tedy zůstavšími odpadky, ze kterých vyrobili nové nástroje a zbraně, a kde jediným pozůstatkem předaných hodnot jsou stojící ručičkové hodiny na monočlánky, visící v mužském domě.\n\nDůsledkem takových zkušeností je, že etnografové úmyslně utajují nově nalezená neznámá pralesní společenství, například v pralesích Jižní Ameriky, aby se těmto lidem nechala možnost žít po svém: Důsledky jakéhokoli zásahu z vnějšího světa totiž budou nevratné, definitivní.\n\n"}
{"id": "170546", "url": "https://cs.wikipedia.org/wiki?curid=170546", "title": "Polikarpov R-5", "text": "Polikarpov R-5\n\nPolikarpov R-5 byl sovětský dvoumístný jednomotorový dvouplošník smíšené konstrukce s odkrytými prostory osádky a pevným podvozkem.\n\nByl zkonstruován ve 20. letech 20. století, prototyp vzlétl na podzim roku 1928, do výzbroje Rudé armády byl zaveden roku 1930. Snaha o zvýšení výkonu sériových strojů vedla ke konstrukci typu R-5SSS (skorostnoj, skoropodjemnyj, skorostrelnyj). Letoun měl instalovanou výkonnější pohonnou jednotku M-17F o 526 kW a četná aerodynamická zlepšení. Podvozková kola byla kapotovaná, zaprofilováno bylo kování vzpěr a výztuh křídla. Novou hlavňovou výzbroj tvořily kulomety ŠKAS. Vyrobeno bylo přibližně 100 kusů, které měly až o 30 km/h vyšší rychlost a zvětšený dostup o 2000 m oproti základním R-5.\n\nZa druhé světové války byl již naprosto zastaralý, avšak stále sloužil jako spojovací letoun a jako součást výzbroje vojskového letectva. Traduje se, že 17. září 1939 se stal prvním sovětským letadlem, které se podařilo sestřelit bránícímu se polskému letectvu.\n\n\n\n"}
{"id": "170547", "url": "https://cs.wikipedia.org/wiki?curid=170547", "title": "Pietro Metastasio", "text": "Pietro Metastasio\n\nPietro Antonio Domenico Trapassi, známý jako Metastasio (13. ledna 1698, Řím – 12. dubna 1782, Vídeň), byl italský spisovatel, básník a operní libretista.\n\nPietro Metastasio, vlastním jménem Trapassi, se narodil v Římě v rodině nepříliš majetného obchodníka. Jeho kmotrem se stal kardinál Pietro Ottoboni, známý mecenáš umění a milovník hudby. Ten zajistil chlapci kvalitní vzdělání a záhy rozpoznal jeho mimořádný talent.\n\nDalším šťastným okamžikem bylo, že profesor na gymnáziu při římské univerzitě Sapienzia, Gian Vincenzo Gravina, se rozhodl chlapcův talent kultivovat a navrhl rodičům adopci. Asi od svých deseti let žil Pietro v domě svého pěstouna, který jej vyučoval řečtině, latině, dějinám a literatuře. Gravina byl mimo jiné zakladatele literární společnosti známé jako Arkádie, která se velmi zasloužila o rozvoj italské literatury a umění vůbec.\n\nPrvní známou větší prací Metastasia byla tragedie \"Giustino\". Při přípravě do tisku v roce 1716 přijal Trapassi pseudonym \"Metastasio\", což je vlastně řecký překlad italského slova \"trapasso\" (přechod, přestup, metastáze). Dalším Pietrovým učitelem se stal karteziánský filosof Gregorius Caloprese u kterého několik měsíců studoval v Kalábrii. Po návratu do Říma byl vysvěcen na jáhna (proto je občas titulován jako abbé).\n\nV roce 1718 zemřel jeho pěstoun a přestože veškerý svůj majetek odkázal svému schovanci, musel se Pietro začít starat o zdroj obživy. To se ukázalo být nepříliš snadné. Pokoušel se získat zaměstnání v církevních institucích i na univerzitách, ale bez úspěchu. Důvodem bylo patrně to, že Gravina si svou veřejnou činností získal řadu nepřátel a pověst jansenity a Metastasiovi nepomohlo ani jmenování členem Arkádie. Další nepříjemnou událostí byl neúspěch v lásce k Rosalii, dceři známého hudebního skladatele Gaspariniho.\n\nOdešel do Neapole a přijal podřadné místo pomocníka v advokátní kanceláři. Nicméně toto ponížení netrvalo dlouho. Jeho básně si získaly velkou oblibu ve šlechtických kruzích a Metastasiovi se záhy podařilo proniknout i na habsburský dvůr Neapolského království.\n\nOsudovým okamžikem se stalo setkání se slavnou sopranistkou Mariannou Benti Bulgarelli zvanou „La Romanina“. La Romanina účinkovala při uvedení Metasiových prvních serenád a přestože byla vdaná a o 12 let starší, velice si jej oblíbila a uvedla ho do hudební společnosti Neapole. Spřátelil se se skladatelem Nicolo Porporou i s tehdy začínajícím zpěvákem Farinellim a vstřebával do sebe ducha i formální a společenská pravidla operního divadla.\n\nPrvní velké Metastasiovo operní libreto zhudebnil v roce 1724 Domenico Sarro (Sarri). Byla to \"Didone abbandonata (Opuštěná Dido)\" a psal je přímo pro svou přítelkyni. Spíše než jako antická heroina, která musí volit mezi povinnostmi a city, je tu Dido zpodobněna jako zrazená žena bojující s osudem o svou lásku. Výstupy Dido, plné vášně, patří k nejživějším z celé opery, kterou právě Mariannina interpretace slavila obrovský úspěch.\n\nTato opera básníka proslavila, a tak přestal mít nouzi o objednávky. Psal libreta pro Neapol, Benátky i Řím a znovu se pokusil získat místo ve Vatikánu. Nakonec přijal nabídku rakouského (římskoněmeckého) císaře Karla VI. a v roce 1730 se stal dvorním císařským básníkem ve Vídni, kde nahradil již stárnoucího básníka Apostola Zeno. Patrně jej sám Zeno císaři navrhl jako svého nástupce. Nabídka přišla velmi vhod, neboť se v Neapoli zapletl do jakési milostné aféry a hrozil mu soud. Co však rozhodně neočekával bylo to, že Vídeň se stane jeho druhým domovem a do Itálie se již natrvalo nikdy nevrátí.\n\nJeho prvním realizovaným libretem ve Vídni se stal \"Demetrio\", které zhudebnil dvorní skladatel Antonio Caldara a setkal se velkým úspěchem. Dostalo se mu i patřičného finančního ohodnocení i nezbytných poct. Císař mu udělil titul „poeta cesareo“. Básníkovy povinnosti u vídeňského dvora nebyly příliš rozsáhlé. V průměru psal ročně jednu velkou a jednu menší operu, případně oratorium a kantátu, vše zpravidla v rámci pevně daných slavností dvorního kalendáře.\n\nPo smrti Karla VI. za vlády Marie Terezie zájem o umění na vídeňském dvoře upadal. Svou roli v tom jistě hrál i permanentní válečný stav, ale i měnící se vkus doby. Korunní princ Josef II. měl spíše zájem o komickou operu a přivedl do Vídně francouzské umělce. Metastasio v té době psal pro vídeňský dvůr spíše drobnější kantáty a galantní jednoaktovky. Nicméně obrovská básníkova popularita mimo hranice Rakouska nepoklesla, takže Metastasio kromě toho pracoval na revizích starších děl, která byla uváděna v celé Evropě, dokonce i v Brazílii. Obzvláště populární byl díky svému příteli Farinellimu ve Španělsku.\n\nPoslední velké úspěchy slavil s dílem \"Il trionfo di Clelia\" (1762), které zhudebnil Johann Adolf Hasse k narození první dcery Josefa II. a Isabely Parmské a operou \"Romolo ed Ersilia\" (1765) k oslavě sňatku arcivévody Leopolda s Marií Luisou Bourbonskou, rovněž s Hasseho hudbou.\n\nV té době bylo básníkovi již více než 70 let. Uchovával si duševní svěžest, ale umělecký vývoj již kráčel po jiných cestách. Nicméně byl stále uctíván jako žijící legenda a až do své smrti byl chován v hluboké úctě svých současníků a to nejen pro kvality umělecké, ale i obecně lidské.\n\nZemřel ve Vídni 12. dubna 1782 ve věku 84 let.\n\nJedním z hlavních důvodů obliby jeho děl mezi skladateli byla téměř příslovečná hudebnost jeho veršů, která souvisela s Metastasiovou silnou hudební představivostí. Metastasiův literární styl je dnes chápán jako jeden z charakteristických rysů austro-italského baroka, spojovaného především s obdobím vlády Karla VI.\n\nMetastasio zanechal na 30 tříaktových oper, typu „dramma per musica“ (např. \"Artaserse\", \"Alessandro nell'Indie\", \"Didone abbandonata\" a \"La clemenza di Tito\") a více než 40 menších operních libret, dále 8 oratorií, četné kantáty, árie, dueta, celkem více než 150 děl. Kromě toho vydával sbírky básní, eseje a úvahy, nepočítaje rozsáhlou korespondenci s významnými lidmi celé Evropě, která sama o sobě je mimořádným literárním dílem.\n\nMezi lety 1720–1835 byly jeho texty zhudebněny více než 400 hudebními skladateli a byly uváděny v prakticky ve všech divadlech, chrámech a šlechtických salonech Evropy. Operní libreta byla často dávána i bez hudby jako činoherní drama. Již během básníkova života vycházela tiskem nejen jednotlivá díla, ale i ve formě souborného vydání.\n\n\n\n"}
{"id": "170548", "url": "https://cs.wikipedia.org/wiki?curid=170548", "title": "Jaromír Možíš", "text": "Jaromír Možíš\n\nJaromír Možíš (1911-1987) byl český právník a komunální politik, po druhé světové válce předseda MNV Přerova.\n\nPůsobil jako advokát v Přerově a v letech 1945–1947 jako předseda MNV Přerova. Do funkce usedl poté, co v říjnu 1945 na post v čele MNV rezignoval Jiří Kárný. Možíše do funkce navrhla Komunistická strana Československa. Byl do ní potvrzen znovu v červenci 1946. V červenci 1947 oznámil svou rezignaci s tím, že rostoucí agenda jeho advokátní kanceláře mu neumožňuje se plně soustředit na výkon funkce v čele radnice.\n\nRoku 1959 byl v politickém procesu odsouzen k půldruhému roku vězení a po propuštění mohl pracovat jen jako dělník. Jeho synem je bývalý fotbalista Jaromír Možíš.\n"}
{"id": "170553", "url": "https://cs.wikipedia.org/wiki?curid=170553", "title": "Německá evangelická církev v Čechách, na Moravě a ve Slezsku", "text": "Německá evangelická církev v Čechách, na Moravě a ve Slezsku\n\nNěmecká evangelická církev v Čechách, na Moravě a ve Slezsku, německy \"Deutsche Evangelische Kirche in Böhmen, Mähren und Schlesien\" (DEK), do r. 1922 Německá evangelická církev v Československé republice (\"Deutsche Evangelische Kirche in der Tschechoslowakischen Republik\"), byla evangelickou církví v Československu, která vznikla po první světové válce a vzniku Československa osamostatněním česko-moravsko-slezských sborů evangelické církve augsburského a helvetského vyznání v bývalém Rakousku a zanikla po druhé světové válce v důsledku vysídlení Němců z Československa. Za správce jejího odkazu je považována \"Společnost Johannese Mathesia – sudetoněmečtí evangelíci\".\n\nPo první světové válce a rozpadu Rakousko-Uherska se německé evangelické sbory (obce) v českých zemích oddělily od evangelické církve augsburského a helvetského vyznání v bývalém Rakousku a spojily se na prvním církevním sněmu v Trnovanech dne 26. října 1919 v samostatné církevní společenství pod jménem Německá evangelická církev v Čechách, na Moravě a ve Slezsku. Církev přijala lutherskou (augsburskou) konfesi; v rámci této církve bylo organizováno i několik německých reformovaných (helvétských) sborů, proto tato církev neměla ve svém názvu uvedeno vyznání. Nejvíce členů měla mezi německým obyvatelstvem ve velkých průmyslových městech. Sídlo církevního presidenta bylo v Jablonci nad Nisou a úřad vykonával dr. Erich Wehrenfennig (1872–1968).\n\nNěmecká evangelická církev (DEK) sdružovala i české a polské věřící, ale německý ráz církve si zabezpečila výslovným ustanovením, že přičleněním neněmeckých sborů zůstane národnostní charakter církve nedotčen (§ 2 církevního zřízení, vyhlášeného pod č. 209/1924 Sb. z. a n.). Výrazně národnostně smíšený charakter měla DEK v zemi moravskoslezské, zejm. na Ostravsku a na Těšínsku. V roce 1930 měla tato církev přes 130 tisíc členů, z toho necelých 6 tisíc české nebo slovenské národnosti a 3 tisíce členů polské národnosti.\n\nSpráva církve byla trojstupňová: byla vykonávána na úrovni farních obcí, na úrovni krajských církevních obcí (církevních krajů neboli seniorátů) a na úrovni povšechné obce (celé církve).\n\nOtázka zapojení Německé evangelické církve (DEK) do nacistických organizací je velmi spornou, doposud neprobádanou oblastí. Skutečností zůstává, že řada členů a farářů církve byla v předválečném Československu zapojeno do Sudetoněmecké strany. Na druhou stranu tato strana se v této době ještě neprofilovala nacisticky, což dokládá i fakt, že mezi faráři DEK -straníky SdP, nalezneme napojení na protinacistickou vyznavačskou církev v Německu. Po sloučení SdP s nacistickou NSDAP, podle poválečného svědectví tehdejšího předsedy církve E. Wehrenfenniga, již žádný z farářů církve nebyl ve straně a v době Protektorátu církev udržovala kontakty s vyznavačskou církví v Německu.\n\nNěmecká evangelická církev (DEK) přestala prakticky existovat odsunem Němců a právně byl tento stav potvrzen zák. č. 131/1948 Sb. z. a n. ze 6. 5. 1948, o likvidaci právních poměrů německé evangelické církve v Čechách, na Moravě a ve Slezsku. Zákon prohlásil, že církev zanikla ke 4. 5. 1945. Církevní matriky převzaly do správy okresní národní výbory a veškerý majetek církve byl zkonfiskován. V té době DEK patřilo 110 kostelů a kaplí, 16 modliteben, 5 církevních domů, 68 farních budov, 7 obytných domů, 6 školních budov, 42 hřbitovů, 5 sociálních ústavů a 1 statek. Bezprostředně po válce se vedení Německé evangelické církve pokusilo zachránit majetek církve spojením s Českobratrskou církví evangelickou. Především komunisté se naopak pokoušeli veškerý majetek církve zkonfiskovat. Tento spor o majetek církve však až do roku 1948 nebyl vyřešen a zvrat v situaci přišel až s komunistickým převratem a zmíněným zákonem. Církevní budovy byly přiděleny především Československé církvi a Českobratrské církvi evangelické.\n\nDuchovní odkaz DEK v současnosti uchovává a rozvíjí \"Společnost Johannese Mathesia – sudetoněmečtí evangelíci\". Významnou knižní sbírkou, mapující dějiny DEK, je \"Eckertova knihovna\" uložená v evangelickém kostele v Suchdole nad Odrou.\n\n\n\n"}
{"id": "170556", "url": "https://cs.wikipedia.org/wiki?curid=170556", "title": "Rudolf Bubik", "text": "Rudolf Bubik\n\nRudolf Bubik (11. ledna 1941, Karviná – 12. dubna 2016, Albrechtice) byl křesťanský kazatel a biskup Apoštolské církve, původním povoláním soustružník.\n\nV průběhu života se musel potýkat se zdravotní slabostí. Jeho bratr zemřel ještě v dětském věku. Měl také dvě sestry. V jeho 11 letech mu zemřela matka.\n\nV roce 1983 byl také okresním soudem v Karviné odsouzen za „maření státního dozoru nad církvemi“ na jeden rok. Byl vůdčí osobností letničního hnutí v ČR; v letech 1989-2008 (skupinu, ze které AC vznikla ale vedl už za dob totalitního režimu) byl biskupem české Apoštolské církve, je též označován jako bratr Rudek.\n\nPůvodním povoláním byl soustružník v hornictví. Oženil se s Marií Gattnarovou. Narodili se jim čtyři synové a dcera.\n\nZemřel po dlouhodobé nemoci 12. dubna 2016.\n\n\n\n"}
{"id": "170557", "url": "https://cs.wikipedia.org/wiki?curid=170557", "title": "Tichá dohoda", "text": "Tichá dohoda\n\nNázev Tichá dohoda může být použit v několika významech:\n"}
{"id": "170558", "url": "https://cs.wikipedia.org/wiki?curid=170558", "title": "Wittelsbachové", "text": "Wittelsbachové\n\nWittelsbachové ( ) jsou starý šlechtický rod německých knížat, jehož kořeny sahají do desátého století. Jejich vliv se soustřeďoval na území dnešního Německa, zejména na Rýnskou Falc (neboli Dolní Falc) a Bavorsko, kde jeho členové vládli jako vévodové a později od roku 1356 jako kurfiřti – nejprve jako falčtí kurfiřti a od roku 1623 i kurfiřti bavorští. Mezi lety 1583 až 1761 ovládali také kurfiřtství Kolínské. Roku 1806, na základě bratislavského míru (26. prosince 1805) a na znamení díků za vojenskou pomoc, povýšil francouzský císař Napoleon Bonaparte Bavorsko na království. Wittelsbachové pak v Bavorsku vládli jako králové až do roku 1918.\nRodové jméno Wittelsbachů pochází někdy z období kolem roku 1115, kdy tento šlechtický rod, jehož původní titul zněl hrabata ze Scheyern, převzal své nové jméno po hradu Witelinspach, neboli Wittelsbach (potok u lesa – Bach bei einem Wald – ve staré němčině nikoli „Wald\" ale „Wittu\"). Hrad se nachází nad údolím řeky Paar u Aichachu, severovýchodně od Augsburgu.\n\nTři z Wittelsbachů, Ludvík IV. Bavor, Ruprecht I. a Karel VII. Albrecht, dosáhli na titul císaře a krále Svaté říše římské. Další Wittelsbachy můžeme dosud nalézt také na některých evropských trůnech, jako krále švédské, norské, dánské, , bavorské či řecké.\n\nMezi nejznámější členy rodu v nedaleké minulosti patří např. \"pohádkový král\" Ludvík II. či věčné sokyně, matka rakouského císaře Františka Josefa I. Žofie a jeho manželka Alžběta (známější jako \"Sissi\").\n\nPůvod rodu je sporný. Podle některých pověstí sahá Wittelsbašský rod až ke Karlu Velikému. Důvěryhodnější prameny spojují Wittelsbachy s markrabětem Luitpoldem Bavorským († 907), jako vedlejší rodovou linii. Podle publikované genealogie rodu vydané v Rakousku roku 1931 začíná rodinná historie zhruba před 1000 lety hrabětem Otou I. Scheyernským.\n\nSyn Luitpolda Bavorského, Arnulf Zlý, byl v roce 919 zvolen (proti-)králem, byl však nakonec poražen Jindřichem Saským a tak se spokojil s bavorským vévodstvím.\n\nPo Arnulfově smrti roku 937 zapůjčil tehdejší král Ota Veliký vévodství Arnulfovu bratrovi Bertoldovi. Navíc oženil svého bratra Jindřicha s Arnulfovou sestrou Juditou (Jitkou), čímž později odůvodnil bratrův nárok na bavorské vévodství. Jindřich se také po Berchtoldově smrti vévodou stal.\n\nArnůlfův starší syn, Eberhard, byl vypovězen roku 938 ze země. Mladší, Arnulf (II.), však mohl zůstat a stal se bavorským falckrabětem. V roce 940 nechal postavit hrad Scheyern, podle nějž se jeho potomci nazývali hrabaty ze Scheyernu. Po určitou dobu držel Bavorsko mocný panovník Jindřich Lev. Poté, co zradil císaře Fridricha I. Barbarossu, mu bylo roku 1180 na říšském sněmu Bavorsko odebráno a dědičně toto území získal Ota I. Wittelsbach, císařův důvěrník a člen jeho družiny. Rod Wittelsbachů vládl od této chvíle Bavorsku až do roku 1918.\n\n\n\n\n\n\n\n\n\n\nV roce 1392 byla území rozdělena třemi syny Štěpána II. na Bavorsko-Mnichov, Bavorsko-Landshut a Bavorsko-Ingolstadt\n\n\n\n\nDne 25. února 1623 obdržel vévoda Maxmilián I. Falcké kurfiřtství.\n\n\nBavorská linie Wittelsbachů vymřela roku 1777 a dědictví přešlo na Karla Teodora z linie Falcko-Sulzbach, který už vládl jako falcký kurfiřt. Po smrti Karla Teodora roku 1799 nabyli Falcké kurfiřtství vévodové Zweibrückenští.\n\nOd roku 1583 do roku 1761 obsadili bavorští Wittelsbachové Kolínské kurfiřtství (arcibiskupství) a další početná biskupství.\n\n\n\n\nPrvní falckrabě Rudolf I. se roku 1317 zřekl samostatnosti Falcka ve prospěch svého bratra císaře Ludvíka IV.. Jeho syn Rudolf II. Slepý získal dědičné země zpět roku 1329. Zlatou bulou císaře Karla IV. obdrželi roku 1356 Rýnská falckrabata od Karla IV. kurfiřtství.\n\nFalcká linie Wittelsbachů obdržela roku 1356 kurfiřtství.\nRoku 1386 založil kurfiřt Ruprecht I. v Heidelbergu třetí německou univerzitu – Univerzita Ruprechta Karla.\n\nRuprecht III. Falcký byl sice říšskými kurfiřty zvolen římským králem (1400–1410), ale volbu uznávala pouze část říše.\nPo jeho smrti byla falcká linie rodu rozdělena na čtyři rodové linie – kurfiřtství falcké (Heidelberská linie), Falc-Neumarkt (vymřela 1443), Falc-Simmern a Falc-Mosbach-Neumarkt (vymřela 1499).\n\nZ linie Falcko-Neumarktské pocházel Kryštof III. (1440–1448), král dánský, švédský a norský.\nHeidelberská linie vymřela roku 1559 Otou Jindřichem.\n\nKurfiřt Fridrich V. Falcký byl roku 1619 zvolen králem českým, korunu však ztratil po porážce na Bílé hoře a prchl do Holandska.\n\nFalcké kurfiřtství bylo roku 1623 přeneseno do Bavorska a roku 1648 byla vytvořena dvě nová kurfiřtství, tím se kurfiřtství ve Falcku zachovalo.\n\nLinie Pfalz-Simmern vymřela roku 1685 Karlem II., po které nastoupila linie Pfalz-Neuburg, která se roku 1569 oddělila od linie Zweibrükenské a roku 1614 získala vévodství Jülich a Berg; tu pak od roku 1614 následovala samostatná linie Falc-Sulzbach.\n\n\nMezi lety 1623 a 1649 ztratila Falc kurfiřtství ve prospěch bavorského vévody Maxmilián I. Bavorského.\n\n\nPo smrti krále Ruprechta roku 1410 vznikla linie Simmern-Zweibrücken, která se roku 1444 rozdělila na linii Simmern-Sponheim a Zweibrücken-Veldenz. Díky linii Falc-Zweibrücken-Kleeburg získali Wittelsbachové opět švédský trůn (1654–1720).\n\n\nPosledním vévodou z Zweibrückenu byl v roce 1795 Maxmilián Josef, vévoda bez vévodství, protože francouzské revoluční vojsko vévodství obsadilo. Roku 1799 nastoupil v Mnichové Maxmilián Josef jako kurfiřt.\n\n\nPo vymření linie Falc-Sulzbach roku 1799 se následníkem Karla IV. Teodora stal Maxmilián IV. (Falc-Zweibrücken-Birkenfeld-Bischweiler). Roku 1806 se Bavorské kurfiřtství stalo královstvím a Wittelsbachové vládli až do roku 1918. K bavorské královské linii patří:\n\n\nZ královského bavorského rodu Wittelsbachů pocházela také matka rakouského císaře Františka Josefa I. Žofie Bavorská, dcera krále Maxmiliána I. Josefa. Vedlejší linie Birkenfeld-Gelnhausen byla roku 1799 přejmenována na vévody v Bavorsku (in Bayern), z této linie pocházela rakouská císařovna Alžběta Bavorská (Sisi).\n\n\n\n\n"}
{"id": "170561", "url": "https://cs.wikipedia.org/wiki?curid=170561", "title": "Suchoj Su-2", "text": "Suchoj Su-2\n\nSuchoj Su-2 byl sovětský lehký bombardér vyráběný na počátku druhé světové války.\n\nV roce 1937 vzlétl prototyp letadla označeného ANT-51 z konstrukční brigády P. O. Suchoje, která pracovala v konstrukční kanceláři A. N. Tupoleva. V roce 1938 se Suchoj osamostatnil a začal zdokonalovat svůj prototyp. Sériová produkce letounu zvaného také BB-1 (bližnij bombardirovščik) byla zahájena roku 1939. Do vypuknutí války v červnu 1941 bylo vyrobeno několik set těchto strojů (některé publikace udávají číslo kolem 900), je však možné, že číslo bylo ještě vyšší. Letadlo se však brzy ukázalo jako neperspektivní, se slabou ochranou proti nepřátelským stíhačkám, a v roce 1942 byla dána přednost výrobě bitevních strojů Il-2. Letouny Su-2 byly staženy z bojů s Německem a byly odveleny na Dálný východ.\n\n"}
{"id": "170569", "url": "https://cs.wikipedia.org/wiki?curid=170569", "title": "Jakovlev Jak-4", "text": "Jakovlev Jak-4\n\nMezi naprosto neúspěšné typy sovětských bombardovacích letadel se zařadil moderně vyhlížející lehký bombardér Jakovlev Jak-4. Jeho bojovou hodnotu snižovala nevyzrálá konstrukce, slabá obranná střelecká výzbroj a malý pumový náklad. \n\n\n\n"}
{"id": "170570", "url": "https://cs.wikipedia.org/wiki?curid=170570", "title": "Tichá dohoda (román)", "text": "Tichá dohoda (román)\n\nTichá dohoda je román, jehož autorem je americký filmový a divadelní režisér Elia Kazan. Kniha vyšla v roce 1967 v USA a sklidila velký ohlas jak u čtenářů, tak u literárních kritiků. O dva roky později natočil sám Kazan podle tohoto románu stejnojmenný film.\n"}
{"id": "170572", "url": "https://cs.wikipedia.org/wiki?curid=170572", "title": "Vášeň", "text": "Vášeň\n\nVášeň je stupeň emoce (intenzivní, dlouhodobá emoce). Obvykle se tím míní přilnutí k předmětu vášně (člověku, myšlence, věci, popřípadě hodnotě), který velice výrazně ovlivňuje myšlení a jednání jedince. Je zdrojem energie, vytrvalosti a vůle.\n\n\n"}
{"id": "170576", "url": "https://cs.wikipedia.org/wiki?curid=170576", "title": "Limnologie", "text": "Limnologie\n\nLimnologie (slovo pochází z řeckého [limne]) je věda o kontinentálních vodních útvarech s pomalou výměnou vody. Jedná se především o jezera a přehrady. Zahrnuje celý komplex geologických, fyzikálních, chemických a biologických procesů, které v nich probíhají. Patří mezi geografické vědy. Využívá metody hydrobiologie, hydrochemie, hydrofyziky, geomorfologie, geobotaniky a meteorologie. Hlavním úkolem je komplexní zkoumání vývoje těchto vodních útvarů, procesů, které v nich a jejich povodích probíhají a jejich vzájemných vazeb, které způsobují jedinečnost jednotlivých jezer a přehrad a jejich vodních režimů.\n\nLimnologie studuje:\n\nSpolu s výzkumem velkých a hospodářsky důležitých jezer a přehrad má velkou hodnotu také průzkum, jehož cílem je typizace a klasifikace velkého množství malých vodních ploch.\n\nÚdaje o stratigrafii jezerních usazenin a kolísání úrovně hladiny se využívají k výzkumu změn podnebí a koloběhu vody mezi oceány a pevninami v minulých epochách.\n\nV limnologii se využívají materiály z pozorování na expedicích, jezerních stanicích, stavidlech, hydrometeorologických pozorovatelnách. Data se získávají leteckým mapováním, elektrometrickou, fotometrickou, isotopovou a dalšími přesnými měřícími metodami, komplexním hydrologickým, hydrochemickým a hydrobiologickým měřením jezer a přehrad a také fyzikálním a matematickým modelováním procesů, jež se v nich odehrávají.\n"}
{"id": "170577", "url": "https://cs.wikipedia.org/wiki?curid=170577", "title": "Škoda 6Tr", "text": "Škoda 6Tr\n\nŠkoda 6Tr je typ československého trolejbusu vyráběného na konci 40. let 20. století firmou Škoda v Plzni.\n\nTrolejbus 6Tr se od svých předchůdců výrazně lišil. Jednalo se o dvounápravový trolejbus se samonosnou karoserií. Pohon zajišťoval jeden sériový trakční motor. Kostra vozové skříně byla svařena ze speciálních lisovaných ocelových profilů a tvořila spolu s rámem jeden celek. Vnější strany karoserie byly oplechovány, vnitřek byl pokryt překližkou. Novinkou rovněž bylo příčné uspořádání sedadel pro cestující. V pravé bočnici vozu se nacházely troje skládací dveře (zadní byly čtyřkřídlé, ostatní dvoukřídlé).\n\nPro vůz 6Tr vyvinula Škoda nové sběrače a stahováky. Do té doby měly všechny trolejbusy značky Škoda tyto komponenty od pražské společnosti ČKD.\n\nV roce 1949 bylo vyrobeno celkem 16 vozů.\n\nPlzeňský vůz byl vyřazen v roce 1971 jako poslední svého typu.\n\n"}
{"id": "170585", "url": "https://cs.wikipedia.org/wiki?curid=170585", "title": "Odilon Redon", "text": "Odilon Redon\n\nOdilon Redon, vlastním jménem Bertrand-Jean Redon, (22. dubna 1840 Bordeaux – 6. července 1916 Paříž) byl francouzský malíř, představitel symbolismu a dekadence ve výtvarném umění.\n\nNarodil se Bertrandovi a Marii-Odile Redonovým 20. dubna 1840 v Bordeaux. Krátce před tím se jeho rodiče vrátili ze Spojených států, kde otec s malým úspěchem farmařil a kde se oženil s Redonovou matkou, Francouzkou, která pocházela z Louisiany. Její jméno Redon použil jako pseudonym. Vzhledem ke své slabé tělesné konstituci byl brzy po narození svěřen do péče kojné a následně svého strýce, který žil na rodinném statku Peyrelebade poblíž města Listrac-de-Durèze, asi 50 km na východ od Bordeaux. Život v přírodě a izolaci v něm probouzel bizarní a fantasmagorické obrazy, které se staly později podstatou jeho díla a které se dodnes nepodařilo plně vysvětlit. V 7 letech strávil se svou pěstounkou několik měsíců v Paříži, kde navštívil zdejší muzea. Zejména dramatické obrazy jej silně ovlivnily. Na venkově žil až do svých 11 let, kdy se v Bordeaux připojil k rodičům a začal chodit do školy. Jeho kresba byla oceněna dříve než začal číst. V roce 1855 zde začal navštěvovat kurzy malíře Stanislase Gorina. Ten v Redonovi podporoval jeho zanícení pro malířství a seznámil ho s díly Jeana-Francoise Milleta, Eugène Delacroixe, Camille Corota a Gustava Moreaua, který na něj měl ze jmenovaných malířů největší vliv i v budoucnu. V 17 letech na přání rodičů, jejichž starší syn byl architektem, se bez úspěchu pokusil o přijetí na studium architektury na pařížské École des Beaux-Arts. Na téže škole se roku 1864 přihlásil do ateliéru malíře Léona Gérôma. Po roce skončilo studium rozchodem, protože se Redon nechtěl nechat vtěsnat do schémat akademického malířství. Po návratu do Bordeaux se spřátelil s grafikem Rodolphem Bresdinem, který ho naučil grafickým technikám, zejména leptu a litografie. Pod vedením tohoto umělce vznikla série 11 leptů \"Brod,\" která byla vydána v r. 1866. Tato série byla inspirována orientálním a romantickým duchem děl Eugéna Delacroixe, kterého znal od vidění.\n\nRoku 1867 byl jeho olej \"Roland v Roncevaux\" přijat na výstavu Salón v Bordeaux, která byla obdobou stejnojmenné pařížské výstavy. Malíř se ale rozhodl obraz nevystavit a v místních novinách \"La Gironde\" publikoval článek, v němž formuloval svůj postoj k soudobému malířství. Léto následujícího roku maloval v Barbizonu s malíři Barbizonské školy a seznámil se zde s Corotem. V roce 1870 byl v souvislosti s Prusko-francouzskou válkou mobilizován a účastnil se válečných akcí na řece Loiře poblíž Tours. Tento traumatizující zážitek se promítl v jeho tvorbě.\n\nOd roku 1872 se stala jeho domovem Paříž, kde měl ateliér na Montparnassu, i když téměř každé léto jezdil do Peyrelebade. Jeho přítel Jules Boissé ho v Paříži uvedl do literárního salónu Berthe de Rayssac, kde se scházeli spisovatelé, hudebníci, malíři a vědci. Zde také poznal svou budoucí ženu, kreolku Camille Falte, kterou si vzal roku 1880. Na jaře 1875 opět maloval v Barbizonu. O tři roky později podnikl cestu do Belgie a Holandska, kde obdivoval hlavně díla Franse Halse a Rembrandta. V roce 1879 vydal své první album litografií s názvem \"Ve snu,\" které odráží snové, imaginární prožitky autora. \n\nV roce 1881 uspořádal v redakčních místnostech novin \"La Vie Moderne\" první samostatnou výstavu svých uhlokreseb, ohlas byl mizivý. Rok nato vystavoval uhlokresby podruhé a při té příležitosti se spřátelil se spisovatelem Huysmansem, který ho roku 1883 seznámil se Stéphanem Mallarmém. V roce 1884 založilo asi 400 tvůrců, kterým nebyla přijata díla na každoroční oficiální výstavu Salón, Salón nezávislých umělců. Redon byl zvolen jeho prvním prezidentem. Na začátku roku 1886 vystavoval Redon spolu s Paulem Gauguinem v Bruselu na salónu avantgardní Skupiny XX a téhož roku na jaře se zúčastnil poslední, osmé výstavy impresionistů. Zřejmě z Mallarméova podnětu se roku 1889 zúčastnil první výstavy Společnosti malířů-grafiků v prestižní galerii Paula Durand-Ruela a sblížil se s malíři nazývajícími se Nabisté. Další výstava v téže galerii proběhla v roce 1894. \n\nNa počátku 90 let se výrazně proměnila jeho barevná paleta. Opouští tóny černé, začíná používat pastel a olejové barvy. Barva dominuje v jeho dílech až do konce života. \n\nPočátkem roku 1890 opět cestoval vystavovat do Bruselu, tentokrát ve společnosti Mallarméově. V té době se sblížil s Gauguinem. V roce 1895 navštívil Londýn. Prodělal také vážnou nemoc, která jeho další tvorbu ovlivnila. Těžce nesl vynucený prodej statku Peyrelebade, o němž rozhodli jeho bratři a kde strávil dětství. Roku 1897 zde prožil poslední léto. O dva roky později vystavoval u Paula Durand-Ruela potřetí, tentokrát společně s Nabisty. Jeho mecenáš, hrabě Robert de Domecy ho v roce 1900 doprovázel na cestě po Itálii. \n\nNa začátku 20. století došel uznání i od státu. Roku 1903 mu byl udělen Řád čestné legie a o rok později bylo pro státní galerii zakoupeno jeho první dílo, \"Zavřené oči\" z roku 1890. V témže roce pomáhal se zakládáním Podzimního salonu, v němž mu byl v roce 1904 vyhrazen celý jeden sál s 62 díly. Poslední stěhování v Paříži absolvoval Redon roku 1905, a to na avenue de Wagram č. 129. Roku 1907 se pokusil opatřit si finanční prostředky na zpětný odkup Peyrelebade. Uspořádal veřejnou aukci 53 svých olejomaleb, akvarelů, pastelů a kreseb. Potřebný obnos však nezískal. S dalším ze svých mecenášů, Arthurem Fontainem, navštívil roku 1908 Benátky. Od roku 1909 trávil léto v Bièvres u Paříže ve vile, kterou původně vlastnila Juliette Dodou, nevlastní sestra jeho manželky.\n\nV roce 1913 došlo jeho dílo uznání i v zámoří. Na proslulé výstavě Armory Show, která byla první komplexní výstavou moderního umění v Americe a na které se představili i malíři z Evropy, představil Redon 40 děl. Ještě v roce 1914 navštívil Holandsko. Zemřel 6. července 1916 v Paříži, pohřben je v Bièvres.\n\nRedonovi měli dva syny. První z nich, Jean, narozený roku 1886, zemřel již po půl roce. O tři léta později se narodil Ari (1889–1972). Umělec vytvořil několik jeho portrétů. Ari byl na začátku první světové války odveden k ženistům. Jeho otec, který se o syna bytostně strachoval, se jeho návratu z fronty nedočkal. Ari Redon pečoval o výtvarný a literární odkaz svého otce a odkázal malířova díla, která zůstala v majetku rodiny, státu.\n\nZásluhu na kontaktech Redona s českým prostředím má Zdenka Braunerová, jejíž sestra byla provdána za Élémira Bourgese jednoho z Redonových přátel. Při svých pobytech v Paříži často Redonovy navštěvovala a postupně k nim uvedla i Julia Zeyera, Viléma Mrštíka a Miloše Martena, který se s malířem sblížil nejvíce. Po Arnoštu Procházkovi byl Marten druhý, kdo v Čechách o Redonovi psal. Další byla v roce 1912 Kamilla Neumannová, která vydala v edici \"Umělecké monografie\" soubor dvanácti reprodukcí Redonových děl. Národní galerie v Praze má ve svých sbírkách album šesti litografií \"Edgaru Poeovi\" a další tři litografie z let 1894–1896, Památník národního písemnictví vlastní dvě litografie a lept rovněž z 90. let.\n\n Redonovo dílo nelze zařadit do žádného z proudů soudobého malířství, ať už to byl realismus, klasicismus, hnutí nabistů, barbizonská škola nebo impresionismus. Představuje solitér, který nelze jednoznačně zařadit do nějaké kategorie. S mnoha malíři z vyjmenovaných směrů však vystavoval a pojily ho s nimi přátelské vazby.\nRedon byl vzdělaný a sečtělý člověk. Jeho tvorbu ovlivňovala nejen vlastní imaginace, ale i literatura, přírodověda a zejména hudba, které byl vášnivě oddán. Důležitou inspirativní roli pro něj hrál sen, proto bývá někdy považován za předchůdce surrealismu. Redon byl v blízkém kontaktu se symbolistickými básníky, k jejichž básním má jeho vidění světa blízko. Je také nazýván prvním moderním malířem pocitů úzkosti a nevědomí. Náměty čerpal z antické mytologie, křesťanství i středověkých bestiářů. Jeho literární lásky lze vyčíst z názvů deseti litografických alb, která vydal v průběhu let 1879–1899. Používal více technik: vedle oleje i kresby uhlem, kvaš, pastel, temperu a litografii. Své práce, z nichž mnohé jsou rozptýleny v soukromých sbírkách, datoval jen málokdy, takže je obtížné zjistit dobu jejich vzniku. Nicméně lze v jeho tvorbě rozlišit dvě základní etapy. Zhruba do roku 1890 v jeho uhlokresbách a grafikách dominovala černá barva, kterou Redon považoval za základní. Práce vzniklé do této doby se tradičně nazývají \"noirs\" – černá díla. Po narození druhého syna, Ariho, malíř svůj způsob tvorby přehodnotil a jeho hlavní malířskou technikou se stal pastel. Postupně mizí fantaskní bytosti znázorňované v \"noirs\". Dílo se stává lyričtější, Redon začal používat všechny barvy spektra. Jeho způsob nakládání s barvou a světlem byl natolik svébytný, že inspiroval i fauvisty. Do konce života se již k \"noirs\" nevrátil.\n\nRedon se uplatnil i v oblasti dekorativní a nástěnné malby. V Paříži vyzdobil roku 1901 dům hudebního skladatele Ernesta Chaussona, o rok později pracoval v domě svého mecenáše, hraběte Robereta de Domecy, v Domecy-sur-Cure v Burgundsku. Na objednávku přítele, malíře Gustava Fayeta, vyzdobil v roce 1910 stěny knihovny opatství Fontfroide u Narbonne, mj. panelem s názvem \"Noc\". Po roce 1907 se zabýval i dekorativními pracemi, mj. kreslil návrhy pro státní gobelínové dílny.\n\nDílo Odilona Redona bylo inspirováno také hudbou. Sledoval tvorbu Richarda Wagnera. Dále jeho oblíbenými skladateli byli Mozart, Beethoven a zejména Schuman. Tomu věnoval v roce 1904 pastel na jeho počest. Schumanův portrét se objevuje také v panelu se jménem \"Noc\". \n\n\n"}
{"id": "170586", "url": "https://cs.wikipedia.org/wiki?curid=170586", "title": "Gustave Moreau", "text": "Gustave Moreau\n\nGustave Moreau (6. dubna 1826, Paříž - 18. dubna 1898, tamtéž) byl francouzský malíř, který používal především mytologické a biblické náměty.\n\nVe svých představách byl pronásledován Salome, dcerou Herodiaty, která nenáviděla Jana Křtitele.\nSvým obrazem Zjevení inspiroval básníka Oscara Wilda. Na obraze je ústředním motivem useknutá Janova hlava.\n\nJeho dílu věnuje podstatnou část kapitoly V. ve své knize \"Naruby\" (A rebours, 1884) francouzský spisovatel Joris Karl Huysmans.\n\nSymbol useknuté hlavy se objevuje i v jiných jeho dílech, například na obrazu \"Orfeus\".\n\n"}
{"id": "170592", "url": "https://cs.wikipedia.org/wiki?curid=170592", "title": "Stěpanakert", "text": "Stěpanakert\n\nStěpanakert ( – \"Step῾anakert\"), oficiálně od roku 1991 Chankendi, je hlavní město Náhorního Karabachu a celé de facto nezávislé Republiky Arcach.\n\nŽije zde okolo 55 000 obyvatel; město se nachází v horách (jeho průměrná nadmořská výška činí 813 m). Po nepokojích v 90. letech je Stěpanakert kontrolován arménskými silami, většina Ázerů již ve městě nežije; buď byli vysídleni, nebo odešli. Město se před rokem 1991 ekonomicky zaměřovalo na výrobu potravin a zpracování hedvábí; po rozpadu SSSR však občanská válka jakékoliv aktivity znemožnila. V současné době se situace mírně zlepšuje, přicházejí hlavně arménské investice.\n"}
{"id": "170594", "url": "https://cs.wikipedia.org/wiki?curid=170594", "title": "Penčice (Jevany)", "text": "Penčice (Jevany)\n\nPenčice () byly středověká vesnice. Ta zanikla po třicetileté válce. První zmínka pochází z roku 1344. Od konce 15. století, ale i po třicetileté válce zde fungoval vodní mlýn, který byl na konci 19. století přeměněn na hájovnu. Hájovna v první půli 90. let 19. století vyhořela, přičemž byla nedaleko od ní postavena nová, která stojí dodnes.\n\nPenčice jsou dnes součástí Jevan v okrese Praha-východ.\n\n"}
{"id": "170595", "url": "https://cs.wikipedia.org/wiki?curid=170595", "title": "Národní basketbalová liga", "text": "Národní basketbalová liga\n\nKooperativa Národní basketbalová liga (zkráceně Kooperativa NBL) je nejvyšší česká soutěž v basketbalu mužů, vzniklá po rozdělení Československa v roce 1993. V letech 1998 až 2014 nesla jméno Mattoni NBL. Nejúspěšnějším týmem soutěže je ČEZ Basketball Nymburk, který do roku 2016 vyhrál 13 titulů z dvaadvaceti odehraných ročníků.\n\nPo rozdělení Československa 1. ledna 1993 na dva samostatné státy byl ročník Československé basketbalové ligy 1992/93 ukončen už v lednu po základní části soutěže a play-off nebylo hráno. Kluby československé ligy byly rozděleny do dvou samostatných nejvyšších národních soutěží, které dostaly jména Česká basketbalová liga a Extraliga muži (Slovenská republika).\n\n7. listopadu 1992 bylo zaregistrováno občanské sdružení Česká basketbalová federace a 8. ledna 1993 byla ustanovena Asociace ligových klubů (ALK), jejímiž zakládajícími členy bylo sedm českých klubů mužů a šest českých klubů žen z původní 1. československé basketbalové ligy. Ustavující valná hromada přijala Statut ALK a byli zvolení funkcionáři ALK – guvernér Miloš Pražák, vedoucí sekce ligy mužů Ing. Pavel Majerík a vedoucí sekce ligy žen Jaroslav Šíp. Na valné hromadě v prosinci 1993 se Miloš Pražák vzdal funkce guvernéra a místo něho byl zvolen Jaroslav Křivý. Došlo k rozdělení ALK, protože se vyčlenila Asociace ženských ligových klubů (AŽLK). Od 3. února 2006 je předsedou ALK Zdeněk Bříza.\n\nNárodní basketbalová liga je otevřená soutěž ve smyslu, že dochází k sestupování klubů do druhé nejvyšší české basketbalové soutěže – 1.ligy a naopak k postupu z 1. ligy do NBL.\n\nSezóna se skládá ze dvou částí: dlouhodobé části hrané systémem každý s každým a play-off, kdy osm nejlepších družstev hraje vylučovacím způsobem na tři vítězná utkání. Mezi základní částí a play-off se v některých letech hrála nadstavbová část.\n\nJeště v sezóně 2005/2006 byla dlouhodobá část hrána nejprve dvakrát každý s každým (22 kol) a pak dalších 10 kol ve dvou skupinách (lepších šest zvlášť a horších šest zvlášť).\n\nV sezóně 2006/2007 byla dlouhodobá část hrána systémem čtyřikrát každý s každým (celkem 44 kol).\n\nV sezóně 2010/2011 se hrála základní část bez účasti Nymburka, poté následovala nadstavbová část a předkolo play-off.\n\n\nV následujícím přehledu jsou uvedeny výsledky zápasů finále a o 3. místo v play-off v české basketbalové lize, od sezóny 1998/1999 pod názvem Mattoni Národní basketbalová liga (ve zkratce Mattoni NBL). Od sezóny 2007/2008 utkání o 3. místo se nehraje. Na třetím místě se umístí tým na lepším místě po druhé části soutěže. Obě poražená družstva v semifinále však získávají bronzové medaile.\n\nZdroj: \n\n\n"}
{"id": "170599", "url": "https://cs.wikipedia.org/wiki?curid=170599", "title": "Meroe", "text": "Meroe\n\nMeroe bylo hlavní město starověkého núbijského království Kuš. Zbytky tohoto města leží na východním břehu Nilu, pod jeho 6. kataraktem, asi 6 km severně od města Kabušíja v dnešním Súdánu. Archeologické práce, které zde začaly roku 1902, odhalily budovy a ulice, chrám zasvěcený bohu Amonovi, paláce a přístavní hráz. Ve třech nekropolích 4 km východně od města je asi 200 pyramid. Pyramidy a další vykopávky v Meroe jsou od roku 2011 zapsány v Seznamu světového dědictví UNESCO.\n\nV tomto, kdysi významném městě sídlili po útěku z Egypta roku 600 př. n. l. Kušité. S sebou si přinesli umění stavět pyramidy, na rozdíl od Egypťanů však své vládce a jejich rodiny nepochovávali v pohřebních komorách uvnitř pyramid, nýbrž pod nimi. Obyvatelé Meroe prosluli také jako dovední zpracovatelé železa. Přečkali římský vpád, kolem roku 350 n.l. však jejich zemi dobyli křesťané z etiopského Aksumu a jejich národ pak zřejmě zcela vymřel, mnozí nicméně spojují merojštinu s původním jazykem Kušitů.\n\n"}
{"id": "170607", "url": "https://cs.wikipedia.org/wiki?curid=170607", "title": "Tramvajová doprava v Seatonu", "text": "Tramvajová doprava v Seatonu\n\nTramvajová doprava v Seatonu je zdejší turistickou atrakcí; zajišťuje však i dopravu v okolí města.\n\nCelý tramvajový provoz tvoří jediná linka o délce 4,8 km, vede z přímořského Seatonu okolními obcemi Colyford a Colyton. Rozchod kolejí tramvajové trati činí 838 mm, trať je jednokolejná s mnoha výhybnami. Vozů je nasazováno kolem dvaceti, za celý rok se s nimi sveze zhruba sto tisíc cestujících.\n\nSystém vznikl na konci 40. let; nechal jej postavit Claude Lane, místní fanoušek do tramvajové dopravy. Provozoval ji v původní podobě až do konce let šedesátých, kdy celému provozu hrozil zánik, především kvůli problémům s národním dopravcem British Rail (v rámci racionalizace se rušila jedna z nezbytných tratí pro tramvaje používaných). Musela tak být zajištěna trať nová, postavit bylo nutné též i novou vozovnu. V prvních letech provozu však ještě neexistovalo trolejové vedení, a tak musely být tramvaje napájeny pomocí speciálních baterií. To však trvalo jen pár měsíců v roce 1971, jakmile to bylo možné, tak se vedení dobudovalo. Od této doby byla postavena nová trať do centra města Seaton (otevřena 1998), též se mírně obměnil vozový park.\n\nTramvajové vozy, které na této trati jezdí, jsou replikami jiných britských tramvají. Ty byly oproti originálu zmenšeny na místní poměry; některé vozy jsou navíc dvouposchoďové, u některých je horní patro zcela otevřené a nezastřešené.\n\n"}
{"id": "170608", "url": "https://cs.wikipedia.org/wiki?curid=170608", "title": "Korçë (kraj)", "text": "Korçë (kraj)\n\nKraj Korçë () je jeden ze 12 krajů Albánie, na východě země. Skládá se z okresů Devoll, Kolonjë, Korçë a Pogradec: Hlavmím městem je Korçë.\n\nVýchodní hranice kraje Korçë je zároveň albánskou hranicí se Severní Makedonií a s Řeckem. Kraj sousedí s kraji Gjirokastër na jihozápadě, s Berat na západě a Elbasan na severozápadě. Ve východní části kraje se rozléhá Prespanské a Ochridské jezero (lokalita světového dědictví UNESCO pod názvem „Přírodní a kulturní dědictví ochridského regionu“. \n"}
{"id": "170609", "url": "https://cs.wikipedia.org/wiki?curid=170609", "title": "Kukës (kraj)", "text": "Kukës (kraj)\n\nKraj Kukës (albánsky \"Qarku i Kukësit\") je jeden z 12 krajů v Albánii. Jeho součástí jsou okresy Has, Kukës a Tropojë a hlavní město je Kukës. \n\nHraničí se třemi státy: Srbskem na východě, Černou Horou na severozápadě a Severní Makedonií na jihovýchodě. Na jihu leží kraj Dibrë, na jihozápadě kraj Lezhë a na západě kraj Shkodër.\n"}
{"id": "170610", "url": "https://cs.wikipedia.org/wiki?curid=170610", "title": "Cërrik", "text": "Cërrik\n\nCërrik je město v Albánii, v okrese Elbasan. Nadmořská výška je 69 m. V roce 2008 ze žilo 14 642 obyvatel.\n\nMěsto je spojeno železnicí i silnicí s městem Durrës\n\nObyvatelé se živí ve dřevozpracujícím průmyslu a zemědělstvím.\n"}
{"id": "170611", "url": "https://cs.wikipedia.org/wiki?curid=170611", "title": "Láska je jen slovo", "text": "Láska je jen slovo\n\nLáska je jen slovo ( \"Liebe ist nur ein Wort\") je román rakouského spisovatele Johanna Maria Simmela z roku 1963.\n\nV roce 1971 byla kniha zfilmována německým režisérem Alfredem Vohrerem. Hudbu složil Erich Ferstl. Hlavní role hráli Malte Torsten (Oliver Mansfeld), Judy Winterová (Verena Lordová) a Herbert Fleischmann (Manfred Lord).\n\nOliver Mansfeld je mladík, který přijíždí do internátu doktora Floriana. Už na své cestě se seznamuje s Verenou Lordovou, vdanou starší ženou. Oliver se do ní okamžitě zamiluje.\n\nVe škole poznává Hansiho, malého hrbatého kluka, který, ač je postižený, je velice chytrý a během pár dní začne Olivera vydírat. Vyhrožuje, že pokud Oliver neposlechne a nebude dělat to, co mu Hansi řekne, poví doktoru Florianovi, že se tajně schází s Verenou.\n\nDo Olivera se zamiluje dívka jménem Geraldina, přezdívaná „Superštětka“. Velice ho miluje, ale ví, že on ji ne. A protože Oliver miluje Verenu, chce Geraldině říct, že je konec. Ale neví, jak na to, a tak požádá Hansiho, aby mu pomohl. Hansi slíbil a pomohl: shodil Geraldinu ze srázu. Geraldina si polámala hodně kostí, má něco i s páteří a lékaři se domnívají, že to bude mít trvalé následky. Ale jejich předpověď se nesplnila. Oliver se cítí vinen, ale musí mlčet.\n\nOliver a Verena se scházejí v jednom opuštěném domě. Ale po Vánocích zjistí, že jejich domov vyhořel. A objeví se sluha Lordových, Leo, který také Olivera vydírá, protože všechno ví. A tak si milenci najdou jednu kavárnu.\n\nZačnou prázdniny, děti z internátu odjíždí domů. A Oliver odjíždí do Itálie za Verenou. Tam se tajně schází, tráví spolu veškerý čas. Jenže Oliver má pocit, že je někdo sleduje, ale nechce se tím zatěžovat.\n\nPo návratu z Itálie se Oliver a Verena rozhodnou, že vše řeknou jejímu muži. Jaké je jejich překvapení, když jim Manfred Lord oznámí, že už to ví. A dokonce jim podává pomocnou ruku.\n\nNa konci prosince dává Oliver na poštu jejich román o lásce, zbývá dopsat už jen jedinou chybějící kapitolu, která nebude nikdy napsána. Rukopis se dostane do rukou frankfurtského redaktora Alberta Lazaruse. Albert čte a dostane strach, chce Olivera varovat, ale je pozdě. Oliver byl nalezený mrtvý. Rozbíhá se pátrání, ve kterém vyjde najevo, že se Oliver po Vánocích vrátil do internátu. Setkal se s Verenou, která mu řekla, že je konec. Přečetl si i její dopis, který mu napsala.\n\nOliver byl nešťastný, a tak ho našel i Manfred. Manfred ho zmlátil, ale nezabil ho. Poté odešel. Oliver se probral z bezvědomí a ze zoufalství spáchal sebevraždu: oběsil se.\n"}
{"id": "170620", "url": "https://cs.wikipedia.org/wiki?curid=170620", "title": "Vymývání mozku", "text": "Vymývání mozku\n\nVymývání mozku nebo též brainwashing je původně teorie o existenci technik směřující k ovlivňování jednoho nebo více lidí tak, aby změnil svoje názory nebo chování, a to ve prospěch toho, kdo toto ovlivňování provádí. Nejčastější důvody této snahy jsou politické, náboženské a finanční, v moderní době jde i o problémy sexuální orientace. Při experimentování s kontrolou mysli však doposud nebylo dosaženo využitelného úspěchu. Podobné techniky ovlivňování jsou v některých zemích a dobách používány i při policejním a soudním vyšetřování, psychiatrické léčbě, výchovném působení zejména na děti a mladistvé nebo na odsouzené osoby.\n\nSlovo brainwashing se rozšířilo v hovorové mluvě i na další významy jako převýchova (často nedobrovolná) ve smyslu indoktrinace, nebo cílená změna názorů pomocí propagandy, např. opakováním sdělení jako jediné pravdy při současném zamezení přístupu k informacím.\n\nTermín „brain-washing“ původně vznikl během studené války, kdy jej začala používat CIA jakožto označení některých čínských přesvědčovacích praktik. Poprvé ho použil Edward Hunter (kniha \"Brain-washing in Red China: the calculated destruction of men’s minds\" z roku 1951). Tou dobou v USA probíhal projekt MKULTRA (ovlivňování mysli pomocí mučení, LSD a podobně) a byly vydány romány 1984 či 451 stupňů Fahrenheita, které takovou praxi (propaganda) nastiňují.\n\nV roce 1979 John Marks ve své knize \"The Search for the Manchurian Candidate\" napsal, že až do faktického skončení programu MKULTRA v roce 1963 výzkumní pracovníci agentury nenašli žádnou spolehlivou cestu k vymývání mozku jinou osobou, jelikož všechny experimenty v určité fázi vždy končily buď zaseknutím se subjektu, amnesií nebo katatonií, což znemožňovalo jakékoliv provozní využití.\n\nPůvodní teorie kontroly mysli je považována za pseudovědu.\n\nV roce 1987 odborníci spolu s American Psychological Association (pod intenzivním tlakem představitelů pro nová náboženská hnutí) odmítli hypotézy těch, kteří obvinili Církev sjednocení z vymývání mozků a nátlakového přesvědčování s tím, že jejich „závěry nemohou být považovány za vědecké v žádném myslitelném významu“.\n\nOd roku 1990 soudy Spojených států amerických důsledně odmítají svědectví o kontrole mysli či vymývání mozků (brainwashingu) s odůvodněním, že tyto teorie nejsou součástí přijímané vědy podle tzv. Frye standardu z roku 1923. Navíc Ústava Spojených států amerických zaručuje svobodnou volbu víry, takže náboženské konverzi nemůže stát bránit.\n\nUžití výrazu brainwashing je často užíváno antikultovními hnutími, kteří tímto výrazem označují proces konverze k náboženskému hnutí. Český sociolog Dušan Lužný popisuje vidění brainwashingu jako interpretaci procesu konverze věřících ze strany antikultovních hnutí jako „\"hrubé zjednodušení celé problematiky, jež je dáno ideologickými pohnutkami autorů z řad antikultovních hnutí, kteří v neschopnosti vidět diferencovanou pluralitu žitých světů sjednocují svět do jednoduchých tendenčních pouček\"“.\n\nZ českých antikultovních hnutí o „nebezpečí brainwashingu“ mluví i Společnost pro studium sekt a nových náboženských hnutí, kde se vedle pojmů „vymývání mozků“, „reforma myšlení“, popř. „kontrola mysli“ (mind control), objevuje termín „mentální programování“ proužívaný lékařem Prokopem Remešem.\n\nAmerický psycholog Dick Anthony v kapitole 6 knihy „Misunderstanding Cults“ však uvádí, že termín „brainwashing“ má takové senzacionalistické konotace, že jeho užití poškozuje jakékoliv další vědecké zkoumání.\n\nAmnesty International upozornila v roce 2013 na případ, kdy čínská vláda oficiálně ukončila činnost převýchovných pracovních táborů (RTL - Re-education Through Labour) nazývaných též „brainwashing centra“, avšak tato změna je v mnoha případech pouze kosmetická a většina zařízení znovu otevřela a rozšířila svou činnost o „kurzy právní výchovy“, které jsou určeny především pro praktikující Fa-lun-kung, kteří jsou zde nuceni se vzdát své víry, často prostřednictvím mučení a jiného špatného zacházení.\n\nNěkteré případy držených rukojmích či vězňů, kteří přijmou názory svých věznitelů a jsou schopni je i milovat (což nazýváme Stockolmským syndromem) se mohou podobat brainwashingu. Často jsou citovány případy úspěšného brainwashingu u některých amerických zajatců z doby Korejské války. Podle psychologů ale (technicky vzato) oběť přijímá tyto cizí názory za své aktivně.\n\nŠvédský psycholog Nils Bejerot popsal v roce 1973 známky chování rukojmích původního případu ve Stockholmu jako klasickou reakci brainwashingu.\n\nV roce 1976 použil termín Stockholmský syndrom ve spojitosti s brainwashingem právník F. Lee Bailey při obraně původně unesené Patty Hearst, která byla odsouzena za bankovní loupež se zbraní v San Francisku. Obhajoba byla založena na tvrzení, že P. Hearst měla vymytý mozek. Soud však takovou obhajobu odmítl a P. Hearst byla odsouzena k sedmiletému vězení.\n\nV případě kolonialismu je brainwashing citován v kontextu s vynucenou změnou kultury ať již například v Austrálii, nebo v Africe. Profesor Clive Whitehead z University of Western Australia tvrdí, že původním obyvatelům Austrálie byly západními kolonizátory vymyty mozky aby zapomněli na svou kulturu a přijali západní kulturu. Podobně Adolphe O. Amadi popisuje koloniální vymývání mozků v Africe, kde nevedlo pouze k akulturaci, ale i k sociální diskontinuitě. Používané praktiky popisuje dopis belgického krále Leopolda II. koloniálním křesťanským misionářům. Původní obyvatelé tak odmítali svou víru a konvertovali ke křesťanství. V období, kdy Africké národy získaly nezávislost, bylo vymývání mozku spojováno s neokolonialismem a bývá také nazýváno „špiněním mozku“.\n\nPři popularizaci vědy bývá použit termín kontrola mysli pro pokusy s mimosmyslovou komunikací. Avšak dle klubu skeptiků Sisyfos z neurovědeckého hlediska není možné mozek člověka cíleně řídit neboť neexistují žádné psychologické ani technické postupy, které by to umožnily.\n\nNoam Chomsky tvrdí, že masmédia používají vymývání mozků, aby se lidé podřídili zájmům velkých společností a nazývá to \"propagandistickým modelem\" firemních sdělovacích prostředků. Chomsky také uvádí, že brainwashing je možný i při svobodě.\n\nCambridge Dictionary uvádí brainwashing jako snahu přesvědčit druhého pomocí opakování, že dané sdělení je pravdou a současně zamezení přístupu k jiným informacím. Jako příklad slouží snaha vlády vymýt lidem mozek tak, aby si mysleli, že válka je nevyhnutelná. Slovník Merriam-Webster navíc uvádí, že i přesvědčovací praktiky obchodníků mohou být považovány za vymývání mozků. Slovník Collins Dictionary také uvádí, že i dril může být jedno ze synonym brainwashingu.\n\n"}
{"id": "170622", "url": "https://cs.wikipedia.org/wiki?curid=170622", "title": "Bitva u mysu Spartivento", "text": "Bitva u mysu Spartivento\n\nBitva u mysu Spartivento (alias bitva u mysu Teulada) byla jednou z námořních bitev druhé světové války ve Středozemním moři mezi italským a britským námořnictvem. Uskutečnila 27. listopadu 1940 u pobřeží Sardinie.\n\nPo úspěšném útoku na Tarent se britská admiralita rozhodla přemístit bitevní loď HMS Ramillies a křižníky HMS Berwick a HMS Newcastle z Alexandrie do Gibraltaru ke \"svazu H\". Využila toho že Středozemním mořem proplouval konvoj chráněný \"svazem H\". Svaz K jehož součástí byly kromě \"Ramillies\", \"Berwick\" a \"Newcastle\" také protiletadlový křižník HMS Coventry a 5 torpédoborců se měl se \"svazem H\" setkat severně od mysu Bon. Odtud měly konvoj doprovázet lehké síly na Maltu a potom do Egypta. \"Svaz H\" byl složen z letadlové lodě HMS Ark Royal, bitevního křižníku HMS Renown, křižníků HMS Sheffield a HMS Despatch a torpédoborců HMS Encounter, HMS Faulknor, HMS Firedrake, HMS Forester, HMS Gallant, HMS Greyhound, HMS Griffin a HMS Hereward. Jako přímá podpora konvoje pluly křižníky HMS Southampton a HMS Manchester a korvety třídy Flower \"Peony\", \"Salvia\", \"Gloxinia\" a \"Hyacinth\".\n\nItalské námořnictvo se o vyplutí svazu H dozvědělo už 25. listopadu a rozhodlo se ho napadnout. Z Neapole vyplul admirál Inigo Campioni s bitevními loděmi \"Giulio Cesare\" a \"Vittorio Veneto\", těžkými křižníky \"Fiume\", \"Zara\", \"Pola\" a 10 torpédoborci. Na moři se setkal s druhou skupinou z Messiny pod velením viceadmirála Sansonnettiho tvořenou těžkými křižníky \"Trento\", \"Trieste\" a \"Bolzano\" a 4 torpédoborci.\n\nDne 27. listopadu v 11:30 odstartovalo 11 torpédových bombardérů Fairey Swordfish k útoku na \"Vittorio Veneto\". Útok však nebyl úspěšný.\n\nVe 12:21 začala přestřelka mezi italskými a britskými křižníky. Poté co se objevil \"Renown\" italské křižníky položily kouřovou clonu a začaly ustupovat na sever. Tato přestřelka trvala asi 25 minut a byl při ní poškozen několika zásahy křižník \"Berwick\", který musel opustit formaci a odplouval na jih. Na italské straně byl poškozen torpédoborec \"Lanciere\" a bylo ho nutné odvléci do Cagliari. Kromě toho na křižníku \"Fiume\" došlo k havárii strojů a proto musel zpomalit a zůstával pozadu.\n\nTěsně před 13. hodinou spatřily italské bitevní lodě britské křižníky a zahájily palbu. Křižníky položily kouřovou clonu a obrátily ke \"Renownu\". Italské bitevní lodě je však nepronásledovaly a tak v 13:10 palba ustala.\n\nOkolo 14. hodiny odstartovalo 7 střemhlavých bombardérů k \"Fiume\" a 9 torpédových letadel proti bitevním lodím. Ani jedna skupina nebyla úspěšná. Italské bombardéry přiletěly až tři hodiny po boji a neúspěšně zaútočily na \"svaz H\". Admirál Somerville pak pokračoval podle plánu se spojenými \"svazy H a K\" do Gibraltaru.\n\nAni jedna strana nebyla s výsledkem bitvy spokojena a obě vytýkaly svým admirálům nedostatečnou bojovnost. Somerville musel před vyšetřovací komisi a Campioni byl dokonce nahrazen admirálem Iachinem.\n"}
{"id": "170629", "url": "https://cs.wikipedia.org/wiki?curid=170629", "title": "1980 v hudbě", "text": "1980 v hudbě\n\nTento článek obsahuje události související s hudbou, které proběhly v roce 1980.\n\n\n\ndomácí\n\nzahraniční\n\ndomácí\nzahraniční\n\n\n\n"}
{"id": "170633", "url": "https://cs.wikipedia.org/wiki?curid=170633", "title": "Ekumena", "text": "Ekumena\n\nEkumena (řecky: \"οἰκουμένη\" „\"oikúmené\"“ - „obydlená“, tedy „obydlená země“) je „obývaný“ nebo „celý známý“ svět.\n\nV helénismu v době Alexandra Velikého znamenala \"Oikúmené\" známou, obývanou část světa, někdy jen svět obývaný Řeky, tedy mimo svět obývaný barbary.\n\nV křesťanském smyslu označuje slovo ekumena společenství všech křesťanských církví a jejich spolupráci. Ekumenismus pak je hnutí, které se snaží o sblížení a spolupráci různých křesťanských církví.\n\nV geografii znamená ekumena souhrn území trvale osídlených a hospodářsky využívaných lidmi. Možnosti osídlení území limitují nejen rozloha, ale i další přírodní činitelé. Podstatný význam má možnost provozovat zemědělství.\n\nZ celkové výměry pevnin je třeba z ekumeny vyloučit oblasti stálého ledu a sněhu (Antarktida, Arktida), asi 20 % celkové rozlohy pevnin, velehorské oblasti, celkem asi rovněž 20 %, oblasti s nedostatečnými srážkami (pouště a aridní oblasti), rovněž asi celkem 20 % pevninské rozlohy. Z toho plyne, že ekumena, část Země vhodná pro životní prostředí lidí, představuje přibližně asi 40 % rozlohy pevnin, tedy dvě pětiny rozlohy Země. To odpovídá asi 64 mil. km.\n\n\n"}
{"id": "170636", "url": "https://cs.wikipedia.org/wiki?curid=170636", "title": "Anekumena", "text": "Anekumena\n\nAnekumena je území na Zemi trvale neosídlené a hospodářsky nevyužívané lidmi. Jedná se většinou o území trvale zaledněná (Antarktida), vysokohorská (Himálaj), nebo jinak klimaticky nevhodná.\n\n"}
{"id": "170637", "url": "https://cs.wikipedia.org/wiki?curid=170637", "title": "Subekumena", "text": "Subekumena\n\nSubekumena je souhrn území na Zemi, která jsou lidmi obydlena a hospodářsky využívána jen občas. Jedná se většinou o území klimaticky nevhodná k trvalému usídlení, zejména pouště a suché stepi.\n\n"}
{"id": "170640", "url": "https://cs.wikipedia.org/wiki?curid=170640", "title": "Wiktor Thommée", "text": "Wiktor Thommée\n\nWiktor Thommée (30. prosince 1881 – 13. listopadu 1962) byl polský generál.\n\nNarodil se v roce 1881. V roce 1901 se přihlásil do důstojnické školy v Petrohradě. Bojoval v rusko-japonské válce. V letech 1912 až 1914 studoval na Akademii generálního štábu. Po získání nezávislosti Polska vstoupil do Polské armády. V polsko-sovětské válce velel brigádě. Roku 1922 byl povýšen na plukovníka. V následujícím roce se stal brigádním generálem. Po válce se roku 1947 vrátil do Polska. Zemřel v roce 1962 ve Varšavě. V lednu 1964 byl posmrtně povýšen na divizního generála.\n"}
{"id": "170641", "url": "https://cs.wikipedia.org/wiki?curid=170641", "title": "Datlík", "text": "Datlík\n\nDatlík je český rodový název pro tři druhy datlovitých ptáků z parafyletického rodu \"Picoides\". Skupina těchto tří druhů se nazývá \"Picoides sensu stricto\". V Česku žije vzácný datlík tříprstý.\n\n"}
{"id": "170645", "url": "https://cs.wikipedia.org/wiki?curid=170645", "title": "Míchova skála", "text": "Míchova skála\n\nMíchova skála je přírodní památka ev. č. 837, která se nachází v Jihlavských vrších severovýchodně od vrcholu Javořice, nedaleko nad Velkým Pařezitým rybníkem, v katastrálním území obce Řásná v okrese Jihlava. Správa AOPK Havlíčkův Brod.\n\nDůvodem ochrany je izolované žulové skalisko.\n\nLokalita byla využívána horolezci jako cvičná skála. Avšak vzhledem k velké návštěvnosti a poškozování okolí skal byla na žádost vlastníka pozemku v roce 1997 zrušena výjimka povolující horolezeckou činnost na území PP.\n\nJedná se o osamocený skalní útvar na jižním svahu kóty 773 m n. m. západně od Velkého pařezitého rybníka, s výměrou 0,2 ha. Je jedním z nejlépe zachovalých projevů tropického zvětrávání v třetihorách a následujícího obnažení a intenzivního mrazového zvětrávání granitu v periglaciálních podmínkách pleistocénu ve vrcholových partiích Jihlavských vrchů.\nK vidění je zde komplex dvou skalisek s charakterem skalních věží a mrazových srubů. Skaliska dosahují až 13 m. Na povrchu skal se nachází četné voštiny a skalní výklenky. Informační tabule popisuje vzhled vrcholových žulových lavic se zbytky skalních mís a odtokových žlábků a také malou puklinovou jeskyňku, která se nachází v jihozápadní části území. Dočtete se zde také, že na konvexních svazích jsou vyvinuta kamenná moře a hranáčové haldy.\n\nVe skalních štěrbinách můžete narazit na ojediněle se vyskytující břízu bělokorou (\"Betula pendula\") a jeřáb ptačí (\"Sorbus aucuparia\"). Tyto dřeviny doprovází vrbka úzkolistá (\"Epilobium angustifolium\") a také mechorosty a lišejníky.\n\nV červnu 2017 se na Míchově skále natáčely scény filmu Bajkeři.\n\n\n"}
{"id": "170648", "url": "https://cs.wikipedia.org/wiki?curid=170648", "title": "Adolf Eichmann", "text": "Adolf Eichmann\n\nOtto Adolf Eichmann (, Solingen – 1. června 1962, Ramla) byl německý nacistický funkcionář a válečný zločinec, jeden z hlavních organizátorů holocaustu. Byl pověřen R. Heydrichem organizováním deportací Židů do Ghett a vyhlazovacích táborů. Židovský stát Izrael po letech vypátral jeho pobyt v Argentině, unesl jej, soudil a na základě rozsudku popravil.\n\nAdolf Eichmann se narodil 19. března 1906 v Solingenu v Německu. Jeho otec – Adolf Karl Eichmann pracoval jako účetní v elektropodniku, matka Maria (roz. Schefferlingová) se starala o domácnost. Šlo o nejstaršího ze sourozenců (bratři Emil, Helmuth, Irmgard a Otto). V roce 1913 získal otec práci obchodního vedoucího v Linzi, rodina se za ním o rok později přestěhovala. V roce 1916 Marie Eichmannová zemřela a otec se zanedlouho znovu oženil (s Marií Zawrzelovou). Velký vliv na něj měl autoritářský otec a přísná křesťanská výchova (všichni rodiče byli horlivými protestanty). Po opuštění základní školy studoval na Státní vyšší reálné škole císaře Františka Josefa (\"Kaiser-Franz-Josef Staatsoberrealschule\") – shodou okolností stejnou školu navštěvoval v letech 1900–1904 i Adolf Hitler. V roce 1921 pokračoval ve studiu na Vyšším spolkovém učilišti elektrotechnickém, strojním a stavebním (\"Höhere Bundeslehranstalt für Elektrotechnik, Maschinenbau und Hochbau\"). Při studiu však příliš úspěšný nebyl a ukončil ho po dvou letech, aniž by tak získal jakoukoliv formální kvalifikaci. Otec mu nejprve zajistil praxi a práci ve firmách, ve kterých pracoval (Unterberská těžební společnost, Austrian Electrotech), později získal díky konexím své nevlastní matky místo obchodního zástupce u ropné společnosti Vacuum Oil Company. V květnu 1933 byl kvůli obtížné ekonomické situaci zaměstnavatele na dohodu propuštěn.\n\nOd politických událostí si rodina zachovávala určitý odstup. Jak sdělil on sám vyšetřovatelům v Izraeli: „Doma se politika nikdy neprobírala, otec se o politiku nestaral.“ Mezi otcovy přátele však patřila řada zapálených nacionalistů – mj. Hugo Kaltenbrunner (otec Ernsta Kaltenbrunnera, který byl podnětem Adolfova vstoupení do NSDAP) a veterán Andreas Bolek. K utváření jeho politického názoru přispěly také jeho aktivity ve volném čase. Nejprve se stal členem organizace \"Wandervogel\", jakési obdoby skautského hnutí, v jehož řadách se nacházelo mnoho pravicově orientovaných činovníků. Díky svému šlechtickému kamarádovi (Friedrich von Schmidt) vstoupil v roce 1927 do Německo-rakouského sdružení mladých frontových bojovníků (\"Deutsche-Österreichen Jungfrontkämpfer-Vereinigung\"). Tato organizace byla velmi bojovně naladěna vůči socialistům, komunistům a Židům. Vůdcem tohoto hnutí byl Hermann von Hiltl, zarytý antisemita, který mj. prohlašoval, že za pádem habsburské říše stojí Židé, kterým by proto měla být odňata práva rakouských občanů. Členové této organizace procházeli polovojenským výcvikem. Zde se Eichmann naučil pochodovat a střílet.\n\nKoncem 20. let začal číst nacistická periodika – mj. \"Linzer Volksstimme\" a \"Linzer Tagepost\" nebo v Rakousku málo dostupný \"Völkischer Beobachter\". 1. dubna 1932 se Eichmann zúčastnil stranické schůze NSDAP vedené župním vedoucím Andreasem Bolkem. Po rozmluvě s rodinným známým a velitelem lineckých SS Ernstem Kaltenbrunnerem se rozhodl vstoupit do strany (dostal pořadové číslo 899895). Stal se také členem rakouského oddílu \"SS Standarte 37\" (v SS dostal pořadové číslo 45326). V té době v Rakousku patřilo k SS pouze 2172 členů, z nichž jich v Linzi bylo pouze 50. K jeho úkolům tehdy patřilo především střežení sídla SS – tzv. Hnědého domu (\"Das Braun Haus\") a pouliční boj proti socialistickým bojůvkám tzv. Obranného spolku (\"Schutzbund\"). Po omezení činnosti rakouské nacistické strany a zadržení stranických aktivistů v roce 1933 odešel Eichmann do Německa.\n\nV srpnu 1933 nastoupil do výcvikového střediska SS v Klosterlechfeldu. Na konci září dostal příkaz hlásit se u SS-Sturmbannführera Karla von Pichla, který formoval jednotku, jež měla pomáhat nacistům prchajícím z Rakouska. Zde se stal velitelem osmičlenné motorizované hlídky, která měla za úkol objíždět lesní a polní cesty v okolí německo-rakouských hranic, hledat prchající nacisty a směřovat je do uprchlických center. Zároveň pomáhali převádět osoby, které pašovaly do Rakouska nacistický tisk a propagandistické materiály.\n\nV lednu 1934 byl povolán do Rakouské legie (\"Österreichische Legion\"), jejíž sídlo bylo v Dachau. Neexistují důkazy, které by potvrzovaly jeho nasazení v posádce tamějšího koncentračního tábora. Prošel však důkladným vojenským a ideologickým výcvikem, který jej měl připravit na případné bojové nasazení v Rakousku.\n\nV létě 1934 si podal v Mnichově přihlášku k Sicherheitsdienstu (SD, Bezpečnostní služba). 29. září obdržel zprávu, že se má okamžitě hlásit v Berlíně na Hlavním úřadu SD (\"SD-Hauptamt\"). Prošel tam základním výcvikem a posléze byl přidělen na oddělení V, referát I: Svobodné zednářství. Úkolem tohoto referátu bylo získávat a katalogizovat informace o svobodných zednářích v Německu. V té době byla SD ještě „poměrně slabý a špatně vedený“ orgán. Postupem času se však SD vypracovala v jednu z nejdůležitějších nacistických represivních složek.\n\nPo anšlusu Rakouska v březnu 1938 byl poslán do Vídně, aby zde založil Ústřednu pro židovské vystěhovalectví (\"Zentralstelle für jüdische Auswanderung\") a dohlížel na zatýkání a likvidaci Židů.\n\nZ výpovědí Dietera Wislicenyho, Alexandera Macha a dalších, které byly učiněny před národním soudem, vyplývá, že 4. listopadu 1938 (dva dny po vídeňské arbitráži a den po protižidovských demonstracích v Bratislavě) přicestoval na Slovensko, kde se společně s Machem podílel na přípravě nařízení k tzv. postrku asi 7500 Židů na území, které bylo připojeno k Maďarsku. Setkal se tu také s Tisem, který toto nařízení 4. listopadu podepsal. Následně deportace začaly, nicméně Maďarsko odmítlo Židy přijmout, takže zůstali v internačních táborech, přesněji řečeno na poli v dešti a sněhu, na území nikoho.\n\nMěl také vystěhovat Židy z Protektorátu Čechy a Morava, což nebyl v žádném případě lehký úkol. Většina států totiž odmítala židovské uprchlíky přijmout a jemu se tedy \"práce\" moc nedařila. V této chvíli přišel jeho nadřízený Reinhard Heydrich s novým plánem židovské otázky. Židé měli být vystěhováni z území Třetí říše do nově obsazeného Polska. Tomuto projektu věnoval své veškeré úsilí. V lednu 1939 vznikla na ministerstvu vnitra Říšská ústředna pro židovské vystěhování a jejím šéfem se stal právě Adolf Eichmann, největší expert v tomto oboru, který se dobře osvědčil v Rakousku. S odesíláním Židů do Polska začal 18. října 1939. Židé měli být koncentrováni v oblasti Lublinu.\nDne 22. června 1941 napadlo Německo Sovětský svaz. V létě 1941 ho Heydrich povolal do Berlína, kde mu oznámil, že Hitler si přeje fyzickou likvidaci Židů. Eichmann měl za úkol organizovat transporty Židů z různých částí Třetí říše na východ. Tam byli Židé likvidováni speciálními oddíly SS Einsatzgruppen. On sám tyto masové vraždy na vlastní oči viděl při své inspekční cestě a udělalo se mu z toho špatně. U Heydricha se přimluvil za jiný způsob vyřešení židovské otázky. Nicméně byli Židé vražděni dál i jinými metodami. Výfukové plyny z aut také nebyly pro něj příliš přijatelné.\n\nV létě 1941 se vypravil na služební cestu do vyhlazovacího tábora v Osvětimi. Zde se bavil s velitelem tábora a dospěl k závěru, že nejlepší způsob likvidace Židů je plynová komora. Bylo však nutné vyvinout nějaký spolehlivý plyn. V září 1941 byli v Osvětimi poprvé zavražděni sovětští zajatci novým plynem, který se nazýval Cyklon B. Poté již nic nemohlo zabránit nacistům v „konečném řešení židovské otázky“. Dne 20. července 1941 nařídil v koncentračních táborech vraždit přednostně židovské děti. Do jara 1944 bylo zavražděno přibližně 5 milionů Židů z celé Evropy.\n\nV březnu 1944 postihl holocaust zatím nepoznamenané Maďarsko. On sám zde řídil přesuny maďarských Židů přímo do koncentračního tábora v Osvětimi. V květnu a červnu 1944 zorganizoval deportace 437 000 maďarských Židů do Osvětimi, v průměru bylo do vyhlazovacího tábora deportováno 12 000 lidí denně, než deportace 9. června zastavil maďarský admirál Horthy. 10. listopadu 1944 začaly z Maďarska proudit zástupy Židů do Německa a Rakouska. Tyto pochody smrti nařídil on sám.\n\nNa konci roku 1944 uprchl před Rudou armádou do Berlína a odtud do Alp. Zde se v roce 1945 vzdal americké hlídce. Bylo mu jasné, že nesmí prozradit svou pravou totožnost, a tak se vydával za obyčejného příslušníka SS. Uvězněn byl pod jménem Otto Eckmann.\n\nPodařilo se mu uprchnout z vězeňského tábora a poté pracoval na farmách v Německu. V roce 1950 se mu podařilo za pomoci organizace Tichá pomoc odplout na lodi do Argentiny, kde se usadil a pracoval ve vládní firmě CAPRI. Brzy dostal výpověď a musel si hledat jiné zaměstnání. Posléze žil pod jménem Riccardo Klement v Buenos Aires a vlastnil farmu, specializovanou na chov králíků. \nPo několika letech se o něj začala zajímat izraelská tajná služba (Mosad). Proto byl na něj nasazen agent Cvi Aharoni, který jej vypátral. Izraelcům se podařilo Eichmanna dopadnout, vyslechnout a dokonce dopravit do Izraele. Zde byl postaven před soud a odsouzen k trestu smrti oběšením. Celý únos z Argentiny vyvolal mezinárodní skandál, jelikož agenti Mosadu uskutečnili svou operaci na území cizího suverénního státu bez jeho souhlasu.\n\nJeho proces trval od 11. dubna do 14. srpna 1961. Na základě procesu napsala Hannah Arendtová jedno ze svých nejznámějších děl, \"Eichmann v Jeruzalémě: zpráva o banalitě zla\". V knize líčí Eichmanna jako obyčejného úředníka, který se necítí zodpovědný za spáchané zločiny, protože jen konal svou povinnost a plnil rozkazy. Byl v první a druhé instanci odsouzen k trestu smrti a 31. května 1962 krátce po půlnoci byl popraven. Jde o jediný trest smrti vykonaný civilním soudem v dějinách Izraele. Po popravě bylo jeho tělo spáleno a jeho popel byl rozptýlen nad mezinárodními vodami.\n\n\n\n\n"}
{"id": "170649", "url": "https://cs.wikipedia.org/wiki?curid=170649", "title": "Rudolf Saudek", "text": "Rudolf Saudek\n\nRudolf Saudek (20. října 1880 Kolín – 19. července 1965 Praha) byl český akademický sochař, grafik a překladatel.\n\nAbsolvoval výtvarnou akademii v Lipsku, později také Akademii výtvarných umění v Praze. Za druhé světové války byl vězněn v Terezíně. Byl významným sochařem portrétistou – portrétoval významné kulturní osobnosti, např. Bedřicha Smetanu, Antonína Dvořáka, F. X. Šaldu aj.\n\n"}
{"id": "170651", "url": "https://cs.wikipedia.org/wiki?curid=170651", "title": "Míchovec", "text": "Míchovec\n\nMíchovec je přírodní památka ev. č. 1876, která se nachází v okrese Brno-venkov u obcí Běleč a Synalov. Správa AOPK Brno.\n\nDůvodem ochrany je pralesový porost bukových javořin s masovým výskytem měsíčnice vytrvalé, významné skalní hradby.\n"}
{"id": "170655", "url": "https://cs.wikipedia.org/wiki?curid=170655", "title": "Mikulovické jezero", "text": "Mikulovické jezero\n\nMikulovické jezero je přírodní památka ev. č. 2021, která se nachází v okrese Znojmo na východním okraji obce Mikulovice v blízkém lese. Správa AOPK Brno.\n\nDůvodem ochrany je vodní a mokřadní biotop, vzácní živočichové a rostlinstvo.\n"}
{"id": "170659", "url": "https://cs.wikipedia.org/wiki?curid=170659", "title": "Demografie středověku", "text": "Demografie středověku\n\nDemografie středověku je označením pro výzkum demografických poměrů v Evropě v době středověku. Zabývá se odhady počtu lidí žijících během středověku a populačními trendy a pohyby. Demografie byla v mnoha směrech určujícím faktorem historických změn středověku.\n\nÚrovně počtu obyvatel v Evropě během středověku mohou být zhruba kategorizovány takto:\n\n\nSpolu se zánikem antického světa došlo k prudkému poklesu populace, nejnižšího stavu bylo dosaženo kolem roku 542 kvůli epidemii dýmějového moru (Justiniánský mor, poslední velká morová epidemie před příchodem \"Černé smrti\" ve 14. století). Odhady počtu celkového obyvatelstva Evropy v této době jsou spekulativní, v době karolinské renesance se odhadují na 25-30 milionů osob, z toho 15 milionů ve Franské říši. Existovaly velké disproporce v hustotě obyvatelstva, hustě zalidněné oblasti oddělovala značně neproniknutelná divočina, kterou procházely pouze nebezpečné obchodní stezky.\n\nV 11. století se rozloha ekumeny začala zvětšovat s tím, jak lidé pronikali do dosud neosídlených oblastí. Na území českého knížectví toto období odpovídá první fázi středověké kolonizace, kdy bylo území osídlováno převážně slovanským obyvatelstvem.\nMezi příčiny této expanze patří také oteplení podnebí, známé jako Středověké klimatické optimum. To umožnilo delší a produktivnější vegetační období. Skončilo také období nájezdů Vikingů a Maďarů, což vyústilo ve větší politickou stabilitu. Pokroky ve středověkých technologiích umožnily obhospodařovat rozsáhlejší území;sociální stabilitu zvýšily také reformy církve v 11. století. \nKolonizace nových území byla podporována vyššími společenskými vrstvami (panovníkem, šlechtou). Připoutání obyvatelstva k půdě v důsledku nevolnictví začalo oslabovat díky rozšíření peněžní ekonomiky. Obyvatelé byli do nových oblastí lákáni sliby osobní svobody.\nS tím, jak byly osídlovány nové oblasti rostl přirozeně také počet obyvatel.\n\nKolem roku 1300 byla Evropa, jak se někteří domnívají, přelidněna. V Anglii, která měla v roce 1086 kolem 1 milionu obyvatel, dosáhl v tomto období počet obyvatel 5-7 milionů. Francie (která byla v tomto období geograficky menší než dnes) měla v roce 1328 18-20 milionů obyvatel. Tento počet nebyl poté překročen až do počátku moderního období. Například oblast Toskánska měla v roce 1300 2 miliony obyvatel, což nebylo poté překonáno až do roku 1850. Celkový maximální počet obyvatel v tomto období se odhaduje na 70-100 milionů.\n\nExistuje teorie o malthusiánské pasti, ve které se právě v této době Evropa ocitla.\n"}
{"id": "170660", "url": "https://cs.wikipedia.org/wiki?curid=170660", "title": "Gjirokastër (kraj)", "text": "Gjirokastër (kraj)\n\nKraj Gjirokastër (albánsky: \"Qarku i Gjirokastrës\") je jeden z 12 krajů v Albánii. Skládá se z okresů Gjirokastër, Përmet a Tepelenë a hlavním městem je Gjirokastër. Obyvatelstvo tvoří značný podíl Řeků.\n\nNa jihovýchodě hraničí s Řeckem. Sousedí s krajem Berat na severu, s krajem Korçë na východě, s krajem Vlorë na západě a s krajem Fier na severovýchodě.\n"}
{"id": "170663", "url": "https://cs.wikipedia.org/wiki?curid=170663", "title": "Milhostovské mofety", "text": "Milhostovské mofety\n\nMilhostovské mofety je přírodní památka ev. č. 1661, která se nachází v okrese Cheb přibližně 1,2 km východně od obce Vlkovice, 1,2 km jižně od obce Milhostov. Výměra je 0,24 ha, včetně ochranného pásma 7,39 ha. Důvodem ochrany je skupina sirouhličitých plynných výronů. Péčí o území je pověřena správa CHKO Slavkovský les.\n\nHorninové podloží území tvoří amfibolity mariánskolázeňského metabazitového komplexu. Výstupní cesty plynu tvoří pukliny vzniklé pohybem starších zlomů a na ně kolmých zlomů vytvořených vulkanickou činností Podhorního vrchu. Přírodní památka se nachází v podmáčené údolní nivě Jilmového potoka. Celé území pokrývá olšový luh. V okolí mofet kvetou na jaře porosty prvosenky vyšší (\"Primula elatior\") a sasanky hajní (\"Anemone nemorosa\"). \nMofety působí jako přírodní pasti, v mofetových kráterech jsou běžné nálezy uhynulých drobných hlodavců a brouků. \n\n"}
{"id": "170665", "url": "https://cs.wikipedia.org/wiki?curid=170665", "title": "Borobudur", "text": "Borobudur\n\nBorobudur je chrámový komplex mahájánového buddhismu v indonéském Magelangu na Střední Jávě. Skládá se z šesti čtvercových teras završených třemi kruhovými terasami, celá stavba je poseta 2672 reliéfními panely a 504 sochami Buddhy. Hlavní stúpa, umístěná na vrcholu stavby ve středu nejvýše položené terasy, je obklopena 72 sochami Buddhy sedících uvnitř menších perforovaných stúp.\n\nBorobudur je zasvěcen především Buddhovi Gautamovi. Jedná se rovněž o buddhistické poutní místo – poutníci začínají svůj výstup na Borobudur u základny, odkud započnou v obcházení a zároveň mírném stoupání až k vrcholu. Poutníci cestou k vrcholu symbolicky projdou třemi úrovněmi světa (\"trilóka\") vyplývajícími z buddhistické kosmologie. Cestou na vrchol poutníky provází systém schodišť a chodeb s 1460 reliéfními panely umístěných na zdech a balustrádách.\n\nChrámový komplex pochází asi z 9. století, pravděpodobně od 14. století byl opuštěn patrně z důvodu úpadku buddhistických a hinduistických království na Jávě a postupné konverzi Javánců k islámu. Borobudur byl znovu objeven až v roce 1814, kdy tehdejší britský místodržící na Jávě, sir Thomas Stamford Raffles, byl na stavbu upozorněn domorodými Javánci. Borobudur od té doby prošel několika rekonstrukcemi, největší rekonstrukční práce probíhaly mezi lety 1975–1982 pod patronací indonéské vlády a UNESCO. V roce 1991 byla stavba přijata mezi památky světového dědictví UNESCO. Jednou ročně na Borobuduru slaví Indonésané a buddhisté svátek vesak (narození Buddhy). Chrámový komplex je nejnavštěvovanější indonéskou turistickou atrakcí.\n\nV indonéštině jsou starobylé chrámy známy pod výrazem \"candi\" (podle některých informací je správný název carti); chrám Borobudur je tak znám jako \"Candi Borobudur\". Pojem candi je však užíván i k označení dalších starobylých staveb jako jsou např. brány či lázně. Původ slova Borobudur je však nejasný i přesto, že původní názvy nejstarších indonéských chrámů jsou již známy.\n\nPojem Borobudur byl poprvé zaznamenán v knize Thomase Rafflese o javánských dějinách. Raffles v knize píše o monumentu zvaném \"borobudur\", avšak nejsou k dispozici žádné starší dokumenty dokládající týž název. Pouze \"Nagarakretagama\", rukopis ve staré javánštině napsaný Mpu Prapancem v roce 1365, obsahuje náznaky existence buddhistické svatyně. Předpokládá se, že Raflles v anglickém jazyce použil výrazu Bore-Budur (čili BoroBudur) k označení nedaleké vesnice Bore (většina candi je totiž nazváno po sousední vesnici) – podle javánského jazyka by se totiž stavba měla jmenovat BudurBoro. Raffles dále předpokládal, že výraz „Budur“ by mohl odpovídat modernímu javánskému slovu \"buda\", čili „starobylý“; např. „starobylé Boro“. Nicméně podle jiných archeologů druhá část názvu stavby (\"budur\") pochází z javánského \"bhudhara\" (hora). Podle dalších pramenů by se pojem Borobuduru mohl překládat „jako bezpočet Buddhů“.\n\nKarel Werner se přiklání k názoru, že pojem Borobudur vznikl z původního názvu \"Bharabuddhaur\" z hybridního sanskrtu, což by se dalo přeložit jako „město Buddhových vyznavačů“.\n\nBorobudur se nachází přibližně 40 kilometrů severozápadně od Jogjakarty na vyvýšeném místě mezi dvěma dvojicemi sopek Sundoro-Sumbing a Merbabu-Merapi, a dvěma řekami Progo a Elo. Podle místní legendy je zdejší oblast, známá jako planina Kedu, posvátným místem a díky své úrodnosti je přezdívána „zahrada Jávy“. Poblíž Borobuduru jsou další buddhistické a hinduistické chrámy jako např. Prambanan. Během renovačních prací na počátku 20. století bylo zjištěno, že celkem tři buddhistické chrámy v oblasti (Borobudur, Pawon a Mendut) jsou postaveny v přímé linii. Tato skutečnost může být náhodná, avšak takovéto zarovnání chrámů může mít spojitost s místním lidovým vyprávěním o tom, že kdysi dávno byla mezi Borobudurem a Mendutem cesta dlážděná cihlami se zdmi po obou stranách. Všechny tři chrámy (Borobudur, Pawon a Mendut) si jsou podobné architekturou i výzdobou a pocházejí ze stejné doby, což může rovněž naznačovat, že mezi chrámy existovala určitá rituální vazba, avšak nic konkrétního známo není.\n\nNa rozdíl od ostatních chrámů, které byly postaveny na rovinatém povrchu, byl Borobudur postaven na skalnatém podloží ve výšce 265 m n. m. a 15 m nad dnem vyschlého paleolitického jezera. Existence jezera byla ve 20. století námětem intenzivních diskusí archeologů. Uvažovalo se o tom, že Borobudur byl postaven na břehu jezera nebo dokonce přímo na jezeře. V roce 1931 holandský odborník na hinduistickou a buddhistickou architekturu W. O. J. Nieuwenkamp přišel s teorií, že planina Kedu byla kdysi jezerem a Borobudur původně představoval lotosový květ plovoucí po jezeře. Lotosové květy jsou k vidění na téměř každém buddhistickém uměleckém díle, často slouží jako trůn pro buddhy či jako podstavec pro stúpy. Architektonické ztvárnění Borobuduru podle Nieuwenkampa dále připomíná vyobrazení lotosu, ve kterém postoje Buddhů symbolizují \"Lotosovou sútru\", jeden z nejrozšířenějších textů mahájánového buddhismu (tato forma buddhismu je široce rozšířena ve východní Asii). Tři terasy kruhového tvaru na vrcholu Borobuduru by rovněž mohly představovat lotos. Tato Nieuwenkampa teorie však byla odmítnuta mnohými jinými archeology s tím, že životní prostředí kolem Borobudur je suché a neobsahuje dostatek vláhy potřebné pro růst lotosových květů.\n\nNa druhou stranu někteří geologové podporují Nieuwenkampovy teze poukazujíce na jílové sedimenty nalezené v blízkosti Borobuduru. Studium stratigrafie, sedimentů a vzorků pylů prováděné v roce 2000 podporuje přítomnost paleolitického jezera poblíž Borobuduru, což by mohlo potvrdit výše uvedené závěry, ke kterým došel Nieuwenkamp. Jezerní oblast se přitom časem měnila a studie rovněž prokázala, že Borobudur v době kolem 13. a 14. století ležel na břehu jezera. Jezero přitom mělo zaniknout vlivem toku řek a vulkanických aktivit, které přeměnily ráz krajiny. V těsné blízkosti Borobuduru se nachází jedna z nejaktivnějších sopek v Indonésii, Mount Merapui, která vyniká svou aktivitou již od dob pleistocénu.\n\nNejsou k dispozici žádné písemné památky, které by informovaly o tom, kdo či za jakým účelem nechal Borobudur postavit. Srovnáním vytesaných reliéfů na chrámu a nápisů běžně se vyskytujících v královských listinách během 8. a 9. století byla odhadnuta doba výstavby Borobuduru na dobu kolem roku 800. Mezi lety 760–830 přitom nastal mocenský vrchol dynastie Šailendrů na střední Jávě, která byla již pod vlivem Šrívidžaji. Doba stavby Borobuduru byla odhadnuta na 75 let, chrámový komplex byl dokončen roku 825 během vlády Samaratungga.\n\nPoměrný zmatek panuje v tom, zda tehdejší jávští vládci byli stoupenci buddhismu či hinduismu. Šailendrové byli známi jako horliví stoupenci Buddhova učení, přestože kamenné nápisy nalezené v Sojomertu naznačují, že by mohli být hinduisté. V této době bylo rovněž v oblasti kolem planiny Kedu postaveno velké množství hinduistických, avšak i buddhistických staveb. Buddhistické stavby jako Borobudur byly přitom postaveny v době, kdy vznikal hinduistický Prambanan. V roce 732 nechal šivaistický král Sandžaja postavit svatyni zasvěcenou Šivově lingamu, která se nacházela na kopci Ukir, asi 10 kilometrů východně od Borobuduru.\n\nVýstavba buddhistických chrámů včetně Borobuduru byla umožněna díky tomu, že Sandžajův nástupce Panangkaran dal stoupencům buddhismu svolení k jejich stavbě. Panangkaran ve snaze ukázat svůj respekt dokonce daroval buddhistické obci Kalasan, jak se o tom zmiňuje kalasanská listina z roku 778. Tato skutečnost vedla některé archeology k přesvědčení, že na Jávě vlastně nikdy neexistoval nějaký vážnější náboženský konflikt a i hinduistický král dokázal podpořit vznik buddhistických staveb a buddhistický vznik hinduistických. Nicméně je pravděpodobné, že v době (buddhistického) Šailendry a (šivaistického) Sandžaji byly na Jávě dvě soupeřící královské dynastie, které spolu svedly roku 856 boj o moc na planině Ratu Boko. Další rozpory existuje např. u chrámu Lara Jonggrang v komplexu hinduistických staveb Prambanan, který měl být postaven vítězem z Rakai Pitakanu jakožto odpověď Sandžajovy dynastie na Borobudur, avšak podle jiných verzí byl prostým výtvorem mezi poklidným soužitím hinduismu a buddhismu.\n\nBorobudur byl po několik staletí opuštěn a postupně byl zakryt sopečným popelem a z velké části jej pohltila džungle. Z jakého důvodu však byl Borobudur opuštěn a na tak dlouhou dobu zapomenut, zůstává záhadou. Někdy mezi lety 928 a 1006 stihlo střední Jávu několik sopečných erupcí a mocenské centrum javánských vládců přesunulo na východní Jávu; není přitom jasné, zda první z těchto skutečností přímo podnítila druhou či nikoli, avšak několik zdrojů hovoří o tom, že Borobudur byl opuštěn právě v této době. Soekmono se navíc zmiňuje o známé teorii, podle které byl Borobudur opuštěn v důsledku hromadného přestoupení javánského lidu k islámu v průběhu 15. století.\n\nChrámový komplex však nebyl zapomenut zcela, lidová vyprávění o jeho dávné slávě se však postupně přeměnila do pověrčivého vyprávění spojená se smůlou a neštěstím. O příčinách těchto nešťastných událostí se zmiňují dvě javánské kroniky (\"babad\") z 18. století. Podle \"Babad Tanah Jawi\" („Dějiny Jávy“) se Borobudur stal osudným pro vzbouřence, kteří vedli roku 1709 rebelii proti vládci Mataramského sultanátu. Kopec s Borobudurem byl obležen a vzbouřenci byli poraženi a král je následně odsoudil k smrti. Podle \"Babad Mataram\" („Dějiny Maramského království“) byl Borobudur spojen se smrtí korunního prince Jogjakartského sultanátu v roce 1757. I přesto, že vstup do Borobuduru byl v té době tabu, se princ do Borobuduru vydal a po svém návratu do královského paláce náhle onemocněl a druhý den zemřel.\n\nPo skončení anglo-holandsko javánské války se Jáva mezi lety 1811–1816 ocitla pod britskou správou. Britským místodržícím na Jávě se stal sir Thomas Stamford Raffles, který se velmi zajímal o dějiny Jávy. Začal sbírat starobylé javánské předměty a při své cestě po ostrově sbíral informace od domorodých obyvatel. Při průzkumu Semarangu v roce 1814 byl Raffles informován o ohromné stavbě ležící hluboko v džungli poblíž vesnice Bumisegoro. Jelikož nebyl s to vykonat do hloubi džungle cestu sám, vyslal tam holandského inženýra H. C. Cornelia.\nV následujících dvou měsících Cornelius s pomocí dvou set mužů pokáceli stromy, spálili vegetaci v okolí a odkryli navršenou zeminu z chrámu. Jelikož hrozilo nebezpečí zřícení, Cornelius a jeho muži neodkryli stavbu zcela. Cornelius své objevy zapisoval a včetně nákresů je posílal Rafflesovi. Ačkoli se o objevu Borobuduru dochovalo jen několik vět, Raffles se zasloužil o to, že se Borobudur dostal do zájmu světové veřejnosti.\n\nNa Corneliovu práci navázal holandský místodržící oblasti Kedu C. L. Hartmann, kterému se v roce 1835 podařilo celý komplex odkrýt. Jeho zájem o Borobudur byl však spíše osobního, než profesního charakteru. Hartmann o svých počinech nezanechal žádné zápisky, a to ani o údajném objevu sochy Buddhy, který se měl nacházet v hlavní stúpě Borobuduru. Roku 1842 prozkoumal hlavní stúpu, avšak pokud vůbec něco objevil, nedochovaly se o tom žádné zprávy.\nZ pověření Nizozemské východní Indie Borobudur dále studoval F. C. Wilsen, který vytvořil stovky náčrtků kamenných reliéfů. Další pověřeným se stal J. F. G. Brumund, který vytvořil detailní studii stavby, jež byla dokončena roku 1859. Nizozemská vláda hodlala publikovat článek založený na Brumundově studii doplněnou o Wilsenovy kresby, avšak Brumund spolupracovat odmítl. Nizozemská vláda proto pověřila jiného muže, C. Leemanse, který zkompiloval knihu založenou na Brumundových a Wilsenových pracích. Roku 1873 tak vyšla první podrobná monografie zaměřená na Borobudur; o rok později byla přeložena do francouzštiny. První snímek stavby byl pořízen roku 1873 holandsko-vlámským rytcem Isidorem van Kinsbergenem.\n\nDalší rozvíjení chrámového komplexu coby archeologicky i historicky významného místa však probíhalo velmi pomalu. Oblast dlouho sloužila jako zdroj suvenýrů a stala se zdrojem lupičů „pachtících“ po historicky cenných předmětech. V důsledku nestabilní situace okolo Borobuduru v roce 1882 vrchní šéf kulturních památek Indonésie doporučil, aby Borobudur byl úplně rozebrán a reliéfy přemístěny do muzea. Následkem toho vláda pověřila archeologa Groenveldta k provedení důsledného průzkumu oblasti a ke zhodnocení stavu celého komplexu. Závěrem jeho zprávy bylo, že obavy, kvůli kterým by měl být celý komplex rozebrán, jsou neopodstatněné.\n\nV roce 1973 byly v Borobuduru prováděny hlavní renovovací práce, které pořádalo UNESCO, a chrámový komplex se tak opět jednou stal poutním místem a předmětem uctívání. Jednou za rok, v den úplňku v květnu či červnu, slaví především indonéští buddhisté u Borobuduru svátek vesak (indonésky \"waisak\"), který je podle tradice dnem oslav narození Buddhy Šákjamuniho. Vesak je v Indonésii oficiálním státním svátkem a obřady jsou soustředěny do tří buddhistických chrámů (Mendut, Pawno a Borobudur). Borobudur je nejčastějším cílem turistů v Indonésii. Roku 1974 navštívilo Borobudur zhruba 36 000 z celkového počtu 260 000 indonéských turistů. V polovině devadesátých let počet každoročních návštěvníků Borobuduru stoupl na přibližně 2,5 milionů (přičemž asi 80% jsou Indonésané). Turismus se v oblasti dále rozvíjel, nicméně byl kritizován za to, že do turistického ruchu nezahrnul místní obyvatele, mezi kterými vznikaly občasné konflikty. Roku 2003 místní obyvatelé a menší obchodníci zorganizovali mezi sebou několik setkání a protestů s cílem zabránit provinční vládě vystavět při chrámovém komplexu třípatrové nákupní středisko přezdívané \"Java World\" („Svět Jávy“).\n\nDne 21. ledna 1985 bylo devíti bombami vážně poškozeno devět borobudurských stúp. V roce 1991 byl k doživotnímu trestu odsouzen nevidomý muslim Husajn Alí al Habsje, který v polovině 80. let vedl sérii bombových útoků, mezi nimiž byl i útok na Borobudur. Další dva členové pravicově extremistické skupiny, která byla obviněna z útoků, byli odsouzeni na 30 a 13 let. 27. května 2006 postihlo jižní pobřeží střední Jávy zemětřesení o síle 6,2 Richterovy stupnice. Zemětřesení způsobilo v oblasti rozsáhlé škody, avšak Borobudur zůstal nepoškozen.\n\nDne 28. srpna 2006 se v Borobuduru pod záštitou guvernéra Střední Jávy a indonéského ministra kultury a turismu konalo sympozium, jehož hlavním mottem bylo „Cesta civilizací“. Setkání se účastnili zástupci UNESCO se zástupci především buddhistických zemí jihovýchodní Asie jako je Thajsko, Laos, Myanmar, Vietnam a Kambodža. Vrcholem celého sympozia bylo baletní představení přímo pod Borobudurem, jehož choreografie se nesla ve znamení tradičních javánských tanců, hudby a kostýmů. Toto představení s názvem „Mahákarja Borobudur“ mělo přiblížit i historii Borobuduru a bylo uváděno již několikrát, mimo jiné o vesaku.\n\nCelý Borobudur připomíná jednu velkou stúpu a při pohledu shora nabírá tvar trojrozměrné obří mandaly reprezentující buddhistickou kosmologii i povahu mysli. Základna stavby je čtvercového půdorysu, kde každá ze stran má kolem sto dvaceti metrů. Celkem má stavba 9 teras, přičemž spodních 6 je čtvercového, a vrchní 3 kruhového půdorysu. Na horních terasách se nachází 72 malých stúp, jež jsou rozestavěny kolem hlavní a největší stúpy uprostřed. Každá stúpa má zvonovitý tvar a je protkána množstvím menších otvorů dekorativního charakteru. Uvnitř stúp se nachází sochy Buddhy Gautamy.\n\nNa stavbu Borobuduru bylo využito přibližně 55 000 kubických metrů kamene, který byl vzat z nedaleké řeky. Kámen byl nejdříve opracován na potřebnou velikost, poté byl dopraven ke vznikajícímu chrámu a zasazen na potřebné místo stavby bez použití malty. Kameny byly k sobě spojovány systémem rozmanitých drážek a spojů. Reliéfy byly prováděny \"in situ\" až po dokončení hrubé stavby. Borobudur byl dále opatřen dobrým drenážním systémem a množstvím žlabů, které byly zakončeny chrliči v podobě obrů či makar.\n\nCo se týče celkové konstrukce i vzhledu, Borobudur se od ostatních staveb s podobnou funkcí značně liší. Na rozdíl od jiných staveb podobného typu, které bývají stavěny na rovném povrchu, byl Borobudur postaven na přírodním kopci. Nicméně stavební postup používaný při stavbě Borobuduru je podobný ostatním javánským chrámům. Jelikož Borobuduru prakticky nemá žádný vnitřní prostor a tvarem připomíná spíše pyramidu, než chrám, byl nejdříve považován za stúpu a ne chrám. Stúpy byly původně určeny k přechovávání ostatků Buddhy a velkých buddhistických mudrců; později však byly stavěny jen jako prostý symbol buddhismu a buddhistické dharmy. Oproti stúpě mívá chrám vnitřní prostor a bývá zasvěcen nějakému božstvu. Spletitost borobudurské konstrukce však napovídá, že se jedná ve skutečnosti o chrám. Poutníci jsou na vrchol stavby vedeni systémem schodišť a chodeb. Každá terasa rovněž představuje jednu ze cest vedoucích k probuzení (\"bódhi\"). Cesta, po níž poutníci kráčí, je dle buddhistické kosmologie doprovázena symboly posvátného vědění.\nArchitektem Borobuduru byl Gunadharma, o kterém toho je známo jen velmi málo. Jeho jméno se dochovalo spíše prostřednictvím javánských legend, než skrze staré dokumenty. Základní měřící jednotka používaná při stavbě je známa jako \"tala\", která bývá vymezena jako vzdálenost lidského obličeje od vrchu čela, kde začínají růst vlasy, až po špičku brady, nebo jako vzdálenost od špičky palce po špičku prostředníčku při jejich maximálním roztažení. Takto vymezená jednotka je však často velmi relativní, avšak vzdálenosti na chrámu jsou velmi přesné. Průzkum prováděný v roce 1977 odhalil časté nálezy vzdálenostního poměru 4:6:9 po celé stavbě. Architekt tedy nejspíš používal jeden vzorec pro vytyčení celé stavby. Stejný vzdálenostní poměr byl rovněž odhalen v nedalekých chrámech Pawon a Mendhut. Archeologové se proto domnívají, že vzdálenostní poměr spolu s jednotkou tala měl kalendářní, astronomický a kosmologický význam, jako tomu bylo v případě jiného buddhistického a hinduistického chrámu Angkor Vat v Kambodži.\n\nHlavní vertikální uspořádání Borobuduru může být rozděleno do tří skupin: spodní (základová) část, střední a vrcholová, což může odpovídat třem základním částem lidského těla: nohy, tělo a hlava. Základna je čtvercového půdorysu o rozměrech 123×123 m a dosahuje čtyřmetrové výše. Střední část stavby je složena z pěti teras čtvercového půdorysu, přičemž jejich rozměry postupně klesají. První terasa je odsazena 7 metrů od hrany základové části. Další terasy pak jsou odsazeny vždy dva metry od nižší terasy, čímž vznikají prostory pro chodby vedoucí kolem celé stavyb postupně až k vrcholu. Horní část Borobuduru se skládá ze třech půdorysně kruhových teras. Každá z těchto teras slouží jako podstavce pro řadu perforovaných stúp umístěných ve třech soustředných kruzích. Uprostřed těchto stúp se nachází hlavní stúpa, která je zároveň nejvyšším bodem celé stavby, 35 metrů nad úrovní terénu. Přístup k vrcholu stavby vede přes systém schodišť, které jsou umístěny vždy ve středu každé strany chrámu. Schodiště cestou vzhůru doprovází množství bran s celkem 32 sochami lvů. Hlavní vchod je na východní straně, kde jsou umístěny i první reliéfy.\nDělení stavby do tří částí symbolizuje tři sféry, do kterých je podle buddhistické kosmologie rozdělen svět, a to \"kámaavačara\" či \"kámadhátu\" („sféra žádosti“), \"rúpaavačara\" (\"rúpadhátu\"; „sféra forem“) a \"arúpaavačara\" (\"arúpadhátu\", „sféra bez forem“ či „beztvarého bytí“). Kámadhátu je reprezentována spodní částí, rúpadhátu představuje pět teras uprostřed a arúpadhátu je reprezentována třemi kruhovými terasami završující stavbu. Architektura každé ze tří částí je přitom přizpůsobena svému symbolickému významu. Například střední oblast rúpadhátu je složena z teras o čtvercových půdorysech a je detailně vyzdobena (což symbolizuje „oblast forem“), oproti tomu jsou hořejší terasy kruhových půdorysů, bez dalších zdobících reliéfů apod., což má vystihovat třetí sféru („oblast bez forem“).\n\nV roce 1885 byla náhodně pod samou spodní části stavby objevena další základová část. Tato nově objevená základna obsahovala množství reliéfů, z nichž se 160 zabývá oblastí kámadhátu. Reliéfy jsou vytesány na kamenných panelech s krátkými nápisy, které zřejmě popisují pokyny pro sochaře pověřené vytesáním reliéfů. Skutečná základna je tak skryta jinou, jejíž význam badatelům dosud uniká. Dříve se mělo za to, že skutečná základna je skryta za další proto, aby byla chráněna před ničivými sesuvy půdy z kopce, na němž je Borobudur vystavěn. Podle jiné hypotézy však hořejší základna byla přidána dodatečně z toho důvodu, že původní základna byla chybně navržena podle Vástu šástry, indické starobylé příručky o architektuře a městském plánování. Bez ohledu na účel byla vrchní základna navržena a postavena velmi pečlivě a s propracovanými detaily.\n\nNa Borobuduru se nachází přibližně 2670 samostatných basreliéfů (z toho 1212 dekorativních a 1460 reliéfů je narativních), které pokrývají fasády i balustrády. Pokrývají okolo 2500 m² plochy a nacházejí se ve spodní (\"kámadhátu\") a střední (\"rúpadhátu\") části stavby.\n\nNarativní panely vyprávějící příběhy o Sudhanovi a Manoharovi jsou seskupeny do jedenáctidílné série obepínající zdi chrámu o délce 3000 metrů. Ukrytá základna přitom zahrnuje první sérii o 160 panelech a zbývajících 10 sérií se nalézá na chrámových balustrádách a zdech ve čtyřech galeriích. Začínají na levé straně od východního přístupového schodiště. Narativní panely na zdech jsou vyobrazovány zprava doleva, zatímco na balustrádách jsou vyobrazeny zleva doprava. Takto jsou scény na reliéfech vytesány z důvodu \"pradakšiny\", čili rituálního obcházení chrámu (nebo jiného posvátného předmětu) ve směru hodinových ručiček, kdy daná stavba zůstává po pravé ruce.\n\nUkrytá základna dále zachycuje působení karmy. Zdi první galerie obsahují dvě série reliéfů na sobě, každá o 120 panelech. Horní část zobrazuje výjevy ze života Gautamy Buddhy, zatímco spodní část zdi s balustrádami v první a druhé galerii zachycují příběhy z minulých životů Buddhy. Zbývající panely jsou věnovány obrazům z putování Sudhany, jež bylo zakončeno nalezením dokonalosti v moudrosti.\n\n\n160 ukrytých panelů neutváří souvislý příběh, ale každý panel poskytuje jednu kompletní ilustraci příčiny a následku. Jsou zde vyobrazeny různorodé, z hlediska buddhistické nauky negativní aktivity od planých řečí až po vraždu spolu s jejich následkem – trestem. Na reliéfech jsou však vyobrazeny i chvályhodné činnosti jako je štědrost a poutě ke svatým místům a jejich následná příčina v podobě odměny. Jsou zde však zachyceny i scény z každodenního života ze \"samsáry\".\n\nPříběh začíná velkolepým sestoupení Buddhy Šákjamuniho z nebes Tušita a končí první promluvou v gazelím háji poblíž Benáresu. Reliéf zobrazuje narození Buddhy jako prince Siddhárthy, syna krále Šuddhódany a královny Máji v Kapilavastu (v dnešním Nepálu).\n\nPříběhu předchází reliéfní zobrazení o 27 panelech se scénami příprav na zrození se v pozici bódhisattvy. Před narozením Buddhy měla totiž královna Mája sen o bílém slonu se šesti kly, který k ní přistoupil a oplodnil ji. Její sen byl vyložen tak, že její syn bude buďto pánem světa (\"čakravartin\") nebo buddha. Když královna Mája pocítila, že se blíží čas porodu, vydala se na cestu ke svým rodičům. V háji Lumbiní však pocítila, že porod již není možno déle odkládat, vystoupila z vozu, chytla se větve a z jejího boku vystoupilo dítě – princ Siddhártha, budoucí Buddha Šákjamuni. Příběh na panelech pak pokračuje až do doby, kdy se princ dosáhl buddhovství.\n\n\nDžátaka obecně je příběh, který vypráví o předchozím životě prince Siddhárthy. Avadána je něco podobného jako džátaka s tím rozdílem, že hlavním protagonistou příběhu není sám Buddha, resp. bódhisattva, ale jiná významná osoba spjatá s buddhismem. Náměty z džátak i avadán jsou u Borobuduru zpracovány v jedné a té samé sérii reliéfů.\n\nPrvních 20 níže položených panelů na zdi v první galerii zobrazují svaté činy Sudhany. Prvních 133 hořejších panelů v té samé galerii na balustrádách jsou věnovány 34 legendám z dźátakové sbírky \"Džátakamála\". Zbývajících 237 panelů zobrazuje příběhy z jiných zdrojů, stejně jako níže položené série a panely ve druhé galerii. Některé džátakové příběhy (např. příběh o králi Sibhim, předkovi boha Rámy) jsou vyobrazeny dokonce dvakrát.\n\n\nGandavjúha je příběh obsažený v poslední kapitole \"Avatansaka sútry\" a vypráví o Sudhanově neúnavném putování a hledání nejvyšší pravdy. Výjev zabírá dvě galerie (třetí a čtvrtou) a navíc polovinu galerie druhé; celkem se rozkládá na 460 panelech. Hlavní hrdina příběhu, mladý Sudhana, syn bohatého obchodníka, je vyobrazen na 16. panelu. Předchozích 15 panelů je přitom věnováno zázrakům, které se měly udát během Buddhova samádhi ve Šrávastí. Třetí galerie zobrazuje Sudhanovo hledání nejvyšší pravdy, během kterého navštívil množství učitelů a učenců, přičemž klíčovou roli v jeho hledání hrál Maňdžušrí. Poté, co se s ním Sudhana naposledy setkal, odebral se do příbytku Samantabhadry, což je vyobrazeno ve čtvrté galerii. Celá série reliéfů ve čtvrté galerii je věnována učení Samantabhadry. Narativní panely končí Sudhanovým nalezením dokonalosti v moudrosti a nejvyšší pravdy.\n\nMimo výjevů z buddhistické kosmologie se na Borobuduru nachází řada soch Gautama Buddhy. Sochy Buddhy v lotosové pozici se nacházejí na pěti čtvercových teras (\"rúpadhátu\") i na terasách ve vrchní části stavby (\"arúpadhátu\").\n\nSochy Buddhy jsou umístěny ve výklencích střední části Borobuduru, dále na vnější straně balustrád, množství soch se však postupně snižuje s tím, jak se jednotlivé terasy se stoupající výškou zmenšují. První a druhé balustrády mají 104 výklenků, třetí 88, čtvrté 72 a pátí 64. Celkem je ve střední části umístěno 432 Buddhových soch. V nejhořejší části jsou sochy Buddhy umístěny do děrovaných stúp. První kruhová terasa má 32 stúp, druhá 24 a poslední, třetí, 16. Z původních 504 soch Buddhy bylo více jako 300 poškozeno a 43 chybí úplně (od znovuobjevení Borobuduru bylo mnoho hlav soch odcizeno pro muzea ze Západu). Většina soch Buddhů vypadají podobně, avšak často se liší v poloze rukou či v mudře, kterou předvádí.\n\nBorobudur se dostal do zájmu odborné veřejnosti v roce 1885, kdy Yzerman, vedoucí Archeologické společnosti v Yogyakartě, učinil objev skryté základny. Mezi lety 1890–1891 byly pořízeny fotografie této nově objevené části Borobuduru. Objev přinutil vládu Nizozemské východní Indie, aby učinila kroky k ochraně památky. Roku 1900 vláda ustanovila komisi sestávající ze tří badatelů, kteří měli za úkol Borobudur prozkoumat. Jednalo se o kunsthistorika jménem Brandes, armádního inženýra Theodora van Erpa a konstrukčního inženýra Van de Kamera.\nV roce 1902 komise předložila vládě trojbodový návrh. Za prvé, bezprostřednímu nebezpečí, jaké stavbě hrozilo, je třeba zabránit úpravou rohů stavby, odstraněním kamenů, které ohrožují přilehlé části, zesílení prvních balustrád a obnova několika výklenků, chodeb, stúp včetně hlavní stúpy. Druhým bodem plánu bylo oddělit nádvoří stavby plotem a poopravit drenážní systém. Posledním, třetím bodem návrhu bylo nahradit všechny ztracené kameny, a naopak ty poškozené odstranit a spravit i hlavní stúpu. Celkové náklady byly odhadnuty na 48 800 guldenů.\n\nObnovovací práce probíhaly mezi lety 1907–1911 za použití anastylózní metody; práce vedl Theodor van Erp. Prvních sedm měsíců obnovovacích prací bylo vyplněno prohledáváním okolní zeminy, ve které se nacházely chybějící části stavby. Van Erp rozebral a přestavěl horní tři kruhové terasy se stúpami. Při pracích přišel na řadu dalších postupů, jak by se dal Borobudur opravit. Předložil proto vládě další návrh, na nějž vláda přikývla a van Erpův tým dostal dalších 34 600 guldenů potřebných pro další práce.\n\nDíky omezenému rozpočtu stavby byly finance čerpány především na čistění soch a Van Erpovi se tak nepodařilo vyřešit problém s drenážním systémem. Během patnácti let se ještě více zhoršil stav galerijních zdí a na reliéfech se tak objevily nové trhliny. Van Erp použil beton, ze kterého se vyloužily alkalické soli a hydroxid vápenatý, což způsobilo další problémy, takže jen vzrostla potřeba další rekonstrukce.\n\nOd té doby bylo provedeno několik rekonstrukčních prací, které však nebyly dostatečně velké na to, aby zajistily úplnou ochranu stavby. Koncem šedesátých let 20. století byla indonéská vláda požádána, aby udělal rozhodný krok v ochraně stavby. V roce 1973 byl vytvořen rozsáhlý plán na obnovu celé stavby. Pod záštitou indonéské vlády a UNESCO proběhla v letech 1975–1982 rozsáhlá renovace Borobuduru. Byla stabilizována základna stavby a bylo vyčištěno 1460 panelů. Renovace chrámu zahrnovala hlavně rozsáhlé práce na pěti čtvercových terasách a oprav drenážního systému. Celá rozsáhlá renovace zaměstnala okolo 600 lidí a stála 6 901 243 amerických dolarů. Poté, co byla renovace dokončena, byl roku 1991 Borobuduru přijat mezi památky světového dědictví.\n\n\n\n"}
{"id": "170666", "url": "https://cs.wikipedia.org/wiki?curid=170666", "title": "Picoides", "text": "Picoides\n\nPicoides je rod datlovitých ptáků. V češtině se pojmenovává buď jako datlík (skupina tří druhů zvaná \"Picoides sensu stricto\") nebo jako strakapoud. Vymezení rodu je diskutabilní. Z molekulárních prací rod vychází jako parafyletický, blízce příbuzný rodu \"Veniliornis\" (česky datel), zároveň jsou do něj řazeni i některé druhy z rodu \"Dendrocopos\" (strakapoud velký \"D. major\", strakapoud malý \"D. minor\", strakapoud bělohřbetý \"D. leucotos\", strakapoud ussurijský \"D. kizuki\"). Do rodu \"Picoides\" bývá také někdy řazen datel šedohnědý (\"Veniliornis fumigatus\") protože molekulárně vychází do skupiny k druhům strakapoud Stricklandův, strakapoud americký a strakapoud mniší.\n\n"}
{"id": "170669", "url": "https://cs.wikipedia.org/wiki?curid=170669", "title": "Podžánry fantasy", "text": "Podžánry fantasy\n\nFantasy se rozděluje na mnoho podžánrů, z nichž některé nemají přímé protějšky v mýtech nebo folklóru, na kterých je fantasy založeno. Zároveň se prolíná s jinými literárními žánry jako je science fiction a horor. Málo děl lze řadit pouze do jednoho podžánru.\n\nNa rozdíl od historické fantasy obsahuje tento žánr jasnější reference na skutečnou minulost.\n\n\nTento žánr tvoří příběhy v světě velmi blízkém naší realitě v současnosti, kde příběh odkrývá existenci magie nebo magických bytostí jako jsou upíři či nesmrtelní. Tyto skutečnosti bývají běžným obyvatelům daného světa skryté, jinak se jedná o alternativní historii. Tento žánr se často soustředí na městské prostředí a je pak nazýván urban fantasy.\n\nTímto termínem bývá označováno fantasy současného světa založené na tématech, symbolech a archetypech z mýtů a folklóru.\n\nSteampunk je forma historické fantasy nebo alternativní historie zasazená často do viktoriánské doby založená na silných prvcích parní technologie.\n\nVysoká fantasy nazývaná též hrdinská či epická fantasy tvoří epické příběhy většinou o boji dobra a zla ve fantasy světě, který je nezávislý či paralelní tomu našemu. Je kladen důraz na morální rozdělení, u kterého většinou není možné žádné relativizování a je vytvářen propracovaný „druhotný svět“ včetně historie, rodokmenů a jazyků.\n\nHistorická fantasy se vyznačuje menšími prvky magie a fantastických prvků, svět, ve kterém se příběh odehrává, má povětšinou blízko skutečnému středověku a starověku a lze zde nalézt reference na skutečné historické události a osoby. Časté jsou motivy převzaté z artušovské romance (T. H. White – Někdejší a budoucí král)\n\nFantasy meče a magie založená Robertem E. Howardem a jeho Barbarem Conanem se na rozdíl od vysoké fantasy soustředí především na fyzickou akci a napětí, naopak méně na epiku a morální pozadí příběhu.\n\nKomická fantasy se zabývá především komikou a satirou. Nejsou zde nutně dodržována žánrová omezení, přestože prostředí je často blízké vysokému fantasy.\n\nDark fantasy tvoří většina hororů s nadpřirozenými prvky a bytostmi jako upíři, vlkodlaci a mumie, tak fantasy s množstvím krutých a démonických prvků.\n\nPohádková fantasy je inspirována především folklórem a běžně užívá jeho motivy, částečně souvisí s žánrem autorské pohádky a převyprávěním klasických pohádek. Často jsou ignorovány standardy „budování světa“ přestože samotné prostředí může být blízké vysoké či historické fantasy. Většinou je zaměřena na dětské čtenáře, rovněž hrdinové jsou obvykle dětského věku. Věku čtenáře je obvykle přizpůsobena míra násilí, chybí sexuální scény aj.\n\n\nScience fantasy stojí na pomezí sci-fi a fantasy, jsou obsaženy prvky jako kosmické lety a laserové zbraně, ale zároveň magie či jiná forma nadpřirozena a postavy spadají pod žánrové archetypy fantasy. Příběhy podobné žánru „meč a magie“ jsou nazývány „meč a planeta“, což souvisí se širším žánrem planetární romance typickým sériemi Barsoom a Amtor od Edgara Rice Burroughse.\n\n"}
{"id": "170670", "url": "https://cs.wikipedia.org/wiki?curid=170670", "title": "Karen Horneyová", "text": "Karen Horneyová\n\nKaren Horneyová (16. září 1885 Hamburk, Německo - 4. prosince 1952 New York, stát New York) byla americká psycholožka a psychiatrička německého (nikoli židovského) původu. Je spolu s Erichem Frommem a H. S. Sullivanem představitelkou neopsychoanalýzy, konkrétně kulturní psychoanalýzy, vzdalující se od biologického determinismu klasické psychoanalýzy. Podle kulturní psychoanalýzy nemají na lidské chování nejzásadnější vliv pudové tendence člověka, ale sociální faktory prostředí. Spoluzaložila Americký institut psychoanalýzy.\n\nKaren Horneyová vystudovala v Německu medicínu, ale v roce 1932 emigrovala do USA. Vstoupila do Psychoanalytického institutu, ale protože se čím dál víc odkláněla od klasické psychoanalýzy, dostávala se do sporu s kolegy. V roce 1941 z Institutu Horneyová odešla a založila Asociaci pro rozvoj psychoanalýzy, jejímiž členy byli také Erich Fromm a H. S. Sullivan.\n\nS klasickou psychoanalýzou souhlasila pouze v tom, že rozhodující úlohu ve vývoji osobnosti mají zážitky z dětství. Podle Horneyové se dítě rodí do světa plného problémů. Je-li dítě v rodině často vystaveno vlivům neurotických problémů členů rodiny; jsou-li rodiče panovační, přehnaně opatrující, nadržují-li sourozencům, cítí se nejisté a zranitelné – přemáhá ho tzv. základní úzkost – pocit osamocenosti a bezmocnosti v nepřátelském světě. Dítě si proti této základní úzkosti vytváří obranu (obranné mechanismy), která má podobu určitého přístupu k okolnímu světu a k ostatním lidem. Tento přístup přetrvává až do dospělosti. Jako o neurotickém postoji o něm mluvíme ve chvíli, kdy jeden z tzv. pohybů ve vztahu k lidem výrazně převažuje, stává se strnulým a rigidním.\n\nExistují 3 typy neurotického postoje neboli pohybů:\n\nHorneyová ostře kritizovala Freudovy názory na vývoj děvčete a psychologii ženy. Tím se stala jednou ze zakladatelek feministické psychologie.\n\nOdmítala Freudova tvrzení:\n\nNapsala esej \"Problémy v manželství\".\n\n"}
{"id": "170686", "url": "https://cs.wikipedia.org/wiki?curid=170686", "title": "BK Nový Jičín", "text": "BK Nový Jičín\n\nBK Nový Jičín (celým názvem: Basketbalový klub Nový Jičín) je český basketbalový klub, který sídlí v Novým Jičíně v Moravskoslezském kraji. Založen byl v roce 1990 osamostatněním z Tělovýchovné jednoty Nový Jičín. Od sezóny 2016/17 působí ve druhé české nejvyšší basketbalové soutěži, známé pod názvem 1. basketbalová liga mužů. Klubové barvy jsou oranžová a černá.\n\nPrvní basketbalovou ligu klub hrál od sezóny 1992/93. Po sezoně 2010/11 zrušil klub své působení v nejvyšší lize Mattoni NBL. Stalo se tak z důvodů nedostatku financí pro další sezonu. V nejvyšší lize tak odehrál 20 sezón, 859 ligových zápasů, získal jeden titul Mistra ČR, osmkrát se umístil na druhém místě, čtyřikrát na třetím místě a pětkrát vyhrál ČP.\n\nSvé domácí zápasy odehrává v hale Nový Jičín s kapacitou 1 100 diváků.\n\nZdroj: \n\n\n\n\n\nZdroj: \n\n\n\nZdroj: \n\nZdroj: \n\n\n"}
{"id": "170702", "url": "https://cs.wikipedia.org/wiki?curid=170702", "title": "Basketball Brno", "text": "Basketball Brno\n\nBasketball Brno byl český basketbalový klub, který sídlil v brněnském Králově Poli. V roce 2011 finančně zkrachoval a ukončil činnost.\n\nPo finančnímu krachu BC Brno v roce 2008 a sestupu BBK Brno v roce 2007 odkoupili v roce 29.4. 2009 brněnští podnikatelé Jiří Hos a Radek Konečný klub NBL BK Kondoři Liberec. Licence na NBL tak byla přesunuta do Brna a byl založen nový klub Basketball Brno. Ten v nejvyšší soutěži hrál dvě sezóny. V květnu 2011 majitelé klubu oznámili, že vzhledem k celkové ekonomické situaci, nezájmu regionálních sponzorů a nedostatečné podpoře města nebude klub dále hrát v nejvyšší soutěži.\n\nSvé domácí zápasy odehrával ve sportovní hale Vodova s kapacitou 2 900 diváků.\n\n\n\nZdroj: \n\n\n\nZdroj: \n\n"}
{"id": "170704", "url": "https://cs.wikipedia.org/wiki?curid=170704", "title": "Celiakie", "text": "Celiakie\n\nCeliakie (také glutenová enteropatie nebo celiakální sprue) je chronické autoimunitní onemocnění postihující gastrointestinální soustavu, které však může mít i mimostřevní příznaky (například Duhringova nemoc, neboli „kožní celiakie“). Projevuje se chronickým zánětem tenkého střeva spojeným se zvýšenou propustností střevní stěny. Je vyvoláno u geneticky predisponovaných jedinců po pozření potravy obsahující gluten (lepek), což je směs bílkovin obsažená v některých obilninách (především v pšenici, žitě nebo ječmeni). Rozvoj nemoci je ovlivněn také dalšími faktory, mezi které patří stav střevní mikrobioty nebo infekční agens. Spouštět ji mohou rotaviry či adenoviry. V současnosti je tato choroba nevyléčitelná, ale při dodržování bezlepkové diety vymizejí všechny její příznaky. Nejčastěji postihuje malé děti, ale rozvinout se může v jakémkoliv věku.\n\nNázev \"celiakie\" je odvozen od latinského slova \"coeliacus\", jež pochází z řeckého κοιλιακός \"koiliakόs\" \"břišní\".\n\nCeliakie má množství klinických příznaků a může být i asymptomatická. Typickými symptomy provázejícími toto onemocnění jsou bolesti břicha, průjmy, nadýmání, zvracení. Existuje také celá řada příznaků projevujících se mimo střevo. Mimostřevní projevy jsou výsledkem kombinace nedostatečného příjmu živin v důsledku malabsorpce ve střevě (porucha vstřebávání) a rozšíření imunitní odpovědi ze střeva do dalších tkání a orgánů. Mezi tyto projevy patří špatný růst dětí, opožděný nástup puberty, nechutenství, únava, anémie, ztráta hmotnosti, kožní, neurologické i psychiatrické poruchy. Nemoc je často asociována s dalšími autoimunitními onemocněními. Nejčastější jsou Downův syndrom, Diabetes mellitus 1. typu (na inzulínu závislá forma), selektivní deficit IgA, Hashimotova thyroiditida.\n\nNeléčená celiakie především zvyšuje nebezpečí onemocnění tzv. non-Hodgkinským lymfomem (agresivní rakovina lymfatických žláz), pravděpodobně také rakoviny střeva.\n\nPřesná příčina vzniku nemoci není zatím známa.\n\nOnemocnění je asociováno se dvěma typy HLA molekul II.třídy (human leukocyte antigen), které jsou dědičné a přítomné u naprosté většiny pacientů s celiakií. Jsou to typy HLA-DQ2 a HLA-DQ8. Tento genotyp rizikový pro rozvoj nemoci nese asi 40% populace, ale pouze u 2-3% z nich se nemoc rozvine.\n\nU zdravých jedinců funguje střevní bariéra. Antigen prezentující buňky (APCs) a M-buňky vychytávají z lumen střeva potravní a jiné antigeny a přenáší je do lymfatické tkáně střeva (Peyerovy pláty, lymfoidní folikuly). Pokud jde o neškodné molekuly pomáhají vytvářet toleranci na tento materiál (vzniká tzv. slizniční tolerance).\n\nNěkdy však dochází k porušení bariéry a zvýšení propustnosti střev (dochází k porušování těsných mezibuněčných spojů - tight junction). To může být způsobeno například virovou infekcí. Špatně štěpitelné glutenové peptidy (gliadiny) tak mohou přecházet z lumen střeva do lamina propria mucosae (vazivová vrstva sliznice), kde indukují vznik zánětu. Gliadin může střevní bariéru překračovat také přes neporušenou střevní sliznici a to přes transferinový receptor (CD71). \n\nV lamina propria jsou fragmenty glutenu deaminovány tkáňovou transglutaminázou (tTG). Deaminované glutenové peptidy jsou navázány na molekuly HLA-DQ2 nebo 8 (na povrchu APC). Následně jsou prezentovány CD4+T lymfocytům (pomocné lymfocyty), které je pomocí svého TCR (receptory T lymfocytů) rozpoznají a začnou produkovat prozánětlivé cytokiny IFN-γ a IL-21. To vede k rozvoji Th1 typu imunitní odpovědi. Je stimulována cytotoxická imunita, pro kterou jsou typické CD8+T lymfocyty. Společným působením těchto složek dochází k poškození střeva (které je patrné při biopsii) a tím se zvyšuje propustnost střevní bariéry. Pomocné T lymfocyty navíc podporují izotypový přesmyk B lymfocytů a ty začnou produkovat protilátky (IgA, IgG) proti gliadinu, tkáňové transglutamináze a endomysiu (EMA). Tyto protilátky jsou vhodnými markery a využívají se při sérologických testech.\n\nNemoc je často asociována s dalšími autoimunitními onemocněními. Nejčastější jsou Downův syndrom, Diabetes mellitus 1. typu (na inzulínu závislá forma), selektivní deficit IgA, Hashimotova thyroiditida.\n\nVyšetření je nutné udělat ještě před zavedením bezlepkové diety, protože v opačném případě mohou být výsledky zkreslené.\n\nPři podezření na celiakii se nejdříve provádí sérologické vyšetření. Zjišťuje se přítomnost sérových protilátek třídy IgA proti tkáňové transglutamináze, gliadinu a endomysiu (u pacientů se sníženou tvorbou IgA se měří hodnoty IgG), protilátek proti endomysiu (EMA) nebo proti deaminovaným gliadinům.\n\nJe to nejpoužívanější a nejpřesnější metoda pro definitivní stanovení diagnózy. Při tomto vyšetření se odebere vzorek střeva a ten je podroben histologickému zkoumání. Vzorky lidí trpících celiakií se vyznačují zvýšeným počtem infiltrujících lymfocytů, hyperplazií krypt a částečnou nebo úplnou atrofií střevních klků (střevo je \"vyhlazené\", zmenšuje se povrch pro vstřebávání živin).\n\nV případě nejasných nebo protichůdných výsledků sérologických testů a biopsie se u pacienta zjišťuje rizikový haplotyp HLA molekul. Stanovení typu HLA se využívá také u pacientů, u kterých je snaha vyhnout se biopsii (malé děti) nebo pro testování lidí z rizikových skupin. Větší riziko vzniku onemocnění mají příbuzní pacientů s celiakií prvního stupně (otec, syn), pacienti s Downovým, Turnerovým nebo Williamsovým syndromem, lidé s diabetem 1.typu.\n\nJedinou možností léčby je dodržování celoživotní přísné bezlepkové diety. Při jejím důsledném dodržování příznaky nemoci vymizí. Pokud ji pacient poruší, příznaky se vrátí. Vhodnou náhradou potravin obsahujících lepek jsou obiloviny přirozeně bezlepkové. Mezi ně patří rýže, kukuřice nebo proso. Nově se uvažuje o možnosti snížení obsahu imunogenních peptidů v mouce pomocí bakteriálních enzymů (endopeptidáz), které rozloží lepek během přípravy těsta (detoxifikace glutenu). Nově se rozšiřují také terapie založené na několika ozdravných sezeních, které mají za účel pomoci postiženému vypořádat se s nemocí. Tyto terapie zatím nejsou v současné době zcela běžné, ani formálně lékařsky ověřené.\n\nJe důležité, aby pacienti s bezlepkovou dietou byli sledováni kvůli možnému vzniku deficitu některých živin (železo, zinek, vitamíny B12,D, folát...).\n\n\n\n"}
{"id": "170707", "url": "https://cs.wikipedia.org/wiki?curid=170707", "title": "USK Praha", "text": "USK Praha\n\nUSK Praha (celým názvem: Univerzitní sportovní klub Praha) je český basketbalový klub, který sídlí v pražských Vinohradech. Od sezóny 1993 působí v české nejvyšší basketbalové soutěži, známé pod sponzorským názvem Kooperativa NBL. Od svého založení klub nikdy nesestoupil z nejvyšší soutěže. Klubové barvy jsou modrá a bílá.\n\nHistorie účasti klubu v nejvyšší basketbalové soutěži (dlouhou dobu československé) začíná v roce 1953, kdy klub postoupil do první ligy pod názvem Slavia ITVS. Později nesl klub také jméno Slavia VŠ Praha a dnešní USK Praha, někdy doplněné o jméno hlavního sponzora, jak se v České republice stalo po roce 1989 postupně zvykem (například USK Erpet Praha). V roce 2000 USK Praha vyhrála titul Mistra ligy. Trenérem byl Milan Šedivý, asistent trenéra Jiří Svoboda. Klub získal celkem čtrnáctkrát mistrovský titul (naposledy v sezóně 2000/01) a dvanáctkrát druhé místo.\n\nSvé domácí zápasy odehrává ve sportovní hale Folimanka s kapacitou 1 300 diváků.\n\nHistorie USK Praha sahá do roku 1953, kdy pod jménem Slavia ITVS basketbalové družstvo mužů s trenérem L. Dobrým vstoupilo v ročníku 1953/54 poprvé do 1. československé ligy. Později se změnil název klubu, nejprve na \"Slavia VŠ Praha\" a poté na \"USK Praha\", přičemž v některých letech družstvo v názvu neslo i jméno hlavního sponzora (Autoškoda, Trident, Erpet). Jedna věc se však nezměnila: účast v nejvyšší československé či české soutěži. Družstvo USK Praha v ročníku 2002/03 Mattoni NBL dovršilo 50 let nepřetržité prvoligové příslušnosti. USK prozatím získala 14 mistrovských titulů a 12 stříbrných medailí. Trenéři J. Šíp, N. Ordnung, E. Velenský, F. Rón a M. Šedivý přivedli družstvo k titulu v různých historických etapách počínaje rokem 1964/65 (J. Šíp) a konče sezónou 2000/01 (M. Šedivý).\n\nUSK Praha je jedním z nejúspěšnějších českých týmů na mezinárodní úrovni. USK Praha je jediným českým klubem, kterému se podařilo vyhrát jeden z evropských pohárů: Pohár vítězů pohárů. Ve finále ve Vídni v roce 1969 tehdejší Slavia VŠ Praha porazila mistra SSSR Dinamo Tbilisi 80 : 74.\n\nSezóna 1968/69 byla vůbec nejúspěšnější v historii klubu, kdy se podařilo vyhrát evropský PVP, domácí první ligu, Československý pohár a 8 hráčů bylo v reprezentaci, která v roce 1969 pod vedením trenéra Slavie VŠ N. Ordnunga získala bronzovou medaili na ME v italské Neapoli. V roce 1968 prohrála Slavie VŠ ve finále PVP v Athénách s AEK Athény v utkání před 80 000 diváky, ve kterém byl dosažen dosud platný světový rekord v návštěvnosti basketbalových utkání. Při své premiéře v PMEZ v roce 1966 prohráli vysokoškoláci až ve finále v Bologni s italským Simmenthalem Milán 72 : 77, což byl do té doby nejlepší výsledek hostujícího celku.\n\nPrvní mistrovský titul v československé lize získali vysokoškoláci v sezóně 1964/65 pod vedením J. Šípa. Historicky nejúspěšnější etapa klubu byla v šedesátých a na počátku sedmdesátých let, období 1962/63 - 1973/74, kdy klub získal 7 mistrovských titulů a 5 druhých míst pod vedením trenérů N. Ordnunga, J. Šípa, Baumruka a E. Velenského. Dva mistrovské tituly ze sezón 1980/81 a 1981/82 získala Slavie pod vedením trenérů J. Šípa a N. Ordnunga.\n\nÚspěšná historie pak pokračovala i v devadesátých letech, kdy vysokoškoláci pod vedením F. Róna získali opět dva mistrovské tituly v sezónách 1990/91 a 1991/92. Na přelomu tisíciletí pak USK Praha získala první mistrovský titul samostatné ČR v sezóně 1999/00 (trenér: M. Šedivý) a toto vedoucí postavení v českém mužském basketbalu se podařilo obhájit i v následující sezóně 2000/01 (trenér: M. Šedivý), kdy USK Praha získala svůj 14 mistrovský titul v československé a následně v české 1. lize.\n\nZdroj: \n\n\n\n\nZdroj: \n\nZdroj: \n\nZdroj: \n\nZdroj: \n\n\n"}
{"id": "170710", "url": "https://cs.wikipedia.org/wiki?curid=170710", "title": "Soběslavská Blata", "text": "Soběslavská Blata\n\nSoběslavská Blata jsou unikátní architektonickou lokalitou, která se nachází v Jihočeském kraji mezi Soběslaví a Veselím nad Lužnicí. Patří k nejvýznamnějším a nejcennějším oblastem lidové architektury v Čechách. Charakteristickým rysem je bohatá výzdoba štítů většiny budov, jež dokazuje někdejší bohatství obyvatel tohoto kraje. Zachovalo se zde mnoho památek tzv. selského baroka, většinou jen málo narušených pozdějšími přestavbami.\n\nNa jihu tato oblast plynule přechází do Pšeničných Blat, často se tyto oblasti vůbec nerozlišují. Nejjižnějším výskytem tohoto typu výzdoby budov je oblast Lišovského prahu - tedy vesnice Vitín, Kolný, Velechvín. \n\nNa rozdíl od Zbudovských Blat, kde většinou stavitele jmenovitě neznáme, zde pracovalo několik známých zednických rodů, zvl. Patáků z Vlastiboře a Šochů ze Zálší.\n\nSe Soběslavskými Blaty je nerozlučně také spojeno jméno významné etnografky, sběratelky a zachránkyně mnoha cenných památek - učitelky Emilie Fryšové\n\n\n"}
{"id": "170717", "url": "https://cs.wikipedia.org/wiki?curid=170717", "title": "BK Armex Děčín", "text": "BK Armex Děčín\n\nBK Armex Děčín (celým názvem: Basketbalový klub Armex Děčín) je český basketbalový klub, který sídlí v Děčíně v Ústeckém kraji. Od sezóny 1993/94 působí v české nejvyšší basketbalové soutěži, známé pod sponzorským názvem Kooperativa NBL.\n\nPočátky týmu sahají do roku 1945, kdy byl klub založen jako součást děčínského Sokola. V roce 1960 se Děčín probojoval do 2. ligy a v roce 1974 poprvé do československé první ligy. Ihned po jedné sezóně sestoupil zpět do 2. ligy, podobný scénář se pak opakoval ještě v sezónách 1986/87 a 1988/89.\n\nV roce 1993 se BK Děčín probojoval do tehdy již české nejvyšší soutěže, kde od té doby hraje nepřetržitě až do současnosti. Největším úspěchem týmu ze severu Čech je zisk stříbrných medailí ze sezon 2014/15, 2015/16 a 2016/17 a také bronzové medaile z let 1998, 2009 a 2011. V Českém poháru celek Děčín získal tři stříbrné medaile, v roce 2012 po finálové prohře s Nymburkem, v roce 2015 po prohře s Prostějovem a v roce 2016 po prohře s Pardubicemi. Bronzovou medaili v Českém poháru získali severočeši na domácí palubovce v roce 2011 když v souboji o 3. místo porazili Prostějov.\n\nSvé domácí zápasy hraje celek BK Děčín ve sportovní hale v Maroldově ulici. Ta nese název ARMEX Sportcentrum. Ta má po rozsáhlé rekonstrukci v roce 2004 kapacitu 1 200 diváků.\n\nZdroj: \n\n\nZdroj: \n\n\nZdroj: \n\n\n\nZdroj: \n\nZdroj: \n\n\n"}
{"id": "170721", "url": "https://cs.wikipedia.org/wiki?curid=170721", "title": "Petr I. Brazilský", "text": "Petr I. Brazilský\n\nPetr I. Brazilský a IV. Portugalský (12. října 1798 palác Queluz u Lisabonu – 24. září 1834), jako korunní portugalský princ znám pod jménem Dom Pedro, byl v letech 1822 až 1831 brazilským císařem a v roce 1826 také nakrátko jako Petr IV. (Pedro IV.) králem portugalským.\n\nNarodil se jako druhý nejstarší syn pozdějšího portugalského krále Jana VI. z rodu Braganza a Carloty Španělské z rodu Bourbonů. Dědicem svého otce se stal po smrti staršího bratra v červnu 1801.\n\nV roce 1807 značně zesílil tlak silných evropských mocností na Portugalsko. Napoleonská Francie a Velká Británie již delší čas soupeřily o vliv na tento relativně malý stát, a tak se situace nakonec vyhrotila do ostrého střetu mezi oběma mocnostmi, kdy Francouzi překročili ze španělského území hranice Portugalska a Velká Británie na oplatu zahájila blokádu portugalských přístavů. Po obsazení Lisabonu vojskem císaře Napoleona Bonaparta uprchl portugalský regent princ Jan v říjnu 1807 spolu s asi 15 000 dvořany do tehdejšího portugalského místokrálovství Brazílie. V lednu 1808 tak poprvé v historii člen portugalské královské rodiny vkročil na půdu Nového světa – Ameriky. Brazílie byla prohlášena za hospodářsky rovnoprávnou s Portugalskem a dvůr záhy přesídlil do města Rio de Janeiro, které se stalo hlavním městem země. Zde regent Jan dále vládl místo duševně nemocné portugalské královny Marie I.\n\nPro Brazílii nastala doba kulturního a především hospodářského rozkvětu – přístavy se otevřely volnému obchodu, na pěstování bavlny a těžbu železné rudy byly poskytovány dotace. V roce 1815 vyhlásil nyní již král Jan VI. Brazílii za rovnoprávné království pod portugalskou korunou.\n\nPo Napoleonově pádu byla v Portugalsku vytvořena prozatímní vláda, která v roce 1820 vyzvala krále Jana VI. k návratu. Ten byl po svém příjezdu nucen uznat novou ústavu, která nastolila konstituční monarchii. Králův syn Dom Pedro zůstal v Brazílii a převzal v ní regentství. V Lisabonu následně cortesy (lidové shromáždění) zrušily rovnoprávnost Portugalska a Brazílie a snažily se obnovit koloniální status Brazílie, což v této zemi vedlo k hnutí za nezávislost, do jehož čela se postavil právě Dom Pedro, jenž byl vždy nakloněn liberálním myšlenkám. Dom Pedro nakonec vyhlásil nezávislost Brazílie na Portugalsku a 12. října 1822 byl prohlášen a 1. prosince 1822 slavnostně korunován brazilským císařem jako Petr I. (\"Pedro I.\")\n\nV březnu roku 1826 se stal po smrti svého otce Jana VI. i legitimním portugalským králem jako Petr IV. Krátce na to, v květnu téhož roku, byl portugalským parlamentem donucen k abdikaci ve prospěch své dcery Marie II., které v té době bylo pouze 7 let.\n\nJiž v roce 1831 byl Petr I. donucen k abdikaci i parlamentem brazilským a císařem se stal jeho teprve pětiletý syn Pedro II. Brazilský (1826–1891), který se ovšem vlády oficiálně ujal až v roce 1840, kdy byl prohlášen za plnoletého. Po vynucené abdikaci odjel Pedro I. do Portugalska, kde opět užíval svůj starý titul \"18. vévody z Braganzy\". V Portugalsku žil až do své smrti v roce 1834. V roce 1972 byly jeho ostatky převezeny do Brazílie a zde pohřbeny.\n\nPedro I. se dvakrát oženil. Jeho první manželkou byla od 13. května 1817 Marie Leopoldina Habsbursko-Lotrinská (1797–1826), dcera rakouského císaře Františka I. Tímto sňatkem se stal Pedro I. švagrem Napoleona Bonaparta, který však již tehdy žil ve vyhnanství. Marie mu porodila tyto děti:\n\n\nPodruhé se Pedro I. oženil v srpnu 1829 s Amélií de Beauharnais, vnučkou francouzské císařovny Josefíny, která byla první manželkou Napoleona Bonaparta. Z tohoto manželství vzešla jediná dcera:\n\n\n\n\n"}
{"id": "170722", "url": "https://cs.wikipedia.org/wiki?curid=170722", "title": "Raunkiærův systém životních forem", "text": "Raunkiærův systém životních forem\n\nRaunkiærův systém životních forem je systém, který vypracoval Christen C. Raunkiær. Publikoval ho ve své knize \"\" (\"Životní formy rostlin a statistická fytogeografie\") vydané v roce 1934. Systém rozděluje rostliny podle jejich charakteristického tvarového přizpůsobení ekologickým podmínkám do šesti skupin. Jedná se o epifyty, fanerofyty, chamaefyty, kryptofyty, hemikryptofyty a terofyty. Systém se brzy uchytil a stal se jedním z hlavních nástrojů pro třídění rostlin ve fytogeografii a ekologii. Později s postupem poznání ekologie rostlin byly přidány ještě další skupiny životních forem. Velkou nevýhodou systému je, že se používá celosvětově, ač byl původně specifikován pro rostliny mírného pásu. Vytlačil tak mnohdy výhodnější lokální systémy popisu životních forem rostlin.\n\nEpifyty jsou rostliny žijící na povrchu jiných rostlin, nejčastěji fanerofytů. Živiny přijímají ze vzdušné vlhkosti, nebo ze svých hostitelů poloparaziticky. Patří sem různé typy orchidejí, tilandsie či jmelí.\n\nVodní epifyty se nazývají perifyty.\n\nFanerofyty jsou rostliny, jejichž obnovovací pupeny se nacházejí výše než 30 cm nad povrchem země. Patří sem většina stromů a keřů, dále liány, sukulenty a xerofyty (pryšce).\n\nChamaefyty jsou rostliny, jejichž obnovovací pupeny se nacházejí do 30 cm nad povrchem země. V nepříznivém období jsou tyto pupeny kryty šupinami nebo jinými orgány k tomu uzpůsobenými. Patří sem různé keříky, byliny (šalvěj, levandule), některé sukulenty a xerofyty, ale též mechy a lišejníky.\n\nKryptofyty jsou dvouleté až vytrvalé rostliny přežívající část svého života v zásobních orgánech pod zemí (tzv. geofyty) nebo mající obnovovací pupeny pod vodou (tzv. hydrofyty). Patří sem kvetoucí rostliny, kapradiny, mechorosty, řasy a houby. Konkrétně se jedná o:\n\nHemikryptofyty jsou vytrvalé až dvouleté rostliny s obnovovacími pupeny při povrchu země, kryté živými či odumřelými listy a jinými orgány. Jedná se například o rostliny s přízemními listovými růžicemi (sedmikráska), trsnaté rostliny (trávy, šáchorovité), korovité a lupenité lišejníky či játrovky.\n\nTerofyty jsou jednoleté rostliny s krátkým životním cyklem v jediném vegetačním období. Období sucha (zima) přežívají v semenech. Patří sem některé cévnaté rostliny, zvané též efeméry, některé řasy, houby a mechorosty.\n\n\n"}
{"id": "170723", "url": "https://cs.wikipedia.org/wiki?curid=170723", "title": "BK JIP Pardubice", "text": "BK JIP Pardubice\n\nBK JIP Pardubice (celým názvem: Basketbalový klub JIP Pardubice) je český basketbalový klub, který sídlí v Pardubicích ve stejnojmenném kraji. Založen byl v roce 1956 pod názvem Rudá hvězda Pardubice a zpočátku tak patřil pod ministerstvo vnitra. Civilním týmem se stal teprve po pádu komunistického režimu. Od sezóny 1993 působí v české nejvyšší basketbalové soutěži, známé pod sponzorským názvem Kooperativa NBL. Tým dlouhodobě patří mezi přední celky ligy a jeho hráči a odchovanci reprezentují Českou republiku. V roce 1962 postoupil do první ligy. Jeho největším úspěchem je mistrovský titul z roku 1984, dvakrát vyhrál Český pohár (1994 a 2016). Klubové barvy jsou černá, červená a bílá.\n\nSvé domácí zápasy odehrává ve sportovní hale Dašická s kapacitou 1 400 diváků.\n\nZdroj: \n\n\n\nZdroj: \n\nZdroj: \n\nZdroj: \n\n\n"}
{"id": "170733", "url": "https://cs.wikipedia.org/wiki?curid=170733", "title": "Sintr", "text": "Sintr\n\nSintr je silně porézní bělavá hornina chemogenního původu, která vzniká vysrážením uhličatanu vápenatého z roztoků obsahujících rozpuštěný vápenec. K jeho tvorbě dochází na stropech, stěnách a podlahách jeskyň při vypařování vody. Ze sintru se vytvářejí výplně krasových jeskyň. Sintrové jeskynní tvary mají mnoho forem – brčka, stalaktity, stalagmity, stalagnáty, sintrové kůry a povlaky, květákové sintry, korálové sintry, jeskynní perly, sintrové záclony, sintrové vodopády a podobně.\n\n"}
{"id": "170736", "url": "https://cs.wikipedia.org/wiki?curid=170736", "title": "Želice", "text": "Želice\n\nŽelice jsou zaniklá ves, která se nacházela u obce Nosislav. Dnes na její název upomíná polní trať Želízka (někdy psáno a vyslovováno jako Želíska) z katastrálního území Přísnotice. Lokalizace zaniklé vsi Želice je při říčce Šatavě. Zaniklá protáhlá náves se nacházela zhruba mezi dnešním křížením Šatavy se silnicí Vranovice – Velké Němčice a místem na Šatavě se zachovalým cihlovým mostkem (ovšem z pozdější doby) zvaným Svinský mostek.\n\nŽelice se v literatuře pletou s Želovicemi (nacházely se jihozápadně od Podolí u cesty do Slatiny), poněvadž shodou okolností Boček z Želic držel Nosislav, polovinu Želic, dále část Slatiny a nějaký majetek v Želovicích.\n\nNázvy Želic: Zelicz 1371, Zelycz 1407, Žilice 1447, w Zeliczich 1448, Želitz, Zeliwsko, Želetice\n\nPrvním prokazatelným majitelem jedné části Želic byl v polovině 14. století Bedřich z Blučiny.\n\nCelé Želice měly pravděpodobně 20 domů a byly rozděleny na dva díly s různými majiteli (oba majetkové díly asi dělila přirozená hranice – říčka Šatava). Majetkové složitosti se dají vyčíst z Moravských zemských desk, kde jsou o Želicích záznamy díky majetkovým sporům. Z nich se vyvozuje, že postupný zánik Želic nezpůsobila ani válka, ani epidemie, ale pravděpodobně nezodpovědné jednání majitelů. Želice zanikly postupně začátkem 16. století. Někdy se uvádí zánik Želic už koncem 15. století, konkrétně 1485–1486. Pak se uvádí v dobových dokumentech jako pustá ves. Za další století už o ní ustaly zmínky i jako o pusté vsi. V místech, kde stávala, lze náhodně nacházet zbytky keramiky.\n\n"}
{"id": "170744", "url": "https://cs.wikipedia.org/wiki?curid=170744", "title": "Štipoklasy", "text": "Štipoklasy\n\nNázev Štipoklasy má více sídel:\n"}
{"id": "170747", "url": "https://cs.wikipedia.org/wiki?curid=170747", "title": "Valcha (Plzeň)", "text": "Valcha (Plzeň)\n\nValcha je osada a katastrální území, jež je součástí plzeňského městského obvodu Plzeň 3. Osada se nachází jen na části katastru, zbytek tvoří okrajovou severní část Litic.\n\nOkolo roku 1352 držitelé hradu Litice – Rous starší (1318–1369) a Protiva – dali Chotěšovskému klášteru polnosti mezi Liticí a Lhotou jako náhradu za role zatopené novým rybníkem Lašitovem. Nejspíše jde první záznam o místě, na němž se dnes Valcha rozkládá. Část vsi – Lašitov – nese dodnes jméno bývalého rybníka. V 17. století byla ves Litice včetně přilehlých panství, jako součást chotěšovského panství, poněmčena.\n\nV roce 1822, po zrušení kláštera v Chotěšově koupil panství s vsí Litice Karel Alexandr Thurn-Taxis. Ten zde otevřel kamenouhelné doly. První důl Matyldin (1857–1887), další důl Maxův (1868–1909) a později i důl Frischdlück (1884–1910). Na panství dolovali také další těžaři. Bylo to hlavně sdružení Litické těžařstvo a dále pan K. Hufnágel, hrabě Waldstein a pan K. Hýra. Správa Thurn-Taxisových dolů v Liticích podléhala ředitelství velkostatku v Chotěšově. Zásadní rozhodnutí vydávala ale knížecí komora v Řezně.\n\nV roce 1861 Thurn-Taxis požádal o povolení stavby hornických kasáren. Kasárna měla mít 10 obytných částí pro rodiny a 8 pro svobodné. Ještě před jejich výstavbou se ale po otevření dolu Max potřeba ubytování zvyšuje – v dolech pracuje dle správy obchodní a živnostenské komory k roku 1870 celkem 324 lidí. Pro správu dolu byla v roce 1871 postavena úřední budova zvaná domácími „Inšpekcí“ (dům č. 31) a nedaleko ní hornická kasárna (dům č. 100). V roce 1873 byla postavena hornická \"Kolonie\". Jednalo se o 14 domů ve třech řadách (č. 106–119). Vedle kolonie stála pekárna, jež však nebyla užívána. Dále tu byl malý rybníček a pumpa. Na druhé straně kolonie byla postavena kaple sv. Prokopa sloužící především jako umrlčí komora. Byly z ní vypravovány pohřby. V jednom domě byla ošetřovna a ve vedlejším bydlel lékař. Kolonie byla dostavěna roku 1873 a postupně osídlována od roku 1874. Stavby navrhl a řídil inženýr Emanuel Seydl (1814–1894), který v letech 1854–1874 zastával místo hlavního dílovedoucího Thurn-Taxisova chotěšovského velkostatku.\n\nRoku 1876 byla zbudována železniční trať Plzeň – Železná Ruda. Místní zastávka Litice-Valcha sloužila pro nakládku uhlí. V říjnu tohoto roku bylo také zahájeno vyučování v německé škole v Kolonii. V říjnu roku 1909 bylo zahájeno české soukromé vyučování v domcích Kolonie. Prosazení českého vyučování a zřízení české školy v Liticích bylo jedním z úspěchů velmi vyhroceného boje mezi německými obyvateli Litic – převážně sedláky, a převážně českými horníky v Kolonii.\n\nPo uzavření dolů byl ze strany německých obyvatel, ale i ze strany správců dolů činěn nátlak na zrušení české hornické Kolonie. Snahy o zrušení Kolonie vyvrcholily v roce 1911. Všichni nájemníci dostali výpověď z bytů a až na zákrok okresního úřadu v Plzni jim byl umožněn pobyt do září 1911. Poslední výplata horníků byla v listopadu téhož roku. Firma Šimona Hoffmana z Plzně byla najata na demoliční práce a k 1. únoru 1912 byla Kolonie definitivně zbourána. Z Kolonie zbyla pouze budova kasáren (č. 100), kde byli ubytováni horničtí penzisté. Úřední budova „Inšpekce“ (č. 99) byla pronajata německé kongregaci oblátů sv. Františka Saleského (O.S.F.S.), která zde měla vychovávat misionáře pro německé kolonie v Africe.\n\nRoku 1924 zakoupilo město Plzeň v pozemkové reformě část chotěšovského statku včetně pozemků bývalé Kolonie a okolí. Pozemky o celkové výměře 10 hektarů, 44 arů a 68 m² byly rozparcelovány na 62 stavebních míst. V průběhu čtyř roků bylo postaveno 30 domků a dalších 32 muselo být dostavěno v následujících dvou letech. Tak vznikla nová osada, která dostala jméno \"Valcha\". Jméno dostala osada podle dnes již neexistující „Staré Valchy“. Byla to valchovna sukna, která se nacházela v polovině 19. století pod hrází bývalého rybníka Lašitova na místě, kde dříve stál mlýn napájený vodou z rybníka. Z tohoto objektu se částečně zachovala pouze bývalá stodola (st. parcela č. 103), dnes přestavěná na sklad a moštárnu Českého zahrádkářského svazu.\n\nValcha je jedinečná svojí vazbou k vodám stojatým i tekoucím. Část osady se rozkládá na místě bývalého rybníka, jehož zdrojem byl Luční potok, který protéká středem obce. Valcha dostala své jméno po vodním mlýnu a vodou poháněné valchovně sukna. U hranice katastru se rozkládá vodní nádrž České Údolí napájená řekou Radbuzou.\n\nValcha leží na železniční trati č. 183 (zastávka 753152 Plzeň-Valcha).\n"}
{"id": "170751", "url": "https://cs.wikipedia.org/wiki?curid=170751", "title": "Tanková munice", "text": "Tanková munice\n\nPro tankové kanóny se vyrábí dvě kategorie munice:\n\n\"HE\" je zkratka anglického názvu \"High explosive\", užívaná pro klasické tříštivotrhavé střely. Dají se použít jen proti nepancéřovaným, nebo jen lehce pancéřovaným cílům. Jsou stabilizovány rotací, tudíž vyžadují kanóny s drážkovaným vývrtem. Konstrukčně jde o poměrně tenkostěnné kovové tělo naplněné trhavinou, která je iniciována nárazovým zapalovačem. Na cíl působí tlakovou vlnou a střepinami.\n\n\"HESH\" je zkratka pro \"High explosive squash head\", v USA se používá označení HEP = \"High explosive,plastic\". Jsou to střely, jejichž tělo je vyrobeno z měkkého kovu a naplněno plastickou trhavinou. Při nárazu na pancíř se na něm střela \"rozplácne\"- utvoří jakýsi koláč a následně dojde k iniciaci zapalovače v zadní části střely. Rázová vlna takovéhoto výbuchu prostupuje pancířem a vytrhává jeho kusy na vnitřní straně. Vzniklé střepiny zabíjí posádku a poškozují vnitřní přístrojové vybavení tanku. Přitom zasažený tank zvenku vypadá téměř nepoškozeně. Tento typ munice je opět stabilizován rotací.\nÚčinnou obranou proti této munici je obložení vnitřního prostoru tanku panely z balistických vláken, ze kterých se vyrábí i tzv. neprůstřelné vesty. \n\n\"HEAT\" = \"High explosive anti-tank\", česky \"Kumulativní protitanková střela\", koncentruje energii svého výbuchu do úzkého paprsku plazmatu, kterým se propálí pancířem. Trhavina je vytvarována podle kovové vložky (např. z mědi) do kuželovitého tvaru otevřeného směrem k cíli. Tu zepředu kryje balistický kryt a vzadu je stabilizátor. Odpálení ve správném okamžiku zajišťuje kontaktní zapalovač představený na charakteristické delší čí kratší tyči na čele granátu.\n\nHEAT munice byla vynalezena ve Švýcarsku v průběhu 2. světové války ale vzhledem k malým rážím tehdejších tankových kanónů se uplatnila jen v neřízených protitankových zbraních jako je např. Bazuka, ruské RPG a velmi známý Panzerfaust nebo Panzeschreck. HEAT munice může být konstruována pro kanóny s drážkovým vývrtem, potom jde o rotačně stabilizovanou střelu, ale také pro kanóny s hladkým vývrtem – šípově stabilizovaná střela (ta je opatřená křidélky v zadní části). Rotační pohyb střely snižuje její účinnost, proto jsou šípově stabilizované střely výkonnější. Dnešní HEAT projektily mají úsťovou rychlost kolem 1000 m/s. Jejich velkou nevýhodou je, že po probití pancíře následně působí jen v nepatrné vzdálenosti od osy samotného paprsku. Pokud tedy přímo nezasáhne důležitý konstrukční uzel, posádku či munici, je tank i nadále bojeschopný.\n\nProti HEAT munici je zvláště účinný vrstvený pancíř nebo reaktivní pancéřování.\n\n\"AP\" = \"Armour piercing\" je rážová střela (tj. střela, která má stejnou ráži jako kanón) vyrobená z velmi tvrdého kovu. Jelikož princip protipancéřové průbojné střely spočívá v soustředění velké energie na střelu o malém průměru, je tento typ střeliva vhodný pouze pro malorážové kanóny. Tohle ale neplatí pro těžce obrněné lodě nebo objekty jako například Japonské Yamato se sílou pancíře až 650 mm, kdy menší ráže zkrátka nemá dostatečnou kumulativní sílu probít pancíř lodi. AP granát prostřelí pancíř a vybuchne uvnitř lodi, přičemž způsobí značné poškození bojovým prostorům lodi. Pojistka se odjistí, pokud je pancíř dostatečně silný. Pokud pancíř není dostatečně silný, granáty proletí skrz (probijí) a způsobí jen drobné poškození, ale pojistka se neodjistí. Dále zaleží na úhlu dopadů granátů vůči pancíři, při velkém dopadovém úhlu se střely můžou odrážet. To neplatí například, když vezeme v potaz dělo ráže 100 mm, které míří na hrubý pancíř americké lodě třídy Montana s hrubým pancířem až 570 mm, kdy zkrátka dělo nemá dostatečnou ráži na to, aby probilo pancíř a střela se bude odrážet. Ve snaze vyřešit problém s odrážením střel bylo tělo střely opatřeno špičkou z měkkého kovu. Ta pohlcovala náraz a na zlomek sekundy přilnula k pancíři cíle, což umožnilo samotné střele proniknout dovnitř. Jendalo se o protipancéřovou čepici (APC = armour-piercing cap). Ta se však po nárazu deformovala a často negativně ovlivňovala účinnost samotné střely. Proto byla přes protipancéřovou čepici nasazena ještě další hladká čepice z velmi lehkého kovu. Ta byla označována jako balistická čepice (BC = ballistic cap). Při nárazu se tato balistická čepice roztříštila, což zvyšovalo efektivitu protipancéřové čepice a tím pádem i samotné střely. Takovéto granáty se používaly například během druhé poloviny 2. světové války.\n\n\"APCR\" = \"Armour piercing composite rigid\", v USA se používá označení \"HVAP = High velocity armour piercing\", české označení je \"Protipancéřová střela s průbojným jádrem\". Jde o dutou rážovou střelu vyrobenou z měkkého kovu (železo, hliníková či jiná slitina), ve které je usazen trn z velmi tvrdého kovu – průbojné jádro. Při nárazu této střely na pancíř se samotná střela zastaví, ale jádro pokračuje v pohybu a probíjí pancíř. Jde vlastně o úpravu střely typu AP k vystřelování z velkorážového kanónu. Tento typ střely má díky velkému průměru značný odpor vzduchu a tudíž letem k cíli ztrácí velkou část své kinetické energie – proto se tento druh střeliva již v tankových kanónech nepoužívá.\n\n\"APDS\" = Armour piercing, discarding sabot, český název je protipancéřová rotačně stabilizovaná podkaliberní střela. Je to střela z velmi tvrdého kovu (nejčastěji wolfram), která má mnohem menší průměr než je ráže kanónu. Při výstřelu ji v hlavni vede a utěsňuje pouzdro z lehké slitiny, které současně střelu díky drážkování hlavně roztočí a tím ji stabilizuje pro další let. Po opuštění hlavně kanónu se pouzdro díky odporu vzduchu na jeho trychtýřové čelo a za pomoci odstředivé síly od střely oddělí a odpadne. Před kanónem tak vzniká velký nebezpečný prostor pro pěší vojsko.\n\n\"APFSDS\" = Armour piercing, fin stabilized, discarding sabot, česky Protipancéřová šípově stabilizovaná podkaliberní střela, nebo též jen podkaliberní střela. -T znamená Tracker, tzn. se stopovkou. Jde o další vývojový stupeň střely APDS, kdy je střela uzpůsobená pro střelbu z moderních tankových kanónů s hladkým vývrtem hlavně – proto je použita šípová stabilizace místo rotační. Dá se vystřelovat i z drážkovaných kanónů, ale v tom případě potřebuje složitější dvojité vodící pouzdro, u kterého se roztáčí pouze vnější část nezávisle na vnitřní části pouzdra kolem střely. Oproti munici APDS došlo také v výraznému snížení průměru střely a naopak zvětšení její délky, což se projevilo na vyšší průbojnosti pancíře – údajně až o 100 %. Oddělení vodícího pouzdra od střely nenapomáhá odstředivá síla a je tudíž závislé pouze na trychtýřovitém tvaru čela pouzdra. Vedle wolframu se vyrábí i z ochuzeného uranu, který má vyšší hustotu a sekundárně v cíli působí jeho samozápalnost. APFSDS munice mívá mnohem vyšší úsťovou rychlost než HEAT (až 1650 m/s) a je velmi efektivní proti homogennímu pancíři.\n\n\"APAM\" - Anti-Personal / Anti-Material, tedy střela pro ničení ukryté pěchoty. Typickým zástupcem je americká střela M1028, která funguje podobně jako brokovnice. Je tvořená více než tisícovkou wolframových kuliček v obalu, který je uvolní po opuštění hlavně. Používá se obvykle pro ničení ukrytých družstev pěchoty s protitankovými zbraněmi. \nSofistikovanější verzi vyrábí izraelská zbrojovka IMI. Její projektil obsahuje šest kusů submunice, která v jednom režimu postupně vybuchuje nad cílem a ničí tak ukrytou pěchotu za překážkami, které by nebylo možné efektivně zepředu prostřelit. Tato munice pokryje plochu 50×20 m střepinami, které dokáží probít pancíř o síle až 10 mm. V druhém režimu střela submunici neuvolňuje a naopak nechá ji vybuchnout současně při dopadu na cíl. Takto dokáže probít až 50 cm železobetonovou stěnu. Jde tedy o ideální munici pro městský boj. Nevýhodou je samozřejmě vyšší cena.\n\n\"STAFF\" je akronym pro „Smart Target Activated Fire & Forget“, což je vyvíjená pokročilá munice s radarem o milimetrové vlnové délce která se odpálí při průletu nad cílem a prorazí tenký horní pancíř tanku; střely tohoto typu jsou velmi efektivní proti vrtulníkům.\nAmeričané mají experimentální \"XM943 STAFF\", Rusové mají obdobnou munici na svém T-90.\n\nNěkteré tanky (americký neúspěšný M551 Sheridan, ruské tanky T-72, T-80, T-90, československá verze T-54/55 se SŘP Bastion) dokážou z kanonu odpalovat protitankové řízené střely. Ty bývají naváděny radiopovelově nebo laserem, ale většinou nemívají dobrou průraznost (u 9M119 které odpalují právě ruské tanky se udává RHA průraznost okolo 500 mm, 155 mm rakety Sheridanu byly poruchové a neúčinné).\n\nJedna z efektivních cest jak vylepšit ničivou sílu tanků je vývoj nové a účinnější munice. Je totiž mnohem lacinější vyměnit munici než vyvíjet nový kanón a jeho zástavbu do tanku.\n\nKromě prostého zvyšování účinku se trend obrací k multifunkčnosti, tedy k tomu, že střelu jde naprogramovat na různé způsoby využití proti různým druhům cílů. Typickým příkladem je již zmíněná izraelská munice APAM-MP-T M329, která obsahuje šest kusů submunice a funguje v několika režimech. Střela se může chovat jako klasická HE střela, nebo může být naprogramována na průnik a následný výbuch (například proražení stěny a následný výbuch uvnitř budovy), nebo na časovaný vzdušný výbuch (ideální např. proti vrtulníkům ve visu) nebo postupné uvolnění submunice a její vzdušný výbuch, který střepinami pokryje poměrně rozsáhlou oblast a dokáže likvidovat ukrytou živou sílu. I v USA vyvíjejí pod označením \"Advanced Multi Purpose (AMP) XM1147\" podobnou munici. Ta má nahradit hned několik současných typů munice a efektivně ničit bunkry a opevnění, středně pancéřované vozidla (např. starší tanky T-55), obsluhy protitankových systémů, nekrytou živou sílu i prorážet otvory v betonových stěnách. Výhody této munice spočívají v jednodušší logistice, odstraňují nutnost zdlouhavě v boji přebíjet kanón a podle typu cíle se jen zvolí způsob použití a jsou účinnější.\n\n\n"}
{"id": "170752", "url": "https://cs.wikipedia.org/wiki?curid=170752", "title": "Muži ve zbrani", "text": "Muži ve zbrani\n\nMuži ve zbrani (v originále \"Men at Arms\") je humoristická fantasy kniha Terryho Pratchetta, patnáctá ze série \"Zeměplocha\". V angličtině byla poprvé vydána v roce 1993 s obalem kresleným Joshem Kirbym, český překlad Jana Kantůrka vyšel v roce 1997.\n\nKnihu Muži ve zbrani by bylo možné označit za „fantasy detektivku“ - jedná se o v podstatě klasický příběh policejního vyšetřování vraždy (později série vražd), prostředí fiktivního světa Zeměplochy tvoří pouze zajímavý a barvitý rámec příběhu.\n\nVyšetřování vraždy významného člena komunity ankh-morporských trpaslíků vede členy Městské hlídky v čele se Samuelem Elániem postupně ke zjištění, že z muzea v Cechu vrahů se ztratil významný a vysoce nebezpečný artefakt - střelná zbraň (ručnice) podobná dnešním puškám (v prostředí Zeměplochy se jedná o nevídanou věc, vrcholem válečné techniky jsou zde samostříly).\n\nPostupně vychází najevo, že zbraň má zhoubný vliv na svého majitele - nutí ho k zabíjení lidí, kteří mu jakkoliv překážejí v jeho (klidně i mírumilovných a nezávadných) cílech. Vrazi jsou v jistém smyslu tedy sami oběťmi moci tohoto vynálezu.\n\nMěstská hlídka navzdory mnoha překážkám, včetně všeobecné neúcty a silného politického tlaku na zametení celého případu pod stůl, nakonec vše (jak je ostatně v řadě knih o Městské hlídce zvykem) úspěšně vyřeší.\n"}
{"id": "170753", "url": "https://cs.wikipedia.org/wiki?curid=170753", "title": "Rolled Homogeneous Armour", "text": "Rolled Homogeneous Armour\n\nRolled Homogeneous Armour equivalency (zkráceně RHAe, někdy také (nesprávně) \"RHA\") je údaj vyjadřující odolnost pancíře bojového vozidla za pomoci odolnosti standardního pancíře z válcované oceli jakožto reference: představuje tloušťku, jakou by musel mít homogenní pancíř z oceli (RHA), aby zaručil vozidlu stejnou ochranu.\n\nPotřeba takového srovnávacího údaje vyvstala se vznikem vrstvených a kompozitových pancířů (chobham, komorové pancéřování), které zaručovaly při menší tloušťce vyšší ochranu než pancíře z homogenní oceli.\n\nRůzné druhy tankové munice se ale při dopadu na pancíř chovají různě a mají různou účinnost/průbojnost různými vrstvami pancíře, takže se udává RHA pro každý druh munice (působící kinetickou nebo chemickou energií) zvlášť. Např. u amerického tanku M1A2 SEP se udává RHA ekvivalent pro čelo věže a munici typu HEAT (kumulativní, působí chemická energie) okolo 1300 - 1620 mm - to znamená, že pro dosažení odpovídajícího efektu by musel mít pancíř z oceli tlustý 1,3 metru. Pro Sabot (podkaliberní munice působící pouze kinetickou energií) se ale udává ekvivalent jen 940 - 960 mm RHA.\n\nDůležité je, že údaje o tloušťce pancíře patří k nejvíce utajovaným skutečnostem - proto jsou jakékoli takové údaje o tancích starších než cca 40 let neověřené, zpravidla též neověřitelné a založené na odhadech. Typicky jsou civilními analytiky vyhodnoceny fotografie zničené vojenské techniky v nějakém tažení, je vyhodnoceno jakou municí toho bylo dosaženo a pokud je známa účinnost munice, dá se odhadnout maximální RHAe pancíře v místě průrazu. \n\nDalším důležitým faktorem je místo dopadu - RHAe se musí udávat zvláště pro různé části bojového vozidla - nejčastěji se udává trojice údajů čelo věže (bývá největší vzhledem k největší pravděpodobnosti zásahu) - čelo korby - spodek přední části korby. V angličtině se jedná o označení \"turret\" či \"turret face\" pro čelo věže, \"glacis\" pro čelo korby a \"lower front hull\" pro spodní část korby. Je možné, že značení AČR těchto částí se od výše uvedených liší.\n\n"}
{"id": "170754", "url": "https://cs.wikipedia.org/wiki?curid=170754", "title": "Nohy z jílu", "text": "Nohy z jílu\n\nNohy z jílu (v originále Feet of Clay) je humoristická fantasy kniha Terryho Pratchetta, devatenáctá ze série \"Zeměplocha\". V angličtině byla poprvé vydána v roce 1996 s obalem kresleným Joshem Kirbym, český překlad Jana Kantůrka vyšel v roce 1999.\n\nDěj knihy volně navazuje (alespoň složením \"Městské hlídky\" a časem) na předchozí knihu z řady o \"Městské hlídce\" - \"Muži ve zbrani\".\n\nHlídka tentokrát řeší paralelně sérii vražd neškodných staříků a pokus o otrávení vládce města - Lorda Vetinariho. Stopy obou případů se nakonec spojují a odhalují:\n"}
{"id": "170757", "url": "https://cs.wikipedia.org/wiki?curid=170757", "title": "Flexible Use of Airspace", "text": "Flexible Use of Airspace\n\nFlexible Use of Airspace (FUA) neboli Pružné využívání vzdušného prostoru je metodika pro řízení letového provozu, která byla vyvinuta z důvodu kombinace letů GAT (General Air Traffic) a letů OAT (Operational Air Traffic; nejčastěji vojenský provoz), tak aby byla udržena maximální bezpečnost a uspokojena poptávka po letových činnostech.\n\nProbíhá na třech stupních:\n\n\n"}
{"id": "170763", "url": "https://cs.wikipedia.org/wiki?curid=170763", "title": "Čerkaská oblast", "text": "Čerkaská oblast\n\nČerkaská oblast ( [Čerkas’ká oblasť]) je územní celek na střední Ukrajině rozkládající se po obou březích středního toku Dněpru. Sousedí s Kyjevskou oblastí na severu, s Poltavskou oblastí na východě, s Kirovohradskou na jihu a s Vinnyckou na západě. Centrem oblasti jsou Čerkasy (293 000 obyv.).\n\nSvou rozlohou (20 900 km²) zaujímá 3,5 % plochy Ukrajiny a řadí se na 18. místo. Větší část na pravém břehu Dněpru má ráz pahorkatiny s nejvyšším bodem 275 m., levobřežní část je rovinatá. U města Čyhyryn se do Dněpru zprava vlévá další větší řeka, Ťasmyn.\n\nVe městě Smila poblíž Čerkas se kříží železniční tahy Moskva–Čerkasy–Oděsa a Kyjev–Dnipro. Křižovatkou silniční dopravy je Umaň. \n\nČerkaská oblast byla ustavena roku 1954 a je tak nejmladší z 25 ukrajinských oblastí. \n\nOblast patří mezi méně lidnaté: roku 2005 zde žilo 1 357 000 lidí, což je 2,9 % obyvatel Ukrajiny (15. místo). Region se vyznačuje silnou převahou Ukrajinců (přes 90 %), ruská menšina činí 8 % obyvatelstva. V malém počtu jsou zastoupeni i Bělorusové, Tataři, Židé či Arméni.\n\nNásledující tabulka podává přehled všech měst a větších sídel městského typu (kurzívou). Tučně jsou vyznačena města oblastního významu.\n"}
{"id": "170767", "url": "https://cs.wikipedia.org/wiki?curid=170767", "title": "Sonic Youth", "text": "Sonic Youth\n\nSonic Youth byla alternative rocková hudební skupina založená v roce 1981 v New Yorku. Skupinu zformoval kytarista a zpěvák Thurston Moore, basistka a zpěvačka Kim Gordon a doprovodný kytarista Lee Ranaldo. Od roku 1985 v kapele bubnoval Steve Shelley, v různých dobách se Sonic Youth vystupoval kytarista Mark Ibold.\n\nKapela vznikla v prostředí newyorské nezávislé umělecké scény osmdesátých let. Celé módní vlně se začalo říkat No Wave („žádná vlna“). Tvořila jakousi opozici k popovému proudu new wave („nová vlna“), avšak vlna no wave ani Sonic Youth nikdy nebyli součástí většinového proudu populární hudby. Jejich vliv je však patrný na mnoha hudebních směrech, např. grunge.\n\nMezi nejznámější alba skupiny patří \"Goo\", vydané v roce 1990, dále např. debutové album \"Confusion Is Sex\", \"Dirty\" či \"Sonic Nurse\". Z písní vyniká „Sugar Kane“ či „Teen Age Riot\", kterou také zahájili pražský koncert v srpnu 2007. Sonic Youth se vyznačují velmi specifickým zvukem a písněmi. Mnohdy využívají prvky improvizace a spojování jednotlivých písní či jejich částí do většího celku, případně naopak, kdy je píseň rozdělena disharmonickým hlukem jakoby do dvou částí, typickou ukázku poskytne skladba On the strip z alba Dirty v čase 2:45 až 4:16, při celkové délce 5:44. Dalším důkazem jejich neskonalé tvůrčí invence je takřka instrumentální Pink steam z alba Rather Ripped, kde se zpěv objeví až v poslední čtvrtině osmiminutové skladby.\n\nKapela se zformovala na přelomu sedmdesátých a osmdesátých let 20. století v New Yorku, svůj první koncert podnikla roku 1981. První album \"Confusion Is Sex\" vydala pod vydavatelstvím Neutral Records v roce 1983; od té doby skupina vydala již několik desítek nahrávek a vystřídala několik nahrávacích společností, přičemž nejdéle setrvala u vydavatelství Geffen Records.\n\nVznik kapely sahá do doby, kdy se kytarista Thurston Moore na počátku roku 1977 přestěhoval do New Yorku. Zajímal se o punk a po příjezdu do města založil kytarový kvartet Coachmen. Lee Ranaldo byl v té době studentem na Binghamtonské univerzitě a členem hudebního souboru okolo hudebníka Glenna Brancy. Stal se fanouškem Moorova kvarteta a brzy na to navázal s Moorem přátelství. Po rozpadu skupiny Coachmen začal Moore jamovat se Stanton Mirandovou, která hrála v kapele CKM společně s muzikantkou Kim Gordon.\n\nThurston Moore a Kim Gordon spolu poté založili kapelu, která vystupovala jako Male Bonding či Red Milk než se na konci sedmdesátých let název ustálil na Arcadians. Jejich první koncert se odehrál na Noise festivalu v červnu 1981, kde vystupoval i Branca se svým doprovodem včetně Ranalda. Jejich vystoupení Moora natolik zaujalo, že se Ranalda přímo zeptal, zda by se nechtěl připojit k Arcadians, a Ranaldo souhlasil. Z počátku se členové střídali u bicí soupravy, pak našli svého prvního bubeníka Richarda Edsona. Moore skupinu brzy přejmenoval na Sonic Youth. Sonic byla původně přezdívka, kterou používal Fred „Sonic“ Smith, člen kapely MC5. Youth je pak narážkou na časté přidávání tohoto slova ke jménu reggae muzikantů (např. Big Youth).\n\nV prosinci roku 1981 členové Sonic Youth nahráli v newyorském Radio City Music Hall pět skladeb, jež byly pak vydány na EP pod názvem \"Sonic Youth\". Nedlouho po nahrání tohoto alba opustil bubeník Edson skupinu a zahájil hereckou kariéru, jeho místo obsadil Bob Bert.\nČlenové Sonic Youth během prvních dnů strávených na newyorské hudební scéně navázali přátelství se členy skupiny Swans. Brzy na to vyrazili na své vůbec první, dvoutýdenní turné, které začalo v listopadu 1982 na jihovýchodě Spojených států. Na další turné se Sonic Youth vydali se Swans následující měsíc, tentokrát po středozápadu USA. Moore začal kritizovat bubnování Boba Berta, a ten byl nucen kapelu opustit. Zastoupil ho Jim Sclavunos, který roku 1983 nahrál s kapelou první studiové album \"Confusion Is Sex\". V létě roku 1983 Sonic Youth podnikli krátké turné po Evropě, během něhož Sclavunos kapelu opustil. Sonic Youth požádali Berta, aby se znovu vrátil ke skupině, a ten přijal za podmínky, že nebude z kapely opět vyhozen, jakmile turné skončí.\n\nBěhem následujícího evropského koncertování roku 1984 skupina hrála mimo jiné v Londýně, kde přestalo fungovat technické vybavení kapely a Moore ze vzteku rozbil svou kytaru. Tato událost však měla za následek bouřlivé recenze v časopisech \"Sounds\" a \"NME\", a jakmile se Sonic Youth vrátili do New Yorku, byli natolik populární, že hráli prakticky každý víkend. Ještě roku 1984 se Gordon a Moore vzali a kapela s producentem Martinem Bisim vydala album \"Bad Moon Rising\", které přilákalo značnou pozornost undergroundového tisku. K albu vyšel i singl „Death Valley '69“, na kterém se podílela americká básnířka a muzikantka Lydia Lunch. Skladba „Death Valley '69“ byla inspirována zločincem Charlesem Mansonem a patří k nejznámějším skladbám Sonic Youth. Ve Spojeném království se za půl roku prodalo pět tisíc kusů alba. Bert se však vyjádřil, že ho již nudí neustálé hraní \"Bad Moon Rising\" a opustil kapelu. Na jeho místo nastoupil Steve Shelley, zakládající člen skupiny Crucifucks. Členové Sonic Youth byli Shelleyovým bubnováním natolik uneseni, že ho přijali bez zkoušky. Shelley i Bert si později spolu zahráli ve videoklipu k „Death Valley '69“.\n\nJelikož album \"Bad Moon Rising\" zaznamenalo poměrně silný ohlas, začala se o kapelu zajímat i některá větší vydavatelství. Sonic Youth zanedlouho podepsali smlouvu s vydavatelstvím SST Records a začali pod ním nahrávat své nové album \"EVOL\". Za producenta si už po několikáté vybrali Martina Bisiho. Díky smlouvě s novým vydavatelstvím se Sonic Youth rázem ocitli v hlavním proudu newyorské hudební scény, což se ještě žádné kapele z prostředí no wave nepodařilo. V roce 1987 vyšlo další album Sonic Youth s názvem \"Sister\". Brzy se ho prodalo 60 000 kusů a vyšlo na něj poměrně velké množství pozitivních recenzí. Navzdory tomu začali být členové kapely nespokojení se SST Records, zejména co se týče finančního zajištění. Kapela se proto rozhodla následující LP \"Daydream Nation\" vydat pod hudebním vydavatelstvím Enigma Records. Album bylo přijato pozitivně, avšak kvůli problémům s distribucí bylo často velmi těžké ho sehnat, a členové Sonic Youth proto začali opět hledat jiné vydavatelství.\n\nSkupina brzy našla zázemí u vydavatelství Geffen Records. Pod ním vydala v roce 1990 své album \"Goo\". V roce 1991 následovalo turné s Nirvanou, které je zachyceno ve filmu \"\". O rok později vydavatelství Geffen vydalo další album Sonic Youth \"Dirty\". K albu vyšel singl „100%“, ke kterému režisér Spike Jonze natočil videoklip. V roce 1994 se Kim Gordon a Thurstonu Mooreovi narodila dcera Coco Hayley Gordon Moore, jejíž hlas několikrát zazněl v nahrávkách nejen Sonic Youth. Téhož roku kapela vydala album \"Experimental Jet Set, Trash and No Star\", jehož některé písně nebyly nikdy hrány živě, jelikož kvůli těhotenství Kim Gordon kapela nepodnikla jinak obvyklé turné na podporu alba.\n\nJiž od počátku fungování kapely Kim Gordon občas odložila basu a chopila se kytary. V době, kdy Sonic Youth vydávali album \"Washing Machine\", začala hrát na kytaru pravidelně. Proto kapela začala hledat dalšího, pátého hráče. Členové kapely v tomto období začali pracovat i na svých vlastních projektech. Gordon začala spolupracovat s Free Kitten, zatímco Moore a Ranaldo začali hrát s muzikanty jako William Hooker, Nels Cline, Tom Surgal, Don Dietrich, Christian Marclay nebo Mission of Burma. Steve Shelley založil vlastní vydavatelství Smells Like Records.\nRoku 1998 kapela vydala další album \"A Thousand Leaves\". Na přelomu století skupina začala dále experimentovat se zvukem a nahrávala nové, vesměs instrumentální písně ve svém nově založeném vydavatelství Sonic Youth Recordings v New Jersey. Sonic Youth začali vydávat řadu alb v různých jazykových verzích pod názvy \"\", \"\", \"\", \"SYR5\" a \"\". \"\" s podtitulem (Sbohem, 20. století) bylo od ostatních alb odlišné. Na albu se vyskytují skladby od umělců jako John Cage, Yoko Ono, Steve Reich a Christian Wolff, avšak v podání Sonic Youth a pozvaných muzikantů, mezi které paří Christian Marclay, William Winant a Wharton Tiers.\n\nV roce 2000 se členem kapely v roli multiinstrumentalisty stal Jim O'Rourke. Podílel se již na albu \"SYR3\" a byl členem Sonic Youth do roku 2005. V roce 2002 skupina vydala další album s názvem \"Murray Street\" a o dva roky později \"Sonic Nurse\". V červnu 2006 následovalo vydání alba \"Rather Ripped\", které bylo nahráno v Evropě a proti předchozím albům obsahuje melodičtější písně. Sonic Youth tehdy na webových stránkách oznámili, že na příštím turné s nimi bude hrát Mark Ibold, bývalý člen skupiny Pavement. V prosinci téhož roku časopis \"Rolling Stone\" označil album \"Rather Ripped\" třetím nejlepším albem roku. Ještě na konci roku 2006 vyšlo kompilační album s názvem \"\", které zahrnuje převážně skladby dosud přístupné pouze na vinylových deskách, dále B-strany singlů a materiál, který dosud nebyl vydán. V srpnu roku 2007 Sonic Youth navštívili v rámci svého evropského turné po jedenácti letech i Česko a koncertovali v pražském divadle Archa.\n\nV srpnu 2008 Thurston Moore prohlásil, že Sonic Youth budou v listopadu 2008 nahrávat nové album, které mělo vyjít na jaře 2009. Zatím poslední album s názvem \"The Eternal\" však oficiálně vyšlo až 9. června. Kapela zároveň opustila vydavatelství Geffen, nové album vyšlo u Matador Records. 13. října 2011 Thurston Moore a Kim Gordon oznámili, že se rozcházejí, čímž byla prozatím činnost kapely ukončena.\n\nPočáteční tvorba Sonic Youth byla přímo ovlivněna kapelami jako The Stooges, MC5, Velvet Underground či zpěvačkou Patti Smithovou. Stopy na nich zanechalo i prostředí New Yorku a tamní no wave scény. Jejich hudba však pramení i z jiných hudebních stylů, např. hardcore punku a post-punku. Sonic Youth sami ovlivnili velkou řadu kapel i celých módních proudů. Hlásí se k nim například Eddie Vedder z Pearl Jam či Trent Reznor ze skupiny Nine Inch Nails. Kim Gordon je často považována za sexuální symbol americké nezávislé hudby.\n\nSonic Youth hrají velmi specifickou hudbu a nelze je jednoduše zařadit k některému hudebnímu žánru. V počátečním období byli zařazováni do scény post punku, protože experimentovali se zvukem a v jejich hudbě vynikal především syrový zvuk kytar. Zhruba od devadesátých let se však jejich styl hraní změnil a změkčil. Jejich písně se staly melodičtějšími a přijatelnějšími pro širší publikum. Moore o tom řekl: „Teď chci nahrát něco jako dokonalé popové album“.\n\n\n\n\n\n"}
{"id": "170770", "url": "https://cs.wikipedia.org/wiki?curid=170770", "title": "PlanetLab", "text": "PlanetLab\n\nPlanetLab je počítačová síť sloužící pro výzkum distribuovaných systémů, síťových aplikací a podobně. Její uzly jsou rozloženy globálně po planetě, čímž umožňují testování v reálném prostředí celosvětového Internetu. Projekt PlanetLab byl odstartován v roce 2002 několika americkými univerzitami a v červnu 2010 čítal 1089 uzlů. Jediný český uzel je v současné době (leden 2007) na CESNETU.\n\nDo sítě mají přístup pouze instituce, které se do projektu samy zapojí. Jsou to hlavně univerzity a vědecká pracoviště, ale i vývojová centra velkých firem. Každý uživatel má možnost si z uzlů PlanetLabu vytvořit síť, na které bude testovat určitý svůj projekt, přičemž projektů je dnes již velké množství. Jedním z nich je například OceanStore, který se zabývá distibuovaným ukládáním dat. Svůj projekt mají i společnosti jako je Google nebo Intel, který měl například v síti testovat prostředí pro zapojení webkamer až 350 miliónů lidí.\n\n"}
{"id": "170774", "url": "https://cs.wikipedia.org/wiki?curid=170774", "title": "Král komiků", "text": "Král komiků\n\nKrál komiků má více významů:\n\n"}
{"id": "170791", "url": "https://cs.wikipedia.org/wiki?curid=170791", "title": "Heawoodův graf", "text": "Heawoodův graf\n\nHeawoodův graf je neorientovaný graf o 14 vrcholech a 21 hranách, známý z teorie grafů.\nKaždý vrchol je spojen třemi hranami a všechny cykly v grafu mají šest nebo více hran.\n\nHeawoodův graf je pojmenován po britském matematikovi jménem Percy John Heawood, který v roce 1890 dokázal, že každé rozdělení tóru do polygonů může být obarveno nejvýše sedmi barvami. Heawoodův graf tvoří rozdělení tóru na sedm vzájemně propojených oblastí, čímž dokázal, že tato hranice je těsná. Jedná se o toroidní graf.\n\nProblém minimálního křížení, kdy hledáme takové rozmístění vrcholů grafu, abych počet průniků hran byl minimální, má pro Heawoodův graf řešení 3.\n\n"}
{"id": "170792", "url": "https://cs.wikipedia.org/wiki?curid=170792", "title": "Percy John Heawood", "text": "Percy John Heawood\n\nPercy John Heawood (1861–1955) byl britský matematik. Celý svůj pracovní život věnoval problému čtyř barev, přičemž v roce 1890 ukázal, že je důkaz Alfreda Kempa z roku 1879 nesprávný. Věta byla dokázána až roku 1976 s pomocí počítačů.\n\n"}
{"id": "170795", "url": "https://cs.wikipedia.org/wiki?curid=170795", "title": "Langrova vila", "text": "Langrova vila\n\nLangrova vila ve Svitavách je považována za jednu z nejhezčích staveb ve Svitavách, postavená v letech 1890–1892 v historizujícím slohu pro svitavského podnikatele Julia Langra. Vilu navrhoval brněnský architekt Germano Wanderley, stavbu realizoval jeho syn Hugo Wanderley. Prostředky na stavbu vily a přilehlého parku získal Julius Langer nečestným způsobem při obchodování s dřívím. Syn Julia Langra, Robert Langer byl okolnostmi (osobní krach) donucen roku 1930 vilu prodat. Od roku 1942 se celá vila stala majetkem města. Od roku 1945 je vila využívána pro potřeby městského národního výboru, resp. městského úřadu. K vile přiléhá rozsáhlý park, který nese od roku 1993 jméno \"Park Jana Palacha\".\nVáže se k ní i jedna ze Svitavských pověstí.\n\n"}
{"id": "170802", "url": "https://cs.wikipedia.org/wiki?curid=170802", "title": "Carl Adam Petri", "text": "Carl Adam Petri\n\nCarl Adam Petri (12. července 1926 v Lipsku - 2. července 2010 v Siegburgu) byl německý matematik a počítačový vědec. V roce 1962 vytvořil Petriho síť jako součást své disertační práce: \"Kommunikation mit Automaten\" na Univerzitě v Bonnu. Petriho sítě se hustě používají na poli paralelních a distribuovaných systémů. Petri oficiálně odešel do důchodu roku 1991. Jeho přínos je vidět v Teorii sítí, v teoriích interakcí a konečně vedly k formálním studiím „softwarových spojů“.\n\nV roce 2003 byl poctěn nizozemskou královnou Beatrix titulem \"Velitel v řádu nizozemského lva\". Petri byl také čestným profesorem na Universitě v Hamburku.\n\n"}
{"id": "170806", "url": "https://cs.wikipedia.org/wiki?curid=170806", "title": "Jizerská padesátka", "text": "Jizerská padesátka\n\nJizerská padesátka je závod v běhu na lyžích klasickou technikou na trati dlouhé přibližně 50 km vedoucí Jizerskými horami po tzv. Jizerské magistrále. První ročník se konal v roce 1968, v roce 2018 poprvé počet účastníků přesáhl číslo 7000 a v roce 2019 registrace opět vzrostly o několik stovek . Kromě hlavního závodu ale v posledních letech přibyly i další, a to na 30 km volnou technikou 25 km klasicky, 10 km klasicky. Dalším závodem je sprint na 1,5 km soupažnou technikou. Vedle nich se jezdí i dětský závod a závod firemních štafet na 4×3 km. Netradičním závodem je závod s názvem historičtí lyžníci. Jedná se o závod na 400 metrů v historických kostýmech jako vzpomínka na dobu kdy tento závod započal. Závod je od roku 1999 součástí prestižní série dálkových běhů Worldloppet.\n\nPrvní ročník Jizerské 50 se jel v roce 1968. V počátcích se jednalo o oddílový závod TJ Lokomotiva Liberec a součást horolezecké přípravy některých členů oddílu.\n\nDalším důležitým bodem byl pro Jizerskou 50 rok 1970, kdy se závodu zúčastnilo všech 14 členů Expedice Peru '70, kteří zahynuli pod kamennou lavinou na Huascaránu dne 31. května 1970. Od té doby nese závod přídomek \"Memoriál Expedice Peru 70\". Vzpomínka na horolezce je od té doby nedílnou součástí slavnostního zahájení Jizerské 50.\n\nZávod v sedmdesátých letech získával na popularitě a desátého ročníku se v roce 1978 zúčastnilo přibližně 7800 závodníků.\n\nOd roku 1999 je závod zařazen do světové ligy dálkových běhů Worldloppet a účastní se ho závodníci z české i světové špičky, ale i různé známé osobnosti. Od roku 2008 je Jizerská 50 součástí českého seriálu Ski Tour. Od roku 2011 je také součástí seriálu Ski Classics.\n\nV posledních letech došlo také ke vzniku několika doprovodných závodů (kromě 50 km klasicky se jede ještě 25 km klasicky, 30 km volnou technikou a kratší vzdálenosti pro děti) a několikrát se jela také letní varianta závodu na horských kolech, Cyklo Jizerská 50.\n\nV lednu roku 2013 se na druhém místě za vítězným Norem Anndersem Auklandem umístil český závodník Lukáš Bauer.\n\nRočník 2014 byl zahájen na podzim 2013 spuštěním přihlášek. Společnost ČEZ, sponzor akce, oznámila zaplnění stanovených kvót (počet přihlášek) už za sto dní. Pro nedostatek sněhu byl však závod v lednu 2014 popáté v historii zrušen. \nJizerská 50 i doprovodné závody se jezdí po Jizerské magistrále. Start i cíl se nachází na stadionu v Bedřichově v Jizerských horách.\n\nStart je na stadionu v Bedřichově. Odtud závodníci jedou na Novou Louku, Kristiánov (tam je první občerstvovací stanice), přes Rozmezí, Knajpu, dále na občerstvovací stanici Hraniční, další občerstvení na Jizerce, přes stanici na Smědavě a zpátky na Knajpu. Dále vede cesta ke Krásné Máří na Hřebínek, kde je poslední občerstvovací stanice. Pak přes Bílou kuchyni, Olivetskou horu, Vládní a U Buku zpět na stadion v Bedřichově.\n\nZačátek závodu je podobný jako v případě Jizerské 50. Závodníci vyrážejí směrem na Novou Louku a Kristiánov, kde je stejně jako v hlavním závodě občerstvení na trati. Na rozdíl od 50kilometrového závodu však běžci nepokračují na Rozmezí, ale vydávají se směrem na Bílé Buky a na Hřebínek, kde je další občerstvovací stanice. Odtud jedou přes Gregorův kříž a Novou Louku zpět do cíle.\n\nBedřichovská 30 se liší od ostatních závodů tím, že se jede volným stylem. Prvních zhruba 6 km závodu je shodných s oběma závody, které se jedou klasickou technikou. Z Kristiánova pokračují na Rozmezí a dále se vydávají na Čihadla, kde zatáčejí na Tetřeví boudy. Odtud závodníci pokračují na Hřebínek, kde je občerstvovací stanice, na Olivetskou horu a do cíle.\n\nStartuje se na stadionu v Bedřichově stejně jako u ostatních závodů. Další zastávkou je U buku, později Nová louka až se na čtvrtém kilometru dostanete k občerstvení Za přehradou a pak se pokračuje dalších 6 km do cíle. Závod může přilákat začátečníky a nebo i zkušenější běžkaře, kteří se necítí v daným roce na delší trať a závod nechtějí vynechat.\n\nZávod je vhodný pro fanoušky spíš rychlosti než vytrvalosti. Jezdí se 3 x 1,5 km okruh soupažnou technikou. Startuje se s rozdílem 15 vteřin a finále se jede s hromadným startem.\n\n"}
{"id": "170808", "url": "https://cs.wikipedia.org/wiki?curid=170808", "title": "Lačnov (Svitavy)", "text": "Lačnov (Svitavy)\n\nLačnov (katastrální území Moravský Lačnov) je od roku 1960 předměstím okresního města Svitavy, do té doby byl jako Moravský Lačnov více než 700 let samostatnou obcí. V roce 2007 měl 950 obyvatel. Celá zástavba Moravského Lačnova, jakož i téměř celé jeho katastrální území leží na Moravě, ale velmi malá severovýchodní část katastru dříve náležela ke k.ú. Opatovec, tudíž do Čech.\n\nPoblíž vesnice se nachází hlavní evropské rozvodí Černého a Severního moře, které v tomto místě tvoří historickou hranici Čech a Moravy.\nDo roku 1945 byl Moravský Lačnov osídlen převážně německy mluvícími obyvateli, toto obyvatelstvo bylo v roce 1946 vysídleno do Německa.\n\nNejstarší písemný údaj ke jménu Lačnov pochází z let 1318 – 1329. V písemných pramenech se později rovněž objevuje jméno Lacznaw. Z těchto pramenů vyplývá, že Lačnov patří k nejstarším obcím regionu a byl založen ještě před německou kolonizací a že již v tomto období měl rychtu. Původní listina biskupa Bruna o propůjčení úřadu rychtáře na lokátora se ztratila. Na žádost Conrada, lačnovského rychtáře, vydal biskup Hynek z Olomouce 4. května 1329 ve Svitavách obnovovací listinu, ve které se potvrzují privilegia, která vydal již předtím biskup Bruno ze Schauenburku. Podle tohoto dokumentu je rychta je povinna odvádět každý třetí fenik ze všech pokut a z pěti čtvrtin akrů. Rychta měla dva dani podléhající lány, ševce, který umí sám vyrábět boty. Měla povinnost mít k dispozici vycvičené lukostřelce.\n\n9. května 1883 se v Lačnově narodil otec Oskara Schindlera.\n\nZe svitavských městských knih vyplývá, že 6. července 1623 koupil Adam Lang z Mikulče tuto rychtu od Georga Hoblera za 900 marek. Od tohoto data byla rychta nepřerušeně v držení rodiny Langů až do roku 1945.\n\nV roce 1930 žilo v Moravském Lačnově cca 1975 osob.\nZ původní zástavby tzv. hřebečských čtyřbokých statků se jich v celistvém stavu dochovalo asi dvanáct.\nV současné době je v Moravském Lačnově škola postavená roku 1878, tato budova stojí na místě bývalé školy z 18. století. Ve škole se vyučuje pouze první až pátý ročník.\n\nAž do roku 1971 měl Moravský Lačnov kapli, která stála na mírném návrší zhruba ve středu obce poblíž školy. Kaple byla postavena v roce 1749 z darů a sbírek místních občanů. Zasvěcena byla Sv. Duchu a v tento\nsvátek (druhá polovina května až počátek června), byla v Lačnově slavena místní pouť.\nKaple byla barokní s půdorysem zhruba asi 10x6 metrů, s věží s cibulovitou bání. Roku 1777 byly na náklady paní\nViktorie Langové, manželky lačnovského rychtáře, namalovány obrazy křížové cesty. Během 19. století se kaple několikrát opravovala. V roce 1824 byla ke kapli přistavěna malá sakristie, náklady platil Georg Schindler z domu č. 55.\n\nSvému účelu kaple sloužila do konce 40. let 20. století, v dalších letech se v kapli sloužily mše jen při výročí zasvěcení kaple a\nhlavních církevních svátcích, po roce 1960 se kaple již nevyužívala vůbec. Zajímavostí je, že ještě v srpnu 1968 se zde zvonilo na protest proti okupaci Československa vojsky varšavské smlouvy. V této době však z kaple již zbývala pouze ruina. Roku 1971 byla kaple odsvěcena a na příkaz okresních orgánů zbourána. Na místě zůstal stát jen dřevěný kříž.\nZajímavý je osud zvonů této kaple. V roce 1884 musel být v Moravské Třebové nově odlit zvon,\nprotože původní zvon při opravě spadl a praskl. Váha zvonu byla 64 kg. 18. listopadu 1917 byl tento zvon, přes protesty občanů, zrekvírován pro válečné účely. Jako odškodné dostala obec 255 rakouských korun. Již v roce 1920 byl ze sbírek pořízen nový zvon, který byl slavnostně vysvěcen 16. května 1920. Nový zvon stál 3 350 Kč a jmenoval se „Maria“. V návaznosti na slavnostní svěcení zvonu byla kaple opravena a do báně věže byly uloženy pamětní dokumenty. Jejich obsah však nebyl nikde zaznamenán.\n\nV okolí Moravského Lačnova se nachází několik hraničních kamenů, hrubě tesaných pískovcových kvádrů. Je na nich vytesán nápis \"F.G.V.T.O.B. 1754\" což znamená Biskupství olomoucké, Ferdinand Graf Von Troyer a doba 2. tereziánského katastru. Tyto kameny v těchto místech označovaly\nhranici mezi olomouckým biskupstvím a litomyšlským panstvím. Tato hranice zároveň tvořila a tvoří i historickou hranici mezi Čechami a Moravou.\n\nJedna z mála historických památek, které se nachází na katastru Moravského Lačnova, je tzv. „Lačnovský smírčí kříž“. Nachází se na severním okraji obce při cestě do Opatovce. Kříž je hrubého tvaru a není signován žádným nápisem ani letopočtem. O původu kříže existují různé pověsti a dohady. Rozšířená verze, že kříž pochází z dob příchodu\nslovanských věrozvěstů Cyrila a Metoděje, není pravdivá. Kříže tohoto typu se v Čechách a na Moravě začaly objevovat zhruba od 13. století a stavěly se v místech, kde byl spáchán nějaký hrdelní zločin, jako akt usmíření.\nJediná přesnější informace k tomuto kříži je popsána v německé kronice Moravského Lačnova (Marianne Heinz - Göpingen).\nV zápisu svitavské farní knihy z roku 1618 stojí že zde dva pacholci zabili syna sedláka Josefa Hainische z Hradce nad Svitavou.\nV 60. letech 20. století byl kříž přelomen buldozerem při odhrnování sněhu. Torzo kříže pak asi dvacet let leželo v příkopě. Kříž byl na původním místě znovu postaven v roce 1982, místo zlomu je vidět. K dalšímu poškození došlo při odhrnování sněhu v roku 1999. Roku 2002 byl vyvrácený kříž nově ustaven.\n\nKamenný podstavec bývalého železného kříže v blízkosti křižovatky silnic Košíře - Český Lačnov - Moravský Lačnov. Z kříže zachována pouze velmi malá část v pískovcovém podstavci o velikosti spodního kamene 80 x 76 cm. Na kamenech uvedeny dva letopočty 1872 a 1753.\n\nVesnicí po délce prochází silnice č. 43. V jižní části Moravského Lačnova, blízko katastru Svitavy-Předměstí, podchází pod železniční tratí Svitavy – Žďárec u Skutče.\n\nVýchodně od zastavěného území prochází od jihu k severu železniční trať Brno – Česká Třebová, součást železničního koridoru Děčín – Břeclav. Dosahuje zde – a vůbec i jeho prodloužení do Berlína resp. Vídně – své nejvyšší nadmořské výšky – 445 metrů nad mořem. V minulosti zde existovala vrcholová železniční stanice \"Lotschnau\" (český název patrně nikdy nezískala); se staniční budovou s neobvyklou osmibokou vodárenskou věží. Tato budova po zániku stanice sloužila k bydlení a byla zbourána v roce 2016. Místo stanice je v provozu železniční zastávka \"Svitavy-Lačnov\", položená severněji, až u Českého Lačnova.\n\n"}
{"id": "170809", "url": "https://cs.wikipedia.org/wiki?curid=170809", "title": "Allvar Gullstrand", "text": "Allvar Gullstrand\n\nAllvar Gullstrand (5. červen 1862 Landskrona – 28. červenec 1930 Stockholm) byl švédský oftalmolog, nositel Nobelovy ceny za fyziologii a medicínu za rok 1911.\n\nByl prvním profesorem oftalmologie na univerzitě ve švédské Uppsale. Od roku 1901 spolupracoval Gullstrand v laboratořích Carl Zeiss v Jeně se Siegfriedem Czapskim na konstrukci oftalmologických optických přístrojů. Inicioval vývoj nových přístrojů, navrhoval jejich koncepci a účastnil se klinických testů. K nejdůležitějším výsledkům tohoto vývoje patří Gullstrandův oftalmoskop se štěrbinovým osvětlením pro pozorování očního pozadí z roku 1911.\n"}
{"id": "170811", "url": "https://cs.wikipedia.org/wiki?curid=170811", "title": "NH Ostrava", "text": "NH Ostrava\n\nBK NH Ostrava (celým názvem: Basketbalový klub Nová huť Ostrava) je český basketbalový klub, který sídlí v Ostravě v Moravskoslezským kraji. Od sezóny 1993 působí v české nejvyšší basketbalové soutěži, známé pod sponzorským názvem Kooperativa NBL. Klubové barvy jsou modrá a bílá.\n\nKlub byl založen v roce 1952 pod jménem Sokol Ocel NHKG Ostrava. V šedesátých letech došlo k fúzi s basketbalovým oddílem Tatranu Ostrava (bronzovým medailistou v ročníku 1959/60). Brzy poté začal hrát nejvyšší československou basketbalovou soutěž, po rozdělení Československa přešel do NBL, kterou hraje dodnes. Jméno NH Ostrava nese od roku 1991. Za svou historii získal klub tři druhá a pět třetích míst, titul mistra mu však zatím uniká.\n\nSvé domácí zápasy odehrává v Bonver Aréně s kapacitou 1 700 diváků.\n\nZdroj: \n\n\nZdroj: \n\nZdroj: \n\nZdroj: \n\nZdroj: \n\n\n"}
{"id": "170818", "url": "https://cs.wikipedia.org/wiki?curid=170818", "title": "Altiplano", "text": "Altiplano\n\nAltiplano (španělsky \"vysočina\", \"náhorní rovina\") je rozsáhlá náhorní plošina oddělující horské masivy západních a východních And. Po Tibetské plošině je druhým nejrozsáhlejším útvarem tohoto typu na Zemi.\n\nNachází se ve vnitrozemí Jižní Ameriky, převážně na území Bolívie a Peru; částečně zasahuje do Chile a na sever Argentiny.\nRozloha náhorní plošiny činí okolo 170 000 km², průměrná nadmořská výška je 3600 m.\n\nZápadní a východní stranu ohraničuje horský pás And (Cordillera Occidental a Cordillera Central) s mnoha aktivními vulkány, severní jezero Titicaca a na jihu se nachází jedno z nejsušších míst na zeměkouli – poušť Atacama. Samotná oblast Altiplana je řídce osídlená, hustěji zalidněná jsou jen území v okolí jezera Titicaca a hornické oblasti (nacházejí se zde poměrně velká ložiska stříbra, mědi, cínu a zinku). Altiplano je známé též nejvýše položenou železniční tratí na americkém kontinentu, spojující města Cuzco a La Paz.\n\nV oblasti leží několik velkých jezer – na severu jezero Titicaca, v centrální části jezero Poopó a Coipasa, v jižní části slané jezero Salar de Uyuni nebo Laguna Verde. Altiplano je bezodtoká oblast, všechny řeky se vlévají do zmíněných jezer.\n\nPodnebí je chladné (průměrná roční teplota dosahuje jen 3 °C v západní části a asi 12 °C v oblasti okolo jezera Titicaca) a polosuché. Příčinou je clonění And, které zachytávají srážky proudící od Pacifiku. Roční úhrn srážek představuje 200 až 800 mm/m².\n\nVznik Altiplana je datován do konce druhohor, kdy vlivem tektonických pohybů nastal v oblasti pokles a následná masivní sedimentace. Později, v miocénu, započala vulkanická aktivita v Cordillera Occidental, která překryla vrstvu sedimentů lávovými proudy a dalšími sopečnými produkty. V období pleistocénu byla celá oblast zalita vodou – jezero Ballivián. Začátkem holocénu jezero vyschlo, jeho zbytky představují jezera Titicaca a Poopó a oblast dostala dnešní podobu.\n"}
{"id": "170819", "url": "https://cs.wikipedia.org/wiki?curid=170819", "title": "BK Sadská", "text": "BK Sadská\n\nBK Sadská byl český basketbalový klub ze Sadské, hrajícího Národní basketbalovou ligu. Své domácí zápasy v nejvyšší soutěži odehrával v Poděbradech.\n\nSoučasný klub založený v roce 2001 navazoval na zhruba padesátiletou historii basketbalového oddílu TJ Sokol Sadská, který hrál vesměs nižší (krajské) soutěže.\n\nHned v sezóně 2001/02 postoupil BK Sadská do 2. ligy, kde se bez větších problémů udržel i v následující sezóně. Postupné zlepšování v rámci této soutěže vyvrcholilo v roce 2005 vítězstvím v play-off a postupem do NBL.\n\nVe své první sezóně (2005/06) skončil klub na posledním místě NBL, dokázal se ale v lize udržet díky úspěchu v baráži. V lednu 2007 byl v tabulce na předposledním jedenáctém místě. V roce 2008 klub definitivně přestěhoval své sídlo do Poděbrad (odehrál zde všechny ročníky v NBL), kde obdržel název Karma Basket Poděbrady.\n\n\n\nZdroj: \n\n\n\nZdroj: \n\n"}
{"id": "170820", "url": "https://cs.wikipedia.org/wiki?curid=170820", "title": "Bílany", "text": "Bílany\n\nBílany jsou místní částí města Kroměříž, dříve samostatná obec a od roku 1976 součást města. K 1.1. 2007 čítaly 96 domů, a 302 obyvatel. Nachází se 3 km východně od Kroměříže na cestě vedoucí do města Hulín. Předsedou osadního výboru je Marek Motalík.\n\nPodle \"Dějin obce Bílany\" lze za významné historické milníky v dějinách obce označit:\n\n\nV blízkém Hulíně-Višňovcích (cca 5 km od Bílan) byly odkryty nálezy dokládající osídlení z období kultury s moravskou malovanou keramikou datované do období 4500–4000 př. n. l. Archeologické nálezy v katastru obce Bílan dokládají nejstarší osídlení z doby lužické kultury z doby 600–200 let př. n. l. a dále z doby velkomoravské, tedy slovanské osídlení z 6.–8. století n. l. První písemná zmínka o Bílanech se nachází v závěti biskupa Bruna ze Schauenburku z roku 1267. Již v roce 1256 je v darovací listině krále Přemysla Otakara II. zmiňována mimo jiné i ves Lešice. V roce 1290 je ves Lešice zmiňována v pořadí po proudu řeky Moravy hned vedle Bílan a Kajdoš ji ztotožňuje se zaniklou vsí Račice, která se podle archeologických nálezů i místních názvů, doložených Kajdošem (dnes již zaniklé Račicko, Račická cesta) nacházela asi 1 km východně od obce Bílany, v místech křížení Svinského potoka a silnice I. třídy mezi Kroměříží a Hulínem. Název Račice (jinde také Lačice) se nachází poprvé v souvislosti s platbou daně bílanských sedláků v roce 1554, kteří platili daň z lánů na „\"pustej vsi, slove Račice\"“. Ze zápisů z gruntovních knih je zřejmé, že katastr Bílan se utvořil splynutím bílanského a části račického území.\n\nBílany jsou situovány jižně od historické cesty z Kroměříže do Hulína (silnice I. třídy č. 47). Původní hlavní spojnice vsi s touto cestou vedla od mostu potoka Stonáče, z jižní strany míjela hostinec a končila před návsí. Pozdější hlavní přístupová cesta do obce přes Padělky se dělila (až za křížením s hlavní silnicí) směrem na Skaštice a směrem na Břest. Neméně důležitým přístupem do vsi byl chodník z Kroměříže, dnešní cyklostezka Kroměříž – Hulín. Přímá cesta do Hulína (tzv. Račická) vedla také z návsi skrze Bědachov a ústila na hlavní cestu poblíž mostu Svinského potoka. Cesta vedoucí na jih (kolem areálu JZD) původně směřovala přes Doubravici až do Záhlinic.\n\nZ pohledu urbanistického se sídelní struktura Bílan sestává ze čtyřech hlavních částí: Dědina, Bědachov, Ježkov a Padělky.\n\nDědina je nejstarší a nejkompaktnější částí obce. Dědina je historicky tvořena 29 usedlostmi, ke kterým náležely polnosti k obhospodařování. Poprvé je tento počet písemně zaznamenán v roce 1590 a s drobnými výjimkami je zachován až do počátku 21. století. Dědina má tvar uzavřené ulicovky (ve starší literatuře nazývané „okrouhlice“), ve střední části, kolem „zvonice“ mírně rozšířené v historickou náves. Přístupová cesta do Dědiny vede od SV, ústí zde do prostorné křižovatky několika místních cest. V prostoru u školy stávala dřevěná obecní brána, která zanikla až při požáru v roce 1868. Směrem na sever a západ začaly postupně vyrůstat obecní budovy „za dědinou“ a posléze novější části obce Bědachov a Padělky. Obě strany Dědiny jsou doposud tvořeny povětšinou kompaktní linií domů s okapovou orientací, přičemž osa ulicovky je přibližně ve směru SV – SZ. Za polovinou západní fronty (mezi domy č. p. 1 a č. p. 44) vede z návsi „chodník“ (výhon), vedoucí do Kroměříže. Za výhonem se uliční prostor poměrně náhle zužuje v uzavřený oblouk, který se nazývá „Kót“ (od spisovného „kout“). Právě tuto část, tedy dispozice domů č. p. 1 až 5, považuje Kajdoš za vývojově nejstarší. Zcela jistě ovšem urbanistickou strukturu Dědiny ovlivnily přírodní a geomorfologické podmínky. Ze západu Dědinu obtéká potok Stonáč, který půlí zahrady usedlostí na této straně návsi. Její SZ uzavřená část je jakoby „vsunuta“ hluboko do dříve bažinaté krajiny. Za domem č. p. 2, v místě nejzřetelnějšího zúžení ulice, se rozkládal mokřad, nazývaný „Hráza“, který byl ještě před rokem 1873 napojen na pozůstatky ramen řeky Moravy a zároveň se zde široce rozléval potok Stonáč. Do Hráze ústila až do začátku 20. století návesní stoka, a to po majetkové hranici usedlostí č. p. 1 a 2. Domy č. p. 4 až 7 využívají mírně vyvýšené dispozice vůči okolnímu terénu, která je sice téměř neznatelná, ale v době povodní zásadní. Toto vyvýšení pokračuje daleko do dvorů a do zahrad těchto usedlostí a je ostře zakončeno za humny „Dolinou“, podlouhlou sníženinou, kterou protéká potok Stonáč. V části ulice kolem Výhonu se terén oboustranně opět mírně snižuje, aby se v prostoru u kapličky opět neznatelně zvýšil. Ústí ulice směrem na SZ je opět sníženo. Východní fronta domů (na rozdíl od západní) není řádně vyrovnaná v mírném oblouku, ale v několika místech je zřetelně lomená, případně domy mírně odskakují z řady. Jeví se tedy, že tato strana si zachovala organičtější vývoj, než protější západní strana. Po roce 2005 byl zbourán poslední celohliněný dům č. p. 1 i s kamennou stodolou a jeho široký pozemek byl rozparcelován podél uličky Výhonu na pět stavebních míst, které jsou postupně zastavovány individuální výstavbou.\n\nBědachov se nazývá ta část Bílan, která se začala utvářet kolem obecního rybníka (dnes tzv. „Park“) a dále podél tzv. Račické cesty, od 19. století nazývané „K Větřáku“. Vedla od obecní školy, po západní straně rybníka k obecní pazderně (dům č. p. 28) a dále směrem k Hulínu. Cesta při zcelování pozemků zanikla, pozůstatkem je výběžek ulice podél č. p. 27. Chalupy, které v této části postupně vyrůstaly, byly často v majetku obce a byly vystavěny k obecnému prospěchu jako obecní kovárna, pazderna, obydlí pastýře, později škola či hasičská zbrojnice, nebo také vzorový obecní chlév pro chovné býky (tzv. Béčák). Obec zde dále vyčleňovala pozemky pro pozemky chalup, obydlí, ke kterým nenáležely pole; jejich obyvatelé byli často jako bezzemci vystaveni větší chudobě, než hospodařící sedláci, odtud název Bědachov. Nejdříve (před rokem 1775) vyrostly chalupy mezi pozdější požární zbrojnicí a domem č. p. 59. Právě zde bydlel obecní pastýř (č. p. 22), v letech 1793–1860 byla jedním ze zdejších domků první obecní škola. Souběžně s těmito domy vyrostly na opačné straně, u Račické cesty chalupy s čísly popisnými 23 až 36, mimo jiné obecní kovárna (č. p. 27) a obecní pazderna (č. p. 28). Až po roce 1800 byly pro zástavbu vyčleněny další pozemky za rybníkem a dala tak vzniknout ulici zvané „Okálová“ vystavěné od „Parku“ směrem k Hulínu. Na konci této ulice obec postavila větrný mlýn, tzv. Větřák, který byl spuštěn v roce 1808 a stržen 1929. Nejstarší stavební činnost podél této cesty se datuje do let 1859 (č. p. 63), 1877–1887 (č. p. 64 až 69) a do roku 1919 byla postavena čísla popisná 70 až 76. Výstavba rostla ve dvou blocích štíty spojených domů (okapové orientace) po obou stranách cesty. V 70. letech 20. století pak vyrostla po jižní straně řada typových domů okál, na které postupně navazuje individuální zástavba zbývajících volných parcel přiléhajících k cestě. Jižně od části obce Bědachov vyrostl v 60. letech 20. století areál Jednotného zemědělského družstva (JZD) Bílany. Po roce 1989 se postupně přetransformoval do smíšené zemědělsko-podnikatelské zóny. Pro účely tohoto areálu byla vybudována v 80. letech 20. století nová příjezdová cesta do obce ze silnice Hulín – Kroměříž, která obchází zástavbu Bílan z východní strany a ukončuje stávající zastavěné části Bědachov a Ježkov.\n\nPadělky začaly být zastavovány po pozemkové reformě a zcelení pozemků v první čtvrtině 20. století. Název nesou po polní trati, jejímž zastavěním vznikly. Uliční fronta domů sleduje příjezdovou cestu do obce. Zástavba byla vetknuta mezi dva větší obecní pozemky – školní zahradu na západní straně cesty blíže k Dědině a hřbitov na východní straně na samém konci cesty u silnice. Školní zahrada (dnes hřiště) byla vytyčena pro účely letní tělocvičny a školního sadu v roce 1887 a původně zde měla stát nová budova školy. Hřbitov byl zbudován a vysvěcen v roce 1900. První domy Na Padělkách byly postaveny v roce 1919, kdy pro první dva si majitelé přenesli čísla popisná z Bědachova (č. p. 56 a 48). Začala tak ve směru od Dědiny k silnici Kroměříž – Hulín vznikat západní štíty spojená fronta ulice, která se v dnešní podobě ustálila do roku 1950, jak je patrno z leteckých snímků. Zástavba východní části ulice se začala postupně utvářet nejprve v úseku proti školní zahradě – hřišti (domy čísel popisných 86 až 89), a to od 70. let 20. století. Poslední fází rozvoje byla výstavba na počátku 21. století, kdy byla dokončena východní řada domů směrem ke hřbitovu.\n\nPodobně jako Padělky i tato ulice mohla vzniknout až po pozemkové reformě a přeparcelaci katastru obce ve 20. století. U nově vzniklé polní cesty vedoucí od obecní hospody, za zahradami domů na Bědachově, zezadu k zaniklému „Větřáku“ ovšem vyrostla do roku 1950 pouze jedna chalupa (č. p. 66). V této chalupě žil také pan Ladislav Nesvadba, kterému se přezdívalo „Ježek“, proto se tomuto koutu obce začalo říkat Ježkov. Další zástavba na sebe nechala čekat opět až do 70. let 20. století, kdy po straně od Padělek vyrostly dva domy typu šumperák. Zástavba této ulice pokračovala výstavbou dvou dvoudomů v 80. letech 20. století po straně od Bědachova a pak pokračovala od 90. let 20. století individuální zástavbou po severní straně až téměř k bývalému Větřáku.\n\nEtnograficky jsou Bílany součástí jihovýchodní Hané. Vývoj lidového domu v Bílanech lze až do 19. století popisovat pouze nepřímo. Jeho typologie bude pravděpodobně velmi podobná domům v Záhlinicích tak, jak je popisuje František Skopalík v Památkách obce Záhlinice (1885). Ze znalosti jeho díla vychází i Kajdoš, když popisuje podobu stavení v Bílanech, která sahala mimo paměť jeho vrstevníků: „\"bylyť domy ze dřeva a z válků, nízké s malými okénky\"“. Skopalík pak dále popisuje domy v 18. století jako jednotraktové, s nízkou doškovou střechou. Mezi domy byly odstupy, které se až druhotně dostavovaly krytými průjezdy a tak se propojovaly se sousedními staveními. Tento nízký typ hanáckého domu s doškovou střechou zanikl během 18. století, nejpozději při prvním velkém požáru 19. století v roce 1848. V roce 2016 byla zřejmě nejstarší zachovanou stavbou v Bílanech stodola usedlosti č. p. 4, která zaujme nízko nasazenou, lehkou vazbou střechy a štítovou dispozicí. Je dokladována už indikační skicou z roku 1830, která jinak zachycuje téměř kompletní náves v souvislé okapově orientované zástavbě bez mezer. Stavení měla typickou úhlovou dispozici. Do ulice byla okna světnice, síň a komora. Komory a někdy i síň se zejména počátkem 20. století adaptovaly na „véminky“. Výjimečně byl véminek přistavěn do uliční fronty vedle komor (statek č. p. 1). Na komoru směrem do dvora navazovala řada hospodářských stavení – maštal, chlévy. Dvůr byl ukončen průjezdnou kolnou, často postavenou na opačné straně parcely. V druhé polovině 19. století byl dvůr uzavřen sýpkou („rychta“ č. p. 40), zděnou kolnou, případně stodolou. Navazoval pruh zahrady, který na západní straně přecházel přes potok Stonáč a ten byl zakončen dřevěnou stodolou – humnem. Krytá humna vytvořila v některých úsecích souvislou zástavbu. Po požárech v 19. století byly stodoly vystaveny z kamene a z pálených cihel. Někteří usedlíci postavili nově stodolu na konci dvora, čímž jej uzavřeli. Tyto dva materiály se v neomítaném zdivu střídaly v pásech (žlutý pískovec, červená cihla), štíty a vnitřní příčky byly často dozdívány z nepálených vepřovic. Střechy byly kryty modrou břidlicí. Torza těchto stodol se zachovala do začátku 21. století, zejména za východní stranou Dědiny. Po požáru v roce 1848 byly střechy usedlostí znovu pokryty došky, což bylo také hlavní příčinou katastrofálního rozsahu následující katastrofy v roce 1868. Teprve po něm dochází ke změně krytiny na břidlici, eternit, později také pálené tašky. Chalupy na Bědachově byly povětšinou kryté slámou až do požáru v roce 1919. V této době zřejmě došlo také k navyšování obytných částí o horní polopatro, kde se uskladňovalo obilí a jiná úroda. Domy získaly zdobné klasicistní fasády se štukovými ornamenty, případně ve stylu cihelné neomítané architektury. Domy byly rozšířeny do dvora o druhý trakt, který většinou tvořila prostorná kuchyň, nahrazující dříve obvyklou kuchyň umístěnou ve dvorní části vstupní síně. Obytné místnosti získaly dřevěná třídílná okna s dvěma křídly a světlíkem. Výjimečně vzniklo namísto sýpky druhé obytné patro (dům č. p. 39). Alespoň zčásti obytné druhé patro se stalo normou v druhé polovině 20. století a tuto dispozici si zachovávají i na počátku 21. století. Patra byla v některých případech zvýšena, některé domy byly osazeny plochou střechou v 70. letech 20. století (domy č. p. 2 a 7). Postupně, během 20. století získaly usedlosti břízolitové fasády a široká troj a čtyřdílná kastlová okna. Dvory přestaly sloužit zemědělské činnosti a chovu hospodářských zvířat.\n\nBílany se nachází na jižním okraji Hornomoravského úvalu, území je tedy součástí oblasti Západních Vněkarpatských sníženin. Geologický podklad je tvořen pliocenními sedimenty a kvartérními náplavami řeky Moravy. Jílovité podloží se zde typicky střídá se štěrkovými vrstvami. Celé katastrální území je rovina s nadmořskými výškami od 188 do 193 m. Charakteristickým půdním typem jsou zde hluboké, těžké, nivní fluvizemně, pouze na SV katastru se nachází poměrně malá oblast ilimerizované luvizemně a JV od obce černice. V návaznosti na zastavěnou část obce často narážíme na antropogenní vrstvy půdy.\n\nZcela zásadní vliv na hydrologii obce má řeka Morava, přestože přímo katastrem protékají pouze dva jiné, menší toky – potok Stonáč a Svinský potok. Řeka Morava se ovšem až do roku 1818 doširoka rozlévala od Kroměříže k Bílanům ve třech, při povodních až v sedmi ramenech. Právě časté povodně byly příčinou toho, že právě v úseku Kroměříž – Kvasice (tedy úsek řeky, který Bílany obloukem obtéká) byla řeka regulována jako historicky první úsek celého toku. Třetí rameno „Paclav“ teklo v místě dnešního dálničního nadjezdu směrem k Dolním zahradám (místní část Kroměříže), kde se doširoka vinulo kolem obce do lesa Zámečku. Jeho průběh je patrný na leteckých snímcích v polích kolem kroměřížské ulice Jožky Silného. Dnešní tůně Bezedník (Rezavka) a rybník Beňák jsou také zjevně pozůstatky těchto ramen.\n\nZáplavy přicházející od řeky Moravy a jejích přítoků (zejména Moštěnky a Bečvy) byly a jsou zásadní přírodní silou, které do života obce zasahuje. Z písemných zmínek se dovídáme o povodňových událostech v letech 1661, 1714, 1729 („\"V dědině Bílanech tak vysoko se zvětšila že vodu ve všech domech měly, a dobytek jejich, u některých sousedův, v maštalách, a ve chlívech až po břicho státi jest musel, ano někteří museli dobytek svůj nahoru pod střechu vytahovati, jakožto zejména Jiří Doležal, Jiří Hrček, krávy své nahoru vytáhli a tam státi nechati museli.\"“), 1831 („\"obilí žňové bylo ve stodolách zaplaveno…\"“), 1845, 1903 („\"hrozné bouřky s lijáky způsobily záplavy Moravy, Bečvy a Moštěnky, které protrhly hráze a zaplavily pole až po válek – v červnu … na podzim téhož roku přikvačila nová zátopa, kdy voda se vlévala až do Stonáče.\"“), 1909, 1910, 1911 a poslední velká povodeň v roce 1997. \n\nPotok Stonáč, který pramení u Břestu a asi 4 km JV od Bílan ústí do řeky Rusavy, obtéká obec ze západu. V celé své délce se vinul mnohými zákrutami a širokým korytem. Za zahradou domu č. p. 94 (dříve 36) se pravděpodobně rozdvojoval do dvou ramen (před rokem 1800) a jeho východní rameno obtékalo obec ze severu, aby se v bažinách jižně od obce doširoka větvilo. Pozůstatkem tohoto ramene byly dva rybníky zaniklé v 19. století – na místě dnešního parku před Bědachovem a druhý v místě dnešního „Béčáku“ a dále podél cesty k areálu bývalého JZD. Tok Stonáče od pramene až po les Zámeček byl napřímen v letech 1907–1911. Stejný osud postihl i Svinský potok, který tvoří katastrální hranici s k. ú. Hulín. Po scelení pozemků a důsledné melioraci polí v letech 1914–1919 se oba potoky staly hlavními melioračními svodnicemi a jejich zásobení vodou je velmi kolísavé. V letních obdobích většinou oba potoky zcela vysychají.\n\nOd nejstarších dob bylo určujícím využitím krajiny zemědělství. Převažovalo pěstování obilnin, luštěnin, posléze brambor a řepy. Co se týká chovu hospodářských zvířat, pak v Bílanech do první poloviny 19. století bylo chováno dvakrát více koní, než krav, na počátku 20. století už tomu bylo zcela obráceně, dále se chovala prasata, kozy, husy, kachny, slepice, holubi a včely. Právě chov koní spolu se schopností efektivně (racionálně) odvodňovat a obdělávat zdejší sice úrodnou, ale těžkou a chladnou půdu, se na rychlosti změn v krajině zásadně odrazil. Doplňkovým krajinotvorně významným hospodářským odvětvím bylo pěstování ovocných stromů v zahradách. Mapy stabilního katastru z let 1830 a 1873 zaznamenávají velmi dynamický vývoj v první polovině 19. století ovlivněný právě zemědělstvím. Mezi levým břehem prvního ramene Moravy pod kroměřížskou Vodní bránou a vsí Bílany se před rokem 1830 rozkládal široký pás měkkého luhu s močály, toulavými pastvinami, slepými rameny. Nacházel se zde také les Ragač. Pastviny byly lemovány haťovými ploty, porosty vrb a olší, důležité majetkové hranice byly vyznačeny staletými „obkopanými duby“. Vodní toky a ramena byly lemovány hlavatými vrbami (říkalo se jim „hanácké palmy“), které sloužily jako obnovitelná zásobárna proutí na výrobu hatí, oplet, plotů, opravy hrází a cest. Podobný obraz krajiny lze taktéž nalézt z východu mezi Bílany, Záhlinicemi, Hulínem, Skašticemi a Břestem, kde krajinný ráz určovaly tři potoky, dnešní Svinský potok, Němčický potok a jihozápadně od Hulína potok Žabínek. Pole se nacházela jen na menší části katastru obce, je to zhruba území mezi východní částí obce a dálnicí D1. Ale už na katastrální mapě z roku 1873 jsou vidět zásadní změny. Pastviska od východu i západu obce se postupně měnila v pole, což umožnila postupná regulace řeky Moravy v letech 1819–1821 a Moštěnky a Bečvy v roce 1896. Slepá ramena byla již z velké části vysušena a zasypána, případně obklopena úzkými podíly polí. Poměr polí a pastvin se během těchto padesáti let obrátil definitivně ve prospěch polností. Pastviny se již nachází jen na ojedinělých parcelách, orná půda již obklopuje celou vesnici kol dokola. Topografická značka bažiny se vytratila z většiny ploch katastru. Roku 1881 oddělil obec od Bílanského lesa násep železniční trati Kojetín – Valašské Meziříčí. Pozůstatky ramen Moravy byly v souvislosti s jeho stavbou doprovozeny protipovodňovými valy, dnes jejich zachované úseky nesou pojmenování „Válek“. Opravdu revoluční změna krajiny však proběhla v letech 1907–1911 tzv. „scelováním pozemků“. Došlo k narovnání vodních toků, novému trasování cest, budování přímých melioračních příkopů, a zasypání a odvodnění četných terénních depresí. Později, po roce 1918 došlo také na parcelaci nových stavebních míst mimo historickou zástavbu obce (tzv. Padělky). Vývoj zemědělství po druhé světové válce pak přinesl velkoplošné hospodaření socialistických jednotných zemědělských družstev, jejichž činností vznikla dnešní jednotvárná tvář zdejšího koutu Hané. Pozitivní z pohledu krajiny byla výsadba topolových větrolamů, které dnes sice postupně zanikají, ale můžeme je chápat jako jednu z prvních reakcí na jeden ze zásadních problémů, které odvodnění a zplanýrování Hané přineslo, a sice větrnou erozi půdy. Na její důsledky upozorňuje už ve 20. letech 20. století Josef Vykydal v Kronice obce Bílany: „\"Za silných větrů na jaře bývá odnášena z polí prsť do příkop a k Válku, kde tvoří závěje jako sníh. Před odvodněním se to nestávalo.\"“ Na počátku 21. století zasáhla podstatně do krajinného obrazu Bílan liniová stavba dálnice D1, která přetíná katastr asi 500 m od severního okraje zástavby obce.\n\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nV katastru obce v lokalitě Zámeček se roku 1838 narodil Ferdinand Stolička, v jižní Asii působící přírodovědec, jenž zesnul roku 1874 v Himálaji. Jeho jméno nosí několik živočišných druhů a také ostrov v Severním ledovém oceánu. Na jeho rodném domě je umístěna pamětní deska.\n\nV Bílanech se narodil i Miroslav Ambro (1934–1964) český kameraman a režisér dabingu české televize v Brně. Po svém tragickém úmrtí byl pohřben na místním hřbitově.\n\n"}
{"id": "170827", "url": "https://cs.wikipedia.org/wiki?curid=170827", "title": "BK Opava", "text": "BK Opava\n\nBK Opava (celým názvem: Basketbalový klub Opava) je český basketbalový klub, který sídlí v Opavě v Moravskoslezském kraji. Od sezóny 2008/09 působí v české nejvyšší basketbalové soutěži, známé pod sponzorským názvem Kooperativa NBL. Celkem má klub v na svém kontě v NBL čtyři mistrovské tituly, tři druhá a dvě třetí místa a 5 výher v Českém poháru.\n\nOd 15. prosince 1945 se v Opavě hraje organizovaná košíková v nižších soutěžích. Zásadním obratem je rok 1993, kdy vstupuje do klubu silný sponzor, což umožňuje jeho posílení a rychlý vzestup - BK Opava postupuje v sezóně 1995/96 do NBL, kterou hned při prvních působení vyhrává, stejně jako Český pohár. V sezóně 2004/05 se Opava umisťuje na posledním místě po základní části i nadstavbě a sestupuje do 2. ligy. V první sezoně se sice umístí na 3. místě po základní části, v playoff však hned vypadne. V sezóně 2006/07 BK Opava nevyšel postup do nejvyšší soutěže až ve finále (vyhrál Kolín), sezónu 2007/08 ale vyhrává ve finále nad Sokolem pražským a opět se vrací do NBL.\n\nSvé domácí zápasy odehrává v hale Opava s kapacitou 3 006 diváků.\n\nZdroj: \n\n\n\nZdroj: \n\nZdroj: \n\nZdroj: \n\n\n"}
{"id": "170832", "url": "https://cs.wikipedia.org/wiki?curid=170832", "title": "Ljusnan", "text": "Ljusnan\n\nLjusnan je řeka ve střední části Švédska (kraje Jämtland, Gävleborg). Je přibližně 430 km dlouhá. Povodí má rozlohu 19 800 km².\n\nŘeka pramení ve Skandinávských horách nedaleko hranice s Norskem. Protíná jižní část Norlandské pahorkatiny, protéká celou řadou jezer a vytváří mnohé peřeje a vodopády. Ústí do Botnického zálivu Baltského moře.\n\nZdroj vody je převážně sněhový. Průměrný průtok činí přibližně 230 m³/s. Zamrzá na 6 až 7 měsíců.\n\nVyužívá se na splavování dřeva. Na řece bylo vybudováno celkem 18 vodních elektráren o celkovém výkonu 4,5 TWh (2001).\n"}
{"id": "170834", "url": "https://cs.wikipedia.org/wiki?curid=170834", "title": "Stropnice (rozcestník)", "text": "Stropnice (rozcestník)\n\nS pojmem Stropnice se můžeme setkat jako \n"}
{"id": "170837", "url": "https://cs.wikipedia.org/wiki?curid=170837", "title": "Krčín", "text": "Krčín\n\nNázev Krčín má více sídel:\nJe to také název rybníka:\nTaké to může být příjmení\n"}
{"id": "170852", "url": "https://cs.wikipedia.org/wiki?curid=170852", "title": "Kingston", "text": "Kingston\n\nKingston je hlavní a největší město Jamajky. Je situováno na jihovýchod ostrova Jamajka. Město Kingston leží v přírodním přístavišti a již v minulosti byl v zálivu před Kingstonem přístav Port Royal. Jedná se tedy o přístavní město. V roce 2004 mělo zhruba 660 000 obyvatel.\n\nKingston byl založen uprchlíky z bývalého hlavního města Port Royal roku 1693, které bylo zdevastováno zemětřesením.\n\nMěsto Kingston je situováno na úpatí Modrých hor. Město leží na náhorní planině Liguanea.\n\nV Kingstonu se nachází mimo jiné i muzeum Boba Marleyho.\n\n\n"}
{"id": "170897", "url": "https://cs.wikipedia.org/wiki?curid=170897", "title": "Kingston (rozcestník)", "text": "Kingston (rozcestník)\n\nJméno Kingston může mít několik významů:\n\nsídla:\n\nosoby:\n\nostatní:\n\nkonstrukce plavidel:\n"}
{"id": "170903", "url": "https://cs.wikipedia.org/wiki?curid=170903", "title": "Vehlovické opuky", "text": "Vehlovické opuky\n\nPřírodní památka Vehlovické opuky se nachází v katastrálním území Vehlovice asi 3 km severně od centra Mělníka ve stejnojmenném okrese. Poprvé zde byla vyhlášena ochrana v roce 2002 nařízením č 6/2002 Okresního úřadu Mělník. Chráněné území je v péči Krajského úřadu Středočeského kraje.\n\nPředmětem ochrany jsou podzemní prostory vzniklé těžbou opuky, významné naleziště svrchnokřídových zkamenělin, zvláště ryb, v uloženinách jizerského souvrství. V zimních měsících tyto prostory slouží jako útočiště některým druhům netopýrů a vrápenců, např. vrápence malého.\n\nPředmětem ochrany je rovněž doklad technicky vzácného způsobu podzemní těžby hornin. Lokalita byla vyhlášena též jako geologická, neboť je významnou ukázkou stratigrafie (sledu vrstev) usazených hornin české křídové pánve.\n\nV historických pramenech ze 70. let 19. století se uvádí, že popudem k otevření rozsáhlých lomů ve Vehlovicích byla stavba tzv. Polabské dráhy (železniční trať Lysá nad Labem – Ústí nad Labem). Byly zde těženy dvě polohy opuk – spodní a žlutavě zbarvená svrchní, které se přezdívalo „žloutek“. Tato nažloutlá opuka, která byla dobývána i podzemními štolami a v níž se vyskytuje značné množství zkamenělin, byla používána zejména na výrobu dlaždic a žlabů. V lomech byly nalezeny zkameněliny ryb \"Hoplopteryx zippei (AG.)\", \"Parelops pražákii\", \"Serranus cretaceus\", \"Schizospondylus dubius\", \"Macropoma speciosum Reuss\", \"Ptychodus mamillaris AG\"., raků \"Enoploclythia leachi (Mant.)\" a \"Schlüteria tetracheles\" a střednoturonského mlže \"Inoceramus lamarcki Park\".\n\nLokalita byla navržena k ochraně v roce 1996. V té době byl stav lokality velmi špatný, neboť byla z velké části zavezena skládkou a prakticky se proměnila v zarostlé smetiště. Po vyhlášení ochrany bylo území uvedeno do přiměřeného stavu a vstup do podzemních štol, kde sídlí kolonie netopýrů a vrápenců, byl opatřen mříží.\n\n"}
{"id": "170929", "url": "https://cs.wikipedia.org/wiki?curid=170929", "title": "Tanková armáda Afrika", "text": "Tanková armáda Afrika\n\nPanzerarmee Afrika (tanková armáda Afrika) byla německá tanková armáda operující v Severní Africe mezi 30. lednem 1942 a 13. květnem 1943, kdy kapitulovala do rukou vojenských sil Spojených států amerických.\nVznikla 30. ledna 1942 přeznačením Panzergruppe Afrika (tankové skupiny Afrika) a 1. října 1942 byla přejmenována na Deutsch-Italienische Panzer Armee (německo-italská tanková armáda). Zpočátku operuje pod velením vrchního velitele sil OSY v Severní Africe, resp. je přímo podřízena italskému Comando Supremo (vrchnímu velitelství) a od 22. února 1943, kdy již operuje na území Tuniska, je přeznačena na 1. italskou armádu a podřízena německé Heeresgruppe Afrika (skupině armád Afrika).\n\nHlavní součástí armády byl německý Afrikakorps a italský XX. mobilní sbor.\n\n\n"}
{"id": "170934", "url": "https://cs.wikipedia.org/wiki?curid=170934", "title": "Iljušin Il-4", "text": "Iljušin Il-4\n\nIljušin Il-4 (před rokem 1941 označovaný DB-3F, v kódu NATO: „Bob“) byl ve Velké vlastenecké válce hlavním strojem sovětského dálkového bombardovacího letectva. Lze jej považovat za jedno z nejlepších letadel Sovětského svazu v druhé světové válce i za stroj, který mohl konkurovat zahraničním letadlům této kategorie.\n\nBombardovací letadlo Il-4 vzniklo v konstrukční kanceláři S. V. Iljušina, který se od roku 1934 zabýval vývojem nového dálkového bombardéru. Byl sestrojen prototyp CKB-26 a roku 1936 další prototyp CKB-30. Ten se při zkouškách ukázal jako velice obratný stroj, takže upoutal pozornost letectva Rudé armády i námořního letectva, které ho chtělo používat jako torpédonosný letoun. Výroba tohoto letadla, které dostalo označení DB-3 byla sice ještě roku 1936 schválena, ale její realizace byla odkládána kvůli výrobě typu DB-2, která však byla záhy zastavena. A tak se stroj DB-3 začal dostávat do výzbroje Rudé armády až roku 1937. Mezitím uskutečnil zkušební pilot Vladimir K. Kokkinaki s tímto letadlem několik světových výškových rekordů, kdy např. jeden z nich byl překonán až roku 1946 čtyřmotorovým strojem Boeing B-29 Superfortress. Výškové výkony jasně dokazovaly velký kvalitativní skok letounu DB-3 proti těžkopádným DB-1 a DB-2. V letech 1937 až 1939 byla s CKB-30 (DB-3) též ukutečněna řada dálkových letů, které si vysloužily pozornost na celém světě. Roku 1939 prošla zkouškami nová verze letadla, označená jako DB-3F, která měla nové motory, zlepšenou aerodynamiku a s tím související lepší parametry. Dodávky těchto strojů k armádě vzrostly v roce 1940, ale stále nedokázaly plně pokrýt skutečnou potřebu pozemního i námořního letectva. Na začátku roku 1941 došlo ke změně označení sovětských letadel, takže stroj DB-3F byl přejmenován na Iljušin Il-4.\n\nV noci na 8. srpna 1941 vzlétla skupina letounů Il-4 a Jer-2 Baltského loďstva z ostrova Saaremaa v Baltském moři a podnikla neočekávaný nálet na Berlín. Tento nálet byl později opakován, avšak kvůli evakuaci ostrovů, ležících blízko estonského pobřeží, bombardování Berlína ze strany Sovětského svazu ustalo. Letadla byla úspěšně nasazována k bombardování strategických cílů, byla však také používána k bombardování ve frontové oblasti.\n\nCelkem bylo vyrobeno 6890 kusů.\n\nÚdaje dle\n\nTří- až čtyřmístný dvoumotorový střední dálkový bombardovací letoun celokovové samonosné konstrukce, dolnoplošník se záďovým zatahovacím podvozkem.\n\n\n\n\n\n"}
{"id": "170942", "url": "https://cs.wikipedia.org/wiki?curid=170942", "title": "Petljakov Pe-8", "text": "Petljakov Pe-8\n\nPetljakov Pe-8 (před rokem 1941 označovaný TB-7) byl sovětský čtyřmotorový bombardér vzniklý v období před druhou světovou válkou. Měl se stát nejdůležitějším těžkým bombardovacím letounem ve výzbroji Sovětského letectva. Postaveno však bylo pouze 93 kusů, a to jak z důvodu preference taktických operací, tak z prostého důvodu nedostatku duralu a motorů pro tento typ letadla.\n\nTěžký bombardovací letoun Pe-8 vyvinula v roce 1935 pod původním civilním označením ANT-42, vojenským TB-7, konstruktérská skupina v CAGI A. N. Tupoleva pod vedením V. M. Petljakova. První let se konal 27. prosince téhož roku ještě bez kompresorové jednotky ACN-2, s ní byl poprvé zalétán 11. srpna 1937. Prototyp byl poháněn čtveřicí motorů M-105 o výkonu 810 kW.\n\nDruhý kus následoval v červenci 1938 s motory AM-34FRNV. Jednalo se o celokovový středoplošník, jehož osádka činila osm osob. K obraně letounu sloužily čtyři dvojkulomety ve stanovištích na přídi, zádi, na hřbetě trupu a pod trupem. Pro bombometčíka byla zkonstruována vystupující zasklená kabinka pod přídí.\nV té době byl pro zdokonalení obrany rozšířen počet střelišť, takže počet členů osádky vzrostl na deset. V závěru roku 1939 byly ukončeny státní zkoušky TB-7 a stroje byly zavedeny do výroby.\nPrvní výrobní série měla instalované čtyři dvanáctiválcové řadové pohonné jednotky Mikulin AM-35A o výkonu 994 kW, druhá výrobní série již měla zabudované čtyři řadové dvanáctiválcové dieselové motory Čaromskij AČ-30B.\nDo výzbroje byl zaveden roku 1941, kdy již byl nově označen Pe-8. Od roku 1943 byly u třetí výrobní série používány čtrnáctiválcové dvojhvězdicové motory AŠ-82FN o výkonu 1850 k, přičemž se zvýšila rychlost na 450 km/h a dolet na 6 000 km. Výroba letadel byla ukončena roku 1944.\n\nPrvně byla letouny Pe-8 vyzbrojena 81. divize dálkového letectva, která s nimi napadala válečně důležité cíle ve východním Prusku, v jihovýchodní Evropě i v samotném Německu. Stroje Pe-8 bombardovaly např. v noci z 11. na 12. srpna 1941 Berlín, následně pak Královec (Königsberg, nynější Kaliningrad), Budapešť, Štětín, či Gdaňsk. Po válce sloužila letadla Pe-8 k zásobování polárních výzkumných stanic a jako nosiče při zkoušení proudových letadel.\n\n\n\n"}
{"id": "170943", "url": "https://cs.wikipedia.org/wiki?curid=170943", "title": "Joost", "text": "Joost\n\nJoost je nejnovější projekt Niklase Zennströma a Januse Friise, kteří vyvinuli Skype a kazaa.\n\nTato dvojice v roce 2006 zahájila vývoj interaktivního software pro internetovou distribuci televizních programů, využívající technologii peer-to-peer tv. Dvojice Zennstrom a Friis sestavila pod názvem The Venice Project (zkráceně Venice) tým zkušených programátorů z půl tuctu měst, včetně New Yorku, Londýna, Leidenu a Toulouse. V současné době jich na projektu pracuje 150.\n\nV současné době autoři projektu také jednají s vysílacími společnostmi, zatím nejsou známy výsledky. Problémem je živé vysílání, které by autoři chtěli šířit po internetu.\n\nProgram je založen na využití technologie P2PTV, jeho cílem je dosáhnout kvality televizního rozlišení.\n\nV roce 2005 koupila společnost eBay Skype za 2,6 miliard USD, z toho půlku v hotovosti, víc než dostatečná částka na krytí vývoje a marketingu projektu Venice / Joost. Další finance jsou pravděpodobně na cestě, pokud Skype dosáhne předpokládaného vývoje na trhu, eBay zaplatí dalších 1,5 miliard USD během tří let.\n\nNa rozdíl od technologie streamingu (servery –> klient) P2P TV (servery –> síť klientů –> klient) přesouvá náklady od TV společností k internetovým providerům.\n\nV současné době je software v testovací fázi (beta). Na webových stránkách projektu je možné se přihlásit do výběru těch, kdo projekt posuzují.\n\n\n\n\n"}
{"id": "170945", "url": "https://cs.wikipedia.org/wiki?curid=170945", "title": "Narvskaja (stanice metra v Petrohradu)", "text": "Narvskaja (stanice metra v Petrohradu)\n\nNarvskaja () je stanice petrohradského metra. Je jednou ze stanic historicky prvních, otevřena byla 15. listopadu 1955. Pojmenovaná je po Narvské bráně, jež se nedaleko od stanice nachází. Její projektový název ovšem zněl \"Stalinskaja\".\n\nStanice se nachází na Kirovsko-Vyborské lince, v její jižní části, nedaleko centra města. Je to podzemní (52 m hluboko založená), trojlodní ražená stanice s jedním výstupem, který vychází ze střední lodě nástupiště do povrchového vestibulu stanice. Střední loď je plné délky a na svém slepém konci ji ukončuje velký reliéf zobrazující socialismus a Josifa Stalina (krátce po roce 1961 byla též zakryta). Dalším ozdobným prvkem ve stanici je celkem 48 plastických vyobrazení dohromady 12 profesí, představujících pracující lid. Povrchový vestibul je vybudován ve stylu sovětských 50. let, tedy s neoklasicistními okázalými prvky; jeho střechu tvoří kupole.\n"}
{"id": "170950", "url": "https://cs.wikipedia.org/wiki?curid=170950", "title": "Arabské body", "text": "Arabské body\n\nJako Arabské body, někdy též citlivé body (řecky \"kléroi\"), jsou v astrologii označovány spekulativní body v horoskopu vypočítávané pomocí jednoduchých rovnic z ekliptikálních délek jiných prvků horoskopu (planety, ascendent, hroty domů apod.). Nejznámějším citlivým bodem je Bod štěstí (latinsky \"Pars Fortunae\", řecky \"kléros tychés\"), považovaný středověkou astrologií při dobrém umístění v horoskopu za znamení materiálního bohatství a úspěchu.\n\nTradice počítání citlivých bodů horoskopu vznikla již v době helénských astrologů, zaznamenány jsou z té doby v dílech Dorothea Sidónského či Vettia Valense, jejich soupis pak podal Paulus Alexandrinus. Do evropské astrologické tradice se ovšem tato astrologická metoda dostala až ve středověku prostřednictvím latinských překladů spisů arabských astrologů. V arabském světě jejich systém ve svém díle \"Kitáb al-mudchal al-kabir ila 'ilm ahkam an-nujúm\" (848), ve 12. století přeloženém do latiny jako \"Introductorium in Astronmiam\", rozebral nejvýznamnější arabský astrolog Albumasar.\n\nNásledující tabulky podávají stručný nekompletní přehled nejdůležitějších arabských bodů, jak je zaznamenal v roce 1029 arabský astrolog Muhammad Abú ar Rajhán al-Birúní, známý pod latinizovaným jménem Aliboron. Jeho práce byla ve 12. století také přeložena do latiny a rozšířila se po celé Evropě. V pozdější tradici postupně přidávali další astrologové výpočty dalších citlivých bodů horoskopu, případně upravovali vlastní interpretaci původních arabských bodů. S různými systémy výpočtu horoskopických bodů se lze setkat v astrologické literatuře dodnes, někdy i doplněné o výpočty s novověkými transsaturnskými planetami.\n\nVýpočty některých citlivých bodů se upravují podle toho, zda se vypočítávají pro horoskop denní události (denní zrození), či noční události (noční zrození). Denní a noční zrození v horoskopu určuje pozice Slunce a osy \"ascendent-descendent\".\n\n u vzorce značí, že pro noční zrození je zapotřebí vzorec upravit obdobně, jako u planetárních bodů.\n\n u vzorce značí, že pro noční zrození je zapotřebí vzorec upravit obdobně, jako u planetárních bodů.\n\n"}
{"id": "170954", "url": "https://cs.wikipedia.org/wiki?curid=170954", "title": "Doprava v Písku", "text": "Doprava v Písku\n\nPísek, jihočeské okresní město, je důležitým dopravním bodem v celém svém okolí. Vedou sem autobusové i železniční spoje a prochází tudy mnohé silnice první třídy.\n\nNa jihu města se nachází hlavní nádraží, na severu je stanice Písek-město a na severozápadě Písek-zastávka. Z Písku vedou železniční tratě č. 201 do Tábora, 200 přes Březnice do Zdic na trati Praha – Plzeň a dále do Prahy a elektrizovaná spojka přes Putim do Ražic nebo Protivína na trati České Budějovice – Plzeň.\n\nMěsto má též velké autobusové nádraží (na počátku 21. století bylo však zhruba o třetinu zmenšeno vzhledem k výstavbě nedalekého supermarketu), umístěné je nedaleko železničního. Obě se však v porovnání s jinými městy nacházejí relativně daleko od centra. Kromě hlavního autobusového terminálu tak meziměstské spoje využívají i zastávku Sedláčkova u železniční stanice Písek-město.\n\nMěstskou dopravu obstarávají autobusy Mercedes-Benz Conecto a Irisbus Citelis 12M CNG. Jejich provozovatelem je ČSAD Autobusy České Budějovice, a.s. Zvláštností místního autobusového provozu je fakt, že zde je více linek než autobusů; vozy často mezi linkami přejíždějí.\n\nZ Písku vychází silnice 1. třídy č. 29 do Tábora a podél jeho jižního okraje vede silnice č. 20 vedoucí do Českých Budějovic a další do Plzně a Prahy. (Prvních cca 10 km bylo přestavěno jako moderní čtyřproudová komunikace).\n\nVe městě je vybudován silniční obchvat (vznikal již od začátku 90. let), který spojuje silnici od Českých Budějovic do Prahy, bez nutnosti aby řidič sjížděl do města; v podstatě lze město objet po jeho východní, jižní i západní straně (zvláště poslední dvě uvedené jsou dimenzované na relativně hustý provoz).\n\nPísek je také známý díky speciálnímu bezpečnostnímu opatření, jež bylo provedeno na \"Táborské ulici\", nacházející se na východě města. Tato ulice je přemostěna železnicí, podjezd je relativně nízký. Často zde docházelo k nehodácm, při kterých byl most nadzdvižen, což mohlo vážně ohrozit bezpečnost železniční dopravy. Proto tak byly z obou stran nedaleko od mostu instalovány speciální tyče, zavěšené na kovové konstrukci ve stejné výšce jako je most, aby bylo fyzicky zabráněno střetu vysokého vozidla s mostem.\n\nKromě toho také na počátku 21. století přibyly kruhové objezdy; přebudovány byly některé nebezpečné křižovatky. V historickém centru města také vzrostl počet pěších zón, v rámci toho se také někde i rozšířily chodníky na úkor vozovky.\n\nV dnešní době byla vybudována další část rychlostní komunikace směrem do Prahy. Nyní je možno po čtyřproudové silnici dojet až na mimoúrovňovou křižovatku \"Nová Hospoda\" otevřenou v listopadu 2007 a zde se napojit na dálnici D4 do Prahy nebo pokračovat po silnici I/20 směrem na Blatnou, Nepomuk a Plzeň.\n\n"}
{"id": "170958", "url": "https://cs.wikipedia.org/wiki?curid=170958", "title": "Line feed", "text": "Line feed\n\nLine feed (zkratka LF, česky „posun o řádek“) je v počítačové terminologii název pro speciální netisknutelný řídicí znak, který posune kurzor na další řádek.\n\nASCII kód tohoto znaku je codice_1 (šestnáctkově) respektive codice_2 (desítkově).\n\nV případě dálnopisů a jehličkových tiskáren se při přijetí tohoto znaku posunul válec s papírem o jeden řádek. Počítačový terminál na tento znak obvykle reaguje posunem kurzoru \"o řádek dolů\", nicméně v některých operačních systémech je tento znak příkazem k posunu \"na začátek dalšího řádku\". (viz Nový řádek)\n\n"}
{"id": "170959", "url": "https://cs.wikipedia.org/wiki?curid=170959", "title": "Tupolev SB-2", "text": "Tupolev SB-2\n\nTupolev SB-2 byl sovětský dvoumotorový celokovový lehký bombardovací letoun vyvinutý ve třicátých letech 20. století konstrukční kanceláří Tupolev.\n\nPrototyp vzlétl pod označením ANT-40 poprvé roku 1934. Do výzbroje letectva Rudé armády se dostal v roce 1936. Svou rychlostí a svými schopnosti zaujal i československé vojenské experty, kteří projevili zájem o nákup a licenci. Letoun se účastnil španělské občanské války na straně republikánů, kde v rychlosti překonával i většinu tehdejších stíhacích letadel frankistů. Po ukončení bojů se SB-2 dostal do výzbroje španělské armády, další kusy získala Čínská republika. Od roku 1938 se vyráběl vylepšený typ SB-2bis. Letouny se účastnily bojů v zimní válce, přičemž finské vojsko několik strojů ukořistilo. Výroba SB-2 skončila v roce 1942.\n\nČeskoslovensko zakoupilo mezi lety 1937 a 1938 celkem 61 kusů stroje, označeného zde jako B-71, které byly pro potřeby československého letectva mírně upraveny, zejména přezbrojením kulomety vz. 30 a vybavením radiostanicemi vz. 35, pumovým zaměřovačem vz. 37 a dalšími palubními přístroji kompatibilními s ostatní jím užívanou technikou. Na letouny byly také instalovány motory Avia-Hispano Suiza 12 Ydrs B československé výroby, nikoliv původní sovětské M-100, a československé vrtule typu Letov Hd-43. \n\nFirmou Avia byla v roce 1937 získána i práva k licenční výrobě, částečnou výměnou za dodávku letounů Avia Ba-122 a postoupení licence na výrobu dělostřelecké techniky Škodových závodů Sovětskému svazu. \nProdukce typu, konstrukčně upraveného podle československých norem, byla připravována od roku 1938, ale do německé okupace českých zemí se nepodařilo ani jeden stroj zkompletovat, a až mezi červencem 1939 a dubnem 1941 jich bylo v závodech Avia a Aero vyrobeno celkem 111 kusů, ve dvou mírně odlišných variantách B-71A a B-71B, obou určených primárně k vlekání vzdušných terčů pro Luftwaffe.\n\nJiž v září 1939 bylo 24 z původních strojů československého letectva prodáno Německem Bulharsku, které je, pod označením \"Žerav\" (jeřáb), zařadilo do stavu 5. orljak (leteckého pluku). Později údajně došlo k prodeji i dalších osmnácti kusů.\n\nJeden stroj B-71 byl jako kurýrní užíván Slovenskými vzdušnými zbraněmi. Původně náležel 74. letce 6. leteckého pluku, a po poškození při přistání na letišti ve Spišské Nové Vsi v listopadu 1938 zůstal ve zdejších dílnách a opraven byl až poté co tehdejší Slovensko získalo nezávislost. V dubnu 1943 jej pětice slovenských letců pod vedením Antona Vanka použila k úletu do Turecka.\n\nÚdaje dle\n\nCharakteristika: lehký bombardovací letoun\n\n"}
{"id": "170960", "url": "https://cs.wikipedia.org/wiki?curid=170960", "title": "Carriage return", "text": "Carriage return\n\nCarriage return (zkratka CR, Unicode ␍, česky „návrat vozíku“) je v počítačové terminologii název pro speciální netisknutelný řídící znak, který posune kurzor na začátek řádku.\n\nASCII kód tohoto znaku je codice_1 (šestnáctkově) respektive codice_2 (desítkově).\n\nV případě dálnopisů se při přijetí tohoto znaku posunul válec s papírem na začátek řádku. U jehličkových tiskáren je tento znak pokynem k posunu tiskové hlavy k levému okraji papíru. Počítačový terminál na tento znak obvykle reaguje posunem kurzoru na začátek řádku.\n\n"}
{"id": "170961", "url": "https://cs.wikipedia.org/wiki?curid=170961", "title": "Maritime Identification Digits", "text": "Maritime Identification Digits\n\nMaritime Idenfication Digits (MID) je námořní identifikační trojčíslí sloužící k identifikaci země, ve které je plavidlo registrováno. MID České republiky je 270.\n\nPřidělení čísel spravuje Mezinárodní telekomunikační unie (ITU). Trojčíslí MID se používá v námořní rádiové datové komunikaci a je součástí devítimístného kódu MMSI (Maritime Mobile Service Identity) umožňujícího automatickou identifikaci stanice. První číslice určuje druh stanice a kódy pro běžné lodní stanice začínají MID s první číslicí v rozsahu 2 - 7 podle regionu:\nU pobřežní stanice nebo skupiny lodí předchází kódu MID dvě respektive jedna nuly. Číslice 8 pak pro ruční přenosné stanice, číslicí 1 začíná identifikace pro letadla pátrání a záchrany (SAR) . \n\nIdentifikační číslo umožňuje efektivní volání protistanice nebo automatizované předání informací o plavidle už v okamžiku navázání spojení nebo i bez hlasového hovoru. Je základem pro služby jako je DSC (digitální selektivní volba), AIS a ATIS (automatický identifikační systém) a samočinné nebo poloautomatické rádiové volání o záchranu (GMDSS).\n\nVyužívá se především v pásmu VHF. Automatická identifikace umožňuje dispečerům velkých přístavů přehled o lodích v širším okolí (kam radar nedosáhne), dopravcům i jiným zájemcům umožňují internetové aplikace sledovat polohu lodě.\n\n"}
{"id": "170966", "url": "https://cs.wikipedia.org/wiki?curid=170966", "title": "Susan Blackmore", "text": "Susan Blackmore\n\nSusan Jane Blackmoreová (* 29. července 1951) je anglická spisovatelka. Oborem jejího bádání a publikační činnosti jsou především existence paranormálních jevů, memetika, vývojové teorie a vědomí.\n\nRoku 1971 vystudovala na Oxford University. Na University of Surrey, získala v roce 1980 titul Ph.D. v oboru parapsychologie.\n\n\nV českém jazyce vyšlo:\n\n"}
{"id": "170968", "url": "https://cs.wikipedia.org/wiki?curid=170968", "title": "Southampton", "text": "Southampton\n\nSouthampton (výslovnost ) je město, samostatná správní jednotka a přístav na jižním pobřeží Anglie. Je nejbližším velkým městem poblíž oblasti New Forest a nachází se asi v polovině vzdálenosti mezi Portsmouthem a Bournemouthem. Southampton je centrem konurbace neoficiálně označované jako \"Greater Southampton\".\n\nI když nálezy potvrzují existenci osídlení v této oblasti z doby kamenné, první stálé sídlo bylo založeno Římany. Jmenovalo se \"Clausentum\" a bylo významným obchodním přístavem pro velká římská města Winchester a Salisbury.\n\nAnglosasové přestěhovali centrum města přes řeku Itchen do jeho současné polohy a i v té době to byl významný přístav. Centrum osídlení se nacházelo v oblasti nyní označované jako \"St Mary's area\" a osada nesla jméno \"Hamwic\", později \"Hamtun\" a ještě později \"Hampton\".\n\nPředpokládá se, že vikinský král Knut I. Veliký roku 1014 v oblasti Southamptonu porazil Ethelreda II. a byl zde také korunován. Prosperita přístavu byla ale zajištěna až po vpádu Normanů roku 1066, kdy se město stalo hlavním překladištěm na cestě mezi Winchesterem (tehdy hlavním městem země) a Normandií.\n\nVe 13. století se město stalo nejvýznamnějším přístavem země, především díky obchodu s vlnou. Roku 1417 byl postaven \"Wool House\" jako skladiště vlny pro obchod s Flandry a Itálií. Tato budova je nyní využita jako muzeum námořnictví a nachází se nedaleko Town Quay. Obsahuje také výstavu věnovanou lodi Titanic,která odsud odplouvala 10. dubna 1912 na svou osudnou plavbu.\n\nRoku 1338 bylo město vydrancováno francouzským vojskem. Po tomto útoku byly vybudovány městské hradby, jejichž zbytky jsou viditelné dodnes. Pro nedostatek finančních prostředků na výstavbu opevnění bylo pro ochranu města použita kombinace hradeb a opevněných domů. Roku 1417 byla postavena \"God's House Tower\", první účelová stavba pro dělostřelectvo postavená v Anglii. V současnosti zde sídlí muzeum archeologie.\n\nVe středověku se významným odvětvím rozvíjejícím se v Southamptonu stala stavba lodí. Roku 1447 se Southampton stal statutárním hrabstvím.\n\nRoku 1553 byla vybudována \"King Edward VI Grammar School\", střední škola pro chudé duchovní. Tato škola se zachovala jako výběrová, všeobecně vzdělávací škola do současnosti. Roku 1623 odsud vyplula loď Mayflower s poutníky (\"Pilgrim Fathers\") do Ameriky. Od té doby byl přístav hlavním nástupním místem pro mnoho vystěhovalců ze starého světa do různých zemí světa nového – Ameriky, Austrálie, Kanady, Nového Zélandu a Jižní Afriky.\n\nStejně jako jiné luxusní zaoceánské parníky té doby, vyplul ze Southamptonu i parník Titanic. V \"Andrews Parku\" stojí památník posádce této lodi. Hned naproti se nachází pomník hudebníků z Titanicu. Velká část personálu na této lodi pocházela z města a jeho okolí a této tragédii je věnována i expozice v Muzeu námořnictví ve \"Wool Hall'. Od té doby je Southampton přístavem, z něhož vyplouvají další luxusní lodě – Queen Elizabeth II, Oriana a nedávno Queen Mary II.\n\nVe městě se nachází první stálý pomník věnovaný městem padlým v první světové válce. Byl vztyčen 6. listopadu 1920 a v té době obsahoval 1 000 jmen, které byly později doplněny na počet 2 008. Nachází se ve \"West Parku\", naproti památníku Titanicu.\n\nV průběhu druhé světové války bylo město terčem mnoha útoků, a to jednak proto, že se jednalo o významný přístav, tak i proto, že zde byly vyvinuty a vyráběny vojenské hydroplány. Zachráněna byla oblast starého města včetně \"Bargate\" – původně hlavní vstupní brány do města, často používaná jako symbol města. Jednou ze zachovaných výjimek je kostel svatého Michala, jehož centrální věž pochází z roku 1070 a německé letectvo ji používalo jako navigační bod.\n\nVe městě se nachází vysoké školy University of Southampton a Southampton Solent University. West Quay bylo v době otevření největším nákupním centrem v Evropě umístěným ve středu města. Město je také sídlem Státního geodetického úřadu Velké Británie a Národního oceánografického centra.\n\nSouthampton byl vždy významně spojen s námořnictvem. V první polovině 20. století představoval počet odbavených pasažérů v Southamptonu asi polovinu celostátního objemu lodní dopravy. V současnosti je domovským nebo přestupním přístavem mnoha luxusních zaoceánských lodí a stává se významným překladištěm pro kontejnerové lodě.\n\nSouthampton je označován jako \"zelené město\" pro velký počet míst veřejné zeleně a parků. Uvádí se, že ať se nacházíte na jakémkoli místě ve městě, vidíte ve svém okolí alespoň jednu zelenou plochu. Největším parkem je \"Southampton Common\", jehož jedna část je místem pořádání letních festivalů, cirkusů a lunaparků. Plocha tohoto parku je větší než londýnského Hyde Parku a zahrnuje i rezervaci s volně se pohybujícími zvířaty na místě původní southamptonské zoologické zahrady, koupaliště a několik jezer a rybníků. Ve městě se také nachází sportovní centrum, které je střediskem veřejného sportovního života, a zahrnuje mimo jiné alpská centrum, tematický park a atletické centrum používané profesionálními atlety.\n\nSouthampton se vyznačuje významnou polskou minoritou čítající asi 20 000 obyvatel.\n\nSouthampton byl jeden z reformovaných distriktů při správní reformě z roku 1835 a zahrnoval obvody \"All Saints\", \"Holy Rood\", \"St John\", \"St Lawrence\", \"St Mary\", \"St Michael\" a část jižního \"Stonehamu\". Statutárním městem se stal roku 1888. V následující době docházelo k vyčleňování a začleňování některých oblastí, které skončilo roku 1967. Roku 1972 Southampton ztratil status statutárního města, krátce nato se stal samostatnou správní jednotkou (\"unitary authority\") a stal se administrativně nezávislým na hrabství Hampshire. Roku 1964 získal Southampton status města.\n\nRada města má 48 členů, z nichž je v jednom volebním období znovu zvolena jedna třetina. Město je pro volby do parlamentu rozděleno na tři volební obvody – \"Southampton Itchen\" (východní část města), \"Southampton Test\" (západní část města) a \" Romsey\" (severní části města).\n\nVzhledem k tomu, že je Southampton velkým přístavem, má dobré dopravní spojení s ostatními částmi země. Dálnice \"M27\", spojující jižní oblast Velké Británie, prochází nedaleko na sever od Southamptonu. Dálnice \"M3\" spojuje město s Londýnem a po silnici \"A34\" s odbočkou u Winchesteru i s oblastí Midlands a severními částmi země. Silnice \"M271\" zprostředkovává spojení centra města a doků na dálnici \"M27\".\n\nSouthampton má také velmi dobré železniční spojení využívané jak pro nákladní dopravu z doků tak i pro dopravu cestujících. Hlavní železniční stanicí je Southampton Central. Železniční trať směrem na východ spojuje město s Portsmouthem a Brightonem, na severovýchod s Winchesterem a Londýnem, na sever s Readingem a Birminghamem, na severozápad s Salisbury, Bristolem a Cardiffem a na západ s Bournemouthem, Poole a Weymouthem. Southamptonské autobusové stanoviště bylo nedávno rekonstruováno aby bylo schopno odbavit cestující na linkách zajišťovaných společností National Express Group.\n\nLetiště Southampton je místní letiště nacházející se v Eastleighu, u jeho jižního okraje, nedaleko od Southamptonu. S městem je spojeno železniční linkou a odbavuje lety do ostatních částí země a blízkých evropských měst.\n\nSouthampton již nyní není přístavem pro trajektovou dopravu přes kanál, je přestupní stanicí pro tři vnitrostátní trajektové linky se stanovištěm u Town Quay. Dvě z těchto linek, trajekt převážející automobily a rychlý katamarán pro dopravu cestujících, provozuje společnost \"Red Funnel\" a přepravuje cestující do Cowes a Isle of Wight. Třetí spoj, zajišťovaný společností \"Hythe Ferry\", převáží cestující do Hythe na opačném břehu Southamptonského zálivu. Doprava z Town Quay je zabezpečována bezplatnými autobusovými spoji.\n\nMěstská hromadná doprava má převážně charakter silniční dopravy. Hlavními autobusovými dopravci jsou společnosti \"First\", \"Solent Blue Line\" a \"Uni-Link\". Podíl dalších dopravců – \"Stagecoach\" a \"Wilts and Dorset\" je menší. Ve městě existuje i služba typu \"Dial a Ride\" (objednání dopravy, využívané především lidmi s omezenou pohyblivostí) financované z městského rozpočtu. Místní železniční linky spojují Southampton s Swaythlingem, St. Denys, Millbrookem, Redbridge, Bitterne, Sholingem a Woolstonem.\n\nPopulárním sportem, pro který má město velmi dobré podmínky, je jachting. Mnoho jachtařských klubů se nachází na řece Hamble a v \"Ocean Village\" - místním přístavu. Mnoho těchto klubů poskytuje možnost výuky základů jachtařského sportu. V letech 1977 až 2001 v Southamptonu startoval \"Whitbread Around the World Yacht Race\" (nyní známý jako \"Volvo Ocean Race\").\n\nSouthampton FC, místní fotbalový klub dosáhl svého největšího úspěchu v roce 1976 kdy porazil ve finále Anglického poháru Manchester United. V současné době hraje v nejvyšší anglické fotbalové soutěži. Od roku 2001 je jeho domovským stadiónem \"St Mary's Stadium\" vybudovaný nákladem 32 miliónů liber, který pojme až 32 689 diváků.\n\n\n\n"}
{"id": "170977", "url": "https://cs.wikipedia.org/wiki?curid=170977", "title": "Laurent Gbagbo", "text": "Laurent Gbagbo\n\nLaurent Koudou Gbagbo (* 31. května 1945, Gagnoa, Pobřeží slonoviny) je bývalý prezident republiky Pobřeží slonoviny.\nNa svět přišel jako syn katolické rodiny na středozápadě země. Dostalo se mu kvalitního vzdělání – stal se doktorem historie. Během studií si vysloužil pro svou oblibu latiny přezdívku „Cicero“. Po dosažení titulu zůstal v akademickém prostředí – jako vysokoškolský učitel. Roku 1971 byl však odsouzen ke dvěma rokům vězení za přednášky s „podvratným“ obsahem.\n\nPočátkem 80. let byl aktivní v odborovém hnutí, roku 1982 však odešel na 6 let do exilu v Paříži. Svoji levicovou orientaci změnil na nacionalistickou a roku 1988 se stal aktivním členem Front populaire ivoirien – FPI (Lidová fronta Pobřeží slonoviny).\n\nRoku 1990 se v prezidentských volbách postavil dlouholetému vůdci Côte d‘Ivoire, Felixi Houphouët-Boignymu, proti němuž však neměl mnoho šancí. Později se stal ministrem školství za FPI.\n\nV druhé polovině 90. let začalo v zemi narůstat napětí. Klíčovou otázkou politiky se stalo postavení významné menšiny přistěhovalců z okolních zemí. V zemi narůstá xenofobie a jsou politizovány etnické a náboženské rozdíly. V neklidné době po převratu Roberta Guéïho v říjnových volbách roku 2000 opět kandidoval na prezidenta. Vítězem se prohlásili jak Guéï, tak on sám, který byl pravděpodobně skutečným vítězem problematických voleb. Hlavní město Abidžan ovládly na jeho podporu povstalecké oddíly, který se tak mohl ujmout úřadu 26. října 2000.\n\nJako jeden z prvních kroků v prezidentském úřadě bylo odsouzení kultu osobnosti u minulých prezidentů země a prohlásil, že již není nutné, aby prezidentova podobizna visela na úřadech a dalších veřejných místech. Jeho země však stála na prahu občanské války mezi vládou ovládaným jihem a povstaleckým severem. Válka v plné síle vypukla v září 2002. Ve válce proti povstalcům ovládajícím většinu země využíval i běloruských žoldáků. V roce 2004 bylo dosaženo příměří, avšak na konci roku se boje opět rozhořely. Gbagbovým osudem tak je být prezidentem rozdělené země. Má vášeň pro hudbu a dobré jídlo a neskrývá svoji averzi vůči novinářům.\n\nMezi politology se mu říká Starý lišák, protože už několikrát odložil prezidentské volby, původně plánované (dle ústavy) na rok 2005. Ty se nakonec uskutečnily až na podzim roku 2010. Za vítěze byl uznán jeho soupeř Alassane Ouattara, Gbagbo odmítl uznat výsledek a v zemi začali boje mezi ním a Ouattarou, které vyvrcholily v dubnu. Dne 11. dubna 2011 byl Gbagbo za účasti mezinárodních jednotek zadržen ve svém paláci v Abidžanu. Mezi tím však údajně zemřelo při bojích nejméně 800 lidí. Nastala tak v podstatě podobná situace, jako při jeho nástupu do funkce.\n\nZnámý je jeho výrok \"„A sansculoti byli snad gentlemany?“\" v reakci na dotaz reportéra z \"Le Monde\" ohledně vraždění, prováděné Gbagbovou armádou v konfliktních oblastech na severu státu.\n"}
{"id": "170984", "url": "https://cs.wikipedia.org/wiki?curid=170984", "title": "Robert Guéï", "text": "Robert Guéï\n\nRobert Guéï (* 16. března 1941, Kabakouma, Côte d'Ivoire, † 19. září 2002, Abidžan, Côte d'Ivoire) byl po převratu v roce 1999 dočasným prezidentem Côte d'Ivoire (Pobřeží slonoviny).\n\nGuéï se narodil ve vesnici kmene Yakouba na západě regionu Man. Celý život byl především vojákem. Ještě za francouzské koloniální nadvlády navštěvoval vojenské školy, nejprve v Ouagadougou a později věhlasnou École Spéciale Militaire de Saint-Cyr. Byl pevným zastáncem prezidenta Houphouët-Boignyho, který jej roku 1990 jmenoval náčelníkem generálního štábu.\n\nK novému prezidentu Bédiému jej již nevázala taková věrnost. Po několika rozepřích byl roku 1995 zbaven velitelské funkce a o dva roky později penzionován.\n\nBédiého sesadil vánoční převrat roku 1999. Guéï tento puč nevedl, avšak přijal nabídku, aby stál v čele junty jako hlava státu do nejbližších voleb, ve kterých se sám rozhodl řádně kandidovat na prezidenta. Guéï vyhlásil své vítězství. Podpora povstalců ovládajících Abidžan však do prezidentského úřadu vynesla Laurenta Gbagbu. Guéï se uchýlil do ústraní na venkov, zůstal však vlivným politikem a účastnil se usmiřovacích jednání v roce 2001, kdy se zavázal, že se neuchýlí k nedemokratickým způsobům řešení politických sporů. V září 2002 se však podílel na povstání a pokusu o státní převrat. Byl spolu se svojí ženou zabit a stal se tak jednou z prvních obětí občanské války v Côte d'Ivoire, války, kterou nemalou měrou pomáhal rozpoutat.\n"}
{"id": "170985", "url": "https://cs.wikipedia.org/wiki?curid=170985", "title": "Fuck the Millennium (Scooter)", "text": "Fuck the Millennium (Scooter)\n\nFuck the Millennium (Vysrat se na milénium) je píseň německé skupiny Scooter z alba Back To The Heavyweight Jam z roku 1999. Jako singl vyšla píseň v roce 1999. Obal singlu vznikl během živého vystoupení ve zvláštním vydání pořadu VIVA Club Rotation, kde H.P. ukázal svůj zadek před kamerami.\n\n"}
{"id": "170986", "url": "https://cs.wikipedia.org/wiki?curid=170986", "title": "Yeşilırmak", "text": "Yeşilırmak\n\nYeşilırmak (turecky „Zelená řeka“) je řeka na severu Turecka \"(provincie Sivas, Tokat, Amasya, Samsun)\".\nJe přibližně 519 km dlouhá. Povodí má rozlohu 36 100 km².\n\nNa horním a středním toku teče na severozápad v mezihorské dolině, která je rovnoběžná s okrajem Pontských hor. Níže se obrací k severu, protíná hřbet Canik a ústí do Černého moře východně od města Samsun, přičemž vytváří deltu. Hlavní přítoky jsou Çekerek a Kelkit.\nNa řece leží města Turhal, Amasya, Çarşamba.\n\nHlavním zdrojem vody je tající sníh a dešťové srážky. Vodní stav dosahuje maxima na jaře a na začátku léta. Průměrný průtok v ústí činí přibližně 150 m³/s a maximální 2 000 m³/s.\n\nVyužívá se na zavlažování.\n\nNa řece byly vybudovány následující přehrady:\n\n"}
{"id": "170989", "url": "https://cs.wikipedia.org/wiki?curid=170989", "title": "Černyševskaja (stanice metra v Petrohradu)", "text": "Černyševskaja (stanice metra v Petrohradu)\n\nČernyševskaja () je stanice petrohradského metra. Je jednou ze stanic postavených v prvních etapách budování podzemní dráhy, otevřena byla 1. června 1958. Pojmenována je po nedalekém Prospektu Černyševského. Její projektový název je Kiročnaja.\n\nStanice se nachází na Kirovsko-Vyborské lince, v její centrální části. Je založená velice hluboko pod zemí (70 m), této hloubce také odpovídají i pilíře (Černyševskaja je trojlodní ražená pilířová stanice), které jsou velmi masivní. Výstup má stanice jeden, vede do rozsáhlého povrchového vestibulu. Nástupiště je s ním spojeno tříramennými hlubinnými eskalátory.\n\nArchitektonické ztvárnění Černyševské ukazuje na přechod od stalinistického období k spartánskosti 60. let; obklad stanice tvoří šedý mramor u prostupů a bílé dlaždice jsou pak na stěnách za kolejemi. Vestibul zdobí reliéf s portrétem N. G. Černyševského, po němž je pojmenován jak prospekt, tak stanice metra. Celá stanice je ve velmi dobrém stavu a působí čistým dojmem; k oslavám 300 let od založení Petrohradu prošla rozsáhlou rekonstrukcí.\n\n"}
{"id": "171006", "url": "https://cs.wikipedia.org/wiki?curid=171006", "title": "Michael Pupin", "text": "Michael Pupin\n\nMihajlo Idvorski Pupin (4. října 1854 – 12. března 1935) známý též jako Michael I. Pupin byl srbský fyzik a vynálezce, který pocházel z Rakouska-Uherska. Emigroval do USA, kde vystudoval fyziku na Columbijské univerzitě. V roce 1889 získal doktorát Berlínské univerzity. Na Columbijské univerzitě vyučoval 40 let (z toho 30 jako profesor elektromechaniky). Michael Pupin vylepšil kvalitu telefonování a telegrafního přenosu na dlouhé vzdálenosti. Je po něm pojmenován malý impaktní kráter Pupin na přivrácené straně Měsíce.\n\n\n"}
{"id": "171007", "url": "https://cs.wikipedia.org/wiki?curid=171007", "title": "Jermolajev Jer-2", "text": "Jermolajev Jer-2\n\nJer-2 byl sovětský dvoumotorový bombardovací letoun z období II. světové války, řešený jako celokovový dolnoplošník s dvojitou SOP.\n\n8. srpna 1941 podnikla skupina sovětských dálkových bombardovacích letadel překvapivý noční útok na Berlín. Většinu z nich tvořily IIjušiny Il-4, část formace tvořily méně známé dvoumotorové bombardéry Jermolajev Jer-2 konstruktéra V. G. Jermolajeva. \nV jarních měsících roku 1936 došlo k zalétání prototypu dopravního dvanáctimístného stroje Stal-7 se dvěma pístovými vidlicovými motory M-100, který dosahoval rychlosti 450 km/h. I jeho další letové vlastnosti byly na velmi dobré úrovni, což zaujalo Stalina, který přikázal letoun přepracovat na dálkový bombardér. Vzhledem k tomu, že hlavní konstruktér typu Stal-7 Robert Ludvigovič Bartini byl roku 1938 zatčen, pokračoval ve vývoji stroje Vladimir Grigorjevič Jermolajev. Vojenská verze se zcela novým štíhlejším trupem se zasklenou přídí dostala označení DB-240. Její prototyp poháněný zprvu dvanáctiválci M-103 poprvé vzlétl v červnu 1940. Později stroj obdržel motory M-105 o výkonu 772 kW. V důsledku toho, že šlo o stroj prosazovaný samotným Stalinem, začala již v říjnu ve Voroněži jeho sériová výroba. Až do evakuace na podzim roku 1941 se tam vyrobilo 128 kusů těchto bombardérů, přejmenovaných mezitím na Jer-2. V létech 1943/44 se stavěly v novém závodě na Sibiři stále menší série s motory AČ-30B po 1103 kW, ale do bojů jich zasáhlo již velmi málo. Letouny měly zesílený podvozek, zvětšeny svislé ocasní plochy a motory byly posunuty dále od trupu.\n\nKoncem roku 1944 vznikla nová verze s motory AČ-30B pro speciální dálkovou dopravu osob Jermolajev Jer-2 ON (Osobovo Naznačenija). Střední část trupu byla rozšířena pro osmnáct cestujících ve dvou odděleních, příďové zasklení bylo technologicky zjednodušeno.\n\nPoslední Jer-2 v SSSR dolétal v roce 1947. \n\n\n\n"}
{"id": "171008", "url": "https://cs.wikipedia.org/wiki?curid=171008", "title": "El Alamein", "text": "El Alamein\n\nEl Alamein (arabsky: العلمين, v přepise al-Alamajn) je město a přístav v severním Egyptě, na pobřeží Středozemního moře asi 106 kilometrů západně od Alexandrie a 240 km severozápadně od Káhiry. V roce 2007 zde žilo 7 397 obyvatel.\n\nBěhem druhé světové války byly v jeho blízkosti svedeny bitvy významné pro porážku sil Osy a zejména Německa na africkém kontinentu. Šlo o první a druhou bitvu u El Alamejnu a bitvu u Alam Halfy. Obě bitvy připomínají válečné hřbitovy (Commonwealthu, řecký, německý a italský) a památníky (Jihoafričanů, Australanů, Novozélanďanů a Libyjců). Mezi hřbitovy je také muzeum, ve kterém má každý ze zúčastněných národů svoji místnost. Okolo muzea je vystavena dobová vojenská technika obou válčících stran. Na pouštních bojištích se dodnes dají spatřit torza zničených tanků a automobilů nebo najít nevybuchlá munice, vstup je ale možný jen na zvláštní povolení.\n\nV posledních letech se středomořské pláže okolo al-Alamajnu stávají pro Egypťany vyhledávaným prázdninovým cílem a turistické komplexy rostou i na dohled od pietních míst.\n\n\n"}
{"id": "171010", "url": "https://cs.wikipedia.org/wiki?curid=171010", "title": "Čandyr", "text": "Čandyr\n\nČandyr je řeka v Íránu a Turkmenistánu. Je 90 km dlouhá. Povodí má rozlohu 1 820 km².\n\nPramení v pohoří Kopetdaga. Ústí zleva do řeky Sumbar (povodí řeky Atrek).\n\nHlavním zdrojem vody jsou podzemní prameny a déšť, v menší míře sníh. V létě vysychá. Největší naměřený průtok činil 422 m³/s (1963).\n\nVyužívá se na zavlažování.\n"}
{"id": "171013", "url": "https://cs.wikipedia.org/wiki?curid=171013", "title": "Faith No More", "text": "Faith No More\n\nFaith No More je americká experimentální alternativní metalová skupina. Skupina byla založena v roce 1982 v San Franciscu a rozpadla se v roce 1998. V únoru 2009 Faith No More oznámili, že odehrají ve stejné sestavě jako před rozpadem evropské turné. Nejvýznamnější a nejdéle hrající zpěvák kapely byl Mike Patton.\n\nJejich hudba kombinuje prvky zejména z Heavy metalu, Funku, Progressive rocku, Soulu, Hip hopu a jazzu, ale zpravidla je každá píseň originální směsí dalších hudebních stylů.\n\nMike Bordin, Wade Worthington, Billy Gould a Mike „The Man“ Morris založili roku 1981 kapelu \"Faith No Man\". Ale po roce Wade skupinu opustil a místo něj vzal Billy do kapely svého spolubydlícího Roddyho Bottuma. Skupina brzy vyloučila Mika Morrise, protože jeho role leadera a sklony diktovat ostatním členům kapely, co mají nosit, byly velmi nesympatické jeho kolegům. Jakmile oželeli svého „The Man“, potřebovali nové jméno.\n\nV roce 1982 definitivně vznikla skupina \"Faith No More\" s názvem, který symbolizoval odchod Mika Morrise. Skupině nejdříve vyšel jeden singl, na kterém byly dvě písničky \"Quiet in Heaven\" a \"Song of Liberty\". Vyzkoušeli různé zpěváky i zpěvačku Courtney Love, až v roce 1983 přijali mezi sebe Chucka Moselyho. V témž roce nahradil kytaristu Marka Bowena Jim Martin. Následující rok vydává kapela první demo, které obsahuje 4 písničky.\n\nToto demo bylo základním kamenem prvního alba \"We Care a Lot\" (1985). Rok 1987 byl ve znamení druhého alba \"Introduce Yourself\", po kterém následovalo vcelku úspěšné turné po Evropě.\n\nKoncem roku 1988 po cestě po starém kontinentě se kapela zbavila zpěváka - excentrického Chucka Moselyho kvůli jeho opilství a zhoršující se kvalitě jeho hlasu. Byl vyhozen a postupně upadl v zapomnění... V devadesátých letech měl poměrně vtipnou kapelu \"Cement\", nyní mu má vyjít sólové album Will Rap Over Hard Rock For Food.\n\nNáhradníkem se záhy stal devatenáctiletý mladíček Mike Patton ze středoškolské kapely Mr. Bungle, kterého objevil Jim Martin. V té době ještě nikdo nemohl tušit, jak silně se kapela díky němu zapíše do rockové historie.\n\nFNM se na počátku roku 1989 na šest měsíců zavřeli do studia a vytvořili desku, která patří k nejdůležitějším hudebním zářezům posledních 25 let. Album \"The Real Thing\" zčeřilo stojaté vody americké hudební scény a bylo prvním signálem, jakým směrem se bude ubírat rocková hudba v následujícím desetiletí. Několik měsíců po vydání to ještě nevypadalo na výrazný úspěch, rok poté už byli zejména díky skladbě \"Epic\" hvězdami.\n\nDokonce byli nominováni na cenu Grammy v kategorii Heavy Metal/Hard rock a na konci roku se deska stala v USA platinovou.\n\nJak se dostali na vrchol? Pětice byla rozdílná od ostatních kapel tehdejšího rockového mainstreamu, kterým přespříliš záleželo na vlastní image (př. Marilyn Manson). Neupravení, neholení, neučesaní, rozšklebení, barevní, Patton navíc předváděl na pódiu hotové šílenosti.\n\nZahráli si před kapelami Metallica a Guns N' Roses, kterým společně se Soundgarden předskakovali i na pražské zastávce 20. května 1992.\n\nS prací na novém albu \"Angel Dust\" přišly problémy s kytaristou Jimem Martinem, jemuž se nelíbil směr, kterým se hudba kapely začala vydávat. \"Angel Dust\" mělo opravdu velký úspěch, ale žádná skladba už nebyla tak úspěšná jako \"Epic\". Toto album se prodávalo mnohem méně než \"The Real Thing\".\n\nNeshody s Jimem vyvrcholily po turné v roce 1993 a v listopadu tohoto roku byl vyhozen. Dnes se živí pěstováním obřích dýní (bez legrace).\n\nV roce 1995 vyšlo další album \"King for a Day… Fool for a Lifetime!\" nahrané s novým kytaristou Treyem Spruancem, kytaristou Pattonových Mr. Bungle. Ale ještě dříve než začalo turné, tak skupinu opustil a byl nahrazen Deanem Mentou. V témže roce kapela navštívila Českou republiku, když 15. června vystoupila v Pražské sportovní hale (Tipsport Aréně).\n\n„King for a Day“ se vyhouplo na první místo v Austrálii a popularita se mu nevyhnula ani v Evropě. USA album ignorovaly.\nNa další dva roky přestala být pro členy FNM prioritní, protože se zaměřili na své vlastní projekty. Mike Bordin jel na turné s Ozzy Osbournem, Mike Patton s Mr. Bunglem a Roddy Bottum hrál v \"Inperial Teen\". Aby těch změn nebylo málo, došlo k další výměně kytaristy. Deana Mentu nahradil \"Jon Hudson\" (bývalý člen skupiny \"Systems Collapse\"). Na albu se nachází píseň \"Ricochet\", o níž se povídá, že byla napsána v den smrti Kurta Cobaina, tudíž se často na setlistech kapely uvádí jako \"Nirvana\".\n\nV červnu roku 1997 vyšlo jejich poslední studiové album \"Album of the Year\" s Tomášem G. Masarykem na obalu. Bylo úspěšné jak v Evropě a Austrálii, tak v USA.\n\n19. dubna 1998 Billy Gould zveřejnil toto prohlášení: \"„Po 15 dlouhých a úspěšných letech se FNM rozhodli, že učiní konec spekulacím o jejich rozpadu, tím že se rozpadnou. Je to společné rozhodnutí všech členů, a proto už není žádný důvod pokračovat dalším albem. Dalším důvodem je to, že každý bude mít mnohem víc času na své individuální projekty. Nakonec to nejdůležitější, kapela chce poděkovat všem fanouškům a asociacím, které byli kapele FNM po dobu jejího trvání nakloněni.“\"\n\nV České republice svůj poslední koncert odehráli na legendárním Open Air Music Festivalu v Trutnově v srpnu 1997. Byl to výjimečný a nezapomenutelný koncert, který určil tvář celé festivalové scéně v Čechách a na Slovensku. Poslední koncert odehráli Faith No More 7. dubna 1998 v Lisabonu.\n\nV únoru 2009 přišla nečekaná zvěst jako z čistého nebe. Faith No More jsou zpátky a chtějí ukázat, že zní skvěle. I po pauze. Nebude to ale jenom vzpomínání. \"„Jsme pořád mladí, máme dostatek energie a nadšení pro pořádné koncerty. Nejsme vázáni u žádného vydavatelství a chceme nejen oživit minulost, ale i přidat něco nového. Zadržíme dech a pustíme se dolů z útesu.“\" Kapela tedy od června rozjela koncertní šňůru, nazvanou The Second Coming Tour, mimo jiné 17. srpna zavítala do pražské Tesla arény, kde před 12 000 věrnými fanoušky zahrála hity jako Midlife Crisis, Epic, Last Cup Of Sorrow, From Out Of Nowhere, nebo třeba Just A Man.\n\nV roce 2014 Billy Gould oznámil, že skupina pracuje na novém albu, které vyšlo v květnu 2015.\n\n\nTexty písní najde na diskografie.cz.\n\n\n\n\n\n\n\n\nV říjnu 2004 byla Midlife Crisis použita v populární hře , jako jedna z písniček v in-game „Rádiu X“.\n\nHudební video z „Last Cup of Sorrow“ je založeno na filmu Alfreda Hitchcocka Vertigo.\n\nSong „Midlife Crisis“ se objevil v populární videohře \"\" a \"Tony Hawk's Underground 2\".\n\nPísnička „From Out of Nowhere“ použita v EA Sports simulaci amerického fotbalu Madden NFL 2005.\n\nVe hře Burnout Paradise zazněla píseň Epic.\n\n\n\n"}
{"id": "171017", "url": "https://cs.wikipedia.org/wiki?curid=171017", "title": "Sumbar", "text": "Sumbar\n\nSumbar je řeka v Íránu (Golestán) a Turkmenistánu (Balkan). Částečně tvoří jejich vzájemnou hranici. Je 245 km dlouhá. Povodí má rozlohu 8 300 km².\n\nPramení v pohoří Kopetdaga v \"Íránu\". Hlavním přítokem je řeka Čandyr zleva. Ústí zprava do řeky Atrek.\n\nHlavním zdrojem vody jsou podzemní prameny a déšť. Na dolním roku na dva až pět měsíců v roce vysychá.\n\nVyužívá se na zavlažování. Dolina řeky je oblastí subtropického sadovnictví.\n"}
{"id": "171018", "url": "https://cs.wikipedia.org/wiki?curid=171018", "title": "Křečík džungarský", "text": "Křečík džungarský\n\nKřečík džungarský (\"Phodopus sungorus\", Pallas, 1773) je malý hlodavec pocházející původně ze stepí jižní a střední Sibiře. Je zajímavý neobvyklým chováním samce, který asistuje samičce při porodu a pomáhá jí starat se o mláďata. Jde také o oblíbeného domácího mazlíčka vedle křečka zlatého. Oproti němu je křečík džungarský o něco menší, tělo má dlouhé asi 65–120 mm.\n\nKřečík je dlouhý asi 65–120 mm a váží 19–50 gramů (větší hmotnosti dosahuje hlavně v zajetí). Samice je lehce mohutnější. Tělesná hmotnost rapidně kolísá v průběhu celého roku (v zimě je nejnižší). Na předních i zadních tlapkách jsou čtyři prsty, na zadních navíc jeden zakrnělý. Má celkem 16 zubů; 12 stoliček a 4 řezáky. Přední hlodavé zuby rostou po celý život. Běžná tělesná teplota je 36–37,5 °C, počet tepů za minutu 200–400, počet dechů za minutu 40–140.\n\nMá zavalité tělo ve tvaru vajíčka s kulatou širokou hlavou, výraznými oči, kulatými uši, ty měří 11–16 mm, a velmi krátký ocasem dlouhým 5–15 mm. Malé nohy jsou celé osrstěné, ochráněný je tak při chůzi po sněhu nebo horkém písku (nachází se i na územích, kde se teploty pohybují okolo 40 °C). Charakteristický je svými černými oblouky nad packami a úhledně černým hřbetním proužkem táhnoucím se od hlavy až k ocásku. Spodek, boky a čenich jsou bílé. Zabarvení srsti je nicméně různé, v závislosti na ročním období. V letním období je převážně tmavší a v zimním období je naopak světlejší, až bílé, s hůře rozeznatelným pruhem na zádech. Čím mrazivější prostředí, tím je změna během ročního období výraznější. \n\nKromě základního (přírodního) zbarvení, které se nazývá agouti; tedy šedý až hnědý křečík se zřetelným černým pruhem táhnoucím se od hlavy až k ocasu, byly vyšlechtěny další tři barevné varianty: \n\n\nKřečík žije na různých místech Asie a Ruska, od Kazachstánu přes Mongolsko až po Mandžusko. Vyskytuje se jak v nížinách, tak v horách (až do 3000 m n. m.). Jeho životním prostředím jsou suché nebo travnaté stepi a tundry. \n\nJedná se o noční zvíře. Nejvíce aktivní je tedy za soumraku a v noci, případně ještě za rozbřesku. Většinou žije samotářským způsobem života, případně však v menších skupinkách, kdy typické složení je: samec s vícero samicemi, samice s odrostlou mladší samicí (dcerou) a samcem (otcem), nebo klasický pár (samec a samice) se svými mláďaty. Střeží si své teritorium a obecně agresivnější bývá samice, ale konfliktům s jinými svého druhu se většinou snaží vyhnout. Často postačí zastrašování, kdy se bázlivější jedinec nakonec dobrovolně stáhne, neboť má vždy dostatečný prostor na útěk. V zajetí, v malém uzavřeném prostoru, tuto možnost nemá a je potřeba být v těchto situacích obezřetný, může dojít k souboji a k zraněním. Žije až v metr hlubokých norách, které vystýlá suchou trávou, mechem, chlupy či ovčí vlnou. Jedna nora může mít až šest vchodů, které, až na jednu, na zimu zadělává a uvnitř doupěte se pak pohybuje teplota okolo 16,7 °C. Aktivní je po celý rok, v zimě ale převážně spí (k zimnímu spánku se však neukládá). Před příchodem zimy si hromadí potravu, kterou si přenáší v lícních vacích (tzv. křečkování je pud, který nezmizel ani v domácím chovu). Živí se hlavně semeny obilnin (rostliny z čeledi lipnicovité), kořeny a výhonky a příležitostně i hmyzem (obzvláště kobylkami) a jeho larvami. \n\nK orientaci ve tmě používá hmatové vousky. Zrak je slabší, ve dne je téměř slepý a údajně rozezná pouze různé odstíny šedé. Hlavním smyslem, vyjma hmatu, je sluch a čich. Navzájem se informují a rozeznávají pomocí pachových stop (močí a trusem) a komunikují mezi sebou nenápadnými vysokými frekvencemi – možná i ultrazvukem, kvůli přítomným predátorům. Přirozených nepřátel má hned celou řadu, hlavně se jedná o menší šelmy a dravé noční ptáky (typickými predátory jsou např. lasice a tchoři). Ve volné přírodě tak žije jen jeden až dva roky, v zajetí se může dožít až tří let (podle slov některých chovatelů možná až čtyř let).\n\nKřečík džungarský není kdovíjak monogamní, páry se často obměňují. Schopný reprodukce je asi ve věku dvou až tří měsíců, případně i později, nebo dovrší-li hmotnosti 20 gramů. Rozmnožuje se nejčastěji od února do listopadu a jako každý polyestrický hlodavec mívá dva a více vrhů během jednoho roku (v zajetí může mít údajně až osm). Organizace IUCN na svých stránkách uvádí, že v Kazachstánu běžně i 5–6 vrhů a v každém z nich má samice 4–11 mláďat. Pětiletá studie (během let 1988–1993), jíž vedl profesor biologie Alexander Lerchl, zjistila následující: z celkem 368 párů se 308 párů úspěšně rozmnožovalo. Dohromady se jednalo o 2113 vrhů (na jednu samici připadalo až 13) a narodilo se 12 591 potomků (průměr: 6,0 ± 2,2 na jeden vrh). Samice je březí 18 až 22 dnů. Rodí tzv. nidikolní mláďata; holá, slepá, hluchá, o váze cca 1,5 gramu, která jsou zcela závislá na matce a jejím výživném mléce. V třech dnech jsou viditelné kořínky chlupů a kožní pigment (zřejmý v případě základní barvy křečíka). Čtvrtý až pátý den odstávají uši, od 10 dne pozřou už tuhou stravu, 12 dní stará mláďata začínají pomalu vidět a mají jemnou srst, a ve 14 dnech života se už vydávají na vlastní průzkum. Mláďata jsou odstavena zhruba po jednom měsíci, ale často i dříve (okolo 20 dní od narození). \n\nObecně se jedná o nenáročné a tiché zvíře, v noci však často vyvíjí činnost. Ideální, podle vzoru z divoké přírody a rad chovatelů, je v jedné ubikaci chovat jednoho křečka, případně samce s vícero samicemi a možná též dva samce, kteří se mohou ale i nemusí snášet. Do jedné ubikace se nedoporučuje umisťovat dvě samotné samice. Zrovna tak se nedoporučuje dávat nového křečka do klece jiných křečků, který v ní žijí, zpravidla ho totiž nepřijmou a může dojít k soubojům a k zraněním. Z tohoto důvodu je nejlepší chovat pohromadě takové křečky, kteří spolu vyrůstají. Křečík džungarský se může dožít dvou až tří let (dle informací od některých chovatelů dokonce i čtyř let). Vyššího věku dosáhne nepochybně tehdy, když je mu poskytnuta kvalitní péče. Záleží ale na mnoha dalších, i chovatelem neovlivnitelných, okolnostech.\n\nČím krmit: Čím a jak přesně zvíře krmit se liší na základě různých pramenů a dle zkušeností jednotlivých chovatelů. Asi nejjednodušší je kupovat už připravené směsi pro hlodavce (nemusí to být směsi speciálně pro křečíky), ale křečci potřebují i živočišné bílkoviny, mohou se tedy přidat například kvalitní kočičí granule (v menším množství) nebo kousek nesoleného a nekořeněného masa, které doplníme čerstvou a omytou zeleninou nebo ovocem. Ovoce je třeba dávat jen přiměřeně vzhledem k podílu cukru. Není vhodné krmit křečíka větším množstvím slunečnicových semen nebo ořechů, protože tato semena obsahují větší množství tuku. Zoubky si dobře obrušují a zároveň si pochutnají na tvrdém chlebu nebo knackebrotu. Lze jim natrhat pampeliškové listy, jitrocel, jetel. Rádi si pochutnají i na šešulkách kokošky pastuší tobolky. Vhodný je též drobný hmyz, zejména mouční červi, cvrčci a sarančata, které je možné v létě nachytat na většině luk. Rostliny není vhodné trhat u silnic nebo tam, kde lidé často venčí psy. Pokud není jiná možnost, je třeba je alespoň pořádně umýt. Případně lze podávat uvařený kuskus s nastrouhanou mrkví.\n\nUbikace: Zrovna tak se liší informace o vhodné ubikaci. Pro křečíka se obecně používá prostorné terárium, klec nebo plastbox (čím více jedinců, tím větší zázemí by mělo být). Vhodnější jsou uzavřené plastboxy nebo vyšší terária (pozor ovšem na případnou vlhkost a tvorbu plísní, nebo na příliš nízké plastboxy, kde by křečík mohl ohlodávat pastové víko). Z nižšího neuzavřeného příbytku, nebo skrze pletiva, dokáže křečík utéct a v kleci bývá obyčejně hlučnější. Naopak zcela nevhodná je jakákoliv krabice, ze které se může křečík prokousat ven. Ubikace by měla obsahovat domeček (nějaký úkryt, který nahradí noru v přírodě a v případě vícero jedinců by se mělo ve společné ubikaci nacházet i větší množství skrýší), napáječku na pití, misku na jídlo a doporučenou podestýlku (např. piliny, hobliny nebo seno): domeček k úkrytu a spaní mu může sloužit i jako spižírna – otvor by měl být jen jeden a nejlépe kulatý o průměru asi 3,5 cm. Lze jej vyrobit také ze skořápky z kokosového ořechu (půlka skořápky do které se vyřízne dostatečně velký obloukový otvor, aby mohl dovnitř). Nesmí chybět napáječka k napití – nedoporučuje se miska s vodou, neboť ji může snadno převrhnout a mohlo by dojít k znečištění podestýlky, která by poté plesnivěla (některé křečíky, hlavně mláďata, je však nutno naučit pít dotekem koncem napáječky křečíkovy tlamičky, aby vytekla voda). Velmi rádi se také křečíci „koupou“ v misce naplněné pískem pro činčily – ten zvyšuje kvalitu jejich srsti. Samotné dno obydlí by mělo být pokryté hoblinami (dostatečně velkými, aby je nevdechoval). Můžeme přidat i trochu sena a papírové ubrousky, kterými si pak sám vystele domeček, případně i podestýlku pro hlodavce. Na hnízdo můžeme použít buničinu, neparfémované papírové kapesníčky nebo toaletní papír). Jeho obydlí můžeme obohatit kolem (kolotočem), v kterém se křečík proběhne, ale řada chovatelů jej nedoporučuje, nebo považují za vhodné, aby k němu neměl celodenní přístup (hlavně přes noc, kdy je velmi aktivní). V opačném případě dokáže zvíře běžet prakticky bez ustání a vyčerpat se k smrti (infarkt). Dále mu můžeme zpestřit zařízení kouskem dřeva na hryzání (nejlépe z ovocného stromu, ale ne z peckovic, jehličnanů a dubu) a jinými, méně náchylnými prolézačkami na hraní (rulička od toaletního papíru, krabička s otvory aj.).\n\nZásady odchovu: viz také rozmnožování; za vhodné se považuje podávat samičce vyšší přísun bílkovin, jako je mleté maso, krmný hmyz nebo vařené vajíčko. Samička by neměla být ve stresu, v opačném případě by mohla mláďata sežrat. Čerstvé narozená a ještě holá mláďata se nedoporučuje brát do rukou. Učinit tak lze v případě, že už jsou osrstěná a mají otevřené oči. Samička může být na samce (otce) agresivní, ve snaze ochránit mláďata. Samec, pokud to bude možné, se ji bude vyhýbat a skrývat se.\n\n"}
{"id": "171019", "url": "https://cs.wikipedia.org/wiki?curid=171019", "title": "KCP", "text": "KCP\n\nKCP je zkratka, která znamená:\n\n\nKČP\n"}
{"id": "171020", "url": "https://cs.wikipedia.org/wiki?curid=171020", "title": "Palmyra", "text": "Palmyra\n\nNázev Palmyra nese několik lokalit:\n\n"}
{"id": "171022", "url": "https://cs.wikipedia.org/wiki?curid=171022", "title": "Buzău", "text": "Buzău\n\nBuzău je město v Rumunsku. Je centrem stejnojmenné župy v rumunském Valašsku. Žije zde 130 000 obyvatel.\n\nStálé osídlení se na mapách v tomto místě objevuje počátkem 16. století pod názvem \"Boza\" (přesto písemné zmínky referují o Buzău již ve 14. století). V druhé polovině 16. století tu vzniká klášter, tržiště a kostel. V 19. století pak z téměř dvoutisícového města vzniká moderní dvacetitisícové, hlavně díky nastupujícímu průmyslu. Na začátku století dvacátého pak vnizkl \"Komunální palác\", zdejší největší pamětihodnost, sloužící nyní jako radnice. V druhé polovině minulého století byly za socialistické vlády srovnány se zemí některé části starého města a nahrazeny panelovými sídlišti. Po roce 1989 byly demolice zastaveny a začalo se napak s výstavbou nové katedrály zasvěcené sv. Sávovi.\n"}
{"id": "171023", "url": "https://cs.wikipedia.org/wiki?curid=171023", "title": "Linda Ulvaeus", "text": "Linda Ulvaeus\n\nLinda Elin Ulvaeus (* 23. února 1973, Vallentuna, Švédsko) je švédská zpěvačka a divadelní a filmová herečka.\n\nLinda Ulvaeus je dcera Agnethy Fältskogové a Björna Ulvaeuse, bývalých členů skupiny ABBA. V roce 1980 nahrála se svojí matkou desku \"Nu tändas tusen juleljus\". Tento typ spolupráce si zopakovala v roce 2004 prací na albu \"My Coloring Book\". V letech 1999 až 2003 vystudovala Divadelní školu ve Stockholmu. S partnerem Jensem Ekengrenem má dcery Tildu Elizu Fridu Ulvaeusovou-Ekengrenovou a Esther Ulvaeusovou-Ekengrenovou, narozenou 27. ledna 2001. V současné době (2007) žije v Ekerö, oblasti u Stockholmu na statku své matky.\n"}
{"id": "171031", "url": "https://cs.wikipedia.org/wiki?curid=171031", "title": "Atrek", "text": "Atrek\n\nAtrek ( , ) je řeka v Íránu (Golestán) a Turkmenistánu (Balkan). Částečně tvoří jejich vzájemnou hranici. Je 669 km dlouhá. Povodí má rozlohu 27 300 km².\n\nPramení na jižních svazích pohoří Kopet Dag. V \"Íránu\" teče v úzké dolině mezi pohořími Kopet Dag a Kūh-e Bīnālūd. Hlavním přítokem je řeka Sumbar zprava. Ústí do Kaspického moře, přičemž vytváří bažinatou deltu.\n\nHlavním zdrojem vody jsou v horách sníh a déšť. Na jaře a v létě je vysoký vodní stav po zbytek roku vodní stav nízký. Do Kaspického moře dotéká řeka pouze při vysokém vodním stavu.\n\nVyužívá se na zavlažování a sice při nízkém vodním stavu zcela.\n"}
{"id": "171038", "url": "https://cs.wikipedia.org/wiki?curid=171038", "title": "Ftaláty", "text": "Ftaláty\n\nFtaláty jsou estery kyseliny ftalové.\n\nPředstavují skupinu látek používanou jako změkčovadla v průmyslu výroby plastů. Příkladem může být přeměna PVC z tuhého plastu do jeho měkčené formy. Jedná se o dialkyl- nebo alkylarylestery 1,2-benzendikarboxylové kyseliny, označení ftaláty je odvozeno od triviálního názvu pro tuto kyselinu, kyseliny ftalové. Podstata jejich přídavku do plastů spočívá v navození takových podmínek, které umožňují „klouzat“ po sobě dlouhým polyvinylovým molekulám. Vykazují malou rozpustnost ve vodě, naopak velmi snadnou v nepolárních rozpouštědlech (oleje) a slabou těkavost. Příspěvek karboxylové kyseliny ke zvýšení polarity je zřetelný pouze u analogů ftalátů s krátkými uhlovodíkovými řetězci, nejčastěji dodané alkoholy s 3 – 6 atomy uhlíku v rámci procesu esterifikace.\n\nPoužívají se nadále např. jako přísada PVC při výrobě syntetického linolea.\n\nMechanismus vstřebávání ftalátů:\n\nOmezení používání ftalátů by se nemělo vztahovat jen na úzkou skupinu osob, jako je to nyní (těhotné ženy, kojící matky a děti). Ftaláty by měly být zakázány univerzálně, protože kolují potravním řetězcem od plodin dále přes domácí zvířectvo až ke člověku. Člověkem jsou dále vylučovány do odpadních vod a koloběh pokračuje. A v čem tkví nebezpečí erotických pomůcek? Odpovědí budiž vysoké hodnoty ftalátů naměřené v mateřském mléce ve všech vyspělých zemích za poslední dekádu.\n\nV současné době bylo v Česku prokázáno, že zdravotnické pomůcky – měkčené hadičky využívané při hemodialýze nebo peritoneální dialýze, intravenózní a transfuzní sety apod. – nejsou zdrojem ftalátů. Nejpravděpodobnějším zdrojem mohou být některé kosmetické přípravky. \n\nV druhé řadě jsou to vybrané erotické pomůcky (několik vybraných: Sex Talent Double Dong, Dolphin Duo Dong – dvojitý delfínek, Dildo double 30 cm candy, Crystal Duo, erotické fetish prádlo a pláštěnky, vibrátory Olda Polda, GULIANO, a další.) Nebezpečí tohoto zdroje tkví v rozsahu a rozšíření jejich používání.\n\nFtaláty jak u dospělých, tak i u dětí bez výjimky ohrožují funkce ledvin a jater, zvyšují riziko vzniku alergií, či astmatu.\nSnižují produkci mužského hormonu testosteronu a spermií. Dále u dospívajících způsobují atrofii mužských reprodukčních orgánů (varlat), čímž přímo narušují plodnost.\n\nNejrozšířenější z ftalátů je DEHP (di-2-etylhexyl ftalát), který je považován za reprodukčně a vývojově toxickou látku. Zvláště vysokým dávkám DEHP mohou být vystaveny děti na novorozeneckých jednotkách intenzivní péče.\n\nProbíhá pouze v rámci konjugace, nikoliv například oxidací apod.\n\nVzhledem ke zdravotním rizikům bylo v některých případech omezeno používání těch nejrizikovějších, např. při výrobě hraček, výrobků pro děti či kosmetiky. Jde o tyto sloučeniny: di-isononyl ftalát (DINP), di-n-octyl ftalát (DNOP), di-iso-decyl ftalát (DIDP), butyl benzyl ftalát (BBP), dibutyl ftalát (DBP), di(2-ethylhexyl) ftalát (DEHP).\n\n"}
{"id": "171042", "url": "https://cs.wikipedia.org/wiki?curid=171042", "title": "Yes", "text": "Yes\n\nYes (anglicky ano) může znamenat:\n\n"}
{"id": "171043", "url": "https://cs.wikipedia.org/wiki?curid=171043", "title": "Vesmírný turista", "text": "Vesmírný turista\n\nKosmický turista nebo taky vesmírný turista je člověk, jenž si zaplatil cestu do vesmíru ze soukromých prostředků bez podpory státní organizace. Termín je používaný pouze v médiích, oficiální označení těchto kosmonautů je účastník kosmického letu (\"участник космического полета\", resp. \"spaceflight participant\").\n\nVesmírnou turistiku zajišťuje ruská kosmická agentura Roskosmos, propagaci a vyhledávání zájemců americká firma Space Adventures; Američané jsou k tomuto konceptu skeptičtí a neumožňují ochotným movitým cestovatelům podniknout takovou dovolenou. To se týká rovněž i pobytu na ISS, kde jsou v americké části stanice, oficiálně z bezpečnostních důvodů, vesmírní turisté omezeni. Zájemci musí projít standardní lékařskou komisí a absolvovat půlroční výcvik ve Středisku přípravy kosmonautů v Hvězdném městečku.\n\nÚplně prvním účastníkem vesmírného letu měla být již v lednu 1986 americká učitelka Christa McAuliffeová, která se po čtyřměsíční přípravě zúčastnila nešťastného letu raketoplánu Challenger STS-51-L, jenž ale po 73 sekundách letu explodoval. Právě v souvislosti s její účastí, která budila velkou pozornost, a přibližně v té době (přelom let 1985/86) byl termín \"účastník vesmírného letu\" (resp. \"spaceflight participant\") uveden a vžit do povědomí. Status účastníka kosmického letu měl též Sheikh Muszaphar Shukor a doktorandka nanotechnologií, I So-jon – kosmonauté malajsijské, resp. korejské kosmické agentury.\n\nOd roku 2000 organizuje společnost Space Adventures lety vesmírných turistů na ruských lodích Sojuz. Prvním „turistou“ v kosmu byl v roce 2001 Američan Dennis Tito a o rok později Jihoafričan Mark Shuttleworth. Oba za výlet zaplatili 20 milionů dolarů. Takže každá minuta Titovy dovolené stála v přepočtu bezmála 45 tisíc Kč. Tito strávil ve vesmíru 7 dní a Shuttleworth 9 dní.\n\nPoslední Guy Laliberté zaplatil za výlet do kosmu 35 mil. dolarů, stal se prvním kanadským a na delší dobu posledním vesmírným turistou. Roskosmos chce v budoucnu lety nabízet, pokud se při letech na ISS uvolní místo. Orbitální komplex ISS je od roku 2009 obsazen stálou šestičlennou posádkou a pro platící návštěvníky není v lodích Sojuz místo.\n\nVzhledem k ročnímu letu (místo obvyklého půlročního) Michaila Kornijenka a Scotta Kellyho v březnu 2015 – březnu 2016, se uvolnilo místo v lodi Sojuz TMA-18M v říjnu 2015, které měla obsadit anglická zpěvačka Sarah Brightman. Sopranistka však 22. dubna 2015 přerušila několikatýdenní trénink ve Hvězdném městečku a oznámila, že z rodinných důvodů odkládá cestu na neurčito. Za cestu měla zaplatit 52 milionů dolarů.\n\nZvažován byl také let zakladatele firmy Google Sergeye Brina v roce 2017, pokud by se uvolnilo další místo v některém Sojuzu. Brin už roku 2008 složil společnosti Space Adventures zálohu 5 milionů USD s tím, že obsadí nejbližší volné místo na Sojuzu. Žádný další vesmírný turista však od roku 2009 do vesmíru neletěl.\n\nSpolečnosti SpaceX s raketami Falcon Elona Muska se v souvislosti s vesmírnou turistikou přidal Jeff Bezos se společností Blue Origin se „skutečně znovupoužitelnou“ raketou New Sphepard a New Glenn. Společnost Blue Origin chce vzít první turisty do vesmíru v roce 2019, jedná se však jen o sub-orbitální let. Soupeření a zdravá rivalita obou miliardářů může urychlit celé toto odvětví.\n\n\n"}
{"id": "171044", "url": "https://cs.wikipedia.org/wiki?curid=171044", "title": "Atrato", "text": "Atrato\n\nAtrato ( ) je řeka v Kolumbii. Je 644 km dlouhá. Údolím řeky prochází tektonická hranice mezi Severní a Jižní Amerikou\n\nPramení v Západní Kordilleře a teče z jihu na sever v hluboké a široké (až 80 km) dolině. Ústí do zálivu Urabá, který je součástí Dariénského zálivu Karibského moře, přičemž vytváří deltu.\n\nHlavním zdrojem vody je déšť, západní část Kolumbie patří k nejdeštivějším regionům světa. Řeka má mnoho vody po celý rok a unáší mnoho nánosů.\n\nLodní doprava je možná v délce 560 km až k městu Quibdó. V minulosti existoval záměr projektu, který spočíval ve využití doliny řeky k vybudování kanálu propojujícího Atlantský a Tichý oceán, ale přednost nakonec dostal Panamský průplav.\n"}
{"id": "171046", "url": "https://cs.wikipedia.org/wiki?curid=171046", "title": "Rebel (pivo)", "text": "Rebel (pivo)\n\nRebel je značka piva vařeného Měšťanským pivovarem Havlíčkův Brod, a.s. ve východočeském městě Havlíčkův Brod.\n\n\n\n\n\n\n\n\n\n\n\n\n\n\n\n"}
{"id": "171049", "url": "https://cs.wikipedia.org/wiki?curid=171049", "title": "Petljakov Pe-4", "text": "Petljakov Pe-4\n\nLetadlo Petljakov Pe-4 bylo prakticky jen modifikací bombardéru Pe-2, kterého bylo postaveno celkem 33 kusů.\n\nKdyž se roku 1942 začal projevovat nedostatek kapalinou chlazených dvanáctiválců M-105 (VK-105), které byly přednostně dodávány do letounů typu Jak a LaGG, bylo rozhodnuto, že se do strojů Pe-2 nainstaluje hvězdicový čtrnáctiválec Švecov M-82 o výkonu po 1 014 kW. Takto upravený letoun (č. 19/31), který absolvoval vojskové zkoušky na jaře 1943, dostal označení Pe-2M-82, od léta 1943 pak Pe-4. Během testů s 19/31 létal major A. M. Chripkov. Od Pe-2 se lišil zmenšeným počtem kulometů UBT ráže 12,7 mm na tři, nosností pum 600 kg a zvýšením počtu palivových nádrží.\n\nSériové Pe-4 se v zimě 1943–44 dostaly do služby u 48. gardového bombardovacího pluku a u speciálních průzkumných pluků č. 11, 39 a 99. Na Pe-4 létal jako velitel gardového pluku generálmajor F. Kotljar, Hrdina Sovětského svazu.\n\n\n"}
{"id": "171053", "url": "https://cs.wikipedia.org/wiki?curid=171053", "title": "Volatilita", "text": "Volatilita\n\nVolatilita označuje míru kolísání hodnoty aktiva nebo jeho výnosové míry (obvykle jako směrodatnou odchylku těchto změn během určitého časového úseku). Jedná se o nástroj, pomocí kterého lze předpokládat potenciální nárůst či pokles hodnoty aktiva v budoucnosti na základě změn hodnot tohoto aktiva v minulosti. Volatilita vyjadřuje míru rizika investice do určitého aktiva, obvykle se přepočítává na roční volatilitu a může se udávat buď v absolutních hodnotách či relativně. Čím vyšší volatilita je, tím větší je riziko poklesu, ale zároveň i potenciál nárůstu hodnoty aktiva. Při nízké hodnotě volatility se snižuje riziko investice, jako je tomu například u investice do dluhopisů. \n\nU finančních instrumentů roste volatilita s odmocninou časového úseku, na němž je měřena.\n\nObecně je tohoto pojmu používáno též pro vyjádření nestálosti či změny.\n\nIndikátory volatility jsou o matematické ukazatele, které porovnávají aktuální kolísavost s kolísavostí předchozí, pomocí čehož lze předpovídat změnu hodnoty aktiva v budoucnosti.\n\nTěchto ukazatelů je více, ale mezi ty nejvíce používané patří například Bolinder Bands (BB) anebo Average True Range (ATR), které jsou součástí základní výbavy každého tradingového softwaru.\n\nRoční volatilita formula_1 je směrodatná odchylka formula_1 logaritmů výnosů aktiva v průběhu 1 roku.\n\nObecná volatilita formula_3 pro časový úsek formula_4 v letech je vyjádřena jako: formula_5.\n\nV základním dělení rozlišujeme volatilitu nízkou a vysokou, které jsou popsány výše. Dále se ve finančním světě lze setkat s volatilitou implicitní a historickou. Oba tyto druhy jsou udávány v procentech a zpravidla se přepočítávají na roční volatilitu. \n\nHistorická, neboli také statistická volatilita zachycuje kolísání cen určitého aktiva v předem stanoveném časovém období. Jedná se o statistický výpočet míry odchylky od očekávané ceny či výnosnosti aktiva vycházející pouze z historických dat. \n\nOproti historické volatilitě, která sama o sobě zachycuje pouze minulost a nedělá žádné prognózy do budoucna, se implikovaná volatilita zaměřuje na očekávanou nestabilitu trhu. Nejedná se o výpočet založený na faktických datech, nýbrž pouze o odhad budoucího vývoje trhu a pravděpodobnost tohoto vývoje. Implikovaná volatilita je založena na aktuálních cenách opcí. Proto se hodnota implikované volatility neustále mění. Je závislá na střetu nabídky s poptávkou, který ovlivňuje cenu aktiv či opcí. Dále ji determinuje mnoho dalších činitelů - makroekonomických či mikroekonomických, politických a.j.\n\nAnualizovaná volatilita je pojem související s měřením rizikovosti fondů a výnosů, kterých je fond schopen docílit. Čím méně je fond volatilní, tím jistější je jeho výnosnost a menší jeho rizikovost. Anualizovaná volatilita fondu je statisticky počítána jako směrodatná odchylka denních zisků od založení fondu.\n\nBudoucí volatilita se počítá od dnešního data. Její konec je v budoucnu, typicky u data expirace opce.\n\nKorelovaná volatilita (beta) srovnává volatilitu aktiva vůči benchmarku (např. akciový index).\n\n\nBeta může nabývat hodnot od nuly do nekonečna. Vyjadřuje relativní volatilitu aktiva či portfolia vzhledem k základně (např. akcie nebo akciový index). Označuje se také jako korelovaná volatilita (výše).\n\n"}
{"id": "171058", "url": "https://cs.wikipedia.org/wiki?curid=171058", "title": "Termoplastický elastomer", "text": "Termoplastický elastomer\n\nTermoplastické elastomery se používají jako náhrada termoplastů a vulkanizovaných kaučuků. Jsou používány pro svou vysokou houževnatost.\n\nJsou to polymerní materiály s měkkými i tvrdými doménami a různými teplotami zeskelnění. Vyznačují se jednodušším zpracováním, možností recyklace, citlivostí na vlhkost a rozdíly teplot při zpracovávání. Při pokojové teplotě mají vlastnosti elastomeru, ale zpracovávají se jako termoplasty. Odpadá tedy potřeba vulkanizace při zachování analogických užitných vlastností.\n\n"}
{"id": "171060", "url": "https://cs.wikipedia.org/wiki?curid=171060", "title": "Bobr evropský", "text": "Bobr evropský\n\nBobr evropský (\"Castor fiber\") je až metr velký, zavalitý hlodavec s hustou srstí a dlouhým plochým ocasem. Je zcela přizpůsoben životu ve vodě. Buduje soustavy kanálů a hrází. Jeho potravu tvoří kromě bylin i větvičky a lýko.\n\nBobr evropský dosahuje hmotnosti až 30 kg. Po jihoamerické kapybaře je druhým největším hlodavcem. Tělo je porostlé velmi hustou černohnědou srstí o hustotě až 300 chlupů na mm. Je dokonale přizpůsoben životu ve vodě díky plovacím blanám, které jsou na zadních končetinách, a uzavíratelným nozdrám. Uzavřít může také tlamu ihned za řezáky, což umožňuje využití zubů jako nástrojů i ve vodě. Oči jsou před vodou chráněny průhledným víčkem-mžurkou. Výměšky zvláštní žlázy impregnují srst. Pod vodou vydrží až 20 minut. Chápavé přední končetiny díky pátému částečně protistojnému prstu usnadňují především stavbu obydlí.\nBobr evropský je chráněn jak českou (zákon č. 114/1992 Sb., silně ohrožený druh), tak evropskou (Směrnice 92/43/EEC o stanovištích, příloha II a IV) i mezinárodní legislativou (IUCN Red List, málo dotčený druh - LC - least concern; Bernská úmluva, příloha III).\n\nBobr evropský je rozšířený na severní polokouli na říčních a lužních nivách. Do ČR se po svém přechodném vyhubení na přelomu 18. a 19. století začal vracet migrací z Rakouska ve druhé polovině osmdesátých let 20. století. V Česku se vyskytuje v povodí Labe, Moravy, Odry, Dyje a Dunaje. Objevuje se i na Kateřinském potoku, Mži, Radbuze, Křemelné a také Řezné v Plzeňském kraji. V posledních letech se objevil i na Úhlavě a Desné a také v okolí Chebu na přítocích řeky Ohře. Aktuálně se bobři vyskytují i na řece Olšavě v okolí Uherského Brodu. V celé ČR žilo v roce 2008 přes 1000 bobrů, z toho v luzích Litovelského Pomoraví (zejména v Července u Olomouce) asi 300 ks a v oblasti lužních lesů jižní Moravy, od Lednicko-valtického areálu po oboru Soutok, asi 500 ks. Početnost bobrů kvůli absenci přirozených nepřátel a legislativní ochraně stále narůstá.\n\nPokud aktivita bobra způsobí škodu na soukromém majetku, dovolují zákonné normy ČR zažádat o náhradu škody.\n\nBobr patřil odedávna mezi lovnou zvěř. Jeho kožešina byla velmi ceněna hlavně na výrobu čepic a límců, ale užívalo se i maso, které bylo ve středověku a raném novověku pokládáno za postní jídlo, protože bobr žije ve vodě, podobně jako ryby. Za zvláštní pochoutku byl pokládán bobří ocas a zadní nohy, ve francouzských klášterech se dělaly i bobří klobásy. Bobří pachové žlázy, zvané \"castoreum\" nebo \"bobří stroj\", byly užívány v renesanční a barokní medicíně proti nachlazení a zánětům, jejich výměšek má bohatý obsah kyseliny salicylové. Bobři se chytali většinou do pastí nebo norováním se psy. V Českých zemích byli bobři vyhubeni během 19. století, Schwarzenbergové dokonce v polovině 19. století zkoušeli bobry chovat na zvláštní farmě v Červeném dvoře na Třeboňsku.\nNěkteré indiánské kmeny v Kanadě bobra uctívaly jako posvátné zvíře.\n\nNávrat bobrů do české a moravské kulturní krajiny se neobešel bez těžkostí. Bobři svou činností zejména narušují protipovodňové nebo rybniční hráze, ucpávají koryta vodních toků a likvidují dřeviny nebo zemědělské plodiny v okolí rybníků a řek. Významné a medializované jsou milionové škody v Lednicko - Valtickém areálu i na Dyji v okolí Břeclavi. Oplocování nejcennějších ohrožených pozemků se ukazuje jako málo účinné (plotem nelze přehrazovat vodní tok) a individuální ochrana dřevin je esteticky problematická a velmi nákladná. Hráze je nutné obkládat kamennou rovnaninou nebo chránit pevnými stěnami. Roční škody v Jihomoravském kraji mezi léty 2004–2009 stouply ze 600 000 na pět milionů korun. V některých oblastech s citelnými škodami již žádají majitelé a správci ohrožených staveb a porostů, zatím neúspěšně, o povolení odstřelu nebo jiné účinné formy regulace těchto rychle se šířících zákonem chráněných hlodavců. Na přelomu zimy 2013 a 2014 se bobr objevil také u Vltavy v Lenoře na Prachaticku.\nZákon č. 115/2000 Sb. o poskytování náhrad škod způsobených vybranými zvláště chráněnými živočichy stanovuje bobra evropského jako jeden z vybraných druhů, u kterého může být uplatněna náhrada škody a to v případě poškození lesního (resp. „trvalého“) porostu nebo škodě na nesklizených polních plodinách. Náhradu jiných typů škod zákon č. 115/2000 Sb. neumožňuje. Náhradu (újmu) za ztížení zemědělského nebo lesnického hospodaření ve smyslu § 58 zákona č. 114/1992 Sb. nelze uplatňovat v případech, kdy jde o škodu způsobenou zvláště chráněným živočichem (škoda vzniklá aktivním působením živočicha). Náhradu újmy lze uplatňovat pouze tehdy, je-li vlastník či nájemce pozemku omezen na zemědělském či lesnickém hospodaření tím, že respektuje ustanovení zákona (zákazy v § 50 zákona č. 114/1992 Sb.) či prováděcího právního předpisu nebo rozhodnutí vydaného na jejich základě.\n\nBobr evropský se živí především lýkem a větvičkami vrby, topolu případně dalších dřevin (jasan, javor, jilm) a některými bylinami. Bobr většinou kácí dřeviny asi 50 m od břehu, jen výjimečně i dále. Nepohrdne ani úrodou kukuřičného nebo řepného pole. V létě dává přednost bylinnému patru. Toto období také využívá pro nahromadění potravy na zimu. Tvrdé dřevo dubu či jasanu používá spíše jako stavební materiál na hráze a v okolí řek tyto dřeviny aktivně ničí, čímž vytváří prostor pro přednostně konzumované vrby.\n\nPo 105 až 107 denní březosti se samici rodí v květnu nebo v červnu 1–6 mláďat. Dva roky zůstávají ve dvougenerační mateřské kolonii. Ve třetím roce života zakládají novou kolonii.\n\nBobři jsou aktivní po celý rok bez zimního spánku. Nejvyšší věk je přibližně 35 let. Nejčastěji kácejí kmeny s průměrem 5–8 cm, ale poradí si i s kmenem 70 cm v průměru. Noční aktivita ztěžuje přímé pozorování. Na přítomnost bobrů v dané lokalitě lze usuzovat podle ohlodaných stromů, stop, kupovitých staveb z větví (bobřích hradů) a podle hrází. Podle místních podmínek bobři nemusejí vždy hrad postavit.\n\nBobr evropský neužívá stromů jen k potravě. Nemůže-li budovat noru v podzemí, pokácí strom a jeho kmen použije jako základ svého hradu (2,5 m vysokého a 3 m širokého). Pro zaplavení hradu vybuduje na vodním toku hráz. Ze svého hradu vyráží hned po setmění a vrací se až pozdě k ránu. Jeho stavební činnost kladně ovlivňuje druhovou rozmanitost dané lokality. V důsledku pokácení některých stromů dojde k prosvětlení území a přilákání dalších živočišných druhů – především ptáků. Vyhledávaným prostředím jsou místa s mírně tekoucí vodou a břehy porostlé měkkými dřevinami jako je vrba, olše, osika, bříza nebo topol.\n\n\n"}
{"id": "171061", "url": "https://cs.wikipedia.org/wiki?curid=171061", "title": "Tupolev TB-3", "text": "Tupolev TB-3\n\nTupolev TB-3 (Тяжелый бомбардировщик, \"Těžký bombardér\") byl těžký bombardér používaný sovětským letectvem ve 30. letech a na počátku 40. let.\n\nHistorie vzniku těžkého čtyřmotorového bombardéru TB-3 spadá již do roku 1925. Následujícího roku začaly práce v konstrukční kanceláři A. N. Tupoleva, které trvaly až do roku 1929. Byl zkonstruován letoun, který dostal označení ANT-6. Na podzim roku 1930 byly prováděny jeho první zkoušky, jejichž výsledky byly neuspokojivé. Došlo ke změně pohonu, kdy se za americké motory Curtiss Conqueror instalovaly sovětské M-17. 10. října 1932 proběhly státní zkoušky, které tentokrát dopadly úspěšně. Sériová výroba s přiděleným oficiálním názvem TB-3 se rozběhla ještě téhož roku. Od roku 1934 se začaly vyrábět modernizované TB-3 s motory M-34R. Roku 1937 se podařilo posádkám čtyř těchto upravených letadel přistát na led v oblasti severního pólu.\n\nCelkem bylo vyrobeno 819 letadel všech verzí TB-3.\n\nBombardéry TB-3 se účastnily koncem třicátých let bojů Sovětského svazu s Japonskem, v Zimní válce s Finskem, zúčastnily se i přepadení Polska. V roce 1941 již byly zcela zastaralé, avšak dále působily zejména v námořním letectvu. Poslední akce nad pevninou se konaly roku 1941 v zimě u Moskvy. Díky mohutnosti křídel byly používány jako nosiče dvou podvěšených stíhacích letounů Polikarpov I-16, této sestavě se říkalo \"Zvěno\". Nejznámějšími akcemi těchto sestav jsou nálety na rumunská naftová pole, kdy I-16 se zavěšenými 250kg bombami byly 40 km před cílem odpoutány a shodily bomby na nádrže s naftou. TB-3 byly též určené pro noční bombardování, sloužily jako výsadková či transportní letadla po dobu celé Velké vlastenecké války.\n\n\n Kamuflážní schémata letounu Tupolev TB-3\n"}
{"id": "171062", "url": "https://cs.wikipedia.org/wiki?curid=171062", "title": "Šalomoun", "text": "Šalomoun\n\nŠalomoun ( , \"Šelomo\" či \"Šlomo\", doslova \"„Pokoj jeho“\"),\npřepisováno též jako Šalamoun, byl králem jednotného Izraelského království. Vládl přibližně v letech 970–931 př. n. l. (Další možné datum úmrtí se udává v r. 933 př. n. l.). David Gans uvádí jako datum počátku jeho vlády rok 2924 od stvoření světa, což odpovídá roku 838–837 před naším letopočtem. Za jeho vlády dosáhlo království největšího hospodářského a územního rozmachu, po jeho smrti se však v důsledku rozporů mezi jeho syny rozdělilo na dvě části: na severní Izraelské království a jižní Judské království. Šalomoun také nechal v Jeruzalémě vystavět Chrám, který byl až do jeho zničení roku 586 př. n. l. střediskem židovského kultu. Šalomounovu vládu popisuje biblická 1. kniha královská a 2. Paralipomenon.\n\nPodle biblického vyprávění byl Šalomoun známý pro svou moudrost, kterou obdivovala i Královna ze Sáby. V židovských tradicích je považován za autora tří biblických knih: knihy Přísloví, knihy Kazatel a Písně písní, i když moderní kritika mnohdy toto autorství zpochybňuje. O moudrosti Šalomouna svědčí nejen rozkvět země, obchodu a rozvoj sídelního města Jeruzaléma, ale i fakt, že za 40 let jeho vlády nepoznala země válku - a to je v dějinách výjimečné.\n\nZnámé je Šalomounovo rozhodnutí při sporu mezi dvěma ženami o dítě: dvěma ženám se současně narodily děti, jedno však zemřelo. Jeho matka si tajně přivlastnila dítě druhé ženy a ta potom žádala vrácení, až se celý spor dostal ke králi, kde obě ženy trvaly na svém. Šalomoun tehdy přikázal: „Rozetněte dítě vedví a dejte každé ženě po půlce!“ Jedna z žen chladně souhlasila, druhá úpěnlivě prosila, ať dítě nechají žít a ať ho dají raději její sokyni. Tak král Šalomoun hned poznal, která z žen je pravou matkou dítěte, a rozhodl jí dítě vrátit. Odtud také pochází sousloví šalamounské rozhodnutí.\n\nTotožný příběh je již sepsán ve 4 stol. př. n. l. v buddhistických příbězích Džataky pod číslem 546, tzv. Mahómmaggadžátaka (Jak Bódhisatta překonal všechny mudrce). \n\nToto je však jen jedna stránka vyobrazení Šalomouna. Šalomoun je sice skutečně vylíčen jako moudrý, spravedlivý a zbožný král, na druhou stranu biblický text obsahuje také popis Šalomounova drsného boje o moc. Bible sice líčí Šalomounovy úspěchy v diplomacii, obchodu a výstavbě Jeruzaléma (včetně Chrámu), avšak ukazuje, že to bylo za cenu nucených prací poddaných, přejímání cizích vzorů a kultury a že Šalamoun měl dokonce také harém. Šalomounova doba tak sice byla dobou vzestupu, avšak vnitřně se již izraelská společnost počínala rozkládat – po jeho smrti se království rozdělilo na Severoizraelské a Judské království.\n\n\n"}
{"id": "171064", "url": "https://cs.wikipedia.org/wiki?curid=171064", "title": "Solomon", "text": "Solomon\n\nSolomon je hebrejské jméno a může znamenat:\n\n\n"}
{"id": "171065", "url": "https://cs.wikipedia.org/wiki?curid=171065", "title": "Šalamoun", "text": "Šalamoun\n\nŠalamoun může znamenat:\n\n\n\n\n\n\n\n"}
{"id": "171066", "url": "https://cs.wikipedia.org/wiki?curid=171066", "title": "Rodger Young", "text": "Rodger Young\n\nRodger Wilton Young (28. dubna 1918 – 31. července 1943) byl americký pěšák, který bojoval v druhé světové válce. Byl zabit v akci v Nové Georgii, když zachraňoval svoji četu. Za své akce obdržel posmrtně Medaili cti.\n\nYoung, člen Národní gardy, dosáhl hodnosti seržanta (což dokazují jeho fotografie), ale předtím, než šel do akce, požádal o snížení hodnosti na vojína. Výsledkem jedné nehody v dětství totiž bylo, že se zhoršovaly jeho problémy se zrakem a sluchem. Původně vstoupil do Národní gardy, protože si myslel, že by kvůli zdravotním problémům nebyl do normální armády přijat. Když byla jeho jednotka povolána, obával se, že hodnost seržanta by na něj vrhla přílišnou odpovědnost. Když byl vyšetřen doktorem roty, zjistilo se, že Young byl nyní téměř zcela hluchý, a tak se vrátil do aktivní služby s hodností vojína.\n\nYoungova četa byla 31. července 1943 na Nové Georgii držena pod intenzivní palbou z japonského kulometného hnízda, skrytého na 70 metrů vzdálené vyvýšenině. Young byl zraněn již při první salvě. Když se však začala četa stahovat, Young vykřikoval, že vidí na nepřátelské postavení, a začal se k němu plížit. Další dávka z kulometu ho ovšem opět zasáhla a způsobila mu další zranění. I přesto ale pokračoval, přitahujíce na sebe nepřátelskou palbu, ačkoliv sám měl pouze pušku. Když byl konečně dostatečně blízko kulometného hnízda, naházel do něj ruční granáty, při tom byl ale znovu střelen, tentokrát již smrtelně. Tím, že odklonil střelbu japonského kulometu, umožnil Young své četě, aby se stáhla beze ztrát. Zároveň se mu také povedlo uštědřit nepříteli nemalé ztráty.\n\nV roce 1949 byly Youngovy ostatky převezeny zpět do Spojených států a v nyní je pohřben na McPhersonově hřbitově v Clyde v Ohiu. Je po něm pojmenován Park Rodgera Younga ve Fremontu v Ohiu.\n\nJe po něm pojmenován také kurz noční infiltrace na Fort Benning, v Georgii. Jedním z požadavků pro dokončení Vojenské školy armády Spojených států je plazení přes 100 metrů přes písek, bláto a vodu, zatímco nad vojáky se střílí „ostrými“ z kulometů M60 nebo M240B. Vojáci také musí reagovat na simulaci dělostřelecké palby a světlice, které jsou vystřelovány náhodně během cvičení. Původně se ostré kulky střílely ve výši hrudníku, ale v posledních letech bylo stanoveno, aby se střílely tak, aby přeletěly nad hlavou i stojící osobě.\n\nVe vědecko-fantastickém románu \"Hvězdná pěchota\" Roberta A. Heinleina je po něm pojmenován korvetní transportér \"Rodger Young\" a je zde také několikrát zmíněna píseň \"Balada o Rodgeru Youngovi\", kterou napsal Frank Loesser. Na závěru knihy je také několik slov o jeho chrabrosti.\n\nOd roku 1946 do poloviny 50. let existoval v Los Angeles projekt pro péči o veterány známý jako Vesnice Rodgera Younga.\n\nz „The Ballad of Rodger Young“ Franka Loessera\n\nPřeklad\n\n"}
{"id": "171067", "url": "https://cs.wikipedia.org/wiki?curid=171067", "title": "Láska je poslední most", "text": "Láska je poslední most\n\nLáska je poslední most (v originále \"Liebe ist die letzte Brücke\") je poslední román rakouského spisovatele J. M. Simmela, který byl napsán v roce 1999.\n\nDěj se odehrává během července až října 1997.\n\nFilip Sorel pracuje ve firmě Delphi jako specialista na počítačové viry. Jednoho dne je kvůli kriminálnímu chování svého syna Kima a z toho plynoucího bezpečnostního rizika propuštěn. Je přemístěn do Ženevy, kde má mít nějaké přednášky a být pět let firmě k dispozici.\n\nA tak tedy odlétá do Švýcarska a tam se náhodou seznámí s fotografkou Claude, která fotí život ve válce, a se Sergem, jejím přítelem. Vzniká mezi nimi přátelství a nefalšovaná láska mezi Claude a Filipem.\n\nPak Claude odlétá kvůli reportáži do Konga. Filip se vrací do Německa, kde má zjistit, zda byl příčinou havárie v továrně na léčiva vir – a stopy po něm skutečně objeví. Claude mezitím v Kongu utrpí šok, když se ocitne v bombardované vesnici. Serge za ní do Afriky odlétá a přivádí ji vyčerpanou zpět.\n\nFilip se vrací do Ženevy, nastěhuje se ke Claude a společně se Sergem se vrhnou do přípravy nové výstavy. Odtamtud je znovu povolán do Německa, kde tentokrát počítačový vir v urychlovači částic způsobil smrtelné ozáření několika zaměstnanců.\n\nSerge si uvědomí, že vztah trojice dlouho nevydrží, a tak je opouští. Hledají ho všude, ale Serge jakoby zmizel. Claude se s Filipem pohádá, odlétá do Říma a Filip do Německa, kde se stala nehoda se stovkami mrtvých, při níž se vinou viru srazila dvě letadla navedená na stejnou letovou výšku. Filip najde důkazy o viru až pomocí vysoce specializovaného softwaru, který mu poskytne jeho přítel z Francie.\n\nFilip vlastní dům ve Francii a odchází tam s Claude. Tam se Filipovi otevřou oči. Všechny nehody, které vyšetřoval, způsobila samotná firma Delphi. Vyvíjela totiž viry, které měly zůstat neodhaleny, a Filip jako špičkový odborník testoval, zda po sobě tyto viry nějaké stopy zanechávají.\n\nS touto vědomostí se Filip stává smrtelně ohroženým. Místo něj je však v Ženevě omylem zavražděn Serge, který se chvíli předtím s ostatními usmířil. Filipův syn Kim však unese šéfa Delphi a jeho dceru, vynutí si na něm doznání o tom, co firma spáchala, a pošle jej Filipovi. Tomu by sloužilo jako záruka nedotknutelnosti, pokud by o všem mlčel. Ani vidina idylického života s Claude ho však neodradí od toho, aby se rozhodl zvolit jinou cestu a předat veškeré informace vyšetřujícím orgánům.\n"}
{"id": "171072", "url": "https://cs.wikipedia.org/wiki?curid=171072", "title": "Bobr", "text": "Bobr\n\nBobři (rod \"Castor\") jsou vodní hlodavci, poslední žijící zástupci čeledi bobrovitých. Vyskytují se v Severní Americe, Evropě a Asii.\n\nŽijí v blízkosti vod, kde si z pokácených stromů, větví a hlíny budují hráze a bobří hrady, ve kterých mají své hnízdo. Po kapybaře jsou to největší hlodavci vážící běžně až 25 kg.\n\nMají zavalité tělo, které měří 600–800 mm. Nápadný je plochý z větší části lysý ocas, který měří 250–450 mm do délky a 100–130 mm do šířky. Je pokrytý zrohovatělými šupinami. Při plavání slouží jako veslo a kormidlo, ale bobr jím také umí vydat daleko slyšitelný varovný signál, když jim plácne do vody. Dospělí jedinci váží běžně 12–25 kg, ale byla zaznamenána i zvířata s 40 kg. Samci a samice jsou obvykle stejně velcí.\n\nSrst se skládá z jemné podsady kryté hrubšími pesíky. Její zbarvení je leskle hnědé, někdy se žlutým nádechem, na břiše až žlutohnědé. Impregnuje si ji mastnými výměšky velkých řitních žláz. Ocas a nohy jsou černé. Na každé noze mají pět prstů opatřených drápy.\n\nPři pobytu pod vodou umí zcela uzavřít své ušní otvory i nozdry. Zvláštností oproti naprosté většině vyšších savců je, že jejich trávicí a pohlavně-vylučovací ústrojí ústí do společné kloaky.\n\nBobr má malé oči, které jsou kryty mžurkou, a mohutnou čelist. V tlamě má celkem 20 zubů. Jeho zubní vzorec je\n\nBobři preferují menší řeky a malá jezírka nebo tůně, na kterých si staví svá díla – tzv. bobří hrady, které mohou mít až 10 m v průměru a mohou vystupovat až 2 m nad hladinu. Mají většinou alespoň 2 vchody, které jsou pod vodou. Ve středu je jediná komora, která slouží k odpočinku i jako hnízdo. Bývá 2 m dlouhá a 0,6 m vysoká. Její podlaha je vždy nad vodní hladinou a je vystlaná jemnou vegetací. Bobři své stavby průběžně opravují a vylepšují. Obvykle vydrží několik generací.\n\nPokud si bobři najdou dostatečně hluboké a velké jezírko nebo tůň, nebudují si další stavby. Většinou však staví hráze, kterými zahrazují vodní toky. Byly zaznamenány i hráze delší než 600 m, i když jejich průměrná délka dosahuje je jen málo přes 20 m. Některé kolonie mohou budovat systém několika hrází, aby zaručily dostatečnou a stabilní hladinu vody u svého hnízda.\n\nBobři kácí stromy dolními řezáky; horní při tom slouží jako páka. Jsou schopni porazit strom o průměru 1 m, i když běžně kácí stromy mnohem menší. Bylo pozorováno, jak dva bobři společně pokáceli osiku o průměru čtvrt metru za 4 hodiny. Jeden bobr je schopen porazit stromek s kmenem tlustým 12 cm do půl hodiny.\n\nPod vodou vydrží obvykle 4–5 minut (maximálně 15 minut).\nBobři jsou převážně noční zvířata, ale někdy začínají svou práci už odpoledne. Jsou aktivní v průběhu celého roku, ale populace žijící na severním okraji teritoria omezují v zimě svou činnost jen na dopravu připravené potravy z jezera do své nory. Stejně jako většina hlodavců neupadají do zimního spánku.\n\nBobří populace jsou rozděleny do kolonií, čítajících 4–8 příbuzných jedinců, obvykle rodičovský pár a nedospělá mláďata.\n\nŽiví se kůrou a lýkem listnatých stromů a keřů, jejich větvemi a kořeny. Vyhledává především vrby, olše, břízy a osiky. Na jaře a v létě konzumují i některé byliny. Na zimu si mohou shromáždit až 80 m³ dřeva. Uschovávají si jej pod vodou blízko svého hnízda.\n\nBobři jsou monogamní zvířata. Páří se v lednu nebo únoru a mláďata se rodí od dubna do června. V jednom vrhu jich bývá od 2 do 4 (znamenáno bylo maximum 8 mláďat). Při narození jsou ochlupená a mají již otevřené oči. Jsou kojena průměrně 3 měsíce, i když již ve stáří několika týdnů jim rodiče přinášejí jemné větvičky k okusování.\n\nPohlavně dospívají ve věku 1,5 – 2 roky; v tom věku jsou rodiči vyhnáni z hnízda. Informace o maximálním doloženém věku se různí – někteří autoři udávají 35–50 let, jiní jen 24.\n\nPro většinu severoamerických indiánů byl oblíbenou lovnou zvěří, ale například Apačové a Šajeni bobry z náboženských důvodů neloví. Bobří kožešiny indiáni používali ve směnném obchodu s bělochy, jejich výkup od indiánů i bílých traperů již od 17. století organizovala Společnost Hudsonova zálivu.\n\n\n"}
{"id": "171076", "url": "https://cs.wikipedia.org/wiki?curid=171076", "title": "Pán prstenů (filmová trilogie)", "text": "Pán prstenů (filmová trilogie)\n\nFilmová trilogie Pán prstenů se skládá ze tří filmů \"\", \"\" a \"\", vše natočeno na motivy knihy \"Pán prstenů\" J. R. R. Tolkiena. Tyto filmy natočil režisér Peter Jackson. Byl to jeden z nejambicióznějších projektů ve filmové historii s rozpočtem 285 milionů dolarů. Všechny tři filmy byly natáčeny současně po dobu 8 let na Novém Zélandu.\n\nVe filmové trilogii Pán prstenů hrají:\n\nDne 13. listopadu 2017 Amazon Studios oznámilo, že odkoupilo práva série \"Pána prstenů\". Seriál by se měl odehrávat před filmem \"\".\n"}
{"id": "171081", "url": "https://cs.wikipedia.org/wiki?curid=171081", "title": "Dánská koruna", "text": "Dánská koruna\n\nDánská koruna je měna Dánského království i jeho autonomních částí - Faerských ostrovů a Grónska. Faerské ostrovy ovšem používají kromě dánských bankovek i bankovky s vlastními motivy. \"Faerská koruna\" je jen lokální variantou dánské koruny a je s ní pevně svázána v poměru 1:1. Podobně se počítalo se zavedením bankovek grónské koruny, ale Grónský parlament v roce 2010 tento návrh zamítnul. Jedna koruna je rozdělena na 100 øre. Její kódové označení podle normy ISO 4217 je DKK, domácí zkratkou je pak „kr.“.\n\nMezi lety 1873 a 1914 byla mezi Švédskem (které bylo v unii s Norskem) a Dánskem (jehož součástí byly Island, Faerské ostrovy a Grónsko) Skandinávská měnová unie. V tomto období se ve všech zmíněných státech platilo jednotnou měnou- \"korunou\". Po rozpadu unie začal každý stát používat vlastní nezávislé měny odvozené od zaniklé společné. Všechny nástupnické měny si ale zachovaly stejný název „koruna“, který se v jednotlivých státech přizpůsobil místní výslovnosti a pravopisu.\n\nDánská koruna je od 1. ledna 1999 zapojena do ERM II s centrální paritou 1 EUR = 7,46038 DKK a úzkým fluktuačním pásmem ± 2,25 %. V roce 2000 se konalo referendum o přistoupení k euru, při 87,6 % účastí bylo 46,8 % voličů pro a 53.2 % proti, přistoupení k euru tedy bylo zamítnuto. \n\nMince mají hodnotu 50 øre a 1, 2, 5, 10, 20 korun, bankovky pak 50, 100, 200, 500, 1000 korun.\n\nOd roku 2009 je zaváděna nová série bankovek s motivem mostů na líci a archeologických nálezů na rubu. \n\n\n"}
{"id": "171085", "url": "https://cs.wikipedia.org/wiki?curid=171085", "title": "MID", "text": "MID\n\nMID může mít více významů:\n\n"}
{"id": "171088", "url": "https://cs.wikipedia.org/wiki?curid=171088", "title": "Laç", "text": "Laç\n\nLaç (albánsky také \"Laçi\") je město ležící v severní části Albánie. Má okolo 25 000 obyvatel a je hlavním sídlem okresu Kurbin.\nLaç je známým poutním místem. Před druhou světovou válkou navstěvovaly ročně tisíce lidí klášter zasvěcený Antonínu z Padovy\n"}
{"id": "171092", "url": "https://cs.wikipedia.org/wiki?curid=171092", "title": "Libor Brom", "text": "Libor Brom\n\nLibor Brom (17. prosinec 1923 – 30. srpna 2006) byl vysokoškolský pedagog českého původu, který působil ve Spojených státech amerických, a představitel českého exilu.\n\nLibor Brom pocházel z Ostravska a vystudoval Vysokou školu obchodní. Po únoru 48 emigroval do Spojených států amerických, kde pokračoval ve svém vzdělávání na San Francisco State University a University of Colorado. Po dokončení studií začal působit v oblasti práva a mezinárodního obchodu a vyučoval na jako vysokoškolský profesor na University of Denver.\n\nByl aktivním v českých exilových organizacích a vyjadřoval se kriticky k dění v Československu v době komunistického režimu i v Československu a České republice po Sametové revoluci.\n\n\n"}
{"id": "171133", "url": "https://cs.wikipedia.org/wiki?curid=171133", "title": "Lancaster", "text": "Lancaster\n\nLancaster může být:\n\n"}
{"id": "171145", "url": "https://cs.wikipedia.org/wiki?curid=171145", "title": "Bougainville", "text": "Bougainville\n\nBougainville je ostrov v Tichém oceánu patřící Papui-Nové Guineji. Geograficky je součástí souostroví Šalomounovy ostrovy. Jeho rozloha činí 8800 km². Ostrov je pojmenovaný podle francouzského objevitele Louise Antoine de Bougainville.\n\nBougainville, přilehlý ostrov Buka a několik dalších menších ostrůvků tvoří v rámci státu autonomní území Bougainville o celkové rozloze 9300 km. Podle sčítání v roce 2011 žilo v této provincii 234 280 obyvatel.\n\nBěhem druhé světové války došlo na ostrově k tvrdým bojům mezi Spojenci a Japonci (viz bitva o Bougainville), jejíž součástí byla i bitva v zátoce císařovny Augusty. Došlo zde k sestřelení letounu admirála Jamamota.\n\nNa konci 19. století, když se ostrovy Oceánie dělily mezi evropské velmoci, byly severní Šalomounovy ostrovy zabrány Německým císařstvím a začleněny do Německé Nové Guiney (roku 1900 přešly ostrovy Choiseul a Santa Isabel pod Británii, od roku 1914 Severovýchodní Nová Guinea pod správou Austrálie).\nKdyž Papua-Nová Guinea vyhlásila nezávislost, bougainvillští obyvatelé to nepřijali a pod vedením Bougainvillské revoluční armády (BRA) založili 1. září 1975 separatistickou Republiku Severních Šalomounových ostrovů, tzv. republiku Meekamui. V následujícím roce novoguinejské jednotky povstání potlačily a ostrov získal širokou autonomii v rámci Papuy-Nové Guineje. Po zrušení autonomie roku 1989 vypukly další nepokoje a 17. května 1990 vznikla nezávislá Republika Bougainville s prezidentem Theodorem Miriongem, kterou však kromě Šalomounových ostrovů žádný stát neuznal.\n\nBoj o nezávislost Bougainville a hlavně o jeho velké zásoby mědi, provázený blokádou ze strany Papuy-Nové Guineje, si vyžádal asi 20 000 obětí. Až v roce 1998 bylo uzavřeno příměří a postupně normalizována situace, roku 2001 vláda slíbila vyhlásit do deseti let referendum o nezávislosti. K dalším nepokojům došlo v roce 2005, kdy se vůdce skupin rebelů operujících ve vnitrozemí Francis Ona prohlásil králem Bougainville. Po jeho smrti ostrov ovládl stoupenec dohody s vládou Joseph Kabui, který se stal prezidentem autonomního území Bougainville.\n\nDne 7. prosince 2019 proběhlo referendum o nezávislosti Autonomního území Bougainville na státu Papua-Nová Guinea. Referenda se zúčastnilo 181 067 obyvatel provincie, z nichž se 176 928 hlasujících, tj. 97,7 % vyslovilo pro nezávislost na Papui-Nové Guineji. Výsledek referenda je pro parlament Papuy-Nové Guineje nezávazný a konečné rozhodnutí závisí na jednání parlamentu.\n\n"}
{"id": "171183", "url": "https://cs.wikipedia.org/wiki?curid=171183", "title": "Grand Theft Auto III", "text": "Grand Theft Auto III\n\nGrand Theft Auto III (zkracováno jako GTA III či GTA 3) je akční počítačová hra a videohra vydaná společností Rockstar Games v říjnu 2001 pro herní konzole Playstation 2, později v květnu 2002 pro osobní počítače s operačním systémem Windows a v listopadu 2003 i pro herní konzole Xbox, v roce 2011 pro mobily se systémem Android . Hra je součástí série Grand Theft Auto, předchází jí hra Grand Theft Auto 2 a následuje .\n\nPříběh se odehrává roku 2001. Hlavní postavou hry je zločinec (Claude Speed), kterého zradila jeho přítelkyně Catalina při bankovní loupeži a který se postupně propracovává na vyšší a vyšší pozice ve světě zločinu. Nakonec stane tváří v tvář té, která ho zradila. Stejně jako v předcházejících dílech série hra nevede lineárně k cíli, ale dává hráči velkou svobodu při objevování velkého města Liberty City a plnění různých vedlejších úkolů. Poprvé v sérii je hra provedena v 3D zobrazení, do 2D zobrazení (pohled shora) lze hru také přepnout. Ve hře je možné použít také letadlo, ale nemá křídla k létání. Poprvé se v sérii GTA mění denní doba: 1 minuta ve skutečnosti = 1 hodina ve hře; 1 den trvá 24 minut.\n\nV GTA 3 je několik druhů misí. Jedním druhem jsou hlavní (dalo by se říct dějové) mise, tyto mise jdou hráči zadávány různými hlavními postavami v Portlandu (prvním ostrovu ve hře). Těmi jsou Luigi, Joey, Tonny a na závěr Salvatore. Posléze se mafie snaží hlavního hrdinu zabít, on však uprchne na druhý ostrov, kde plní mise pro Yakuzu (v jedné z těchto misí mimo jiné zabije Salvatora).\n\nDalší mise zadávají neznámí lidé přes telefon. Další mise je možno plnit např. v autě \"Policie\" (zabíjení zločinců) v \"Sanitce\" (odvážení zraněných do nemocnice) v \"Požárním autě\" (hašení požárů).\n\n\n\n"}
{"id": "171184", "url": "https://cs.wikipedia.org/wiki?curid=171184", "title": "M5", "text": "M5\n\nSpojení písmene M a číslice 5 může mít různé významy:\n\n"}
{"id": "171192", "url": "https://cs.wikipedia.org/wiki?curid=171192", "title": "Člověk bez osudu", "text": "Člověk bez osudu\n\nČlověk bez osudu je román Imreho Kertésze z roku 1975.\nHlavním hrdinou románu je György [ďörď], kterému je patnáct let. Děj se odehrává ve 40. letech v Maďarsku. György jde do školy, aby oznámil svému učiteli, že nepřijde, protože jeho otec dostal předvolání do koncentračního tábora. Učitel mlčky souhlasí a György se vrací ze školy domů a loučí se s otcem. Po čase kvůli narůstajícímu antisemitismu musí opustit školu a začne pracovat. Začnou se uskutečňovat zátahy na židy. György je chycen a odvlečen do koncentračního tábora. Cestuje v přeplněném vlaku, kde jsou nelidské podmínky. Na hranicích chce po nich policista cennosti, aby zůstali dále v Maďarsku a nezůstali Němcům. Židé souhlasí pod podmínkou, že dostanou vodu. Policista to odmítne a začne židy urážet. Díky žízni a horku zde mnoho židů zemře. György se dostane do koncentračního tábora. Jeden člen tábora mu poradí, aby řekl, že je mu šestnáct let. Kdyby řekl, že je mu patnáct, nacisti by ho jako ostatní děti popravili. Díky tomu mohl pracovat a přežíval. Jsou zde líčeny události v koncentračním táboře a různé nelidské podmínky, kterými židé trpěli. Dožije se konce války a vrátí se domů. Zjistí, že skoro nikdo nepřežil. Kvůli tomu má pocit, že ztratil kus sebe sama. Byl jakoby okraden o vlastní osud. Přišel o svou identitu.\n"}
{"id": "171195", "url": "https://cs.wikipedia.org/wiki?curid=171195", "title": "Nivelační bod", "text": "Nivelační bod\n\nNivelační bod je geodetický bod, který slouží jako vztažný bod pro výšková měření. Jednotlivé body propojené měřením tvoří nivelační sítě, rozdělené dle přesnosti na jednotlivé řády.\n\nU každého bodu je evidována nadmořská výška, určená metodou zvanou nivelace. Výška je uvedena v metrech, obvykle s přesností na 3 desetinná místa a je uvedena v dokumentaci, kterou spravuje Zeměměřický úřad (ZÚ) nebo katastrální úřad (KÚ) v příslušném okrese.\n\nVýška je vztažena k hladině moře, v Česku ke střední hladině moře Baltského (systém Bpv = Baltský po vyrovnání).\n\nDo r. 2000 bylo možno užívat i výškového systému Jadranského, vztaženého ke střední výšce Jaderského moře (mareograf na molu Sartorio). Výška v systému Jadran byla cca o 0,4 m výše než v systému Bpv.\n\nNejznámější výškový bod I. řádu (nejvyšší přesnost) je Locus perennis u Lišova v okrese České Budějovice.\n\nDokumentace obsahuje i místopisné údaje bodu pro jeho nalezení, způsob stabilizace (obvykle čepová značka), číslo bodu v nomenklatuře nivelačního tahu a umístění značky na objektu.\n\n\nNivelace na Zeměměřičském úřadě\n"}
{"id": "171199", "url": "https://cs.wikipedia.org/wiki?curid=171199", "title": "Totální stanice", "text": "Totální stanice\n\nTotální stanice je zeměměřický přístroj pro měření a registraci měřených hodnot vodorovných úhlů, výškových úhlů, vzdáleností a jejich přepočet na pravoúhlé souřadnice. Měřené hodnoty je možno kontaktní cestou (kabelem) nebo bezkontaktně (Bluetooth, IR, GSM) přenést do počítače k dalšímu zpracování.\n\nStanice současně umožňuje ze zadaných hodnot pravoúhlých souřadnic (přenesených do totální stanice z počítače nebo zadaných manuálně) vytyčit podrobné body v terénu ze známého bodu. Totální stanice vznikla spojením teodolitu, elektronického dálkoměru a jednoúčelového počítače do jednoho celku. Mezi výrobce stanic patří firmy Leica Geosystems, Trimble, Sokkia, Nikon, South, Spectra Precision, Pentax, Foif, Focus, GeoMax Positioning. \n\nÚhlová přesnost měření totální stanice je od 1 do 5 úhlových vteřin (šedesátinných), výrobci záměrně vytvářejí několik variant stejného přístroje. Délkový dosah dálkoměru do 3 km (ovšem většina měření se v praxi pohybuje většinou do 250 m), přesnost odečítání délek 0,001 m. Současné totální stanice jsou často spojovány do jednoho celku s GNSS přijímačem pro určení prostorové polohy přístroje v terénu.\n\n"}
{"id": "171202", "url": "https://cs.wikipedia.org/wiki?curid=171202", "title": "Ruská občanská válka", "text": "Ruská občanská válka\n\nRuská občanská válka (rusky \"Гражданская война в России\") byl ozbrojený konflikt mezi radikálně levicovými bolševiky, kteří se snažili v Rusku vybudovat socialistický stát, a vnitřně velmi heterogenní opozicí, od monarchistů až po liberály a umírněné socialisty. Podnětem k válce bylo uchvácení moci bolševiky 7. listopadu 1917 (říjnová revoluce) a vytvoření sovětské vlády v čele s Leninem. Boje začaly na přelomu let 1917/1918 a skončily vítězstvím bolševiků v roce 1920, po uzavření řady dohod s odcházejícími československými legionáři. Bezprostředním důsledkem bojů byl katastrofální hladomor v Povolží, naprostý hospodářský rozvrat a mezinárodní izolace Ruska, z dlouhodobé perspektivy pak nastolení jedné z nejtvrdších diktatur světa, která se zhroutila až po polovině osmdesátých let 20. století s nástupem Michaila Gorbačova a Perestrojky.\n\nCivilnímu obyvatelstvu přinesla válka nezměrné strádání a utrpení. Spolu s padlými vojáky si vyžádala přibližně osm milionů obětí, čtyřikrát více, než činily ztráty Ruska v první světové válce. Do konfliktu postupně zasáhly mnohé zahraniční mocnosti, od Německa až po Velkou Británii a Japonsko, na západě vyhlásily nezávislost oblasti s neruským obyvatelstvem (Polsko, Finsko, Litva, Lotyšsko, Estonsko), přibližně dva miliony lidí (především s vyšším vzděláním) emigrovaly. Poslední odpůrci bolševiků se vzdali až v červnu 1923.\n\nPrvní světová válka dolehla na Rusko více než na ostatní válčící státy. Zaostalá carská monarchie, jejíž zpola autokratické zřízení kritizovala již řadu let většina inteligence, nedokázala dostatečně mobilizovat své síly k vedení války a její hospodářství i vojenské struktury postupně kolabovaly. V březnu 1917 (podle starého kalendáře v únoru – odtud únorová revoluce) propukly v Petrohradě hladové bouře, jež skončily svržením starého režimu a abdikací cara. Byla sestavena prozatímní vláda z umírněných konzervativců a liberálů i s účastí socialistických stran a za pokračujících bojů na frontě začal v Rusku zápas o charakter nového státu. Zúčastnily se ho všechny strany a hnutí politického spektra, z nichž však brzy nabyly na síle – s tím jak se zhoršovala situace na frontě i v zázemí – především skupiny s radikálním programem.\n\nJednou z těchto skupin byli i bolševici, příslušníci Ruské sociální demokracie, kteří si v důsledku vnitrostranických neshod vytvořili samostatnou stranickou organizaci v rámci celého Ruska. Vůdcem bolševiků byl dlouholetý politický emigrant a teoretik marxismu Vladimír Iljič Lenin, obratný politik i debatér, ale i ortodoxní zastánce Marxova učení (především v otázce vyvlastnění soukromého majetku, méně už pokud jde o formu vlády). Lenin na své spolupracovníky od léta 1917 naléhal, aby strana převzala moc a pokusila se v zemi provést sociální revoluci – „aby obrátila Rusko vzhůru nohama“. Přes tuhou opozici ve vlastních řadách nakonec uspěl a v listopadu 1917 (podle starého kalendáře v říjnu – odtud říjnová revoluce) provedli bolševici státní převrat, svrhli prozatímní vládu a začali překotně uskutečňovat své radikálně levicové představy.\n\nV řadách opozice nejprve převládal názor, že se bolševici dlouho neudrží (mnozí bolševici si to mysleli rovněž), a jelikož Lenin dal najevo ochotu uspořádat volby do \"Ústavodárného shromáždění\", do konce roku 1917 nedocházelo k významnějším nepokojům, snad jen s výjimkou aktivit kozáckého atamana Dutova v oblasti sibiřského Orenburgu na samém sklonku roku. Avšak zřízení zárodku budoucí tajné policie čeky, rozehnání \"Ústavodárného shromáždění\", v němž získala většinu strana eserů, a diktátorské počínání bolševiků přesvědčily brzy část opozice, že bude nutné klást novému režimu odpor.\n\nK nejtužším protivníkům Lenina a jeho vlády patřila pochopitelně stará generalita, avšak její vystoupení na počátku roku 1918 zprvu příliš nepřesvědčilo – generál Kaledin spáchal ze zoufalství nad neochotou vojáků bojovat sebevraždu a generál Kornilov, který zformoval zárodek Dobrovolnické armády, byl přemožen a zahynul. Přesto někteří generálové přešli k bolševikům, například Michail Bonč-Brujevič, Andrej Sněsarev, Vladimir Jegorjev a několik dalších. V Rusku bujela v prvních měsících roku 1918 naprostá anarchie, neboť bolševici měli sice v moci města, ale prakticky žádnou armádu hodnou toho jména, a venkov se zcela vymykal jejich kontrole. Vláda byla slabá, ze západu postupovala do nitra Ukrajiny německá armáda spolu s Rakušany, oblasti s neruským obyvatelstvem se snažily dosáhnout nezávislosti; hospodářství stálo před kolapsem. Leninovi velmi pomohlo až uzavření separátního míru s Německem v březnu t. r. (Brestlitevský mír), neboť tak se alespoň podařilo odvrátit hrozbu, že Němci obsadí celý západ země.\n\nV Ipaťjevově domě v Jekatěrinburgu byl zajat sesazený car Mikuláš II. s rodinou, 17. července 1918 byla celá carská rodina z rozkazu komisaře Sverdlova postřílena, aby se jí nezmocnily a neosvobodily blížící se československé legie. Ty přišly necelý týden poté a město obsadily. Na Michajlovském hřbitově dnes leží památník československým obětem.\n\nV lednu 1918 založili bolševici Rudou armádu a o něco později byl jejím vrchním velitelem jmenován Lev Davidovič Trockij, jeden ze strůjců říjnové revoluce a schopný řečník. Brzy na to, 14. května 1918, došlo k události, která plně rozpoutala občanskou válku – k vystoupení československých legií na východě. Ty byly v Rusku vytvořeny z válečných zajatců a původně se s nimi počítalo pro boj na straně Dohody, po říjnových událostech však byly ponechány samy sobě a ocitly se ve víru ruských zmatků. Čeljabinský incident, při němž maďarští zajatci údajně Čechoslováky napadli, odstartoval jejich revoltu a Trockij ztratil nad vývojem dění kontrolu. Všude, kam Čechoslováci vstoupili, bolševická vláda padla a moci se chopili příslušníci strany eserů, vítězové legálních voleb do \"Ústavodárného shromáždění\". Jejich velkou výhodou zpočátku bylo, že se politicky opírali o venkov.\n\nV červnu 1918 utvořili eseři v Samaře \"Výbor členů Ústavodárného shromáždění\" (Komuč), který měl navázat na bolševiky násilně přerušený ruský parlamentarismus. S pomocí legií ovládlo vedení Komuče oblast Samary i Ufy a ihned začalo formovat protibolševickou armádu. Vojáky ke službě zčásti nutili i násilím, proto byla služba nepopulární a vliv této skutečnosti na bojovou morálku byl značný. Další významná ruská strana, menševici, se z ideologických důvodů odmítla ke vzpouře připojit. Na všeruském sjezdu menševiků byla přijata deklarace, že bolševici představují pro ruskou revoluci nebezpečí a zlo, ale že jsou zlem a nebezpečím mnohem menším než ostatní strany a kozáci. Z toho důvodu menševici vyjádřili po sjezdu nejen politickou, ale i vojenskou podporu bolševikům a vydali prohlášení vyzývající menševické přívržence a řadové členstvo k upuštění od protibolševických akcí.\n\nArmádu usilovně budoval i Trockij. Do října 1918 měli bolševici k dispozici více než 100 000 vojáků, do jejichž čela byl postaven bývalý carský důstojník Michail Nikolajevič Tuchačevskij. Za jedno z prvních větších střetnutí se dá považovat bitva o Kazaň, v níž v září 1918 Rudá armáda dosáhla důležitého taktického vítězství, zničila jednotky Komuče a donutila československé legie ustoupit. Vedle Trockého byl hlavou operace Jukums Vācietis, velitel rudé lotyšské pěchoty.\n\nNa Sibiři se zatím utvořila prozatímní vláda, složená z eserů a místních politiků, tu však v listopadu 1918 svrhl někdejší velitel černomořské flotily, admirál Alexandr Vasiljevič Kolčak, jenž pod pohrůžkami donutil esery, aby tuto změnu akceptovali. Kolčak se stal absolutním vládcem Sibiře a ze svých hlavních politických a vojenských středisek v Omsku a Irkutsku nařídil pozatýkat i většinu zbylých členů \"Ústavodárného shromáždění\" a deportovat je do Číny se zákazem vstupu na území Ruska.\n\nSám sebe prohlásil Kolčak za \"všeruského vládce\", přičemž území pod jeho kontrolou dosahovalo rozlohy 300 000 km a žilo zde 7 milionů obyvatel. Největším problémem pro Kolčaka v boji s bolševiky bylo jednak silné působení bolševických partyzánských oddílů a odpor vůči jeho ultranacionalistické a procarské politice, jednak rozpory mezi ním a zbytkem důstojníků a vojáků (těm se obecně – stejně jako jiným vojskům opozice – říkalo bílí či bělogvardějci). I kvůli jeho politice mu odmítli poskytovat vojenskou podporu Američané.\nProti jeho vládě povstaly jednotky eserské Lidové armády, které se na jaře 1919 připojily k bolševické Rudé armádě. Dne 9. června 1919 bolševické síly pod vedením Michaila Tuchačevského překročily Ural a začaly Kolčakovu armádu zatlačovat na východ. Kolčakovci bez vojenské podpory, zásob zbraní a munice i civilní podpory (tu ztratili ve chvíli, kdy Kolčak obnovil statkářská práva a zavedl bílý teror) rychle ztratili zbytky morálky. 25. července dosáhla Tuchačevského 5. armáda Čeljabinsku a obsadila ho. 14. listopadu byl osud Kolčakovy sibiřské republiky zpečetěn, když se většina jeho vojenské posádky ve městě Omsk rozprchla a téměř bez odporu vydala město bolševikům. Ti zajali více než 50 000 vojáků, 10 vysoce postavených důstojníků a ukořistili zbraně a munici, jež kolčakovcům zůstaly. O den dříve Kolčak uprchl za pomoci československých legií do Irkutska.\nIrkutsk se však dlouho neudržel, a poté co ho obsadily síly levých eserů, vydaly československé legie Kolčaka i zlatý poklad, jenž se převážel na východ (stalo se tak mj. i z podnětu francouzského generála Janina). Leví eseři zformovali v Irkutsku tzv. Politický komisariát či Politické centrum, jež převzalo vládu ve městě. Dne 4. ledna 1920 Kolčak rezignoval a o šestnáct dní později předal Politický komisariát město bolševickému Vojenskému výboru. 6. března Politický komisariát a vojenský tribunál složený z bolševiků, levých eserů a menševického zástupce odsoudil Kolčaka a jeho druhého premiéra Viktora Pepeljajeva k smrti za teror proti civilistům, ozbrojený boj proti republice, kontrarevoluční aktivity a další protisovětské zločiny. Vyšetřování Politického komisariátu dospělo k závěru, že Kolčakův bílý teror přímo či nepřímo zahubil více než 110 000 civilistů. 6. února 1920 byl Kolčak oficiálně odsouzen, 7. února byl popraven. Teprve 7. března vstoupila do města Rudá armáda a oficiálně oznámila smrt Kolčaka. Ačkoli bolševici na Sibiři znovu ustanovili svou moc, jistou dobu stále ještě museli bojovat se zbývajícími cizími jednotkami, včetně československých.\n\nSituace v severním a severozápadním Rusku byla odlišná. Zde sehráli primární roli v boji proti bolševikům západní interventi, především britský a americký kontingent, který obsadil v červnu 1918 Archangelsk a Murmansk. Významnou úlohu sehrál i generál Nikolaj Judenič, podporovaný Brity. Bojovalo zde přes 13 000 intervenčních vojáků proti přibližně 14 000 bolševiků. Nejdůležitější bitvou v této části občanské války a jednou z nejdůležitějších vůbec se stala bitva o Petrohrad v říjnu a listopadu 1919.\n\nPřed bitvou Lenin krátce uvažoval o evakuaci Petrohradu. Vojenský komisař Stalin a lidový komisař vojenství Lev Trockij ho ale přesvědčili o nutnosti město bránit. Bolševici shromáždili 65 000 vojáků a proti nim vystoupila bělogvardějsko-estonská armáda pod vedením Juděniče a estonského velitele Laidonera o celkové síle 41 500 vojáků. Demoralizace Juděničových vojáků ovšem vedla k tomu, že mnoho jednotek ani nezaútočilo a už se vzdalo předem. Po sérii vzpour mezi bílými i interventy se britská vláda rozhodla stáhnout své síly, a s nimi ustoupili i Američané. Juděničova armáda se tak definitivně rozpadla. Souběžně s bojem proti Juděničovi a interventům museli bolševici bojovat i proti karelsko-finským nacionalistům a místním jednotkám finské armády.\n\nZa ruské občanské války byla každá z front velice rozdílná a \"pestrá\". To platilo i o jihoruské-kavkazské frontě, na níž v druhé polovině roku 1918 udeřili donští kozáci – ti disponovali asi 40 000 ozbrojenci. V srpnu 1918 zahájil generál Mamontov útok jezdectva na Caricyn, město důležité pro bolševiky vzhledem k jeho zásobovací a zemědělské podstatě (posílaly se odtud zásoby potravin a obilí na sever do Moskvy a Petrohradu). Jednalo se o první hromadné nasazení jezdectva v občanské válce a bolševiky to donutilo vybudovat si rychle vlastní kavalerii. Boje o město trvaly až do října, pak se Mamontov opět stáhl.\nHlavním vojenským komisařem bolševiků byl na této frontě Josef Stalin a jeho role při organizaci obrany byla později silně glorifikována. Již tehdy se projevovalo jeho extrémně autoritářské chování, nechal např. svévolně zatknout generála Sněsareva, carského důstojníka, který přešel k bolševikům. Teprve na Leninův a Trockého zákrok byl Sněsarev osvobozen.\n\nZ dlouhodobého hlediska byla pro bolševiky mnohem nebezpečnější Dobrovolnická armáda, jejíž velení převzal po smrti generálů Kornilova a Alexejeva v září 1918 Anton Děnikin (podporoval ho monarchista Vladimir Mitrofanovič Puriškevič). Jednotkám této armády se od jara do podzimu 1919 podařilo dosáhnout řady úspěchů, zčásti zcela překvapivě. 20. září padl Kursk a 14. října dokonce Orel, ležící pouhých 400 km od Moskvy. Poté však následovala ofenzíva bolševiků, především jezdectva Semjona Buďonného, a na děnikinovce dopadala rána za ranou. Do ledna 1920 byli omezeni už jen na oblast při Černém moři u Novorossijska, odkud je anglické lodě evakuovaly na Krym. Děnikin rezignoval na velení a jeho nástupce Pjotr Wrangel byl po porážce svých vojsk na Perekopské šíji nucen zorganizovat evakuaci své armády a části civilistů a přes krymské přístavy po moři opustit teritorium Ruska.\n\nNa jižní frontě bylo příčinou neúspěchu bílých jednak přílišné vysunutí čelních jednotek na sever, jednak snaha restituovat některé předrevoluční poměry – podobně jako v případě Kolčaka. Teror děnikinovců byl obecně zhruba stejný jako teror jejich protivníků.\n\nNa Kavkaze (zejména v Ázerbájdžánu) došlo k několika probolševickým vzpourám, jež vyvrcholily vytvořením tzv. bakuské komuny. Ta byla sice krátce po svém vzniku zlikvidována nacionalistickými musavaty, kteří přizvali do země britské intervenční jednotky, protibolševické síly se tu však udržely jen dočasně. Poté, co utrpěly porážku, zaútočili bolševici proti nezávislým kavkazským republikám a jednu po druhé je ovládli.\n\nZápadní fronta byla pravděpodobně nejrozsáhlejším bojištěm a střetlo se zde nejvíce politických sil. Vedle bolševiků a bělogvardějců zde byli anarchisté (Nestor Machno), nacionalisté (Symon Petljura), britští a francouzští interventi, polská armáda (maršál Piłsudski) a zpočátku i německá armáda (jež podporovala hetmana Skoropadského). Také se zde bojovalo nejdéle.\n\nPrvní boje začaly už v únoru 1918, kdy po prvním a neúspěšném kole vyjednávání v Brest-Litevsku zaútočila vojska Ústředních mocností proti bolševické Ukrajině a Bělorusku, velice rychle se dostala hluboko do ruského území a obsadila většinu běloruských krajů a polovinu Ukrajiny včetně Kyjeva. Tam vznikl loutkový stát Ukrajinská lidová republika (ULR) pod vedením již zmíněného hetmana Skoropadského. Ten si počínal poměrně nezávisle, uzavřel příměří s bolševiky a provedl řadu reforem, ovšem na úkor demokratizace. Byl silně prorusky zaměřený a jeho kabinet tvořili z velké části monarchisté a konzervativci.\n\nPoté, co v západní Evropě skončila první světová válka, odmítli bolševici respektovat platnost brestlitevské mírové smlouvy a fakticky si nárokovali území patřící carskému Rusku před válkou. Prohrou Německa skončila i vláda Skoropadského, který nebyl s to se bez německé vojenské pomoci udržet a byl sesazen nacionalistickým kozákem podporovaným ukrajinským rolnictvem, Symonem Petljurou.\n\nKromě nyní již propolské ULR se na ukrajinském území utvořila ještě Ukrajinská sovětská socialistická republika vedená bývalým rudým námořníkem ukrajinského původu Pavlem Dybenkem a anarchistické Svobodné území, na němž byl největší autoritou Nestor Machno. V severní části západní fronty, v Pobaltí, vzniklo i několik krátkodobých sovětských států, především Estonská komuna pracujícího lidu vedená Janem Anveltem, jež existovala od listopadu 1918 do června 1919 a zanikla během estonské války za nezávislost, Litevsko-běloruská sovětská socialistická republika a Lotyšská sovětská socialistická republika vedená Pēterisem Stučkou (prosinec 1918 – leden 1920).\n\nV roce 1918 se polský vojevůdce Józef Piłsudski rozhodl vytvořit tzv. Mezimořskou federaci a učinit z Polska velmoc rozkládající se od Baltu až k Černému moři. S tímto cílem zahájil válku proti Západoukrajinské lidové republice, jež byla odštěpkem od Ukrajinské lidové republiky, obsadil ji a uzavřel spojenectví s ULR. Za účelem boje proti bolševikům vtáhla polská armáda do Kyjeva, kde měla vojensky podpořit prezidenta Petljuru. V únoru 1919 napadli Poláci sovětskou Ukrajinu a Bělorusko, v červnu 1920 už jejich armáda držela celé Bělorusko a většinu východní Ukrajiny. Pak se ale karta obrátila, bolševické síly se přeskupily a získaly posily ze Sibiře, kde byla o několik měsíců dříve poražena kolčakovská vojska, a jednotky z Kavkazu. Mimo to se k bolševikům přihlásilo více než 14 000 bývalých carských důstojníků, přes 100 000 dezertérů a tisíce civilistů. Koncem června 1920 sovětské síly dosáhly Kyjeva, odkud se stáhla většina polské a ukrajinské lidové armády směrem na západ.\n\nPrimárními důsledky občanské války byl hladomor a hospodářský rozvrat (úroveň výroby dosahovala na konci roku 1921 úrovně z let 1780–1790, tedy 13 % předválečné úrovně). Bolševici nicméně porazili všechny své hlavní soupeře, a třebaže je ještě čekala válka s Polskem (viz rusko-polská válka), nastolili definitivně svou moc v šestině světa. Jejich stranická diktatura se během války nesmírně upevnila a v rámci strany samotné byly postupně odbourány všechny náznaky kolegiálního rozhodování.\n\n\n\n"}
{"id": "171205", "url": "https://cs.wikipedia.org/wiki?curid=171205", "title": "Michal Pohanka", "text": "Michal Pohanka\n\nMichal Pohanka (* 13. dubna 1969 Brno) je český lékař a politik, v letech 2006–2008 poslanec Poslanecké sněmovny Parlamentu České republiky zvolený původně za ČSSD. Spolu s poslancem Milošem Melčákem v lednu 2007 umožnili, aby získala důvěru druhá vláda Mirka Topolánka a následně působil jako nezařazený poslanec podporující vládu.\n\nVystudoval v roce 1993 Lékařskou fakultu Masarykovy univerzity v Brně. Poté pracoval jako lékař v gynekologii a porodnictví. V letech 2000 – 2002 byl náměstkem ministra zdravotnictví (ministrem byl tehdy Bohumil Fišer), poté byl 1. července 2002 jmenován ředitelem Fakultní nemocnice u sv. Anny (Brno).\n\nKdyž se na podzim 2005 stal ministrem zdravotnictví David Rath, ihned povolal Michala Pohanku do funkce 1. náměstka. Díky tomu, že prezident Václav Klaus nechtěl zpočátku jmenovat Ratha ministrem, stal se Pohanka náměstkem dříve, než Rath usedl na ministerské křeslo (Rath byl navržen 20. října, Pohanka byl jmenován 24. října a Rath 2. listopadu 2005). Ve funkci náměstka Pohanka vydržel do konce funkčního období tehdejší vlády v létě 2006.\n\nV komunálních volbách roku 1994 neúspěšně kandidoval do zastupitelstva městského obvodu Brno-Královo Pole za ČSSD. Zvolen sem byl v komunálních volbách roku 1998. Profesně se uvádí k roku 1998 jako lékař.\n\nV roce 2006 kandidoval do Poslanecké sněmovny za ČSSD (volební obvod Jihomoravský kraj, coby číslo 5 na kandidátce ČSSD). Byl zvolen poslancem, ale jako první v tomto volebním období oznámil odchod z poslaneckého klubu této strany. Později vystoupil i z ČSSD, ale poslancem zůstal. Působil jako člen mandátového a imunitního výboru a výboru pro zdravotnictví. Ve sněmovně setrval do. Od října 2006 byl nezařazeným poslancem.\n\nDne 19. ledna 2007 se spolu s Milošem Melčákem nezúčastnili hlasování Poslanecké sněmovny o důvěře druhé vládě Mirka Topolánka. Díky tomu vláda důvěru získala a skončila tak 7 měsíců trvající vládní krize.\n\nNásledně se ve sdělovacích prostředcích objevilo mnoho spekulací o Pohankově motivaci pro podporu vlády. Např. především vedení ČSSD naznačovalo možnost podplácení poslanců Pohanky a Melčáka ze strany ODS, případně snahu zabránit vyšetřování kauz ze svého působení v brněnské nemocnici nebo během funkce náměstka na ministerstvu zdravotníctví. Žádná z těchto teorií se však nepotvrdila.\n\nDne 11. prosince 2008 oznámil v regionální televizi TVb1, že složil poslanecký mandát. Příčinou tohoto rozhodnutí je, podle Pohanky, možnost navázání užší komunikace mezi ODS a ČSSD. Na jeho místo nastoupila ředitelka Domu s pečovatelskou službou Irena Kočí z Moravského Krumlova, která byla níže postavená na sociálnědemokratické kandidátce ve volbách 2006.\n\n\n"}
{"id": "171210", "url": "https://cs.wikipedia.org/wiki?curid=171210", "title": "Otakar Theer", "text": "Otakar Theer\n\nOtakar Theer (16. února 1880 Černovice, Bukovina, dnes Ukrajina – 20. prosince 1917 Praha) byl český básník, prozaik, dramatik a překladatel.\n\nNarodil se jako syn rytmistra c. a k. armády Karla Theera a jeho ženy Františky Brzorádové v době, kdy byl otec převelen do Bukoviny. Vojenská služba později otce zavedla do kasáren v Praze na Pohořelci a rodina bydlela na Hradčanech. Otakar začal psát básně v Praze v době svých gymnazijních studií. Po ukončení reálného gymnázia v Žitné studoval na Právnické fakultě Univerzity Karlovy, ale v průběhu studia přestoupil na Filozofickou fakultu téže univerzity. Jako student nesouhlasil s názory T. G. Masaryka v otázce hilsneriády. Ve školním roce 1902–1903 studoval v Paříži na Sorbonně. Výnosem c. a k. ministerstva kultu a vyučování z 18.6.1906 byl ustanoven praktikantem Univerzitní knihovny v Praze, kde pracoval i nadále a kariéru dovršil jako úředník téže knihovny. Zůstal svobodný, ačkoliv byl pokřtěn a vychován v římsko-katolické rodině, víru při své orientaci k levici a anarchismu odvrhl.\n\nSpolupracoval s časopisem \"Lumír\" a \"Literárními listy\". Jeho dílo je ovlivněno symbolismem, vyhledává často dekadentní a erotické motivy. Patřil také k okruhu spisovatelů kolem S. K. Neumanna a jeho olšanské vily. Po řadu let pravidelně navštěvoval literární salon Anny Lauermannové-Mikschové, která tvořila pod pseudonymem Felix Téver, pro niž se stal rádcem a prvním kritikem jejích literárních děl. Kromě vlastní tvorby se věnoval též překládání z francouzštiny a angličtiny.\n\n\n\n"}
{"id": "171211", "url": "https://cs.wikipedia.org/wiki?curid=171211", "title": "David Navara", "text": "David Navara\n\nDavid Navara (* 27. března 1985) je současný český šachista patřící do světové špičky. Zatím nejvýše figuroval v žebříčku FIDE v říjnu 2006, kdy byl na 13. místě.\n\nPodle svých slov se šachy začal učit v šesti letech z učebnic. Již v roce 1993 vyhrál ve své kategorii mistrovství České republiky. O rychlý růst se starali přední šachoví trenéři Josef Přibyl, Luděk Pachman či Vlastimil Jansa. V juniorských kategoriích vybojoval několik medailí ze světových turnajů. Ve 14 letech získal titul mezinárodního mistra, velmistrem se stal šest dní před svými 17. narozeninami. Už rok před tím získal 7 bodů z 9 partií na mistrovství Evropy družstev.\n\nV roce 2003 vyhrál open turnaj Memoriál Akiby Rubinsteina v Polanica-Zdróji. Českou jedničkou se stal 1. července 2003, kdy také překročil v Elo hranici 2600 bodů a poprvé se dostal do první stovky světového žebříčku.\n\nNa mistrovství Evropy jednotlivců v roce 2004 v Antalyi v Turecku obsadil jako čtrnáctý nasazený šesté místo se 7,5 body (+5-2=5) včetně remízy s mistrem Evropy Ivančukem.\n\nV roce 2005 se zúčastnil Světového poháru FIDE, ve kterém ale vypadl v prvním kole s Predragem Nikolićem. V těchto letech dvakrát v řadě zvítězil v šachovém mistrovství republiky.\n\nZazářil na 37. šachové olympiádě v Turíně v roce 2006, kde na první šachovnici proti nejsilnějším světovým hráčům vybojoval 8,5 bodu z 12 partií.\n\nNa začátku roku 2007 se jako náhradník za Alexandra Morozeviče poprvé dostal do nejsilnější skupiny superturnaje v nizozemském Wijk aan Zee. Od tamních pořadatelů dostal přezdívku \"Expres Navara\", jíž dostál hlavně v první části turnaje. Nakonec obsadil sedmé místo s 6,5 body z 13 partií (+3-3=7) včetně výhry nad exmistrem světa Ruslanem Ponomarjovem a dvou cenných remíz černými figurami s mistry světa Kramnikem a Topalovem.\n\nJarní a letní měsíce ale pro Navaru přinesly značné ztráty, hlavně vinou špatných výsledků v ligových soutěžích v Česku, Německu a Velké Británii. Jeho Elo se propadlo na 2656 bodů. V srpnu ale dosáhl velkého úspěchu, když zvítězil v otevřeném turnaji v rapid šachu v Mohuči (v konkurenci např. tehdejší světové čtyřky Ivančuka). Turnaj v předchozích letech sloužil jako kvalifikace do klání o titul mistra světa v rapid šachu, pořádaných rovněž v Mohuči. Navara získal 9,5 bodu z 11 partií.\n\nV květnu 2010 vyhrál potřetí mistrovství ČR v šachu, které se hrálo jako otevřený turnaj v Ostravě, ziskem 8,5 bodu z 9 partií a s dvoubodovým náskokem před Tomášem Polákem.\n\nV září 2011 zaujal na světovém poháru hraném v Chanty-Mansijsku, když v závěru vyhrané partie nabídl svému soupeři Ukrajinci Mojsejenkovi remízu. Mojsejenko jej dříve v průběhu partie obvinil, že zavadil o krále, a tedy by jím měl hrát. Na svém požadavku Mojsejenko netrval, nicméně na konci partie přijal návrh remízy, který Navara učinil, aby nebyly spekulace, že zvítězil nečestně. Oba dostali za sportovní chování zvláštní cenu od guvernérky Chantymansijského autonomního okruhu Natalije Komarové.\n\nNavara také sehrál několik oddělených zápasů, v Praze například remizoval v roce 2005 s Anatolijem Karpovem 1:1 (+0-0=2) a v roce 2006 s Borisem Gelfandem 2:2 (+1-1=2). V roce 2008 prohrál v rapid zápase s Kramnikem v Praze 2,5:5,5 (+1-4=3), v roce 2010 s Judit Polgárovou v Praze 2:6 (+1-5=2).\n\nV září 2011 změnil mateřský klub, když přestoupil z Prahy do prvoligového šachového klubu v Novém Boru.\n\nÚspěchem skončilo Mistrovství ČR v šachu 2013, kdy vyhrál s velkým náskokem 2,5 bodu a performance 2878 Elo.\n\n\nOd roku 2004 studoval obor logika na Filozofické fakultě Univerzity Karlovy v Praze, kterou ukončil v roce 2010 (Mgr., diplomová práce: \"Protokolární a pozorovací věty\").\nJe věřící křesťan, pokřtěný v Českobratrské církvi evangelické.\n\n"}
{"id": "171236", "url": "https://cs.wikipedia.org/wiki?curid=171236", "title": "Wasp", "text": "Wasp\n\nWasp je primárně anglické slovo znamenající vosa, ovšem může mít i řadu dalších významů:\n\n"}
{"id": "171242", "url": "https://cs.wikipedia.org/wiki?curid=171242", "title": "Bell", "text": "Bell\n\nBell může být:\n\n\n\n\n\n"}
{"id": "171244", "url": "https://cs.wikipedia.org/wiki?curid=171244", "title": "Crusaders of Might and Magic", "text": "Crusaders of Might and Magic\n\nCrusaders of Might and Magic je dynamické RPG z pohledu třetí osoby, zasazené do populárního světa Might and Magic. Hru vytvořil roku 1999 tým New World Computing a distributorem byla 3DO.\n\nHra je postavena na 3D enginu, který byl původně navržen pro konzolové hraní a později upraven do podoby pro PC. Přestože není nijak výjimečný, netrpí bugovitostí a plně rozvíjí pohybové možnosti hlavního hrdiny a efekty kouzel. Vlastní svět je vystaven z kruhovitých tunelů, rozdělených texturou na dolní (zem) a horní polovinu (obloha). V dungeonech horní a dolní polovina splývá. Na povrchu jsou okraje ohraničené hornatou (kopcovitou) texturou, takže máte pocit, že se neustále pohybujete v jakýchsi kaňonech. Neexistuje jediná možnost, jak se dostat na vyvýšené místo. Vývoj hry byl však příliš uspěchaný a většina grafických prvků působí poněkud jednotvárně. Přesto se však ve hře naleznou lokace, které vás uchvátí svým provedením, jako například Východní stronghold nebo město pod ledovcem. Mnohem více se nedodělanost projevila na vlastním hraní Crusaders.\n\nSvět Ardonu totiž není nijak rozlehlý a celkem se projdeme pouhými sedmi oblastmi. Hra je navíc lineární, s malým počtem herních úkolů a do jisté míry s absencí příběhových zvratů. To vše však značně vykompenzuje „nutnost“ pobíhání z jednoho konce na druhý při plnění jednotlivých úkolů. Poté, co hlavní postava obdrží úkol, jsme nuceni probít se přes hordy nepřátel na jiný konec mapy, splnit požadovanou věc a poté se stejnou cestou vrátit zpět k zadavateli. Při návratu však dojde k respawnování (obnovení) všech monster a tak jsme opět postaveni před boj. Po cestě není nic, co by dokázalo hru zpestřit. Žádné vedlejší úkoly ve hře nejsou. Tento princip byl také podroben největší kritice ze strany recenzentů.\n\nV počátečních fázích hry je boj příliš obtížný a tak hra může působit příliš frustrujícím dojmem. Vše má však svůj smysl. K respawnu monster dochází pouze ve chvíli, kdy je příslušný úkol splněn. Takže pokud jsme cestu dokonale vyčistili, bude pohyb po celé trase vcelku bezpečný. Můžeme se tak například v klidu soustředit na sbírání zbraní a zbrojí po nepřátelích a ty pak prodávat a za obdržené peníze nakoupit množství ozdravujících lektvarů, které usnadní cestu zpět. Při bližším pohledu je také patrné, že monstra nejsou v jednotlivých oblastech identická, ale postupně se mění. To má představovat posun příběhové linie. Časem se také některé cesty uzavřou, takže se ve skutečnosti pohyb neomezuje na ty samé trasy. Ve hře se opravdu vyplatí po každém splněném úkolu opět projít všechny dostupné lokace. V opačném případě se hráč může ochudit o nové předměty.\n\nPřes všechny nedostatky se v případě Crusaders jednalo ve své době o převrat v hraní a Crusaders přinesli světu nový styl. Vývojáři využili populárního tombriderovského pojetí hry a sloučili ho s RPG prvky neméně populárního fantasy světa. Pro ilustraci, nejbližší podobnou hrou je série Gothic, která je však mladšího data.\n\nBěhem intra se seznámíme s Drakem, malým chlapcem, žijícím v poklidné rolnické osadě, několik okamžiků před útokem legie Padlých. Nemrtvé armády vedené nekromancerem Necrosem. Poté, co je osada zničena a většina obyvatel vyvražděna, objeví se záběr na malého Draka a jeho proměna v chrabrého bojovníka s legií. Při jedné ze svých akcí si nedával přílišný pozor a je rázem uvržen do vězení Východního strongholdu, hlavní základny Necrose. Po likvidaci dvou strážných kostlivců se další dění přenese přímo na hráče. V této chvíli máme hrdinu plně ve svých rukách. Cestou ven z podzemí se Drake seznámí s kapitánem Ursanem, velitelem křižáků v Citadele, který mu zadává první úkol. Najít Celestii, paní Citadely a významnou kouzelnici. Ponechá Draka o samotě a tak se sami vydáváme po schodišti směrem za světlem a skrze řady nepřátel, abychom otevřenou branou (tu si samozřejmě budeme muset otevřít sami) vyšli ven z pevnosti. Tím začíná naše putování za osvobozením Ardonu od legie Padlých. Na konci nás však čeká typické mightandmagikovské zakončení. Boj se samotným Necrosem a to v jeho kosmické lodi.\n\nDrake nemá v počátku nastaveno žádné specifické povolání. Může využívat veškeré herní předměty bez omezení a smí používat magii. Brzy se stane křižákem, ale svým způsobem by se dal spíše označit za bojového mága. Disponuje dobrými pohybovými vlastnostmi, které se projeví zejména v boji. Úroveň bojových schopností je dána úrovní postavy a je řízena tzv. multiplikátorem, který má vliv na sílu fyzického útoku. Úroveň magických dovedností je dána množstvím bodů many, potřebných ke kouzlení a úrovní magické dovednosti (viz část Magie).\n\nMezi primární (hlavní)) atributy patří síla, inteligence, odolnost, rychlost. V průběhu hry je možné je měnit jen nepatrně a to zejména nošením předmětů s příslušným bonusem. Mezi vedlejší atributy patří množství bodů zdraví a many, které se zvyšují s rostoucí úrovní postavy.\n\nPlněním úkolů a zabíjením monster získává Drake zkušenostní body. Při dosažení určitého množství bodů Drake automaticky postoupí na vyšší level. Zvýší se mu množství bodů zdraví a many a dojde ke korekci multiplikátoru.\n\nPočáteční nastavení obtížnosti hry má vliv na velikost primárních a sekundárních atributů a na množství bodů zdraví a many, získaných postupem na vyšší úroveň. Nastavení má i vliv na maximální dosažený level postavy. Pro obtížnost square je to level 21, pro obtížnost knight je to level 24 a pro obtížnost crusader je to level 28.\n\nHlavní populaci v Ardonu tvoří lidská rasa a trpaslíci z Coranthie. Tyto dvě rasy jsou ve hře chápány jako neutrální, zatímco všechny ostatní patří mezi nepřátelské. Výjimkou jsou Dasheři, kteří se během děje přidají na stranu neutrálních ras. Mezi zarputilé nepřátele patří nemrtví, elementálové, obři, trpasličí rebelové a několik speciálních postav.\n\nNemrtví jsou nejpočetnější a nejrozmanitější skupinou protivníků ve hře. Nejprve se s nimi setkáváte jen v Cador Sul a katakombách, ale později se vyskytují prakticky všude. Všichni jsou členy Legie padlých. Celkem je můžeme rozdělit přibližně do 7 kategorií od nejslabších po nejsilnější. Na nejnižším stupni hierarchie stojí obyčejní kostivci. Jsou nejpočetnější a zřejmě vznikli přeměnou obyčejných osadníků v Ardonu. Mohou být vybaveni jakoukoliv zbraní a mohou nosit štít. Druhou kategorií jsou kostění bojový mágové, které najdeme opět ve dvojím provedení. Jeden typ připomíná obyčejného kostlivce vybaveného navíc schopností kouzlit Lightning. Druhý typ je podobný předchozímu, ale je částečně zprůhledněn - pořád to ještě není duch/stín, takže je vidět barevně (stíny jsou už jen šedivé). Druhý typ znepříjemňuje zejména cestu katakombami při návratu s Coranthie v jeskyni se zavěšenými mosty, ale je to slabý protivník i když je vybaven Broad Swordem. Nejvyšší kategorií kostlivců ve hře jsou stínový kostlivci a kostlivci válečníci. Se stínovými kostlivci se setkáte mnohem dříve, první je hned na začátku hry ve vězení. Obvykle jsou vybaveni halapartnami a později ve hře i nepříjemnými Shadow Blade. Jsou průhlední a jejich obrysy uvidíte jen proti dostatečně kontrastnímu pozadí (sníh apod.) Krom fyzického útoku obvykle kouzlí Soul Drink (stejně jako další kouzlící nemrtví) takže jsou velmi nebezpeční a boj s nimi je o něco delší. V ledovcích se pak setkáte se zmíněnými kostlivci válečníky. Jsou to větší a silnější kostlivci, ale jejich likvidace v této fázi hry není obtížná.\n\nNa dalším stupni v žebříčku nemrtvých nalezneme nemrtvé mágy, černé rytíře a temné mágy (nemrtvé arcimágy). Oproti kostlivcům jsou mnohem „obalenější“ a připomínají spíše ghúly. Krom nemrtvého mága mají i rohy. Nemrtvý mág je nejníže postaven a předpokládám, že to co kouzlí je toxický mrak. Obvykle je vybaven Metal Shieldem a Heavy Mace (později i Fist of Necros). Není nijak obtížné ho zdolat, obvykle padne po první až druhé dobře mířené ráně. Černý rytíř (200 ZK) už je naproti tomu nebezpečnější. Umí kouzlit plošné kouzlo, které prozatím nedokážu přesněji specifikovat, ale řekl bych že je to Destroy Undeath (opak k Holy Wrath), je však na nižším levelu. Jejich výbava je různá. Krom Metal Shieldu používají i lepší Wooden Shieldy (štíty s bonusem) a bonusové Broad Swordy, War Hammer nebo Fist of Necros. Někteří lépe vybavení jsou i tužšími protivníky. Od temného mága je rozlišíme snadno, mají převažující červené odstíny, zatímco temný mág je modrý. Temný mág je vybaven plošným kouzlem na mistrovské úrovni a je tím velmi nepříjemný. Naštěstí kouzlí stejně jako černý rytíř jen tehdy, pokud má na to dost času, jinak dává též přednost fyzickému útoku. Je vybaven Reflective Shield a Rod of the Archmage. Právě pro tento specifický Morning Star je fyzická konfrontace obtížnější, tato zbraň má slušné bonusy na poškození černou magií.\n\nNejvýše postaveným nemrtvým ve hře je temný mág Necros, cíl cesty v Ardonu. Ovládá slušnou řádku kozel na nejvyšších úrovních a umí vykouzlit antimagickou bariéru. K fyzickému útoku používá svá klepeta, levé klepeto má navíc pancéřované a používá ho k blokování zbraně. Přesto není jeho likvidace příliš obtížná.\n\nKategorizace elementálů ve hře je poněkud ztížena. Bezpečně lze identifikovat pouze zemního elementála a u dalších dvou je to sporné. V trpasličích dolech lze narazit na ohnivého elementála, který by však stejně tak dobře mohl patřit do kategorie magmatických elementálů. Analogicky totiž v ledovcích jsou k vidění ledoví elementálové. Další zajímavostí ohledně elementálů je jejich řazení do světa živých bytostí, je na ně totiž možné aplikovat kouzlo Soul Drink a část jejich hitpointů převést na hlavní postavu. Elementálové nejsou příliš imunní proti drtivému útoku, jsou však dosti odolní proti magii. Vyjma ledového elementála, který je velmi citlivý na Fire Ball.\n\nDasheři patří mezi hmyz a jejich přirozeným bydlištěm je les. Jejich vesnice se nachází v korunách stromů v Duskwoodu. Dasherům vládne královna. K porozumění jejich řeči je třeba vlastnit náhrdelník Dasher's Necklace. V prvních dvou třetinách jsou nepřátelští. Dasheři jsou nebezpeční zejména tím, že útočí ve skupinkách a dokážou postavu dokonale obklíčit. Přitom umí velmi citelně zranit a první návštěva Duskwoodu je proto utrpením. Je dobré je zabíjet pomocí dlouhých zbraní jako je Broad Sword nebo Halapartna a je dobré kombinovat to s kouzlem Fire Ball.\n\nV Duskwoodu se dále vyskytují lesní obři. Jsou do jisté míry ovládáni společenstvím dasherů. Útočí různými zbraněmi. Jejich zabíjení je zejména v prvních fázích hry obtížnější a podobně jako dasheři útočí v menších skupinkách popř. společně s dashery. Krom lesních obrů se na mýtince setkáte s králem lesních obrů, od kterého kromě královského žezla získáte i Dasher's Necklace.\n\nV ledovcích jsou k vidění ledoví obři. Jsou svými vlastnostmi podobní lesním obrům, jsou však o něco silnější. Krom běžných ledových obrů se potkáte uvnitř ledovce i s jejich králem.\n\nTrpaslíků není tolik druhů a bojovat budete jen s rebely, kteří se postavili na odpor proti králi Kamenného trůnu a poté ho i zavraždili. První s kým se v dolech potkáte je rebel kopáč, vybavený Calder's Pick. Je velmi slabý. Druhý typ bude trpaslík válečník, vybavený War Hammer. Je výrazně odolnější a dokáže nepříjemně udeřit, nebezpečnější jsou obzvláště ve skupině.\n\nDo této kategorie patří monstra, která přímo nepatří do předchozích kategorií. Prvním je decevier, který patří mezi ještěřany (lizardmany). Je speciální tím, že se dokáže vtělit do své oběti, kterou pak může takto zcela ovládat. Oběť si však ponechává své vědomí, ale nemůže svobodně jednat. Ve hře budete moci samostatně porazit jen jednoho deceviera a to v obchodníkově domku v Cador Sul až dostanete quest vypravit se do ledovců. Je to nepříjemný protivník vybavený Blade of Hunger.\n\nVe stejné době jako s decevirem v obchodníkovo domu, se můžete v třetím pokoji v hospodě setkat s duchem křižáka. Opět se jedná o tuhého protivníka tentokráte vybaveného Longsword of Crusader.\n\nUž v Citadele se v ochrance Celestie můžete setkat s roboty. Černě oděnými rytíři s halapartnami. Bojovat s nimi budete teprve ve vzducholodi uvnitř ledovce. Krom fyzického útoku umí kouzlit lightning. Nejsou nijak obtížní.\n\nVe hře je k dispozici množství různých zbraní a zbrojí, které může Drake používat sám nebo se hodí jako zdroj trvalého příjmu. Získávají se zabíjením nepřátel nebo je možné je naleznout během výprav v truhlách či jen volně pohozené po zemi.\n\nKaždá zbraň může disponovat několika typy útoku. Krom primárních útoků sekem (slash) a tupým úderem (bash) to mohou být bonusy za magii živlů nebo magii světla a temnoty. Velikost bonusu je udána číselně. K dispozici máme meče, krumpáče, palcáty, sekery, halapartny, kladiva a dvě střelné zbraně (Dasher Hand Bow a Boomer Axe).\n\nU štítů a zbrojí jsou podobně jako u zbraní uvedeny hodnoty, které představují procentuální odolnost (resistenci) proti danému typu útoku (odečítají se od způsobeného poškození). Obyčejné dřevěné a kovové štíty poskytují jen bonus na blokování úderu, ale nepřidávají body do resistencí. Tedy pokud vás protivník udeří a vy ránu štítem neblokujete, je odečet dán jen bonusy zbroje (zbroj ochraňuje vždy). K dispozici jsou kožené a ocelové zbroje, dřevěné a ocelové štíty.\n\nMezi ostatní herní předměty patří náhrdelníky a prsteny s různými bonusy, léčivé a posilující lektvary a manové krystaly.\n\nVe hře je magie podstatně zjednodušena a je rozdělena do čtyř magických škol. Magie živlů, magie ducha, magie světla a magie temnoty. K dispozici je celkem 11 kouzel, které se postava učí z příslušných knih kouzel. Knihy jsou porůznu roztroušené po celém Ardonu a jejich umístění se liší i v závislosti na ději. Každá magická úroveň je rozdělena do tří stupňů - základní, expert, mistr. Abychom postavu mohli povýšit do mistrovské hodnosti, je třeba nalézt celkem tři knihy daného kouzla. Pokud však některou opomeneme, budeme moci dosáhnout jen nižší úrovně. Prvek magie je ve hře velice zdařilý a používání kouzel je velice efektivní.\n\nMinimum systémové požadavky:\n\nDoporučené systémové požadavky:\n\nHra běží bez obtíží jen na Windows řady 9x/Me, na Windows XP pak pouze do verze s SP2 (ServicePack 2). U verze s nainstalovaným SP2 je třeba použít modifikovaný spouštěcí soubor (viz Elemir's Page).\n\n"}
{"id": "171246", "url": "https://cs.wikipedia.org/wiki?curid=171246", "title": "Rychnov", "text": "Rychnov\n\nNázev Rychnov má více sídel:\n\n"}
{"id": "171247", "url": "https://cs.wikipedia.org/wiki?curid=171247", "title": "Staré Hutě (rozcestník)", "text": "Staré Hutě (rozcestník)\n\nNázev Staré Hutě má více sídel:\n\n"}
{"id": "171249", "url": "https://cs.wikipedia.org/wiki?curid=171249", "title": "Vesce", "text": "Vesce\n\nNázev Vesce má více sídel:\n"}
{"id": "171257", "url": "https://cs.wikipedia.org/wiki?curid=171257", "title": "Lnářský Málkov", "text": "Lnářský Málkov\n\nLnářský Málkov je vesnice v okrese Strakonice, patřící pod obec Kadov. Nachází se asi 1 km jižně od Kadova a 10 km jihovýchodně od Blatné na rozhraní Jihočeského a Plzeňského kraje. V roce 2011 zde trvale žilo osmdesát obyvatel.\n\nPrvní písemná zmínka o vesnici pochází z roku 1393 – je o kamenném stavení se štítem, které se nedochovalo. V současnosti je ve vsi hlášeno 48 trvalých adres a asi 80 obyvatel.\n\nKrajina v okolí Málkova je celkově oblíbena pro svou mnohotvárnost a pestrost.\nVes se rozkládá v malebné krajině šumavského předhůří při okraji Blatensko-Lnářské rybníkářské oblasti. Druhý největší rybník Blatenska – Velká Kuš, leží necelý kilometr severovýchodním směrem. Při jeho pravém břehu se rozkládá ekologicky významné území – PR Velká Kuš. Vyhledávaným turistickým cílem jsou též Velký a Malý Čertův Náramek – dvě kamenná seskupení opředená pověstmi. Jsou od sebe asi 1,5 km vzdáleny a tvoří 2 zastavení na trase naučné stezky Okolím Viklanu. Samotný Viklan se nachází v kilometr vzdálené obci Kadov.\n"}
{"id": "171261", "url": "https://cs.wikipedia.org/wiki?curid=171261", "title": "LF", "text": "LF\n\nSpojení písmen L a F může mít různé významy:\n"}
{"id": "171262", "url": "https://cs.wikipedia.org/wiki?curid=171262", "title": "CR", "text": "CR\n\nSpojení písmen C a R může mít různé významy:\n\n\n\n\n"}
{"id": "171265", "url": "https://cs.wikipedia.org/wiki?curid=171265", "title": "Mirnyj (polární stanice)", "text": "Mirnyj (polární stanice)\n\nMirnyj (:\"Мирный\") je ruská polární zásobovací základna v Antarktidě na Pobřeží Pravdy poblíž Indického oceánu, přesněji Davisova moře. Leží těsně za jižním polárním kruhem.\n\nStanice byla založena roku 1956 První sovětskou antarktickou expedicí. Nazvána byla podle legendární válečné plachetnice Mirnyj, jednoho z plavidel první ruské antarktické expedice kolem světa v letech 1819-1821, jíž velel z 600tunové válečné korvety Vostok Fabian Gottlieb von Bellingshausen, považovaný za objevitele Antarktidy .\n\nMirnyj představuje základnu, která udržuje v provozu 1410 km vzdálenou výzkumnou stanici Vostok prostřednictvím pravidelných konvojů. Cesta těchto konvojů převážejících jednou za rok naftu, potraviny a další materiál trvá okolo osmi týdnů. \nStanici tvoří 30 budov, ve kterých v létě pracuje až 160, v zimě jen 60 techniků a vědců. Spojení s mateřským polárním institutem v Sankt Petěrburgu je zajištěno pomocí telexu.\n\nPrůměrná teplota v okolí stanice je -11 °C. Více než 200 dní ročně zde vane vítr silnější než 15 m/s, příležitostně stanici zasáhne polární cyklón.\n\nMirnyj observatory \n"}
{"id": "171275", "url": "https://cs.wikipedia.org/wiki?curid=171275", "title": "Operace Excess", "text": "Operace Excess\n\nOperace Excess byla jednou z námořních operací druhé světové války ve Středozemním moři při které došlo ke střetu mezi spojeneckými jednotkami a jednotkami Osy. Operace se uskutečnila mezi 6. a 12. lednem 1941 a jejím cílem bylo dopravit několik konvojů na Maltu, do Řecka a Alexandrie.\n\nDne 6. ledna vyplul z Gibraltaru konvoj 4 lodí \"MC 4\". Z nich jedna směřovala na Maltu a tři do Řecka. Krytí tomuto konvoji poskytoval Svaz H pod velením admirála Somervilla.\n\n\"Svaz H\" vyplul z Gibraltaru 7. ledna a skládal se z letadlové lodě HMS Ark Royal, bitevního křižníku HMS Renown, bitevní lodě HMS Malaya, křižníku HMS Sheffield a 6 torpédoborců.\n\nDne 9. ledna v 13:50 na Svaz H zaútočilo 10 italských bombardérů \"SM.79\". Nepodařil se jim žádný zásah a 2 byly sestřeleny.\n\n10. ledna ráno, když se Svaz H přiblížil Sicilskému průlivu předal konvoj \"Renoufovu svazu B\" a obrátil zpět k Gibraltaru.\n\n7. ledna vyplul z Alexandrie konvoj \"MW 5.5\", který tvořily dvě lodě směřující na Maltu, na který měl navázat konvoj \"ME 5.5\" z Malty do Alexandrie, který tvořilo 8 prázdných lodí. Krytí tomuto konvoji poskytovalo Středomořské loďstvo. \"Středomořskému\" loďstvu velel admirál Cunningham. Bylo složeno z letadlové lodě HMS Illustrious, bitevních lodí HMS Warspite, HMS Valiant a 7 torpédoborců.\n\n9. ledna konvoj \"MW 5.5\" v pořádku doplul na Maltu.\n\n10. ledna ráno konvoj \"MW 6\" napadly italské torpédovky \"Vega\" a \"Spica\", nepovedl se jim žádný zásah a křižník HMS Bonaventure spolu s torpédoborcem HMS Hereward potopily \"Vegu\" a \"Spicu\" zahnaly na útěk.\n\nKrátce poté najel torpédoborec HMS Gallant na minu, která mu odtrhla přední část skoro až k můstku. Byl odtažen na Maltu, ale už se ho nikdy nepodařilo opravit.\n\nV 12:35 začal útok 5 italských a 40 německých letadel \"Ju 87\". Letadlová loď \"Illustrious\" byla zasažena 6 pumami a musela odplout na Maltu k pohotovostním opravám. Zasažena byla i bitevní loď \"Warspite\" do příďové nástavby.\n\nDruhá vlna německých letadel (15 \"Ju 87\" a 5 \"messerschmittů\") napadla opět \"Illustrious\" a dosáhla jednoho zásahu. Na letové palubě bylo celkem zničeno 9 \"Swordfishů\" a 5 \"Fulmarů\", zemřelo 129 mužů a 91 bylo zraněno.\n\nDalší konvoj tvořily křižníky HMS Gloucester a HMS Southampton za doprovodu dvou torpédoborců, které přepravovaly britské vojáky na Maltu. Tomuto \"svazu B\" velel kontradmirál E. de F. Renouf.\n\n8. ledna večer vylodily 500 vojáků a pilotů na Maltě.\n\n9. ledna v 9:30 se připojily k \"Svazu H\", od které později převzaly konvoj \"MC 4\". Ten doprovodily na Maltu a připojily se ke konvoji \"ME 5.5\". Poté doprovázely poškozený \"Gallant\" na Maltu.\n\n11. ledna v 15:00 v době, kdy doprovázely konvoj \"MC 6\" z Alexandrie do Pirea, je našla vlna německých letadel \"Ju 87\". Gloucester byl zasažen jednou pumou a \"Southampton\" zasáhly dvě. Po čtyřech hodinách se Southampton potopil i s 80 členy posádky na palubě.\n\n12. ledna doplul konvoj \"MC 6\" do Pirea, čímž \"operace Excess\" skončila. Žádná z dopravních lodí nebyla ztracena.\n\nLetadlová loď \"Illustrious\" byla na Maltě opravována do 23. ledna, kdy odplula do Alexandrie. Po celou dobu na Maltě byla cílem leteckých útoků, které způsobily jak v přístavu tak ve městě mnoho škod. Z Alexandrie proplula Suezským průplavem do Spojených států, kde byla 10 měsíců opravována.\n\nPři útocích na konvoje se představili piloti X. leteckého sboru pod velením generála Gieslera, který byl z Norska přesunuti do jižní Itálie a na Sicílii.\n\nBritům se sice podařilo dopravit všechny konvoje do cíle, ale ztráty, které utrpěli, byly nepříjmnou předzvěstí italsko-německé spolupráce ve Středozemním moři.\n"}
{"id": "171280", "url": "https://cs.wikipedia.org/wiki?curid=171280", "title": "Dušan Bohunický", "text": "Dušan Bohunický\n\nDušan Bohunický (* 18. prosince 1975) je slovenský basketbalista hrající českou Národní basketbalovou ligu za tým BK Kondoři Liberec. Hrál na pozici rozehrávače. Hráčskou kariéru ukončil v roce 2008, přesídlivší na post asistenta trenéra. \nJe vysoký 183 cm, váží 82 kg.\n\n\n\n"}
{"id": "171281", "url": "https://cs.wikipedia.org/wiki?curid=171281", "title": "Karel Jaroslav Maška", "text": "Karel Jaroslav Maška\n\nKarel Jaroslav Maška (28. srpna 1851, Blansko – 6. února 1916, Brno) byl profesor v Novém Jičíně a později ředitel reálky v Telči. \n\nByl objevitel šipecké čelisti neandrtálského dítěte na štramberském Kotouči a badatel v Moravském krasu. Ke konci svého života po svém penzionování pořádal nejen svoje, nýbrž i ostatní archeologické sbírky v Moravském zemském muzeu v Brně. Jeho syn prof. Otakar Maška připravil jeho kritický životopis \"Karel Jaromír Maška, Život a dílo moravského badatele o pravěku\", vydaný Okresním vlastivědným muzeem v Blansku v roce 1965. Archeologické sbírky K. J. Mašky, rodáka z Blanska, byly zachovány Moravě až do roku 1945, než je strávil požár mikulovského zámku, kde byly uloženy před blížícími se operacemi před německo-ruskou frontou.\n\n\n \n"}
{"id": "171282", "url": "https://cs.wikipedia.org/wiki?curid=171282", "title": "Kosov", "text": "Kosov\n\nNázev Kosov má více míst:\n\n\n"}
{"id": "171283", "url": "https://cs.wikipedia.org/wiki?curid=171283", "title": "Milíkovice", "text": "Milíkovice\n\nNázev Milíkovice má více sídel:\n"}
{"id": "171285", "url": "https://cs.wikipedia.org/wiki?curid=171285", "title": "Aleš Kočvara", "text": "Aleš Kočvara\n\nAleš Kočvara (* 18. prosince 1966) je český basketbalista hrající Národní basketbalovou ligu za tým BK Kondoři Liberec.\nJe vysoký 207 cm, váží 106 kg.\n\n"}
{"id": "171286", "url": "https://cs.wikipedia.org/wiki?curid=171286", "title": "Džátaky", "text": "Džátaky\n\nPojmem Džátaky je označována sbírka textů mnoha autorů, vypravující legendy Buddhových minulých životů. Ten v textech vystupuje buď jako hlavní hrdina (bódhisattva), nebo i jako vedlejší postava, či jen jako pozorovatel. Texty jsou stoupenci théravády zařazeny do Tipitaky a to konkrétně do oddílu Khuddakanikája (Oddílu drobností), který se nachází v Suttapitace (tzv. Koši ponaučení), obsahujícím Buddhovy základní rozpravy. Co se týče datování, nejstarší zmínka o Džátakách pochází z reliéfu na jisté stúpě v Sánčí ze 3. století př. n. l., kde lze zřetelně rozeznat původní formu příběhů – tzv. gháty. Jde o veršovanou formu (ve své typické buddhistické formě charakteristické častým opakováním důležitým k vštípení si příběhu do paměti), ke které byly až později různými autory připsány vysvětlující prozaické pasáže, které lze rozdělit do následujících bodů:\n\n\nDžátak je celkem 547 a jsou seřazeny vzestupně podle počtu veršů. Texty se výrazně liší svým rozsahem. Ty první, nejkratší, nezabírají ani stránku, zatímco poslední nejdelší džátaka zahrnuje značnou část celé sbírky. Obsah džátak dělí indolog Moris Winternitz následujícím způsobem: v džátakách rozeznává především bajky, pohádky, anekdotické příběhy, novely, moralistická vyprávění, průpovídky a zbožné legendy. Bajky a anekdoty jsou charakterizovány především svou krátkou délkou a informační hutností, zatímco ostatní žánry, jako například legendy, vykazují značnou „epickou šíři“ (Zbavitel, 2003).\n\nPřestože v džátakách nalézáme tyto žánry, úkolem džátak nebylo posluchače bavit, ale poskytnout moralistické ponaučení a poznání, čímž se díla zábavná mění v díla didaktická. V textech se objevuje značné množství nejrůznějších postav, ať už zvířecích (slon, opičák, páv, papoušek, atp.), nebo lidských (zloděj, kurtizána, hráč-hazardér, král, asketa, mudrc, atd.), či nadpozemských (bozi, polobozi, démoni) a dochází k jejich konfrontaci, kde jako ti charakternější a morálně zdatnější vítězí zvířata. Zajímavým způsobem prochází všemi příběhy ženy, které vždy vystupují jako ty lstivé, prohnané a nevěrné.\n\nDžátaky jsou pravděpodobně nejstarší sbírkou folklóru na světě a svým rozsahem a komplexností nemají ve světové literatuře obdoby. Ve své době měly obrovský dopad na lidové „nebuddhizované“ obyvatelstvo, kterému přinášely buddhistickou morálku v přijatelné (a „pohádkumilovným“ Indům zejména) podobě.\n\n\n"}
{"id": "171287", "url": "https://cs.wikipedia.org/wiki?curid=171287", "title": "Dušan Snopko", "text": "Dušan Snopko\n\nDušan Snopko (* 6. listopadu 1975) je slovenský basketbalista hrající v letech 2000-2007 českou Národní basketbalovou ligu. Hraje na pozici křídla.\nJe vysoký 195 cm, váží 88 kg.\n\n\n"}
{"id": "171288", "url": "https://cs.wikipedia.org/wiki?curid=171288", "title": "Kameňák", "text": "Kameňák\n\nSlovo Kameňák může znamenat:\nsídel:\nkopců:\nvodních ploch:\na jiných:\n\nNázev Kameňák bývá také užíván jako lidový název pro různá místa, jako například \"Kamenný Dvůr, Kamenný Újezd,\" a pod.\n\n\n\n"}
{"id": "171289", "url": "https://cs.wikipedia.org/wiki?curid=171289", "title": "Jiří Černošek", "text": "Jiří Černošek\n\nJiří Černošek (* 8. února 1981 v Kopřivnici) je basketbalista hrající českou Národní basketbalovou ligu za tým Basketball Brno. Hraje na pozici křídla.\n\nJe vysoký 201 cm, váží 92 kg.\n\nJiří Černošek vystudoval Střední průmyslovou školu strojnickou v Olomouci, kterou dokončil roku 1999.\n\nJeho manželkou je moderátorka České televize Barbora Černošková a mají spolu dceru Elenu (narozena 12. října 2009).\n\n\nÚdaje jsou aktuální k 20. lednu 2007.\n"}
{"id": "171290", "url": "https://cs.wikipedia.org/wiki?curid=171290", "title": "Scroll Lock", "text": "Scroll Lock\n\nScroll Lock je klávesa na většině počítačových klávesnic. Funkce klávesy záleží na aktuálně použitém programu. \n\nKlávesa Scroll Lock je stavová klávesa, která byla původně určena k zamykání kurzoru v mřížce. Pokud se nastaví textový kursor do nějaké buňky v mřížce a zapne se Scroll Lock, pak při pohybu v mřížce pomocí kurzorových kláves (šipek) zůstává kurzor ve vybrané buňce a roluje celá mřížka. Při vypnuté klávese Scroll Lock naopak použití kurzorových kláves pohybuje kurzorem po buňkách a mřížka roluje jen tehdy, když se kurzor dostane k okraji okna. Dnes lze tuto funkci vyzkoušet například v tabulkovém procesoru Microsoft Excel.\n\nVýznam této klávesy byl potlačen vynálezem posuvníků na okrajích oken a kolečkem u myši. Klávesa se dnes prakticky nepoužívá. Bývá umístěna mezi klávesami Print Screen a Pause, u některých novějších klávesnic buď vůbec není anebo je nenápadně schována.\n\nNěkteří výrobci softwaru proto tuto klávesu používají i k jiným účelům, než pro které byla navržena, například lze její pomocí přepínat mezi dvěma počítači (u zařízení, které umožňuje připojit jednu klávesnici, myš a monitor ke dvěma počítačům). U operačních systémů, které podporují běh více programů zároveň (typicky Windows, Linux) může stisknutá klávesa způsobit nežádoucí chování, pokud jsou nainstalované další programy, které na klávesu Scroll Lock reagují.\n"}
{"id": "171293", "url": "https://cs.wikipedia.org/wiki?curid=171293", "title": "Ladislav Tóth (basketbalista)", "text": "Ladislav Tóth (basketbalista)\n\nLadislav Tóth (* 25. ledna 1983 Varnsdorf) je původem ze severočeského města Varnsdorf, kde jako mladý začínal s basketbalem. Český basketbalista hrající Národní basketbalovou ligu za tým BK Opava. Hraje na pozici křídla. Je vysoký 196 cm, váží 93 kg.\n\n\n"}
{"id": "171294", "url": "https://cs.wikipedia.org/wiki?curid=171294", "title": "Lukáš Kraus", "text": "Lukáš Kraus\n\nLukáš Kraus (* 6. května 1984 České Budějovice) je český basketbalista hrající Národní basketbalovou ligu za tým BK Kondoři Liberec. Hraje na pozici křídla.\nJe vysoký 196 cm, váží 99 kg.\n\n\n\n"}
{"id": "171298", "url": "https://cs.wikipedia.org/wiki?curid=171298", "title": "Tomáš Tóth", "text": "Tomáš Tóth\n\nTomáš Tóth (* 20. května 1984) je původem ze severo českého města Varnsdorf, kde jako mladý začínal s basketbalem. Český basketbalista hrající Národní basketbalovou ligu za tým BK Kondoři Liberec. Hraje na pozici křídla.\nJe vysoký 195 cm, váží 96 kg.\n\n\n"}
{"id": "171302", "url": "https://cs.wikipedia.org/wiki?curid=171302", "title": "Totální válka", "text": "Totální válka\n\nTotální válka je válka, v níž jsou za účelem vítězství nasazeny všechny lidské a hospodářské zdroje země. V takové válce se méně (někdy vůbec ne) rozlišuje mezi kombatantem a civilistou, protože obě skupiny lze považovat za součást válečného úsilí. Často dochází k úmrtím civilistů při zničení vojenské výrobní kapacity; příkladem bylo bombardování Drážďan a jaderný útok na Japonsko za druhé světové války.\n\nPraxe totální války se uplatňovala po staletí, ale pouze od poloviny do konce 19. století byla uznávána jako samostatná třída vojenství. V nacistickém Německu totální válka zahrnovala totální nasazení. \n\nMyšlenka totální války má svůj původ u Carla von Clausewitze (1780–1831), následně generála Ericha Ludendorffa (1865–1937), od nějž ji převzal Adolf Hitler, který ji uskutečnil v nacionální podobě. Nacionalismus lze ve světové válce sledovat například ve snahách válčících zemí odstraňovat jakékoliv stopy nepřátelských národů – názvy ulic, podniků, lidé s jménem v nepřátelském jazyce se přejmenovávali. Totalitarismus pak v suspendaci moci parlamentu (V Anglii byl zmocňovací zákon přijat 1914, v Itálii parlament roku 1915 de facto předal moc vládě a v Německu se parlament sám vzdal moci, ve Francii byla moc parlamentu pouze omezena) a rozsahu moci státu do téměř všeho (výroby, dopravy, těžby, práce, svobody obyvatel, vlastnictví, vedení podniků, určování cen a mezd).\n\n"}
{"id": "171306", "url": "https://cs.wikipedia.org/wiki?curid=171306", "title": "Henri Konan Bédié", "text": "Henri Konan Bédié\n\nHenri Konan Bédié (* 5. května 1934, Dadiékro, Côte d'Ivoire) byl druhý prezident Côte d'Ivoire (Pobřeží slonoviny).\n\nDruhý prezident Côte d’Ivoire pocházel z etnika Baoulé, etnika, které za Houphouët-Boignyho vlády ovládalo jak politiku, tak i významnou část ekonomicky v zemi. Získal kvalitní vzdělání v Côte d’Ivoire a ve Francii; doktorát z ekonomie získal na univerzitě v Poitiers ve Francii. Po návratu ze studií do vlasti vstoupil do státních služeb a stal se prvním velvyslancem své země v USA (1961 – 1966). Poté se stal ministrem hospodářství a financí a současně působil jako guvernér Mezinárodního měnového fondu.\n\nV červnu 1977 musel po sérii krachů státních cukrovarů opustit ministerské křeslo a působil jako zvláštní poradce pro africké záležitosti u prezidenta Mezinárodní finanční korporace Světové banky ve Washingtonu.\n\nDo Pobřeží slonoviny se vrátil v prosinci 1980 a byl zvolen prezidentem Národního shromáždění. Tuto funkci zastával i v roce 1993, kdy zemřel dlouholetý vládce Pobřeží slonoviny Félix Houphouët-Boigny. Jako předseda parlamentu se podle ústavy stal Bédie úřadující hlavou státu na celý zbytek prezidentského funkčního období. Byl kritizován za zasahování do svobody tisku. V dubnu 1994 byl zvolen předsedou vládní strany \"Parti démocratique de Côte d'Ivoire\" - PDCI (Demokratická strana Côte d'Ivoire) a byl jejím kandidátem pro prezidentské volby roku 1995. Bédié tyto volby přesvědčivě vyhrál.\n\nNásledující léta jeho vlády byly ve znamení studentských nepokojů, potírání opozice, jejíž členové byli zadržování, i rozkolů ve vládě. V roce 1997 dosáhl Bédié ústavních změn, které posilovaly jeho prezidentské pravomoci, prodlužovaly prezidentské funkční období a odstraňovaly limit týkající se počtu období, po která může být prezident ve funkci. Po těchto krocích Bédiého autorita i popularita rychle klesala. V prosinci 1999 došlo k vojenské vzpouře, která vyústila v celostátní krizi. Armáda požadovala, aby byl do jejího čela znovu postaven brigádní generál Robert Guéï, bývalý náčelník generálního štábu a bývalý ministr v Bédiého vládě. 24. prosince se Guéï postavil do čela úspěšného povstání a vytvořil Comité national de salut publique (Národní výbor pro blaho lide), který se stal vrcholným představitelem moci v zemi.\n\nBédié se ukryl na francouzské ambasádě. Jeho naděje na odvrácení puče pohasla poté, co převrat podpořilo i četnictvo a uznala jej i Francie.\n\nBédié odešel do francouzského exilu a v Pobřeží slonoviny byl na něj vydán zatykač pro podezření z defraudace. Nové prezidentské volby byly vyhlášeny na říjen 2000. Bédiému nebyla kandidatura umožněna.\n\nSituace v zemi se rychle stávala nepřehlednou a směřovala ke konfliktu. Pokus o jeho urovnání byl učiněn svoláním Fóra národního usmíření, kterého se již Bédié zúčastnit mohl. V dubnu 2002 byl Bédié opětovně zvolen za prezidenta PDCI.\n\nBěhem občanské války Bédié pobýval opět ve Francii, v září 2005 se vrátil do vlasti jako prezidentský kandidát PDCI. Značná část obyvatelstva jej přivítala nadšeně, přestože podle pozorovatelů působí i na svůj věk značně unaveně a nepozorně. Volby, původně plánované na konec října 2005 se odehrály v roce 2010 a Bédié skončil v prvním kole na třetím místě s 25 % hlasů, většinu hlasů získal ve dvou obvodech uprostřed země a jednom na jihozápadně.\n"}
{"id": "171309", "url": "https://cs.wikipedia.org/wiki?curid=171309", "title": "Mišna", "text": "Mišna\n\nMišna ( , , matnitin), je záznam ústní tradice judaismu. Obvykle má formu zapsaných výroků a pouček tana'im, židovských učenců období do 2. století. Jako Mišna se označuje také sbírka těchto pouček, kterou dle tradice kolem r. 200 sestavil rabi Jehuda ha-Nasi a která je označována také jako Šest pořádků mišny (Šiša sidrej mišna, ) nebo zkratkou Šas (). Samotné slovo \"mišna\" je odvozeno od kořene שנה – učit se, studovat, opakovat. Z toho se dá vyvodit, že jde o opakování ústní Tóry. Komentováním Mišny dalšími generacemi učenců vznikla gemara, která společně s ní tvoří talmud.\n\nMišna může znamenat:\n\nLiterární forma mišny přesně odráží způsob a podmínky, v jakých byla sestavena. Jedná se o zaznamenané výroky a tradice, které byly po staletí předávány ústně – jejich zaznamenání je tudíž spíše stručné než popisné. Výroky v Mišně jsou jak anonymní (pokud názor není citován, pak často představuje „anonymní většinu“), tak i připisované konkrétním učencům. Tito učenci, kteří žili a působili v Izraeli v době od 1. stol. př. n. l. až do počátku 3. stol. n. l., se nazývají \"tanaité\" (aramejsky \"tana'im\", sg. \"tana\" ), tj. „ten kdo učí“ ale zároveň i „ten, kdo opakuje“ (aramejské sloveso תנא/י je ekvivalentem hebrejského שנה).\n\nPůvodně výraz \"tana\" označoval pouze člověka, který sloužil jako „živá kniha“ – výuka ústní Tóry probíhala tak, že \"tana\" přišel před studenty a odříkal jim zpaměti tradovaný text. Poté teprve nastoupil učitel (rav, rabi), který začal tradici přednesenou tanou vykládat a vyučovat – rovněž ústně. Tato praxe a především postava \"tany\" se leckdy setkávala ze strany rabínů z pohrdáním a despektem (\"„Kouzelník mumlá, a neví co říká, tana učí, a také neví co říká.“\").\n\nJako první tanaité jsou podle tradice většinou uváděni Šamaj a Hilel, kteří byli zároveň posledním z pěti párů (hebrejsky \"zugot\"). První tanaité, kteří začali ústní tradici zaznamenávat, byli rabi Akiva a rabi Me'ir. Většina anonymních výroků v mišně je později připisována těmto dvěma učencům. Od rabiho Akivy převzal dle tradice \"mišnu\" (tedy učení) rabi Jehuda ha-Nasi, nazývaný v mišně i v talmudu prostě „Rabi“, případně „Rabejnu ha-kadoš“ (náš svatý učitel). Jeho synové pak redakci textu mišny dokončili.\nMišna se skládá ze šesti oddílů – pořádků (\"sedarim\", sing. \"seder\" ). Každý seder se skládá z určitého počtu traktátů, hebrejsky \"masechtot\", sg. \"masechet\" (aramejsky \"masechta\"), dosl. tkanina. Každý traktát se dělí na kapitoly (\"prakim\", sg. \"perek\"), které se skládají z menších jednotek nazývaných \"mišnajot\" (sing. \"mišna\"). Mišna uvádí traktáty podle tématu, nikoli podle biblického pořadí. Předmětové (tematické) uspořádání Mišny se stalo i osnovou celého Talmudu.\n\nJako menší nebo mimokanonické ( ) se označují traktáty, které už do Mišny nebyly zařazeny. Sedm z těchto traktátů je zmíněno v midraši.. Ačkoli nejsou tedy součástí běžných vydání mišny, tradice v nich zaznamenané mají stejnou právní váhu jako u „kanonických“ traktátů. V moderních edicích Talmudu jsou některé traktáty zpravidla zařazovány na konec oddílu Nezikin:\n\n\nKromě toho mezi mimokanonické traktáty patří:\n\n\"viz Ústní tóra\"\n\nPrvní výklad mišny byl zformován během prvních staletí po jejím uzavření a tím byla gemara. Obsáhlost a vzájemná provázanost látky mišny a gemary způsobila, že teprve v 9. století začala být mišna opět v židovských kruzích chápána jako samostatné dílo a tak k ní bylo přistupováno. První samostatný komentář k mišně sepsal Sa'adja Ga'on v 9. století – tento komentář se nám ovšem nezachoval a známe jej pouze prostřednictvím zmínek v jiných dílech. Další úplný komentář přináší až v r. 1168 Maimonides, který ho nazval \"Kitáb as-siraj\", \"Sefer ha-ma'or\", kniha světla. Jeho komentář se stal slavným m. j. díky úvodu k desáté kapitole traktátu Sanhedrin, kde formuloval svých třináct článků víry.\n\nTradiční vydání mišny mají ovšem jiné komentáře – tím prvním je komentář Ovadji di Bertinoro, častěji uváděný jako „Bertinora“ (15. stol. Itálie). Jeho komentář čerpá z Maimonida, ale také z gemary a z Rašiho komentáře k talmudu. K Bertinorovu komentáři napsal výklad následník Maharala, pražský rabín Jom Tov Lipmann Heller. Ten svůj komentář nazval uctivě \"Tosafot Jom Tov\" (Dodatky od Jom Tova), ačkoli se jedná o plnohodnotný a obsáhlý komentář.\n\nMezi další významné komentátory patřil Ga'on z Vilna, Šlomo Lurja a Akiva Eger\n\nKromě těchto tradičních komentářů jsou v současné době populární další komentáře:\n\n\n\n"}
{"id": "171333", "url": "https://cs.wikipedia.org/wiki?curid=171333", "title": "Sedlo", "text": "Sedlo\n\nSedlo může být:\n\n\n\n\n\n\n\n\nviz Seznam horských sedel a rozsedlin\n\n\n\n\n"}
{"id": "171341", "url": "https://cs.wikipedia.org/wiki?curid=171341", "title": "Kapličky", "text": "Kapličky\n\nKapličky () je jméno zaniklé obce nacházející se JZ od Vyššího Brodu v 950 m n. m. Katastrální území Kapličky je dnes v obvodu obce Loučovice. Zajímavé je, že toto katastrální území není zcela bez osídlení, neboť je do něj zahrnuta i část Loučovic, nacházející se za silnicí č. 163 u papírny (celkem 7 domů). Tato část Loučovic je na dnešních turistických mapách (např. mapa KČT č. 67 Šumava-Lipno) označována jako Kapličky, dle regionálního historika Františka Schussera je toto označení nepůvodní, vzniklé až po zániku vlastní obce.\n\nObec vznikla nejpozději v druhé polovině 13. století u tzv. Helfenberské cesty, spojující Altenfelden a Vyšší Brod. V roce 1530 v ní již sídlila rychta a vesnice postupně bohatla a nabývala na významu. Byl v ní postaven farní kostel, sklárna, z blízkého rašeliniště se těžila rašelina.\n\nJelikož se jednalo o obec s drtivou převahou německého obyvatelstva, došlo po druhé světové válce k násilnému vystěhování většiny jejího obyvatelstva do Rakouska. Přišli noví obyvatelé, nicméně postupně byl jejich počet nátlakem a administrativními rozhodnutími státní správy snižován, až byla nakonec obec zcela zrušena, její katastr se stal součástí obce Loučovice. Vzniklo zde přísně střežené hraniční pásmo.\n\nVesnice byla nakonec zcela zničena, patrné jsou dnes pouze základy kostela a několika domů. Na místě, kde byla vesnická zástavba se nachází pouze jeden lovecký srub a železné torzo hlídkové věže, která byla součástí zdejší železné opony. Po sametové revoluci byla oblast opět zpřístupněna. Na místě vesnice byl vztyčen kamenný kříž, na jiném místě jsou Boží muka s lavičkou a vysokými balvany, odkud je nádherný výhled na přírodní rezervaci Rašeliniště Kapličky a rybníček U překopané hráze. Přes bývalou obec vede několik turistických značených cest (je zde rozcestník) a je často navštěvována turisty, cykloturisty (kteří s oblibou používají pevnou vyasfaltovanou cestu, která byla předtím vybudována pro pohraničníky) a vystěhovanými obyvateli a jejich potomky.\n\n"}
{"id": "171345", "url": "https://cs.wikipedia.org/wiki?curid=171345", "title": "Stradov", "text": "Stradov\n\nNázev Stradov má více sídel:\n"}
{"id": "171362", "url": "https://cs.wikipedia.org/wiki?curid=171362", "title": "Račerovice", "text": "Račerovice\n\nRačerovice ( ; s předložkou 4. pád \"do Račerovic\", 6. pád \"v Račerovicích\"; původně \"Vračerovice\") jsou vesnice asi šest kilometrů severně od Třebíče, jejíž jsou částí. Ve vesnici žije obyvatel.\n\nV roce 1558 v Račerovicích žilo 8 láníků a a dva dvořáci tj. majitelé nebo nájemci dvora. V roce 1900 bylo v obci 9 Rolníků a deset chalupníků.\n\nSpolek Domovina byl založen roku 1923 a divadelní spolek roku 1924.\n\nObecní škola byla zřízena roku 1902, od roku 1924 byla jednotřídní. Byla postavena nákladem 16 400 korun.\n\nOd prosince roku 2017 byl odbahněn Račerovický rybník nedaleko vesnice.\n\nObcí prochází silnice II/351.\n\n\n\n\n"}
{"id": "171364", "url": "https://cs.wikipedia.org/wiki?curid=171364", "title": "Iljušin Il-10", "text": "Iljušin Il-10\n\nIljušin Il-10 (kód NATO \"Beast\") byl sovětský bitevní letoun který vycházel z koncepce svého předchůdce Il-2. Změny spočívaly zejména v lepších parametrech a odstranění vad, které měl Il-2.\n\nBitevník Il- 10 byl vyvíjen v Iljušinově konstrukční kanceláři od roku 1943. Prototyp byl zalétán v dubnu roku 1944 Vladimirem Kokkinakim a vybaven novým motorem Mikulin AM-42. Pozornost byla soustředěna na aerodynamické a technologické zpracování, zlepšení manévrovatelnosti stroje. Vznikl tak na svoji dobu velmi moderní bitevní letoun s vysokými výkony a vynikající výzbrojí. Další státní zkoušky pak létal A. K. Dolgov a zdárně je ukončil 9. června, v srpnu bylo rozhodnuto o sériové výrobě. Od října běžela výroba prvních předsériových exemplářů, po nichž následovaly sériové stroje.\n\nPřední část trupu tvořila skořepina z pancéřových plátů o síle 4–8 mm, které byly spojeny 5 mm tlustými duralovými páskami. Tato pancéřová skořepina, která účinně chránila nejdůležitější části letounu proti střelám až do ráže 12,7 mm, nahradila zároveň nosnou konstrukci a potah přídě trupu. Silně pancéřovaná byla i kabina pro dva členy posádky.\n\nPrvní sériový stroj vzlétl 27. září 1944, do konce roku 1944 bylo postaveno 99 letadel Il-10. Postupem času docházelo k jejich postupné modernizaci, přičemž stroje v různých variantách se vyráběly dále i po ukončení 2. světové války. \n\nKoncem léta roku 1950 byly do Československa importovány první originální Il-10, kterých bylo celkem dodáno minimálně 80 kusů. Roku 1951 převzal licenci československý podnik Avia, který v letech 1951–1955 vyprodukoval kolem 1200 ks pod označením Avia B-33 nebo CB-33 (školní verze s dvojím řízením Il-10UT). První vyrobený stroj B-33 (výr. č. 1073, V-27) s originální sovětskou pohonnou jednotkou M-42, zalétl dne 26. prosince 1951 pilot Kříž s mechanikem Sýkorou. 8. ledna 1952 byl předán do Leteckého výzkumného ústavu. Druhý vyrobený B-33 (výr. č. 1074) měl již československý licenční motor M-42 a byl zalétán 13. května 1952 štábním kapitánem V. Skálou. Rozběhla se tak výroba letounů 1. série. \n\nOriginální Il-10 i licenční B-33, přezdívané v ČSSR „Kombajn“, se nejprve staly součástí výzbroje 30. bitevního leteckého pluku. Posledním zaznamenaným letem B-33 v Československu vykonala osádka důstojníků Š. Antala a J. Máje 26. dubna 1962.\n\nCelkem bylo vyrobeno 6166 ks všech typů.\n\nLetouny Il-10 se dostaly k jednotkám až v samém závěru Velké vlastenecké války. Nejdříve byly dodávány výcvikovým jednotkám a od března 1945 byly nasazeny v závěrečných bojových operacích. \n\nV srpnu 1945 zasáhly do bojů proti Japoncům, na straně Severní Koreje se účastnily od začátku roku 1950 korejské války.\n\n\n\n"}
{"id": "171365", "url": "https://cs.wikipedia.org/wiki?curid=171365", "title": "Akademičeskaja (stanice metra v Petrohradu)", "text": "Akademičeskaja (stanice metra v Petrohradu)\n\nAkademičeskaja () je stanice petrohradského metra. Nachází se na Kirovsko-Vyborské lince, v její severní části. Zajišťuje dopravní obslužnost velkému sídlišti na severu města. Stanice je pojmenována podle nedalekých významných škol a vědeckých pracovišť (například Ruská akademie nauk apod.)\n\nAkademičeskaja je podzemní, ražená, trojlodní sloupová stanice s plnou délkou střední lodě. Založení celého nástupiště stanice pod povrchem činí 64 m. Tuto hloubku překonává jeden eskalátorový tunel s čtyřramennými hlubinnými eskalátory, který jej spojuje s rozsáhlým povrchovým vestibulem stanice. Podzemní nástupiště připomíná velmi známou stanici Majakovskaja v Moskvě; všechny tři lodě jsou spojeny těsně u sebe, podpírají je tenké sloupy. Obklad stanice tvoří bílý mramor na stěnách za nástupištěm a na koncích obou lodí; sloupy byly obloženy leštěným kovem. Na slepém konci střední lodě je umístěn velký panel z mramoru s výroky Vladimira Lenina.\n\nAkademičeskaja byla otevřena 31. prosince 1975. Severním směrem za stanicí se nachází jedna odstavná kolej umístěná mezi oběma běžně využívanými. Až do 29. prosince 1978 (do otevření navazujícího úseku metra vedoucího dále na sever) sloužila pro obracení vlaků, které zde končily.\n\n"}
{"id": "171379", "url": "https://cs.wikipedia.org/wiki?curid=171379", "title": "Polikarpov Po-2", "text": "Polikarpov Po-2\n\nPolikarpov Po-2 (před rokem 1944 označovaný U-2, v kódu NATO „Mule“) byl sovětský dvouplošník používaný během druhé světové války na východní frontě k velkému množství různých úkolů.\n\nV roce 1927 byl v konstrukční kanceláři Nikolaje Nikolajeviče Polikarpova sestrojen prototyp dvouplošníku U-2, který se stal později legendou sovětského letectva. Jedná se patrně o nejvíce vyráběný letoun na světě, vždyť podle některých údajů bylo postaveno přes 40 tisíc kusů těchto strojů. Jiné zdroje mluví o 33 tisíci kusech, ale i tak by se jednalo o jedno z nejrozšířenějších letadel.\n\nDvouplošník U-2 byl původně sestrojen jako cvičný letoun pro nastupující generaci sovětských pilotů. Vyráběl se od počátku roku 1928 a byl všestranně využíván jak v civilním, tak ve vojenském letectvu. Stroj byl v podstatě jednoduchý, běžné mechanické závady se daly opravit doslova „na koleně“ a zvládl je i méně zručný mechanik. Od počátku 30. let vznikaly různé verze – zemědělská, sanitní, civilní, spojovací, námořní (s plováky), průzkumné. Stroje byly opatřeny motory Švecov M-11 o výkonu 100 k (73,5 kW), od roku 1939 motorem M-11D s výkonem 115 k (84,6 kW). Stroj byl stále vylepšován a v roce 1944 byl přejmenován na počest tragicky zesnulého konstruktéra Polikarpova na Po-2. V poválečných letech se vyráběl licenčně i v Polsku. Výroba byla ukončena až roku 1953.\n\nLetoun Po-2 (U-2) byl všestranně využíván v civilním i vojenském sektoru. Za druhé světové války sloužil jako cvičný, spojovací, štábní, dopravní, sanitní, bombardovací a průzkumný letoun. Díky jeho tichému motoru ho Němci pojmenovali „Létající šicí stroj“ (německy: \"Nähmaschine\"), Sověti mu zase dali přezdívku „Kukuruznik“ (sekáč kukuřice). A právě díky tichému chodu motoru byl letoun užíván k takovým účelům, jako bylo noční zásobování partyzánských jednotek a odvoz raněných, noční řízení letecké palby i noční bombardovací útoky. Snad nejvíce ho proslavil výhradně ženami tvořený 46. gardový noční bombardovací pluk, který se účastnil nočních náletů na německá postavení i soustředění armády. Letadla se v hluboké tmě přiblížila v tichosti k cíli a bez nejmenšího tušení protivníka svrhla svůj smrtonosný náklad. Němci dali těmto ženským jednotkám přezdívku „Noční čarodějnice“ (\"Nachthexen\"), což bylo příslušnicemi pluku přijato tak, že si samy začaly takto říkat. Polikarpov Po-2 sloužil od roku 1943 ještě v jedné zvláštní verzi s mohutnými rozhlasovými reproduktory – k propagandě. Stroj používal i 1. československý armádní sbor, po válce i československé letectvo pod označením K-62. Několik letadel Po-2 vlastnily do konce padesátých let i aerokluby Svazarmu.\n\n\nLetadla Po-2 hrají hlavní roli v sovětském válečném muzikálu \"Nebeský louda\" (SSSR 1945) a dramatu \"Letka čarodějek\" (SSSR 1981), které pojednávají právě o nasazení těchto strojů v rámci ženského leteckého pluku. Po-2, rovněž pilotovaný ženami, se též mihne v jedné scéně filmu \"Kukuška\" (Rusko 2002).\n\n\n"}
{"id": "171385", "url": "https://cs.wikipedia.org/wiki?curid=171385", "title": "Vychino (stanice metra v Moskvě)", "text": "Vychino (stanice metra v Moskvě)\n\nVychino () je stanice moskevského metra na Tagansko-Krasnopresněnské lince, do roku 2013 byla její jihovýchodní konečnou. Patří mezi nejvíce vytížené stanice (obrat za den činí cca 170 000 cestujících), převážně proto, že slouží také jako terminál příměstské vlakové i autobusové dopravy.\n\nVychino je stanice povrchová, atypické konstrukce. Má celkem čtyři koleje, nástupiště ostrovní (vnitřní) a dvě boční (vnější). Dvě koleje slouží metru, druhé dvě pak příměstské železnici, která sem také zajíždí. Všechna tři nástupiště jsou zastřešená; roku 2004 proběhla rekonstrukce přístřešků, během které byly staré betonové z 60. let nahrazeny moderními prosklenými s ozdobnými prvky. Stanice byla otevřena 31. prosince 1966, tehdy pod názvem \"Ždanovskaja\" (současný název nese od roku 1989).\n\n"}
{"id": "171388", "url": "https://cs.wikipedia.org/wiki?curid=171388", "title": "Wake on LAN", "text": "Wake on LAN\n\nWake on LAN (zkratka WOL, WoL) je v informatice technologie umožňující zapnutí vypnutého počítače přes počítačovou síť.\n\nV dubnu roku 1997 IBM Advanced Manageability Alliance vydala první návrh Wake on LAN technologie. Ostatní průmyslové organizace, jako např. Wired for Management založená firmou Intel, brzo podpořily tento standard.\n\nPodpora Wake on LAN musí být zabudována do základní desky, často bývá v deskách ATX. Základní deska musí být vybavena konektorem WAKEUP-LINK, kterým je propojena pomocí 3pinového kabelu se síťovou kartou. Síťové karty a základní desky podporující WOL a standard PCI 2.2 už takový kabel nepotřebují, neboť oživovací signál i nezbytné napájení se šíří přímo po sběrnici PCI. Většina moderních základních desek s integrovanou síťovou kartou standard WOL podporuje.\n\nFunkce Wake on LAN musí být povolena v BIOSu, kde musí být zvoleno neustálé napájení síťové karty i po vypnutí počítače. Většinou v nastavení Power Management.\n\nBuzení počítače probíhá přes síť LAN. Vypnutý počítač má v BIOSu nastaveno napájení síťové karty při vypnutí (viz výše). Síťová karta naslouchá a čeká na speciální posloupnost bajtů (paket), která se nazývá \"Magický packet\". Tento paket je odeslán do konkrétní LAN, která je určena broadcastovou IP adresou sítě. Pokud síťová karta tento paket přijme a zjistí, že se jedná o Magický paket s odpovídající MAC adresou, spustí počítač.\n\nMagický paket, na který reaguje síťová karta, je v podstatě speciální rámec odeslaný protokolem UDP na port 7 nebo 9, dříve také protokolem IPX. Paket obsahuje šest konstantních bajtů hexadecimálně zapsaných jako FF:FF:FF:FF:FF:FF následovaných šestnáctkrát se opakující MAC adresou.\n\nNěkolik programů pro buzení počítače pomocí WOL.\n\n\n\n\n\n\n\n"}
{"id": "171389", "url": "https://cs.wikipedia.org/wiki?curid=171389", "title": "TCDD", "text": "TCDD\n\nZkratka TCDD může mít různé významy:\n\n"}
{"id": "171390", "url": "https://cs.wikipedia.org/wiki?curid=171390", "title": "Neurinom", "text": "Neurinom\n\nNeurinom (vhodný název pro schwannom) je nezhoubný (benigní) nádor vycházející z Schwannových buněk obalujících jednotlivá nervová vlákna a tvořících myelinovou pochvu. Zvláštním druhem je vestibulární schwannom.\n\nNeurinom akustiku je méně vhodný název pro vestibulární schwannom. Jde o nezhoubný (benigní) nádor vycházející z Schwannomových buněk obalujících sluchový a rovnovážný nerv.\nHistologicky je to schwannom, tedy o nádor vyrůstající ze Schwannových buněk, tedy buněk tvořících myelinovou pochvu axonů. Nádor vyrůstá z vestibulární (rovnovážné) části osmého hlavového nervu (n. VIII), proto je někdy možno při chirurgickém řešení zachovávat sluch.\n\nNeurinomy akustiku se manifestují nejčastěji mezi 30. a 50. rokem života a vytvářejí charakteristický klinický obraz nádoru mostomozečkového úhlu: \n\nPozději se mohou objevit i mozečkové příznaky, pyramidové příznaky a známky nitrolební hypertenze. Někdy se však nemusí projevit téměř žádné z těchto příznaků a pacient může trpět například jen tinitem (pískáním v uších) nebo jednostranně zhoršeným sluchem či některou z dalších kombinací. Někdy může být vestibulární schwannom součástí manifestace Recklinghausenovy choroby, kdy může být přítomen i oboustranně.\n\nMalý vestibulární schwannom lze sledovat opakovaným vyšetřením, zda se zvětšuje. 20–30 % schwannnomů, zvláště u starších lidí, roste velmi pomalu, i když je možný i velmi rychlý růst. Na druhé straně je problematické, zvláště u mladších jedinců, čekat na růst VS, když léčebné výsledky jsou nejlepší u malých VS. \nRostoucí vestibulární schwannom je vhodné úplně chirurgicky odstranit (resekovat). Částečné odstranění není optimální, protože zbývající nádorová masa dále poroste. \n\nTerapeutickým výkonem je zejména chirurgické řešení, u nádorů menších než 2,5 cm se lze pokusit i o radiochirurgický výkon Leksellovým gama nožem nebo lineárním nožem (LINAC). U větších je léčba neúspěšná i nebezpečná. Celosvětově jsou ozařovány i nerostoucí nádory a připočítávány k úspěchu léčby jako klamavá reklama. Pacienti na léčbu přistupují zejména proto, že je jim slibováno vyléčení bez otevírání hlavy. VS s nejistým chováním v hlavě však zůstává.\n\n"}
{"id": "171391", "url": "https://cs.wikipedia.org/wiki?curid=171391", "title": "DSL", "text": "DSL\n\nDSL má více významů:\n\n"}
{"id": "171392", "url": "https://cs.wikipedia.org/wiki?curid=171392", "title": "Berezňak-Isajev BI-1", "text": "Berezňak-Isajev BI-1\n\nBerezňak-Isajev BI-1 byl sovětský stíhací letoun krátkého doletu poháněný raketovým motorem, vyvínutý během druhé světové války.\n\nVývoj raketové techniky v Sovětském svazu měl již své první kroky v meziválečném období, ovšem o jeho užití v čistě letecké technice se začalo uvažovat až ve třicátých letech. V roce 1940 bylo rozhodnuto o zařazení raketových stíhacích letadel do nových vývojových programů. Jedněmi z mladých perspektivních konstruktérů byli \"A. J. Berezňak\" a \"A. M. Isajev\", kteří přišli s projektem jednomístného raketového stíhacího letounu BI. Vzhledem k tomu, že Stalin důvěřoval starším a zkušenějším vědcům, byl mu projekt předložen pod zavedeným jménem profesora \"Bolchovitinova\". První prototypy byly objednány již v červenci 1941, dne 10. září byly učiněny první zkoušky. Vzhledem k postupu německých vojsk byla továrna evakuována na Ural, což způsobilo zdržení zkoušek. Ty dále pokračovaly roku 1942, vyrobeno bylo sedm kusů prototypů. Kromě strojů s klasickým podvozkem byly sestaveny typy s lyžemi. V roce 1943 došlo při zkouškách k havárii, při níž zahynul zkušební pilot. Toto však další vývoj neovlivnilo, byly dokonce objednány sériové kusy pro armádu. Výroba však nebyla nikdy rozjeta. Testy letadel BI-1 skončily na jaře 1945, kdy byl program zastaven. \n\n\n"}
{"id": "171409", "url": "https://cs.wikipedia.org/wiki?curid=171409", "title": "Mějte naději", "text": "Mějte naději\n\nMějte naději (v originále \"Wir heißen euch hoffen\") je román rakouského spisovatele J. M. Simmela z roku 1980.\n\nJe odpoledne 23. února 1979, 16 hodin a 45 minut a ocitáme se v bytě nositele Nobelovy ceny pana doktora Adriana Lindhouta. Drží v ruce pistoli a chystá se zastřelit, ale jeho plán zmařil telefonát. Volal mu kaplan Haberland, že Lindhout před 35 lety zabil člověka a že za ním kaplan přijde.\n\nLindhout začal vzpomínat. Jeho myšlenky ho přivedly do Vídně roku 1944. Lindhout se dostal do podnájmu bláznivé slečny Philline. Slečna Philine trpí utkvělou představou, že Lindhout je nepřítel a nenávidí ho, protože je protestant. A když je svědkem vraždy, kterou Lindhout spáchal, je šílenstvím bez sebe. Napíše dopis kaplanovi Haberlandovi, který momentálně pracuje u gestapa, že z Lindhouta má strach. Plná úlevy hodila dopis do schránky a šla se schovat do krytu, protože začal nálet. A tak ji také našli: mrtvou a s úsměvem na rtech. A dopis, který hodila do schránky, se objevil až po pětatřiceti letech.\n\nVálka skončila a Lindhout dostal místo muže, kterého zastřelil. ale když našli tělo tohoto mrtvého muže pod sutinami domu, který se toho dne zřítil a pohřbil ho, prokázalo se, že byl zavražděn. Samozřejmě, že podezření padlo na Lindhouta. Ale dle příkazů z vyšších míst byl osvobozen.\n\nNa to se do života Lindhouta dostala žena. Jmenuje se Georgia a je doktorkou v armádě. Lindhout se do ní zamiluje a pak se i s Truus, o kterou se Lindhout stará, přestěhuje do Ameriky, aby mohl v klidu pracovat na svém výzkumu.\n\nLindhout je šťastný. Má ženu, kterou miluje a ona miluje jeho. Ale štěstí se od nich odvrátilo. Lindhout začal Georgii podezírat, že ho podvádí, a když zjistil, že je to pravda, vyčetl jí to. Jeho žena tohle obvinění nesnesla, nasedla do auta a i s autem sjela do jezera. Lindhout byl zoufalý, obviňoval jejího milence, že zemřela. Jenžel Lindhout nevěděl, že Georgia byla vážně nemocná, že se to snažila skrývat. Léčil ji onen údajný milenec a Lindhout ho tak neprávem obvinil.\n\nPo její smrti byl pozván do Evropy, aby přednášel o své práci. O několik měsíců se vrací zpátky do Ameriky. Je nešťastný a pak ho na okamžik zasáhlo štěstí. Truus. Jeho malá Truus, která už není malá. Je z ní dospělá krásná žena a která ho už miluje od dětství. Vrátila Lindhoutovi život a díky ní jako byl omládl. Ale dlouho to nevydrželo, protože ho Truus podvádí, přestože Lindhouta miluje. Truus nakonec odjíždí do Berlína za svým dávným přítelem z dětství Claudiem, slavným hercem. Oba se milují, ale oba je také potká smůla. Claudio byl řízením osudu na nesprávném místě v nesprávnou dobu. Přejelo ho auto. Po Claudiově smrti Truus zůstala v Německu, ale s Lindhoutem jsou neustále v kontaktu. Lindhout zatím dosáhl vrcholu své práce: našel lék, který je silnější než morfin a heroin, ale nezpůsobuje závislost.\n\nA zatímco on bohuje proti heroinu, jeho Truus heroinu propadla. A jednoho dne si dala smrtelnou dávku. Lindhout po její smrti odjíždí z Ameriky do Vídně, aby zde prožil poslední roky a dny svého života. A ten den přišel.\n\nLindhout, kterého navštívil kaplan Haberland, se zastřelil.\n"}
{"id": "171410", "url": "https://cs.wikipedia.org/wiki?curid=171410", "title": "Pivonice", "text": "Pivonice\n\nPivonice () je vesnice, část města Bystřice nad Pernštejnem, se nachází v okrese Žďár nad Sázavou a kraji Vysočina. Na počátku roku 2003 zde žilo 73 obyvatel.\n\nNejstarší zpráva o obci pochází z roku 1358. Obec patřila nejprve nedalekému hradu Zubštejnu, později Pyšolci. V roce 1415 měly být liduprázdné, následně se staly majetkem Jana z Lomnice, od roku 1436 Jana z Pernštejna. Po roce 1960 patřily k obci Lesoňovice, od roku 1980 patří Bystřici nad Pernštejnem.\n\n\n\n"}
{"id": "171411", "url": "https://cs.wikipedia.org/wiki?curid=171411", "title": "Sonaglio", "text": "Sonaglio\n\nSonaglio (z italštiny, znamená rolničku nebo chrastítko) je smíšený pěvecký sbor působící v Praze.\n\nSbor vznikl v roce 1987 z odrostlých členů dětského pěveckého sboru Rolnička, který vedl pan Karel Virgler. Jelikož nechtěl své věrné zpěváky jen tak opustit, založil sbor smíšený. Od té doby se vyměnila většina členů i sbormistr. Od roku 1993 dosud vede sbor Eva Pavelková.\n\nSonaglio je žánrově nevyhraněný sbor. Repertoár se tedy pohybuje od renesančních skladeb, přes duchovní, spirituály, lidové písně, až k jazzu a případně i dalším hudebním směrům. Sonaglio pořádá každoročně 3–5 koncertů většinou v Praze, ale příležitostně i v jiných městech.\n\n"}
{"id": "171426", "url": "https://cs.wikipedia.org/wiki?curid=171426", "title": "Sovětský kosmický program", "text": "Sovětský kosmický program\n\nSovětský kosmický program je předchůdce dnešního Roskosmosu, který přinesl řadu prvenství v dobývání vesmíru. Jako první vypustil do vesmíru umělou družici, poslal do vesmíru prvního kosmonauta a získal též řadu prvenství v průzkumu planet sluneční soustavy. Svou historii „zakončil“ raketoplánem Buran.\n\nSovětský kosmický program byl založen v rámci pětiletky v druhé polovině padesátých let a od začátku byl koncipován jako projekt na podporu sovětské armády, která se tak snažila dosáhnout vojenské převahy nad kapitalistickým světem. V lednu 1956 byly schváleny plány umělých družic Sputnik, vojenských průzkumných satelitů Zenit a na rok 1964 byl plánován let prvního člověka do vesmíru. Na pozdější dobu byl též plánován let bez lidské posádky na Měsíc. Let prvního Sputniku se uskutečnil 4. října 1957.\n\nPo úspěšném letu prvního Sputniku, který byl sovětskou propagandou využit jako demonstrace technologické převahy Sovětského svazu, bylo rozhodnuto uspíšit program na let prvního člověka do vesmíru, který byl spojen s programem Zenit s cílem vytvořit vesmírné plavidlo Vostok. Nejprve byl do vesmíru poslán 3. listopadu 1957 pes Lajka v lodi Sputnik 2. První let člověka do vesmíru se uskutečnil 12. dubna 1961, kdy Jurij Gagarin obletěl v kosmické lodi Vostok 1 Zemi a úspěšně přistál.\nAčkoliv měl sovětský kosmický program zpočátku navrch a byl vždy o krok před NASA, díky ekonomickým problémům svůj náskok ztratil. Poprvé se to projevilo v „boji o Měsíc“, kde jako první přistáli Američané v rámci programu Apollo. Sovětský kosmonaut nikdy na povrch Měsíce nevkročil a jejich výzkum se omezil pouze na nepilotované sondy. Luna 9 byla první sondou která v roce 1966 přistála na Měsíci a Luna 16 v roce 1970 z Měsíce přivezla vzorky hornin. Po Měsíci též jezdila první vozítka Lunochod.\n\nSovětskému programu je připisováno prvenství v první sondě na povrchu Marsu, přestože sonda Mars 3 fungovala na povrchu jen několik desítek sekund a nevrátila žádná identifikovatelná data a nepočítá se tak mezi úspěšné. V letech 1970 - 1983 se několika sondám programu Veněra jako prvním podařilo dosáhnout povrchu Venuše a odeslat mimo jiné snímky povrchu. Poté se soustředil další vývoj na budování orbitálních stanic, kde byl sovětský kosmický program relativně úspěšný. Nejznámější orbitální stanicí se stal Mir, který se začal stavět v 80. letech a skončil v roce 2001 úmyslným navedením do atmosféry, kde shořel.\n\nPosledním významným počinem sovětské kosmonautiky byl raketoplán Buran. Jeho vývoj započal v roce 1976 a výsledek byl hodně podobný raketoplánu NASA. V rámci programu byl vyvinut raketový nosič Eněrgija a dosud největší letadlo světa, Antonov An-225. Jediný nepilotovaný let Buranu se uskutečnil v roce 1988. Celý program byl velmi finančně nákladný a na další lety již nedošlo. Program byl v roce 1993 ukončen. Ruský kosmický výzkum pokračuje po roce 1992 založením agentury Roskosmos, která spolupracuje na projektu ISS a vyslala první kosmické turisty.\n\n\nSovětský kosmický program provozoval řadu projektů:\n\n\n\n"}
{"id": "171428", "url": "https://cs.wikipedia.org/wiki?curid=171428", "title": "Bulqiza", "text": "Bulqiza\n\nBulqiza ( také \"Bulqizë\") je malé město ležící ve východní Albánii. Má okolo 11 000 obyvatel (odhad z roku 2005) a je hlavním městem stejnojmenného okresu. \n\nV roce 1948 bylo ve městě objeveno nalezistě chromu. Již o dva roky později se s pomocí Sovětského svazu začalo s těžbou.\n"}
{"id": "171447", "url": "https://cs.wikipedia.org/wiki?curid=171447", "title": "Burrel", "text": "Burrel\n\nBurrel (albánsky také \"Burreli\") je menší město, které leží ve střední Albánii asi 36 km na severovýchod od albánského hlavního města Tirany. Má 15 539 obyvatel (2005) a je hlavním městem okresu Mat. \"Burrel\" se nachází v nadmořské výšce 316 m.\nPrvní písemná zmínka o městě pochází z 15. století.\n"}
{"id": "171451", "url": "https://cs.wikipedia.org/wiki?curid=171451", "title": "Jean Moulin", "text": "Jean Moulin\n\nJean Moulin (20. června 1899, Béziers, Languedoc-Roussillon – 8. července 1943 nedaleko Met) byl francouzský odbojář.\n\nŘídil \"Národní radu Odboje\" (\"Conseil National de la Résistance\") a je považován za jednoho z hlavních francouzských odbojářů druhé světové války. Setkal se v Londýně s Ch. de Gaullem a byl jím pověřen vedením odboje. Byl zatčen při schůzce odbojářů a vyslýchán mj. K. Barbiem. Zemřel na následky mučení cestou do Německa. Je pohřben v pařížském Pantheonu po boku dalších osobností Francouzské republiky. Projev na pohřbu pronesl A. Malraux.\n\n"}
{"id": "171480", "url": "https://cs.wikipedia.org/wiki?curid=171480", "title": "Východokaribský dolar", "text": "Východokaribský dolar\n\nVýchodokaribský dolar je měnou šesti nezávislých států a dvou britských zámořských teritorií ve východním Karibiku v oblasti Malých Antil, které vytvořily měnovou unii: Antigua a Barbuda, Dominika, Grenada, Svatý Kryštof a Nevis, Svatá Lucie, Svatý Vincenc a Grenadiny, Anguilla, Montserrat. Značka pro dolar je $, ale pro rozlišení od jiných měn se před tento znak dávají písmena EC (EC$). ISO 4217 kód měny je XCD. Jedna setina dolaru se nazývá „cent“.\n\nZúčastněné ostrovy jsou členy Organizace východokaribských států – OECS ( \"Organisation of Eastern Caribbean States\"). Jediným členem této skupiny, který nepoužívá společnou měnu, jsou Britské Panenské ostrovy, na kterých se užívá americký dolar.\n\nVšechny členské státy této měnové unie byly mezi roky 1958 a 1962 součástí státu Západoindická federace. Tento politický útvar používal jako svou měnu dolar Britských západních Indií (kód BWI$). Východokaribský dolar vznikl na základě tohoto dolaru v roce 1965 v poměru 1:1. Až do roku 1972 používal tuto měnu i Barbados. V období 1965 až 1983 emitovala dolary \"Eastern Caribbean Currency Authority\", od roku 1983 pak \"Eastern Caribbean Central Bank\", založená v listopadu 1983. Sídlo Východokaribské centrální banky je ve městě Basseterre (hlavní město Svatého Kryštofa a Nevise).\n\nBankovky východokaribského dolaru se do oběhu dostaly hned v roce zavedení této měny (1965). Na lícové straně všech bankovek je vyobrazena britská královna Alžběta II.. Až do roku 1981 se používaly mince předešlé měny – dolaru Britských západních Indií. Teprve roku 1981 byly vyraženy první vlastní mince.\n\n\nVýchodokaribský dolar je od 1976 pevně navázán na americký dolar v poměru 1 US$ = 2,70 EC$, který je také jako druhá měna akceptován a používán.\n"}
{"id": "171481", "url": "https://cs.wikipedia.org/wiki?curid=171481", "title": "Nezávislý profesionál", "text": "Nezávislý profesionál\n\nNezávislý profesionál je profesionál bez stálého pracovního úvazku. Slangovou či obecnou češtinou se označuje též spojením na volné noze. Typicky jde o samostatného živnostníka či podnikatele, který buď nemá zaměstnance žádné a nebo jich má tak málo, že je schopen své podnikání řídit sám bez cizí pomoci. K nezávislým profesionálům řadíme také samostatně činné umělce, řemeslníky, zemědělce, znalce a další svobodné profese. Označení \"na volné noze\" lze použít i pro nespecializované pracovníky, kteří střídají výdělečnou činnost bez stálého pracovního poměru dle okolností (dohoda o pracovní činnosti, dohoda o provedení práce, různé brigády, nelegální nedaněná činnost atd.).\n\nV demokratických a ekonomicky vyspělých zemích tvoří nezávislí profesionálové jeden ze základních pilířů tržní ekonomiky a občanské společnosti. Jejich podnikání spočívá ve svobodném a nijak neomezeném výběru obchodních příležitostí prostřednictvím tržní nabídky a poptávky. Pro své netypické postavení a osobitý pohled jsou vysoce ceněni v médiích jako komentátoři událostí nebo účastníci diskusí. Jejich odbornost a nezaujatost je také často předurčuje do role nezávislých znalců, poradců apod. Obdobou označení \"nezávislý profesionál\" je anglický výraz freelancer, jehož se často užívá i v Česku, zejména mezi mladšími lidmi.\n\n\n"}
{"id": "171498", "url": "https://cs.wikipedia.org/wiki?curid=171498", "title": "PS", "text": "PS\n\nSpojení písmen P a S může mít různé významy:\n\n\n\n\n\n\n\n"}
{"id": "171507", "url": "https://cs.wikipedia.org/wiki?curid=171507", "title": "PE", "text": "PE\n\nSpojení písmen P a E může mít různé významy:\n\n\n"}
{"id": "171555", "url": "https://cs.wikipedia.org/wiki?curid=171555", "title": "Willibald Gatter", "text": "Willibald Gatter\n\nWillibald Gustav Gatter (12. prosince 1896, Kuřívody – 14. května 1973, Kirchheim unter Teck, Německo) byl německo-český inženýr a automobilový konstruktér, jehož firma Gatter vyráběla automobily od roku 1925 v Ústí nad Labem a později v Zákupech. Podle jeho plánů v této továrně vzniklo první „opravdové lidové auto“ (' či ') – tedy automobil za cenu motocyklu, které přispělo k motorizaci nižších vrstev obyvatelstva severních Čech.\n\nWillibald Gatter se narodil 12. prosince 1896 jako nejstarší z osmi dětí strojního zámečníka Josefa Gattera (1854–1929) a jeho ženy Marie Eiseltové (1870–1941) v Kuřivodech (dnes část města Ralsko). Jeho otec dokázal ve své dílně vyrábět různá, zejména zemědělská zařízení a na Živnostenské, průmyslové a zemědělsko-lesnické výstavě v České Lípě roku 1890 získal bronzovou medaili a jedno první místo. \n\nV rodné vsi navštěvoval základní školu, poté absolvoval třetí třídu měšťanky v Mimoni. Následovalo studium mechaniky na průmyslovce v Liberci, které ukončil maturitou 2. června 1915. Patřil k výtečným žákům. \nProtože v té době již zuřila první světová válka, byl Gatter 26. června 1915 přidělen jako konstruktér do Škodových závodů v Plzni, kde se podílel na výrobě velkorážních kanónů. Tato děla pak při bojovém nasazení zkoušel na italské frontě. V červnu roku 1918 se zúčastnil ofenzívy rakousko-uherské armády na Piavě. Z války se Willibald Gatter vrátil do Kuřivod, kde poháhal vést zámečnictví svých rodičů. V nedalekém Náhlově prováděl měření před plánovanou stavbou vodárny. V srpnu roku 1919, po červencovém návratu jeho bratra ze zajetí, pak odešel do nově vyhlášené Rakouské republiky, kde nastoupil ve svých 23 letech do firmy Austro-Daimler.\n\nTento podnik se v té době pokoušel převést svou výrobu z válečné na civilní produkci zaměřenou na výrobu vylepšených předválečných modelů automobilů, protože mu jinak hrozil bankrot. Za tímto účelem najímal jeho generální ředitel Ferdinand Porsche schopné inženýry z oblasti bývalého Rakousko-Uherska. Právě s Porschem a Karlem Bettaquem konstruoval Gatter v letech 1921–22 „Sašu“, první poválečný sportovní závodní automobil pojmenovaný podle filmu „Pionýr Alexandr „Saša“ hrabě Kolovrat“. S tímto vozem pak jel Gatter svůj první automobilový závod. Počátkem dvacátých let dvacátého století vedl kurzy z oblasti strojírenství na Vysoké škole technické ve Vídni a obhajoval docenturu na téma „Motory, převody a řazení“. Zároveň v této době poprvé publikoval v odborných časopisech a přihlásil první patenty. Nakonec však od firmy Austro-Daimler odešel jak Porsche, tak i Gatter. Jejich technické zájmy se totiž nedaly skloubit se zájmy finančního ředitele závodu Camilla Castigliona orientovaného na osobní zisk. Proto z podniku odešel nejprve Porsche k Daimlerovi do Stuttgartu a roku 1925 jej opustil také Gatter, který odešel ke Georgi Schichtovi.\n\nÚstecká společnost Georg Schicht A.G. (dnešní Setuza) zpracovávající mastné kyseliny v té době expandovala do jiných sektorů hospodářství, kde investovala své zisky z obchodu s mýdlem. Zajímavým odvětvím se zdála rychle se rozmáhající výroba automobilů, jejímž technickým vedoucím se stal právě Willibald Gatter. Pro návrh vozu mu byla dána dalekosáhlá volnost a příslib, že automobil ponese jeho jméno. Gatter se tak vrátil zpět do Kuřivod, kde navrhl cenově výhodné čtyřsedadlové auto, jehož první prototyp byl dokončen roku 1926 a jehož výroba měla začít roku 1929. Časopis „“ jej v tomto roce sice představil jako „Evropský vůz“, k jeho sériové výrobě však nemělo nikdy dojít. Oproti původní úmluvě totiž nyní trval továrník na značce automobilu „Schicht“ místo dohodnutého „Gatter“, s čímž se Willibald Gatter nesmířil a 12. dubna 1929 z továrny odešel.\n\nVe své práci na vozidle s veškerým běžným komfortem automobilu, ale se spotřebou, údržbou a cenou motocyklu dále pokračoval. Plány tohoto „Malého Gattera“ (\"\") se na konci roku 1929 zdály natolik zdařilé, že se rozhodl pro jeho výrobu. Živnostenské oprávnění pro výrobu motorových vozidel získal 13. září 1930, čímž se zrodila Automobilka Gatter v Zákupech. Ta vyrobila mezi říjnem 1930 a červnem 1936 zhruba 40 malých vozů (podle jiných údajů až 500) nesoucích značku „Gatter“. Ty stály pouhých 12800 korun, což byla polovina ceny nejlevnějšího vozu střední třídy značky Škoda. Za úspěchem nevelké továrny stála kromě jednoduché a levné konstrukce také dobrá propagace a početné závodní úspěchy v horských závodech: například na Velké horské ceně Německa, na Cílové jízdě Schwarzwaldu i na Jízdě Krkonošemi a Jizerskými horami. Značka se prosadila zhruba v oblasti mezi městy Ústí nad Labem, Liberec a Praha.\n\nVelká hospodářská krize zasáhla nejvíce právě Gatterovu cílovou skupinu obyvatel – tedy nižší a střední vrstvu. Po jistou dobu se závod držel při životě díky výrobě malých nákladních a dodávkových vozů a opravám vozů již provozovaným. V roce 1936 však již byla situace neudržitelná a automobilka byla zavřena.\n\nWillibald Gatter odešel do Německa, kde pracoval nejprve jako vedoucí oddělení lodních motorů firmy Gebrüder Sachsenwerk. Za druhé světové války až do roku 1943 byl pověřen vývojem a zkouškami přestavitelných vrtulí pro bojová letadla firem Junkers a Heinkel. Někdy v této době se oženil s Emilií Hoyler z města Kirchheim unter Teck v dnešním Bádensku-Württembersku. Po skončení války plánoval obnovení svých někdejších automobilových úspěchů a kolem roku 1956 postavil další cenově dostupný malý vůz. Pro nedostatek kapitálu však k jeho sériové výrobě nedošlo.\n\nDo Československa po válce jel, ale do rodných Kuřivod, po roce 1968 obsazených sovětskou armádou, nezavítal.\n\n\n"}
{"id": "171556", "url": "https://cs.wikipedia.org/wiki?curid=171556", "title": "Laurence Sterne", "text": "Laurence Sterne\n\nLaurence Sterne (24. listopad 1713, Clonmel, Irsko – 18. březen 1768, Londýn) byl britský duchovní a romanopisec období preromantismu.\n\nSterne se narodil v irském Clonmelu v rodině důstojníka. Studoval teologii na University of Cambridge a v roce 1738 se stal farářem. Prvním dílem, které napsal, je román \"Politická romance\" (1759, A Political Romance), satira na provinční církevní politiku. Jeho patrně nejznámějším dílem je devítidílný román \"Život a názory blahorodého pana Tristrama Shandyho\" (The Life and Opinions of Tristram Shandy, Gentleman), na kterém pracoval od roku 1759 do roku 1767. Většina situací v knize je založena na absurdních rodinných nedorozuměních, které vyznívají humorně. Vtip vyprávění spočívá také v tom, že Tristram neumí nic vysvětlit jednoduše a do všeho zaplétá široké souvislosti. Proud vyprávění je neustále přerušován epizodami, vtipnými odbočkami a postřehy a právě tato na svou dobu nová forma způsobila, že Sternovo postavení v historii románu 18. století bývá srovnáváno s postavením velkých tvůrců moderní prózy.\n\nPo dokončení románu se Sterne věnoval svému dalšímu dílu, intelektuálnímu cestopisu \"Sentimentální cesta po Francii a Itálii\" (1768, A Sentimental Journey Through France and Italy), ve kterém líčí v řadě humorných kapitolek domnělé příhody, jež autor v průvodu francouzského sluhy prožil v Paříži a jiných krajích Francie.\n\nSterne zemřel 18. března roku 1768 v Londýně na tuberkulózu.\n\n\nTomáš Koblížek: \"Tristram Shandy: román bez odboček\". In: Z. Hrbata (ed.): \"Od antiky k moderně\". Praha 2007, str.159-169\n\n"}
{"id": "171560", "url": "https://cs.wikipedia.org/wiki?curid=171560", "title": "Kasino", "text": "Kasino\n\nKasino je podnik, kde se provozují určité typy hazardních her. Kasina jsou běžně sdružena nebo umístěna poblíž hotelů, restaurací a obchodů. Při hrách se zde obvykle používají speciální žetony, které je třeba si zakoupit předem. Eventuální výhra je také v žetonech, které si hráč při odchodu z kasina vymění za reálné peníze u obsluhy. Největší kasina jsou v Monte Carlu, Las Vegas, Macau nebo v Atlantic City.\n\nV drtivé většině států není vstup do kasin povolen osobám mladším 18 let. Výjimkou jsou Spojené státy a několik dalších států, kde je tato věková hranice stanovena na 21 let.\n\nMnoho hazardních her provozovaných v současných kasinech se inspirovalo z historicky doložených her. První zmínky o hazardních hrách sahají až do letopočtu 2400 př. n. l. Je obecně známo, že gamblerství bylo vždy rozšířeno ve všech sociálních skupinách, jakkoliv to mohly být hry různého typu. Již v dobách antické Římské říše zákonodárci nařizovali, aby se všechny děti naučily zacházet s kostkami a hrát s nimi. Francie si připsala prvenství ve vynálezu hracích karet v roce 1387. Balíčky karet se začaly masově vyrábět po vynálezu knihtisku mohučským občanem Johannesem Gutenbergem kolem roku 1450. Napoleon Bonaparte se rád věnoval hře zvané \"vingt-et-un\" („jednadvacet“), která je dnes známa jako blackjack či oko.\n\nZákazníci v kasinech mohou hrát v hracích automatech nebo dalších hrách závisejících na náhodě (ruleta) a některých případech na dovednostech (blackjack, poker). Hry obvykle mají matematicky předurčenou vyhlídku, že kasino vydělává pomocí malé procentuální výhody, kterou má kasino nad hráčem. Toto číslo se liší především na typu zvolené hry, kdy mezi nejvýhodnější patří například blackjack či videopoker. Naopak největší výhodu kasino má u hracích automatů.\n\nMezi nejrozšířenější hry v kasinech patří:\n\nMezi hlavní znaky hry baccarat (nebo bakarat) patří vysoké sázky mezi dvěma soupeři, z nichž jeden představuje „rozdávajícího“ a druhý \"hráče\". Každý táhne karty a snaží se přehrát druhého tak, že se co nejvíce přiblíží součtu \"devět\". Ve skutečnosti není třeba žádné zvláštní zručnosti, atraktivní na hře jsou vysoké sázky a skutečnost, že podíl podniku proti hráči je jedním z nejmenších ze všech kasinových her.\n\nNázev „blackjack\" je odvozený od zvláštního bonusu, který hráč získal za kombinaci pikového esa a černého spodka (křížový nebo pikový spodek, angl. black jack). Tento aspekt hry v průběhu let zastaral a není už součástí pravidel, ale hra si tento název zachovala. V mnoha kasinech je blackjack nejpopulárnější hazardní hrou. Má v sobě rysy, které hru dělají mimořádně zábavnou. Hráči především ovládají své vlastní karty a mohou hrát podle vlastního uvážení. V českém prostředí se lze setkat také se hrou Oko bere, která je často chybně považována právě za blackjack. Obě hry se hrají velmi podobně, ovšem zatímco blackjack se hraje s balíčkem o 52 kartách, Oko bere se hraje s balíčkem 32 karet.\n\nMezi všemi hrami s kostkami je \"craps\" považován za hlavní hazardní hru od Las Vegas až po Monte Carlo. Zisk kasina u hry craps je u základní verze pouze 1,4%, ale u většiny dalších sázek je výrazně vyšší.\n\nNa hře keno je lákavé, že při velkém štěstí lze vyhrát např. 10 000 dolarů z jednoho vloženého dolaru. Šance na takovou výhru je 1 : 379 639 .\n\nRuleta je královnou hazardních her. Ačkoliv sázecí poměry jsou vždy v hráčův neprospěch, může s trochou štěstí vyhrát velkou částku peněz. U jednočíselných sázek je vyplácená výhra 35:1 lákavě vysoká. Skutečný matematický sázecí poměr je u evropské rulety 36:1, což dává podniku zaručený podíl 2,7%. Samozřejmě je to při Americké verzi ruletě jiné, a to 1:37. Přestože je ruleta velmi nepředvídatelná, existují strategie, podle kterých je možné zvýšit své předpoklady na výhru. Rovněž existují pravidla, která snižují výhodu kasina a hráči tak v dlouhodobém horizontu prohrají méně. Jmenují se \"La partage\", \"En prison\" a \"Surrender\".\n\nNávratnost sázek v hracích automatech pro hráče se pohybuje okolo 80 až 90%, ale leckdy i méně, což je ve srovnání např. s blackjackem (návratnost okolo 98%) poměrně málo. Proto je nutno si takovou hru dobře rozmyslet. Automaty, které náhodně generují čísla, tzv. RGN (Random Number Generator) jsou prakticky neporazitelné, přesto existují případy, kdy se lidem podařilo automaty oklamat. K jedné skupině se přiřazuje manipulace s hardwarem, konkrétněji se zásobníkem mincí. V další kategorii se hráčům podařilo oklamat software automatů a uhodnout algoritmus. Právě zde vzniká nejrychleji závislost na hazardních hrách, tedy patologické hráčství známé také jako gamblerství. \n\n\n\n\n\n   \n\nVznik internetu umožnil provoz kasin i v online prostředí. Hráči nemusí navštěvovat kamenné pobočky, ale hrají ze svého počítače, případně i mobilních zařízení. Od 1. ledna 2017 vešel v platnost nový zákon o hazardních hrách, který online kasinům zavádí povinnost získání licence. Tyto licence uděluje Ministerstvo financí České republiky. V současné době je jediné licencované online kasino Fortuna Vegas, které provozuje společnost Fortuna Entertainment Group. V online kasinech hráči mají možnost hrát i za virtuální měnu bitcoin. \n\n"}
{"id": "171561", "url": "https://cs.wikipedia.org/wiki?curid=171561", "title": "Růžov", "text": "Růžov\n\nNázev Růžov má více sídel:\n"}
{"id": "171563", "url": "https://cs.wikipedia.org/wiki?curid=171563", "title": "Miloš Melčák", "text": "Miloš Melčák\n\nMiloš Melčák (* 19. dubna 1939) je český politik, v 90. letech 20. století a v 1. dekádě 21. století poslanec Poslanecké sněmovny Parlamentu České republiky, ve volbách v roce 2006 zvolený za Českou stranu sociálně demokratickou, v lednu 2007 spolu s poslancem Michalem Pohankou, ač opoziční poslanci, umožnili, aby druhá vláda Mirka Topolánka získala důvěru.\n\nPo studiu na Střední průmyslové škole strojnické ve Zlíně a na Fakultě strojní Vysokého učení technického v Brně pracoval v letech 1967–1979 jako externí aspirant na katedře obráběcích a tvářecích strojů VUT Brno. Pracoval jako konstruktér, vedoucí konstrukční skupiny, zástupce vedoucího oddělení Obchodně technických služeb, vedoucí referent v kontrole technické diagnostiky obráběcích strojů, vedoucí oddělení tamtéž, zástupce vedoucího divize, zástupce vedoucího výrobní divize, samostatný vývojový pracovník, ředitel Firemní školy, ředitel a předseda představenstva ZPS Zlín atd.\n\nV letech 1994–1996 pracoval jako pedagogicko-vědecký pracovník na VUT Brno, v roce 1996 byl krátce i jejím proděkanem.\n\nV mládí byl v letech 1961–1970 členem KSČ; vyloučen byl v rámci tzv. vnitrostranických čistek (oficiálně se jednalo o \"výměnu členských legitimací\"). V roce 1991 vstoupil do ČSSD. Kromě funkcí v ČSSD (člen předsednictva) byl také aktivní v komunální politice. V komunálních volbách roku 1994 a komunálních volbách roku 1998 byl zvolen do zastupitelstva města Zlín za ČSSD. Podporoval velký projekt stavby kanálu Dunaj-Odra-Labe. Jako člen Stálé delegace do Parlamentního shromáždění Rady Evropy se jej snažil prosazovat i zde.\n\nVe volbách v roce 1996 byl zvolen do poslanecké sněmovny za ČSSD (volební obvod Jihomoravský kraj). Byl členem sněmovního výboru pro vědu, vzdělání, kulturu, mládež a tělovýchovu. Jako poslanec pak hlasoval pro ústavní zákon, který umožnil zkrácení volebního období. V roce 2009 přitom podobný zákon napadl u Ústavního soudu.\n\nDo Poslanecké sněmovny se po čtyřleté přestávce vrátil ve volbách v roce 2002 a mandát obhájil i ve volbách v roce 2006. Kandidoval vždy za ČSSD ve Zlínském kraji. V letech 2002-2010 byl členem hospodářského výboru sněmovny, v letech 2004-2006 navíc i výboru pro evropské záležitosti a v období let 2006-2010 i hospodářského výboru.\n\nDo vyloučení ze strany 10. února 2007 byl považován za jednoho z představitelů levého křídla v ČSSD a za stoupence bývalého předsedy ČSSD Miloše Zemana.\n\nNa základě jeho ústavní stížnosti odložil 1. září 2009 Ústavní soud vykonatelnost rozhodnutí prezidenta Klause o vyhlášení předčasných voleb do Poslanecké sněmovny, které se měly uskutečnit 9. a 10. října 2009. Jeho stížnost dle agentury Factum Invenio odsoudilo 63 % lidí.\n\nMiloš Melčák se spolu s dalším poslancem ČSSD Michalem Pohankou dohodli s Mirkem Topolánkem a dalšími představiteli koalice, že budou tolerovat druhou vládu Mirka Topolánka.\n\n19. ledna 2007 se nezúčastnili hlasování Poslanecké sněmovny o důvěře vládě Mirka Topolánka, čímž došlo ke snížení hlasovacího kvóra. Díky tomuto kroku poslanci ODS, KDU-ČSL a Strany zelených vyslovili vládě důvěru, a byl tak ukončen politický pat, který nastal po volbách v červnu 2006.\n\nPředseda ČSSD Jiří Paroubek Miloše Melčáka nařkl z korupce a oznámil, že na něho podá trestní oznámení. Prohlásil také, že bude sledovat jeho majetek: „Budeme sledovat jejich majetkové poměry za pět, deset let“.\n\nVe své odpolední řeči ve Sněmovně Miloš Melčák přednesl své a Pohankovo stanovisko a odmítl Paroubkův postup a jeho obvinění.\n\n27. ledna byl Miloš Melčák odvolán z předsednictva ČSSD (zde působil od roku 1999). Jeho mateřská základní organizace ve Zlíně mu však 29. ledna navzdory tlakům z vedení ČSSD nezrušila členství ve straně. Ústřední výkonný výbor ČSSD proto využil možnosti, kterou mu dávají stanovy, a 10. února 2007 vyloučil Miloše Melčáka ze strany. Pro hlasovalo 132 jeho členů, proti 10.\n\nVedení sociální demokracie a část české veřejnosti ho kvůli toleranci Topolánkově vládě následně začala označovat za zrádce. Miloš Melčák svým jednáním a podporou Topolánkovy vlády neporušil Ústavu, neboť dle ní není poslanec vázán rozhodnutími strany, ani jinými příkazy (čl. 26).\n\n"}
{"id": "171566", "url": "https://cs.wikipedia.org/wiki?curid=171566", "title": "Roman Skružný", "text": "Roman Skružný\n\nIng. Roman \"Elmar\" Skružný (31. října 1932 - 30. března 2004, Praha) byl český nacistický aktivista, někdejší čestný předseda občanského sdružení Národní aliance a funkcionář politické strany Pravá alternativa.\nJeho otcem byl humorista a autor Josef Skružný (1871 – 1948) který během druhé světové války podporoval Němce. Vystudoval střední průmyslovou školu a nakonec i Lesnickou fakultu ČVUT. V lesním hospodářství také určitou dobu pracoval.\n\nV době komunistické totality v Československu se Skružný hlásil k členství v diverzní nástupnické organizaci SS kde údajně spolupracoval s bývalým příslušníkem SS sloužícím (pod falešnou identitou) v Československé lidové armádě \n. Po Sametové revoluci se politicky angažoval v neonacistickém hnutí a byl přispěvatelem řady periodik a řečníkem na mnoha demonstracích.\n\nKe konci svého života byl stíhán za rasistickou a revizionistickou audionahrávku \"„Pravda o lži“\", které byl autorem. K pravomocnému rozsudku však v této věci vzhledem k jeho smrti nedošlo.\n\n\n"}
{"id": "171570", "url": "https://cs.wikipedia.org/wiki?curid=171570", "title": "3ivx", "text": "3ivx\n\n3ivx je obrazový (video) kodek kompatibilní se standardem MPEG-4 vytvořený australskou společností 3ivx Technologies.\n\n3ivx (anglicky vyslovováno „“, což se v překladu podobá výslovností slovu „\"rozkvétající\"“) je komerční sada kodeků, která umožňuje vytváření datových toků (streamů) kompatibilních se standardem MPEG-4. Kodek byl navržen s ohledem na nízký výkon vestavěných systémů. 3ivx poskytuje pluginy a filtry, které umožňují obalení MPEG-4 datových toků do formátů Microsoft ASF a AVI a také Apple QuickTime (MOV). Sada umožňuje také vytvářet jednoduché MP4 toky a poskytuje zvukový (audio) kodek pro vytváření AAC streamů.\n\nOficiálně jsou dekodéry a kodéry k dispozici pro Microsoft Windows, Mac OS a BeOS, starší verze i pro Amigu a Linux. Kolekce FFmpeg umožňuje dekódování streamů kódovaných kodekem 3ivx.\n\nDalší význačnou vlastností 3ivx je podpora streamingu souborů přes Internet.\n\n"}
{"id": "171572", "url": "https://cs.wikipedia.org/wiki?curid=171572", "title": "Çorovoda", "text": "Çorovoda\n\nÇorovoda ( také \"Çorovodë\") je město ležící v jižní části Albánie. Má okolo 14 000 obyvatel (odhad z roku 2006). Je hlavním městem okresu Skrapar. Jeho jméno pochází z bulharštiny, ve které slovní spojení \"Черна вода\" znamená \"Černá voda\". Město se nachází na soutoku řeky Osum a říčky Çorovodë. Oba toky tvoří nad městem hluboce zaříznuté kaňony.\n"}
{"id": "171573", "url": "https://cs.wikipedia.org/wiki?curid=171573", "title": "Posse (I Need You on the Floor)", "text": "Posse (I Need You on the Floor)\n\nPosse (I Need You On The Floor) (Četo (Potřebuju vás na tanečním parketu)) je píseň německé skupiny Scooter z alba We Bring The Noise! z roku 2001. Jako singl vyšla píseň v roce 2001. Scooter použili v písni \"High Pitched Voice\" (zpěv posazený do vyšších poloh) a piáno, což mělo nečekaný úspěch. Videoklip zachycuje reálnou cestu Scooteru na tour. Byl natočen během tanečního festivalu v Dánsku. Je v něm zachycena cesta autobusem, i to, co se děje v zákulisí. Videoklip má 3 různé verze a britská verze singlu obsahuje jeho britskou verzi. HPV je zpíváno Rickem J. Jordanem.\n\n\n"}
{"id": "171574", "url": "https://cs.wikipedia.org/wiki?curid=171574", "title": "Tracey Eminová", "text": "Tracey Eminová\n\nTracey Eminová (* 3. července 1963, Londýn) je britská umělkyně s tureckými kořeny. Patřila k tzv. YAB, „Young British Artists“ („mladým britským umělcům“), kteří se rekrutovali zejména z absolventů Goldsmith College of Art z druhé poloviny osmdesátých let, a jejichž významným mecenášem a sběratelem je reklamní magnát Charles Saatchi. V letech 2009–2010 spolupracovala s Louise Bourgeois, s níž vytvořila cyklus 16 kreseb s názvem \"Neopouštěj mě\". Dílo bylo vystaveno na podzim 2015 v Galerii Rudolfinum.\n\n"}
{"id": "171575", "url": "https://cs.wikipedia.org/wiki?curid=171575", "title": "Daniel Bernoulli", "text": "Daniel Bernoulli\n\nDaniel Bernoulli (8. únor 1700, Groningen – 17. březen 1782, Basilej) byl v Nizozemí narozený švýcarský fyzik a matematik, zakladatel hydrodynamiky. Je jedním z členů rodiny významných švýcarských matematiků a fyziků, syn Johanna Bernoulliho.\n\nMládí strávil v Basileji, kde roku 1721 dokončil studium medicíny. Roku 1725 dostal pozvání z Ruska, aby se zde stal profesorem matematiky v petrohradské Akademii věd. V roce 1733 Bernoulli odešel z Ruska, protože tam začala krutovláda carevny Anny Ivanovny. Cestoval a přednášel matematiku, botaniku, fyziku a anatomii na univerzitách v Basileji a v Groningenu.\n\nHydrodynamica (1738) – ve svém stěžejním díle shrnul všechny své výsledky experimentálního i teoretického studia kapalin, včetně Bernoulliho rovnice, která popisuje proudění tekutin. Touto prací položil základy hydrodynamiky. V dodatku ke knize se věnoval i plynům. Vytvořil první kinetickou teorii plynů. Plyny považoval za „pružnou kapalinu“ z částic a pro jejich popis použil teorii pravděpodobnosti. Odvodil z úvah o mikroskopické struktuře plynů makroskopické rovnice popisující jejich chování při změnách teploty a tlaku.\n\nRoku 1738 formuloval slavný petrohradský paradox, týkající se rozhodování za nejistoty.\n\n"}
{"id": "171578", "url": "https://cs.wikipedia.org/wiki?curid=171578", "title": "Lokomotiva 477.0", "text": "Lokomotiva 477.0\n\nLokomotiva řady 477.0 (známá také jako „papoušek“) je posledním typem parní lokomotivy, vyrobeným v ČKD pro Československé státní dráhy. Její výroba proběhla v letech 1951–1952 a 1955 a vývoj původně probíhal pod řadovým označením 476.1. Vzhledem k překročení nápravové hmotnosti během vývoje ale došlo k přeznačení typu na řadu 477.0. Téměř celá první série 38 kusů, dokončená v roce 1952, byla ještě dodána s tímto označením, druhá série o 22 kusech dodaná v roce 1955 již nesla nové označení. Lokomotivy druhé série měly pro zlepšení jízdních vlastností a vhodnější rozložení hmotnosti oproti první sérii zmenšený vodojem o 2 m³ a upraven byl i pojezd. První série pak získala nové značení sjednocené s druhou sérií.\n\nStroj je tendrovou lokomotivou určenou pro rychlou osobní dopravu na předměstských tratích a také pro dopravu rychlíků, kde nahradily zejména starší předválečné stroje řady 464.0. Postupem času přecházely vlivem postupu elektrifikace železniční sítě a výrobě nových motorových lokomotiv spíše na méně důležité tratě a výkony. Po roce 1970 začalo odstavování a rušení i této řady po necelých 20 letech provozu. Poslední lokomotivy dosluhovaly mezi lety 1978–1979. Do současnosti byly zachovány tři stroje evidenčních čísel 013, 043 a 060.\n\nNejstarší tendrovou lokomotivou pro osobní a rychlíkovou dopravu v Československu se stala řada 464.0, vyrobená v ČKD a Škodě ve třicátých letech. Tyto lokomotivy nahradily staré stroje (často i s vlečnými tendry) především tam, kde byla nutná nízká nápravová hmotnost a zároveň možnost dosažení vyšších rychlostí. Na hlavních tratích, které měly obvykle kvalitnější svršek, jenž tak umožňoval provoz těžších lokomotiv, se tyto řady potýkaly s adhezními problémy při častých rozjezdech ze zastávek v příměstské dopravě. Následně bylo proto rozhodnuto zkonstruovat novou lokomotivu s vyšší hmotností i výkonem s určením pro osobní a spěšné vlaky na hlavních tratích, jež by tyto problémy neměla. Plzeňská Škoda vyrobila roku 1935 stroj 475.001 a porovnávala ho s lehčími a méně výkonnými stroji řady 464.0. Přes mnohé nedostatky vykázal ve většině případů lepší výsledky, ale pozornost železnic se soustředila spíše na připravovanou zdokonalenou řadu 464.1. V ČKD se její vývoj protáhl a dva exempláře byly vyrobeny teprve v roce 1940. Zároveň to byly jediné stroje své řady.\n\nTato dvojice se stala na jedno desetiletí vrcholem vývoje, jelikož během války měla v obou koncernech (Škodě i ČKD) prioritu výroba nákladních lokomotiv a zbrojního arzenálu. Lokomotiva 475.001 byla v této době v provozu ve výtopně Praha Hybernské nádraží (dnešní Masarykovo), a i když nevynikala nejvyšší spolehlivostí, stále sloužila na osobních vlacích především na kolínské a turnovské trati. V březnu 1945 ji ale těžce poškodil nálet a následně odstavena. Později však prošla opravou a navrácena do provozu. V Praze sloužila až do roku 1958, kdy byla definitivně vyřazena a v květnu 1962 zrušena. Krátce poté skončila ve šrotu.\n\nPo válce byl obnoven vývoj i výroba nových lokomotiv a projekt výkonné tendrovky pro předměstskou dopravu se opět dostal na pořad dne. Své návrhy předložili oba hlavní výrobci. ČKD pracovalo s variantou návaznosti jak na vlastní stroje 464.0 a 1 z předválečné éry, tak na konkurenční 475.0, zatímco Škodovy závody navrhovaly pokrokovou tříválcovou konstrukci nového typu. Přestože byla v roce 1947 předběžně ministerstvem dopravy objednávka přislíbena Škodovce, došlo vzápětí k přehodnocení plánů a s nástupem nového režimu po únoru 1948 byla tato společnost určena jako majoritní výrobce elektrických lokomotiv. Zakázka na novou lokomotivu tak nakonec připadla ČKD, které mělo dle objednávky č. D/20179.49/III/5 ze dne 6. června 1949 vyrobit šedesát lokomotiv nové řady 476.1, ale ve třech provedeních:\n\nAčkoliv se tak administrativně jednalo o jednu řadu, již z výroby mělo jít o lokomotivy tří různých provedení. Cena za jednu lokomotivu nejjednoduššího provedení činila 4 970 245 Kčs včetně daně, u dvou dokonalejších provedení výrobce ještě požadoval příplatky. Prvních třicet lokomotiv mělo být dodáno ve druhém pololetí roku 1950, zbylá polovina roku následujícího.\n\nKonstruování a vývoj nových lokomotiv připadlo týmu konstruktérů závodu ČKD Sokolovo pod vedením zkušeného Ing. Vlastimila Hozmana. Při projektování částečně využili zkušeností a řešení z obdobných lokomotiv již provozovaných v zahraničí a konstrukce také v některých ohledech vychází ze škodováckého stroje 475.001. Již v této fázi nabral celý projekt více než roční zpoždění oproti plánu, zaviněné zejména požadavky na složitou tříválcovou konstrukci a další moderní doplňky.\n\nTlakové zkoušky kotlů vyráběných lokomotiv probíhaly teprve od května 1951, ve druhé polovině roku byly výrobně dokončeny první stroje a dodávány do výtopen Vršovice-Nusle nebo Masarykovo nádraží, kde podstupovaly první zkoušky. Technicko-policejní zkoušky obvykle absolvovaly na trati Běchovice – Kolín – Choceň, případně pouze některých úsecích této tratě. Dosahované rychlosti při nich se pohybovaly mezi 110–115 km/h. Poté byly nové lokomotivy převzaty ČSD (nejprve provizorně) a zařazeny do služby. Většina strojů ihned odcházela do přidělených výtopen (Brno, Bohumín, Vrútky) a v Praze natrvalo zůstala pouze část lokomotiv pro dopravu v okolí hlavního města. Z Masarykova nádraží (mezitím roku 1953 přejmenovaného na Prahu střed) byly dodatečně přesunuty do depa na Smíchově, zčásti i do Vršovic.\n\nPrvní série (do čísla 38) byla dodávána ještě s označením řadou 476.1, ale pro překročení celkové hmotnosti stroje proběhlo dodatečné přeznačení lokomotiv na řadu 477.0 a pod tímto číslem již byly realizovány dodávky dalších strojů. Po zhruba roce provozu pak všechny lokomotivy podstupovaly tzv. kolaudaci (tedy kontrolu stavu), jež byla prováděna v dílnách Kolín nebo České Velenice. Po jejím úspěšném absolvování je provozovatel definitivně převzal do svého užívání.\n\nPo dodání nasadily výtopny své lokomotivy především tam, kde jich bylo nejvíce potřeba – na rychlíky a osobní vlaky na tratích, kde již obvykle sloužila starší řada 464.0. Právě s ní byla řada 477.0 nejvíce porovnávána a v drtivé většině případů vykazovala lepší výsledky. Někde zastoupila i větší řadu 387.0 s vlečným tendrem. V pražských depech byly vystavovány na tratě do Turnova, Benešova a Berouna (zde i na rychlé nákladní vlaky), v Brně na tratě do České Třebové a Havlíčkova Brodu, v Bohumíně zejména na hlavní tah Přerov – Ostrava – Žilina a ve Vrútkách na trať Žilina – Liptovský Mikuláš, případně až do Spišské Nové Vsi.\n\nV začátcích svého provozu vykazovaly lokomotivy některé problémy a závady. Slabými články bylo například zadírání kulis, vyšší opotřebovávání šoupátek a další méně významné chyby. Největší nectností nových lokomotiv ale byl nadměrně namáhaný zadní podvozek, jež si po mnoha závadách vyžádal několik rekonstrukcí a úprav, než byl problém dostatečně vyřešen. Lokomotivy první série navíc výrobce dodával bez usměrňovacích plechů, které tak dodatečně na stroje montoval.\n\nJiž z tohoto období pochází nejznámější přezdívka řady 477.0, tedy „papoušek“. Existují dvě teorie jejího vzniku – za tu reálnější je pokládána skutečnost, že z výroby byly lokomotivy oděny v pestré kombinaci modrého kotle, budky a tendru, červeného pojezdu a červenobílých doplňků a připomínaly tak barevného papouška. Druhá pak hovoří o tom, že vychází ze znělky československého filmového týdeníku, kde byl zachycen průjezd této lokomotivy s titulkem „Režie: Papoušek“.\n\nV průběhu let byly lokomotivy různě přesouvány mezi výtopnami a přidělovány podle aktuálních potřeb. Až do sedmdesátých let 20. století zůstala na většině tratí v provozu i řada 464.0, mezi lokomotivními četami oblíbená především pro svou jednoduchost a spolehlivost. Výkonnostně ale na novější „papoušky“ nestačila a rychlá osobní doprava na hlavních tratích, jimž se dosud vyhýbala elektrifikace, tak nadále patřila jim.\n\nPo necelém roce provozu tak první stroje například odešly z Vrútek, aby byly nahrazeny právě řadou 464.0, předanou z Čech. V letech 1969–1970 se sem řada 477.0 vrátila, ale jen na krátký čas, a po příchodu nových „zamračených“ řady T 478.1 byly všechny místní parní lokomotivy podruhé odsunuty pryč. Podobná situace proběhla ve Valašském Meziříčí, kam první stroje přišly roku 1960 a již po dvou letech byly kvůli elektrifikaci předány do Zvolena. V polovině šedesátých let se tu opět objevily, ale tentokrát již jen jako náhrada řady 464.0 na osobních vlacích do Ostravy a Kojetína. Po dodávkách motorových lokomotiv zdejší stroje roku 1970 postupně odešly do Krnova. Provoz na středním Slovensku zajišťovaly stroje depa Zvolen, jež sem přišly koncem roku 1961 a sloužily zde až do téměř úplného ukončení nasazování parní trakce v tomto regionu. Další lokomotivy byly deponovány v Bratislavě, Brně, Bohumíně, Jihlavě a Kralupech nad Vltavou s určením pro osobní vlaky na tratích v okolí svých měst.\n\nJednou z mála služeben, kde tyto lokomotivy vydržely prakticky po celou dobu provozu, bylo depo v Praze-Vršovicích (dříve Vršovice-Nusle). Od vyrobení zde řada 477.0 sloužila více než 20 let a jako poslední zde dosluhovaly stroje 477.046 a 057 – vůbec poslední výkon odjel druhý jmenovaný v květnu 1973. Zároveň s tím skončil provoz řady 477.0 v Praze.\n\nZačátkem sedmdesátých let probíhala výroba motorových řad T 478.1 a 2 a do sériové produkce se chystal i jejich nástupce – „brejlovec“ řady T 478.3. Příval nových motorových lokomotiv způsobil, že parní trakce pomalu vyklízela své pole působení a i ty nejmodernější lokomotivy, mezi něž řada 477.0 také patřila, odcházely z hlavních tratí na podřadné výkony. Stroje v nejhorším stavu byly dokonce odstavovány a po necelých 20 letech provozu odesílány do kovošrotů. Na Slovensku poslední stroje dojezdily roku 1976 v Leopoldově a také skončily pod plameny autogenu.\n\nJakousi labutí píseň zažili „papoušci“ v depech Česká Lípa a Nymburk, kam zpočátku vůbec přiděleni nebyli. První stroj 477.009 přišel do České Lípy z Valašského Meziříčí na podzim 1969 a zahájil malou renesanci provozu této řady. Postupně sem byly předány stroje z celé republiky a v období největší slávy okolo roku 1972 zde bylo v provozu více než deset strojů, navíc doplněných dalšími exempláři z Nymburka. Společně zajišťovaly obě služebny provoz především na trati Kolín – Rumburk, a to jak osobních, tak i spěšných vlaků. Opravdovou pýchou českolipského depa se stala 477.047, přezdívaná „Perla severu“. Ani tato epizoda ale netrvala dlouho a od roku 1974 postupně výkony řady 477.0 v tomto regionu klesaly. Poslední stroje dojezdily v České Lípě v roce 1978 a zrušeny byly v prosinci téhož roku.\n\nPo roce 1975 již zůstala v provozu méně než polovina ze všech 60 vyrobených kusů a rok od roku se tento stav snižoval. V Krnově vydržel poslední stroj 477.029 do podzimu 1977 a poté byl zrušen; jeden z válečkových strojů, 477.059, byl ještě předán do Ostravy a sloužil zde do roku 1979. Místní spolek železničních nadšenců usiloval o jeho zachování jakožto muzejního stroje, při tlakové zkoušce však došlo k podélnému roztržení kotle a snahy o záchranu tak byly zpečetěny.\n\nPosledním strojem, pravidelně nasazovaným na vlaky, se stal stroj 477.043, předaný v roce 1977 z Nymburka do depa Kolín. Zde ještě jezdil na osobních vlacích do Kutné Hory a Čáslavi až do května 1979. Poté došlo k jeho prodeji malešické teplárně, kde byl později zachráněn (viz dále). Zbylé lokomotivy postupně plnily odstavné koleje; některé byly prodány dalším organizacím jako stabilní vytápěcí kotle. I tyto stroje však do poloviny 80. let skončily ve šrotu.\n\nZ 60 vyrobených exemplářů se do současnosti zachovaly tři – v České republice 477.043 a 060, na Slovensku 477.013. Kromě stroje 477.060 jsou oba zbývající v provozuschopném stavu.\n\nPůvodně zvolenský 477.013 byl v létě 1972 předán do Nymburka a nasazován na výkony tohoto depa, především na tradiční rameno do Rumburku. V provozním stavu zůstal do roku 1977 a v září pro nepotřebnost zrušen. Sešrotování však unikl, jelikož byl vybrán pro převoz do připravovaného železničního skanzenu v České Třebové. Roku 1978 sem byl skutečně převezen, ale i nadále chátral pod širým nebem. O šest let později o něj projevilo zájem v Bratislavě, které si ho odvezlo a opravilon alespoň do vystavovatelného stavu. V roce 1992 se jej ujali nadšenci z depa Poprad-Tatry, kteří začali usilovat o jeho zprovoznění. Po sedmi letech práce lokomotiva v říjnu 1999 prošla technicko-bezpečnostními zkouškami a stala se provozuschopným exponátem. Kromě propadnutí kotle v letech 2004–2006 je od té doby používána k historickým jízdám a setkáním nejen na Slovensku, ale i v zahraničí.\n\nStroj 477.043 byl vyroben pod výrobním číslem 3042. Technicko-bezpečnostní zkoušku vykonal dne 20. května 1955 na traťovém úseku z Kolína do Chocně a zpět. ČSD jej převzaly v lokomotivním depu Praha-Vršovice a v Praze zprvu také zůstal, přičemž jeho domovem bylo rovněž depo Praha střed. V roce 1959 se stroj krátce ocitl v Českých Budějovicích a přes své původní vršovické depo se vydal do Valašského Meziříčí. V letech 1961 až 1974 působil v RD Zvolen. V posledním období svého provozu sloužil v Kolíně jako jediný své řady. Předán sem byl z Nymburka za účelem vedení osobních vlaků přes styk proudových soustav v Kutné Hoře a pro nedostatek jiných lokomotiv. Po ukončení turnusování v květnu 1979 byl v místním depu odstaven a 1. srpna mu propadla způsobilost kotle. Následně si správci vlečky teplárny v Praze-Malešicích vyjednali přesun lokomotivy na tuto trať. Na přelomu let 1979/1980 prošel opravou v dílnách ŽOS České Velenice jako poslední pravidelně opravená parní lokomotiva a byl opět zprovozněn. Po mnoha peripetiích mohl opět vozit vlaky po tratích ČSD a stal se jedním z prvních provozuschopných muzejních strojů. V polovině devadesátých let 20. století se vrátil do majetku nyní již nástupnických ČD, v Českých Velenicích byl uveden do provozuschopného stavu a je deponován v depu Louny.\n\nLokomotiva čísla 060 je posledním vyrobeným strojem své řady a jedním ze dvou s pojezdem kompletně osazeným válečkovými ložisky. Obdržela výrobní číslo 3059 a z výroby byla dodána do depa Praha-Vršovice. V roce 1962 přešla do Jihlavy a přes Valašské Meziříčí se dostala do PLD Krnov, kde byla dne 20. dubna 1974 zrušena výnosem č. j. 13710/74 a v květnu téhož roku převezena do depozitáře NTM v Čelákovicích. Zde se měla stát muzejním exponátem. V letech 1979–1980 ji však opravila parta nadšenců v Lokomotivním depu Nymburk, opatřili ji novým modrým nátěrem a stal se z ní muzejní exponát (prvně vystavena v roce 1980 v Liberci). Trvale byla udržována ve vystavovatelném stavu a prezentována na mnoha výstavách, ale opravena do provozního stavu již nebyla. Od roku 2007 je uchovávána v depozitáři NTM, jenž se nachází v někdejším depu v Chomutově. Během června 2009 ji mohli zhlédnout návštěvníci železniční výstavy v Augsburgu.\n\n\n"}
{"id": "171588", "url": "https://cs.wikipedia.org/wiki?curid=171588", "title": "Tendr", "text": "Tendr\n\nSlovo tendr se užívá ve více významech:\n\n"}
{"id": "171590", "url": "https://cs.wikipedia.org/wiki?curid=171590", "title": "Mosina", "text": "Mosina\n\nMosina (něm. \"Moschin\") je město v Polsku, ve Velkopolském vojvodství, v\nPoznaňskem okrese, nad Mosinským kanálem; 22 kilometrů jižně od Poznaně. V letech 1975-1998 město leželo v Poznaňském vojvodství. Město má rozlohu 13,58 km² a v současnosti (2008) má 12 110 obyvatel. Městem protéká řeka Warta.\n"}
{"id": "171591", "url": "https://cs.wikipedia.org/wiki?curid=171591", "title": "I'm Your Pusher", "text": "I'm Your Pusher\n\nI'm Your Pusher (Jsem váš odvážlivec) je píseň německé skupiny Scooter z alba Sheffield z roku 2000. Jako singl vyšla píseň v roce 2000. Je to první singl, který byl vydán ve vydavatelství Sheffield Tunes. Skladba se ujala mezi fanoušky, ale skupina s ní nebyla spokojena.\n\n"}
{"id": "171593", "url": "https://cs.wikipedia.org/wiki?curid=171593", "title": "Druhá makedonská válka", "text": "Druhá makedonská válka\n\nDruhá makedonská válka (200 až 197 př. n. l.) byla svedena mezi Makedonií, které vládl král Filip V. Makedonský, a římskou republikou, která byla podporována svými spojenci Pergamem a Rhodem.\n\nJiž od skončení první makedonské války v roce 205 př. n. l. panoval mezi Makedonií a Římem křehký mír. Římané byli dosud zaměstnáni bojem s Hannibalem, který skončil teprve po vítězství v bitvě u Zamy v roce 202 př. n. l. Makedonský král Filip V. se zatím snažil využít římské zaneprázdněnosti k rozšíření vlastních územních zisků v Ilýrii z prvního konfliktu s Římany. Protesty římského senátu ho sice na nějaký čas zastavily, ovšem pokračující nepřátelské akce Filipa stále více přibližovaly k novému střetu s Římem. Na místo Ilýrie chráněné Římany, se král rozhodl upevnit svůj stávající vliv v řeckých obcích. Filip uzavřel tajnou dohodu se seleukovským panovníkem Antiochem III., v níž si oba králové rozdělili území nestabilního ptolemaiovského Egypta. Antiochos napadl jižní Sýrii a Palestinu, zatímco Filip se obrátil na východ. Jeho cílem byla Thrákie a kontrola námořních tras z oblasti Černomoří do Středozemního moře.\n\nV roce 201 př. n. l. vyslal Filip mocné loďstvo proti Rhodu a pergamskému králi Attalovi I. Udatní Rhoďané ale makedonskou flotilu potopili, což podnítilo Řeky, kteří byli tehdy podrobení Makedoncům, aby povstali proti králi a požádali římský senát o pomoc. V témže roce dorazily do Říma delegace Pergamu, Rhodu a Athén, všechny se stejným cílem: přimět Římany k zásahu proti makedonské agresi. Římané Filipovi nikdy nezapomněli jeho spojenectví s Hannibalem během druhé punské války. Senát se proto dychtivě chopil příležitosti pomstít se makedonskému králi, ovšem lidové shromáždění válku nejprve odmítalo, neboť lid byl ještě příliš oslaben sotva skončeným bojem na život a na smrt proti Hannibalovi. V opakovaném hlasování však bylo vyhlášení války nakonec schváleno. Senát zatím vyslal k Filipovi poselstvo s ultimátem, v němž mu zakazoval vést v Řecku válku, což král rezolutně odmítl.\n\nMotivy Římanů k rozpoutání druhé makedonské války spočívaly v zabránění dalšímu mocenskému růstu makedonského království, ovšem stejně důležitým vedlejším záměrem Římanů bylo posílení vlastního vlivu v Řecku.\n\nNa začátku roku 200 př. n. l. napadlo Filipovo vojsko athénské území v Attice. Další armáda, jíž velel král osobně, směřovala k pobřežním městům v Thrákii. Ve stejném roce zahájili své válečné operace i Římané, když se konzul Publius Sulpicius Galba vylodil s dvěma legiemi v Apollonii.\n\nNa konci roku Galba vydrancoval makedonské pohraničí, pak se přesunul do Ilýrie, aby se zmocnil tamních Filipových držav. Současně římská flotila obeplula Řecko, kde mělo Filipovi zabránit v dobytí zdejších \"poleis\". V roce 199 př. n. l. přesvědčili Římané aitólský spolek, aby se opět zapojil do konfliktu proti Makedoncům. Římské vedení války se však vyznačovalo nerozhodností a váhavostí. Galba a jeho nástupce Publius Villius Tappula strávili téměř dva roky prakticky v nečinnosti, během níž se mohli Římané pochlubit pouze pramalými úspěchy. V této době nedokázala ani jedna z válčících stran dosáhnout jakékoli strategické převahy.\n\nV roce 198 př. n. l. přibyl k římskému vojsku v Řecku nový schopný velitel, konzul Titus Quinctius Flamininus, jenž se ihned po svém příchodu energicky vrhl do boje proti Makedoncům. Během vyjednávání s makedonským králem, předložil Flamininus Filipovi dvě podmínky: stažení makedonských posádek z Řecka a uznání svobody řeckých poleis. Třebaže král znovu odmítl, přineslo vyjednávání očekávaný vedlejší efekt, neboť dosavadní spojenec Makedonců, achajský spolek, vstoupil do války jako spojenec Římanů. Flamininus se následně střetl s Filipem v menší potyčce na řece Aoos, z které Římané vzešli vítězně, což jim umožnilo vpadnout do Thesálie a přenést tak válku bezprostředně na makedonské území. Ještě před příchodem zimy Římané oblehli a dobyli četná thesálská města, poté se stáhli do Fókidy, kde strávili zimu.\n\nNa konci roku 198 př. n. l. obnovily obě strany mírové rozhovory, v nichž Flamininus uplatnil svoji politickou prozíravost. Pokud by ztratil svoji konzulskou pravomoc, hodlal válku ukončit sjednáním míru. V případě, že by byl opětovně zvolen do konzulského úřadu, přál si pokračovat v boji. Filip zatím jednání úmyslně zdržoval a současně vyslal vyjednavače do senátu. Zatímco bylo královo poselstvo na cestě, pověřil senát Flaminina, aby jako prokonzul nadále velel vojsku v Řecku. Vyjednávání s Filipem bylo ukončeno a Flamininus se mohl pustit do plánování další kampaně.\n\nNa počátku jara 197 př. n. l. vytáhl Flamininus se svými dvěma legiemi veteránů společně se silným doprovodem spojenců (asi 8 000 převážně Aitólů) znovu do Thesálie. Římané pokračovali v dobývání thesálských měst, načež Filip shromáždil vojsko o síle 25 000 mužů a vyrazil s ním vstříc nepříteli. Obě armády se po krátkém manévrování setkaly u Kynoskefal. V tomto prvním otevřeném střetnutí mezi římskou legií a klasickou makedonskou falangou získala navrch flexibilita legie. Makedonci utrpěli v bitvě těžké ztráty, pročež Filip neměl jiné volby než přijmout mír za velmi nevýhodných podmínek.\n\nV roce 196 př. n. l. byla dojednána mírová smlouva, v níž Filip ztratil kontrolu nad strategicky důležitým Korintem, Eretrií a Demetriadou, stejně jako vládu nad Thesálií. Kromě toho se zavázal zaplatit Římanům 1000 talentů jako odškodnění, rozpustit celou svou flotilu s výjimkou šesti lodí a poskytovat Římanům vojenskou pomoc. Nadále si však směl ponechat vládu nad Makedonií, poněvadž Římané považovali za mnohem vážnější hrozbu seleukovského krále Antiocha III. Makedonské království mělo tudíž posloužit jako nárazník proti případné expanzi seleukovské Sýrie.\n\nŘím, jenž krátce po skončení druhé punské války stále ještě disponoval pouze omezenými lidskými zdroji, nebyl schopen trvale obsadit Řecko, nicméně bystrý Flamininus obrátil tento nedostatek ve výhodu, když na isthmických hrách v roce 196 př. n. l. prohlásil Helény za osvobozené. Obyvatelé Řecka měli od nynějška žít svobodně podle vlastních zákonů a zvyků. Tímto vystoupením získal Flamininus obdiv a vděčnost Helénů, která trvala ještě po staletí, a zároveň tak dosáhl dalšího důležitého cíle: Řekové neschopní sami se ubránit okolním říším, pociťovali vůči Římanům náklonnost a loajalitu za to, že definitivně skoncovali s nenáviděnou makedonskou hegemonií. Zasahováním do řeckých záležitostí tak Římané rozšířili sféru svého vlivu na východ, aniž by byli nuceni zde umístit jedinou legii. V roce 194 př. n. l. opustili poslední římští vojáci Řecko, ve skutečnosti se však řecké obce staly faktickým římským protektorátem.\n\n\n"}
{"id": "171594", "url": "https://cs.wikipedia.org/wiki?curid=171594", "title": "Makedonské války", "text": "Makedonské války\n\nMakedonské války označují sérii čtyř válek vybojovaných mezi římskou republikou a jejími spojenci na jedné a Makedonií na druhé straně.\n\n\nV průběhu těchto čtyř válek bylo makedonské království postupně oslabeno a zničeno. Po porážce u Pydny v roce 168 př. n. l. byla Makedonie rozdělena do čtyř států pod silným římským vlivem. Po zdolání posledního vážného odporu v roce 148 př. n. l. byly tyto čtyři republiky rozpuštěny a Makedonie byla oficiálně přeměněna v římskou provincii Macedonia.\n\n"}
{"id": "171595", "url": "https://cs.wikipedia.org/wiki?curid=171595", "title": "Admir Alič", "text": "Admir Alič\n\nAdmir Alič (* 3. května 1984) je bosenský basketbalista. Alič je odchovancem bosenského klubu KK Čelik ze Zenice. Od roku 2005, s výjimkou sezóny 2007-2008 působí v české lize. Od listopadu 2016, kdy ukončil své působení v týmu NBL NH Ostrava nastupuje za prvoligový Slavoj BK Litoměřice.\n\nJe vysoký 196 cm, váží 100 kg\n\n"}
{"id": "171596", "url": "https://cs.wikipedia.org/wiki?curid=171596", "title": "Aleš Chán", "text": "Aleš Chán\n\nAleš Chán (* 1. září 1980) je český basketbalista hrající Národní basketbalovou ligu za tým BK Prostějov. Hraje na pozici pivota.\nJe vysoký 216 cm, váží 115 kg.\n\n"}
{"id": "171599", "url": "https://cs.wikipedia.org/wiki?curid=171599", "title": "Aleš Petřík", "text": "Aleš Petřík\n\nAleš Petřík (* 29. prosince 1979) je český basketbalista hrající Národní basketbalovou ligu za Brněnský basketbalový klub.\nJe vysoký 200 cm, váží 96 kg.\n\n"}
{"id": "171600", "url": "https://cs.wikipedia.org/wiki?curid=171600", "title": "Andrej Vukotič", "text": "Andrej Vukotič\n\nAndrej Vukotič (* 6. června 1986) je český basketbalista hrající Národní basketbalovou ligu za tým USK Praha. Hraje na pozici rozehrávače. Je vysoký 185 cm, váží 80 kg.\n\n"}
{"id": "171602", "url": "https://cs.wikipedia.org/wiki?curid=171602", "title": "Antonín Pištěcký", "text": "Antonín Pištěcký\n\nAntonín Pištěcký (* 28. února 1984) je český basketbalista hrající Národní basketbalovou ligu za tým BK Děčín. Hraje na pozici křídla. Je vysoký 197 cm, váží 92 kg.\n\n"}
{"id": "171603", "url": "https://cs.wikipedia.org/wiki?curid=171603", "title": "Antti Nikkilä", "text": "Antti Nikkilä\n\nAntti Nikkilä (* 25. srpna 1978, Tampere) je finský basketbalista hrající českou Národní basketbalovou ligu za tým ČEZ Basketball Nymburk. Hraje na postu pivota.\nJe vysoký 210 cm, váží 122 kg.\n\n\n *Rozehraná sezóna - údaje k 20.1.2007 \n"}
{"id": "171604", "url": "https://cs.wikipedia.org/wiki?curid=171604", "title": "Ctirad Klimánek", "text": "Ctirad Klimánek\n\nCtirad Klimánek (* 5. listopadu 1984) je český basketbalista hrající Národní basketbalovou ligu za tým NH Ostrava. Hraje na pozici křídla.\n\n"}
{"id": "171605", "url": "https://cs.wikipedia.org/wiki?curid=171605", "title": "Damien Argrett", "text": "Damien Argrett\n\nDamien Argrett (* 6. srpna 1982) je americký basketbalista hrající českou Národní basketbalovou ligu za tým BK Ústí nad Labem. Hraje na pozici pivota.\n"}
{"id": "171606", "url": "https://cs.wikipedia.org/wiki?curid=171606", "title": "Daniel Dvořák (basketbalista)", "text": "Daniel Dvořák (basketbalista)\n\nDaniel Dvořák (* 7. dubna 1977) je český basketbalista hrající Národní basketbalovou ligu za tým USK Praha.\nJe vysoký 204 cm, váží 99 kg.\n\n\n\n"}
{"id": "171607", "url": "https://cs.wikipedia.org/wiki?curid=171607", "title": "Daniel Gajdošík", "text": "Daniel Gajdošík\n\nDaniel Gajdošík (* 11. prosince 1980) je český basketbalista hrající Národní basketbalovou ligu za tým A Plus OHL ŽS Brno BC. Hraje na pozici rozehrávač.\nJe vysoký 188 cm, váží 78 kg.\n\n"}
{"id": "171608", "url": "https://cs.wikipedia.org/wiki?curid=171608", "title": "Daniel Novák (basketbalista)", "text": "Daniel Novák (basketbalista)\n\nDaniel Novák (* 2. února 1978 Bratislava) je slovenský basketbalista hrající českou Národní basketbalovou ligu za tým BK Prostějov. Hraje na pozici křídla.\nJe vysoký 201 cm, váží 107 kg. Na konci sezóny se nedohodl na prodloužení smlouvy a přestoupil do AŠK Inter Bratislava.\n\n\n"}
{"id": "171609", "url": "https://cs.wikipedia.org/wiki?curid=171609", "title": "David Douša", "text": "David Douša\n\nDavid Douša (* 11. srpna 1977) je český basketbalista hrající Národní basketbalovou ligu za tým BK Prostějov. Hraje na pozici pivota.\n\nJe vysoký 209 cm, váží 110 kg. Pak byl na hostování v týmu BK Sadská.\n\n\n"}
{"id": "171610", "url": "https://cs.wikipedia.org/wiki?curid=171610", "title": "David Hájek", "text": "David Hájek\n\nDavid Hájek (* 25. října 1977) je český basketbalista hrající Národní basketbalovou ligu za tým Geofin Nový Jičín. Hraje na pozici křídla.\nJe vysoký 201 cm, váží 92 kg.\n\nJedná se o člena širšího reprezentačního kádru.\n\n"}
{"id": "171611", "url": "https://cs.wikipedia.org/wiki?curid=171611", "title": "David Machač", "text": "David Machač\n\nDavid Machač (* 13. březa 1980) je český basketbalista hrající Národní basketbalovou ligu za tým A Plus OHL ŽS Brno BC. Hraje na pozici pivota.\nJe vysoký 205 cm, váží 105 kg.\n\n"}
{"id": "171612", "url": "https://cs.wikipedia.org/wiki?curid=171612", "title": "Ex offo", "text": "Ex offo\n\nEx offo je v právním prostředí býv. Rakouska-Uherska zavedená zkratka jinak i v dalších právních řádech běžného latinského výrazu ex officio, který znamená z úřední moci, povinnosti, z úředního příkazu. V právnické terminologii se obvykle jedná o soudem přiděleného obhájce (tzv. obhájce nebo advokát ex offo). Nositel funkce nebo úřadu, který je z jejich titulu automaticky (ex officio) nositelem jiné funkce, se označuje virilista.\n\nV trestním řízení ex offo označuje případ tzv. nutné obhajoby, kdy obviněný musí mít obhájce ze zákona (např. je-li ve vazbě nebo horní hranice hrozícího trestu odnětí svobody převyšuje pět let), ale sám si jej nezvolí. Pak je mu ustanoven neprodleně soudem. Obhájcem může být pouze advokát a je povinen případ převzít. Pouze z důležitých důvodů může být na žádost obhajoby zproštěn.\n\n"}
{"id": "171613", "url": "https://cs.wikipedia.org/wiki?curid=171613", "title": "David Panáček", "text": "David Panáček\n\nDavid Panáček (* 13. září 1975) je český basketbalista hrající Národní basketbalovou ligu za tým BK Děčín. Hraje na pozici křídla.\nJe vysoký 200 cm, váží 91 kg.\n\nV roce 2012 začal trénovat mladší minižáky U12 v klubu Snakes Ostrava, hned 1 sezónu byli 3. na MČR.\n\n"}
{"id": "171614", "url": "https://cs.wikipedia.org/wiki?curid=171614", "title": "David Špička", "text": "David Špička\n\nDavid Špička (* 8. listopadu 1972) je český basketbalista hrající Národní basketbalovou ligu za Brněnský basketbalový klub. Hraje na pozici pivota. Je vysoký 200 cm, váží 107 kg.\n\n"}
{"id": "171615", "url": "https://cs.wikipedia.org/wiki?curid=171615", "title": "Denis Mujagič", "text": "Denis Mujagič\n\nDenis Mujagič je chorvatský basketbalista hrající českou Národní basketbalovou ligu za tým BK Synthesia Pardubice. Hraje na pozici křídla. Je vysoký 193 cm, váží 87 kg.\n\n"}
{"id": "171616", "url": "https://cs.wikipedia.org/wiki?curid=171616", "title": "Dominik Feštr", "text": "Dominik Feštr\n\nDominik Feštr (* 29. prosince 1971) je bývalý český basketbalista hrající Národní basketbalovou ligu za tým BK Ústí nad Labem a jeho pozdější trenér. Hrál na pozici pivota.\nJe vysoký 199 cm, váží 108 kg.\n\n\n\n"}
{"id": "171617", "url": "https://cs.wikipedia.org/wiki?curid=171617", "title": "Edward Rahsaan Ames", "text": "Edward Rahsaan Ames\n\nEdward Rahsaan Ames (* 1978) je americký basketbalista.\n\nV letech 2006–2009 hrál českou Národní basketbalovou ligu na pozici rozehrávače. Sezónu 2009/2010 hrál za maďarský klub PVSK-Panthers. V roce 2012 už hraje za NH Ostrava Mattoni NBL.\n"}
{"id": "171618", "url": "https://cs.wikipedia.org/wiki?curid=171618", "title": "Kamaldin Gamma", "text": "Kamaldin Gamma\n\nKamaldin Gamma (* 23. prosince 1980) je chorvatský basketbalista libyjského původu hrající českou Národní basketbalovou ligu za tým BK Synthesia Pardubice. Hraje na pozici pivota.\nJe vysoký 206 cm, váží 96 kg.\n\n\n"}
{"id": "171619", "url": "https://cs.wikipedia.org/wiki?curid=171619", "title": "Goran Savanovič", "text": "Goran Savanovič\n\nGoran Savanovič (* 28. srpna 1973, přezdívaný \"Sepa\") je srbský basketbalista hrající českou Národní basketbalovou ligu za tým BK Prostějov. Hraje na pozici křídla.\nJe vysoký 198 cm, váží 100 kg.\n\nGoran Savanovič za svou kariéru postupně vystřídal kromě srbských týmů (Novi Sad, Crvena Zvezda Beograd, Partizan Beograd), také týmy polské, izraelské a belgické ligy.\nV BK Prostějov hraje od roku 2007.\n\n *Rozehraná sezóna - údaje k 20.1.2007\n"}
{"id": "171620", "url": "https://cs.wikipedia.org/wiki?curid=171620", "title": "Guillermo Diaz", "text": "Guillermo Diaz\n\nGuillermo Diaz (* 4. března 1985) je portorický basketbalista, který v roce 2006 hrál českou Národní basketbalovou ligu za tým ČEZ Basketball Nymburk.\n\nGuillermo Diaz nejdříve hrál za univerzitní tým University of Miami, v roce 2006 byl draftován do Los Angeles Clippers, kde ale během přípravy nepronikl do základního týmu. Pro sezónu 2006–2007 podepsal smlouvu s nymburským basketbalovým klubem v české extralize, v lednu 2007 ale po svém agentovi vzkázal, že už se do Nymburka nevrátí. S průměrem přes dvacet bodů na zápas byl ve chvíli ukončení smlouvy v české extralize druhým nejlépe střílejícím hráčem rozehrané sezóny.\n\n"}
{"id": "171621", "url": "https://cs.wikipedia.org/wiki?curid=171621", "title": "Chad Timberlake", "text": "Chad Timberlake\n\nChad Timberlake (* 1. ledna 1984) je americký basketbalista hrající českou Národní basketbalovou ligu za tým Mlékárna Kunín. Hraje na pozici rozehrávače.\nJe vysoký 192 cm, váží 85 kg.\n\n"}
{"id": "171622", "url": "https://cs.wikipedia.org/wiki?curid=171622", "title": "Igor Majoroš", "text": "Igor Majoroš\n\nIgor Majoroš je slovenský basketbalista hrající českou Národní basketbalovou ligu za Brněnský basketbalový klub. Je vysoký 202 cm, váží 102 kg.\n\n"}
{"id": "171623", "url": "https://cs.wikipedia.org/wiki?curid=171623", "title": "Ivo Prachař", "text": "Ivo Prachař\n\nIvo Prachař (* 22. listopadu 1982) je český levoruký basketbalista hrající Národní basketbalovou ligu za tým Mistelbach Mustangs v Rakousku. Hraje na pozici pivota.\nJe vysoký 210 cm, váží 120 kg.\n\n"}
{"id": "171624", "url": "https://cs.wikipedia.org/wiki?curid=171624", "title": "Jakub Houška", "text": "Jakub Houška\n\nJakub Houška (* 30. července 1982 Most) je český basketbalista hrající Národní basketbalovou ligu za tým BK Děčín. Hraje na pozici pivota.\n\nBasketbalu se věnuje od svých 18 let, předtím dlouhá léta hrál za týmy Legionáři Chomutov a Hokejbal Louny hokejbal, ve kterém se dostal do širšího výběru ČR. Jedná se o člena současného českého basketbalového reprezentačního týmu. Téměř celou kariéru tráví v Děčíně, kam přišel z rodného Chomutova a kde se stal v roce 2007 i kapitánem. V roce 2012 se oženil s bývalou volejbalistkou Děčína Ilonou Halbrštátovou a mají spolu dva syny, Marka a Filipa. \n\n\n\n\n"}
{"id": "171625", "url": "https://cs.wikipedia.org/wiki?curid=171625", "title": "Jakub Skála", "text": "Jakub Skála\n\nJakub Skála (* 24. srpna 1978) je český basketbalista hrající Národní basketbalovou ligu (dříve za tým A Plus OHL ŽS Brno BC. V současné době působí v 1. lize týmu BA Sparta Praha s kapitánskou páskou a číslem 44. Hraje na pozici křídla.\nJe vysoký 198 cm, váží 94 kg. V roce 2003 se účastnil Světové Universiády v jihokorejském Daegu – odkaz.\n\n\n2006/2007: 3. místo v \"Mattoni NBL\" s týmem A+ OHL ŽS BRNO \n\n8.5.2010 BA Sparta Praha – mistři ČR 1.ligy\n\n"}
{"id": "171626", "url": "https://cs.wikipedia.org/wiki?curid=171626", "title": "Jan Pastýřík", "text": "Jan Pastýřík\n\nJan Pastýřík (9. května 1983 je český basketbalista hrající Národní basketbalovou ligu za tým BK Kondoři Liberec. Hraje na pozici pivota.\nJe vysoký 208 cm, váží 110 kg.\n\n"}
{"id": "171627", "url": "https://cs.wikipedia.org/wiki?curid=171627", "title": "Jan Rotrekl", "text": "Jan Rotrekl\n\nJan Rotrekl (* 27. listopadu 1985) je český basketbalista hrající Národní basketbalovou ligu za Brněnský basketbalový klub. Hraje na pozici křídla.\nJe vysoký 195 cm, váží 93 kg.\n\n"}
{"id": "171629", "url": "https://cs.wikipedia.org/wiki?curid=171629", "title": "Jan Stehlík", "text": "Jan Stehlík\n\nJan Stehlík (* 10. července 1986) je český basketbalista hrající Národní basketbalovou ligu za tým NH Ostrava a SKB Valašské Meziříčí. Hraje na pozici rozehrávače a malého křídla.\nJe vysoký 185 cm, váží 80 kg.\n\n\n"}
{"id": "171630", "url": "https://cs.wikipedia.org/wiki?curid=171630", "title": "Jan Svoboda (basketbalista)", "text": "Jan Svoboda (basketbalista)\n\nJan Svoboda (* 3. května 1969 Oslavany) je bývalý český basketbalista Národní basketbalové ligy, hral za týmy Zbrojovka Brno a její následovníky Bioveta, Stavex, BVV, A+ Brno a BK Prostějov. Hrál na pozici pivota.\nJe vysoký 204 cm, váží 111 kg.\n\n\n"}
{"id": "171631", "url": "https://cs.wikipedia.org/wiki?curid=171631", "title": "Jan Tomanec", "text": "Jan Tomanec\n\nJan Tomanec (3. října 1985) je český basketbalista hrající 1. ligu za tým BK Lions Jindřichův Hradec. Hraje na pozici nižšího pivota.\nJe vysoký 204 cm, váží 113 kg.\n\n"}
{"id": "171632", "url": "https://cs.wikipedia.org/wiki?curid=171632", "title": "Jan Wiedner", "text": "Jan Wiedner\n\nJan Wiedner (* 29. října 1981) je český basketbalista hrající Národní basketbalovou ligu za Brněnský basketbalový klub. Hraje na pozici křídla.\nJe vysoký 199 cm, váží 95 kg.\n\n"}
{"id": "171633", "url": "https://cs.wikipedia.org/wiki?curid=171633", "title": "Jaroslav Prášil", "text": "Jaroslav Prášil\n\nJaroslav Prášil (* 13. dubna 1980) je český basketbalista hrající českou Národní basketbalovou ligu, který v současnosti hraje za tým Basket Brno. Jedná se o člena současného českého reprezentačního týmu.\n\n\nPrášil vstoupil do extraligy v sezoně 2000-2001 za klub BC Slavia Kroměříž, kde se dostával na hřiště velice málo. Po konci téhle sezony, kdy klub sestoupil do druhé ligy, Prášil přestoupil do klubu NH Ostrava, kde hrál necelých šest sezón. V lednu 2008 náhle přestoupil do Prostějova, od roku 2014 hraje extraligu v Brně. V reprezentaci se podílel svým výkonem na postupu českého týmu z kvalifikace na Mistrovství Evropy 2007.\n\nPrášil je vysoký 200cm a váží 90kg. Na svou výšku je to velice univerzální hráč, který dokáže hrát na pozici rozehrávače, křídla a občasně na pozici podkošového hráče. Dokáže dobře střílet z dálky i zakončovat nájezdem pod koš. Má solidní atletické schopnosti, dribling a přihrávku. Dokáže hrát dobře v koncovkách zápasů. Z jeho dovedností je slabší obrana jeden na jednoho a doskok.\n\n"}
{"id": "171635", "url": "https://cs.wikipedia.org/wiki?curid=171635", "title": "Jiří Formánek", "text": "Jiří Formánek\n\nJiří Formánek (* 14. února 1975) je český basketbalista hrající Národní basketbalovou ligu za tým BK Sadská. Hraje na pozici pivota. Je vysoký 210 cm, váží 105 kg.\n\n"}
{"id": "171637", "url": "https://cs.wikipedia.org/wiki?curid=171637", "title": "Jiří Holanda", "text": "Jiří Holanda\n\nJiří Holanda (* 13. března 1986) je český basketbalista hrající Národní basketbalovou ligu. Dříve hrál za tým, který předešlou sezónu skončil na 3. místě: BK Děčín. Od sezóny 2009/2010 hrál poté za nově složený tým Basketball Brno, který byl tuto sezónu v NBL nováčkem. Hraje na pozici rozehrávače. Jeho výška je 183 cm a jeho váha 73 kg. \n\nDo Brna přišel s vizí, že by mohl strávit na hřišti více minut, než ve svém domovském klubu. V prvním domácím utkání s Ostravou nastoupil Jirka v základní pětce, což byla situace pro něj více méně nová, protože v Děčíně většinou spíše kryl záda americkým playmakerům Sandersovi či Hatcherovi.\n\n"}
{"id": "171638", "url": "https://cs.wikipedia.org/wiki?curid=171638", "title": "Jiří Jelínek (basketbalista)", "text": "Jiří Jelínek (basketbalista)\n\nJiří Jelínek (* 1987) je český basketbalista hrající Národní basketbalovou ligu za tým BK Synthesia Pardubice. Hraje na pozici pivota.\nJe vysoký 202 cm, váží 102 kg.\n\n"}
{"id": "171641", "url": "https://cs.wikipedia.org/wiki?curid=171641", "title": "Jiří Novotný (basketbalista)", "text": "Jiří Novotný (basketbalista)\n\nJiří Novotný (* 27. ledna 1977) je český basketbalista hrající Národní basketbalovou ligu za tým BK Synthesia Pardubice. Hraje na pozici křídla.\nJe vysoký 199 cm, váží 94 kg.\n\n"}
{"id": "171642", "url": "https://cs.wikipedia.org/wiki?curid=171642", "title": "Jiří Trnka (basketbalista)", "text": "Jiří Trnka (basketbalista)\n\nJiří Trnka (* 6. září 1972) je český basketbalista hrající Národní basketbalovou ligu za tým BK Synthesia Pardubice. Hraje na pozici pivota.\nJe vysoký 213 cm, váží 122 kg.\n\n"}
{"id": "171643", "url": "https://cs.wikipedia.org/wiki?curid=171643", "title": "Josef Kresta", "text": "Josef Kresta\n\nJosef Kresta (* 16. listopadu 1983) je český basketbalista hrající Národní basketbalovou ligu za tým NH Ostrava. Hraje na pozici pivota. \nJe vysoký 208 cm, váží 106 kg.\n\n"}
{"id": "171644", "url": "https://cs.wikipedia.org/wiki?curid=171644", "title": "Juraj Gavlák", "text": "Juraj Gavlák\n\nJuraj Gavlák (* 30. dubna 1979) je slovenský basketbalista hrající českou Národní basketbalovou ligu za tým Geofin Nový Jičín. Hraje na pozici rozehrávače. \nJe vysoký 185 cm, váží 83 kg.\n\nJedná se o člena slovenské reprezentace.\n\n\n *Rozehraná sezóna - údaje k 20.1.2007\n"}
{"id": "171645", "url": "https://cs.wikipedia.org/wiki?curid=171645", "title": "Karel Formánek", "text": "Karel Formánek\n\nKarel Formánek (* 28. března 1970) je český basketbalista hrající Národní basketbalovou ligu za tým BK Sadská.\nJe vysoký 207 cm, váží 120 kg.\n\n"}
{"id": "171646", "url": "https://cs.wikipedia.org/wiki?curid=171646", "title": "Ladislav Sokolovský", "text": "Ladislav Sokolovský\n\nLadislav Sokolovský (* 28. července 1977 Přerov) je český basketbalista, který hrál českou Národní basketbalovou ligu za týmy ČEZ Basketball Nymburk, BK Opava a Stavex Brno. Má na svém kontě 11 mistrovských titulů.\nJe vysoký 200 cm, váží 93 kg.\n\nAktivní hráčskou kariéru ukončil v roce 2015.\n\n"}
{"id": "171647", "url": "https://cs.wikipedia.org/wiki?curid=171647", "title": "Lamar Butler", "text": "Lamar Butler\n\nLamar Butler (* 21. prosince 1983, Fort Washington, USA) je bývalý americký basketbalista, který na pozici rozehrávače hrával českou Národní basketbalovou ligu za tým BK Prostějov. \n\nJe vysoký 188 cm, váží 80 kg.\n\n\n"}
{"id": "171648", "url": "https://cs.wikipedia.org/wiki?curid=171648", "title": "Puškvorec", "text": "Puškvorec\n\nPuškvorec (\"Acorus\") je rod jednoděložných rostlin z čeledi puškvorcovité (\"Acoraceae\"). Tato čeleď obsahuje pouze rod \"Acorus\" a je řazena podle systému APG a APG II do samostatného řádu puškvorcotvaré (\"Acorales\"), jiné moderní systémy, např. ji řadí do řádu žabníkotvaré (\"Alismatales\"). Starší systémy řadí puškvorec různě, např. Dahlgrenův systém a Cronquistův systém pod řád árónotvaré (\"Arales\") a do samostatné čeledi \"Acoraceae\" nebo samostatnou čeleď puškvorcovité neuznávají a řadí puškvorec do čeledi árónovité (\"Araceae\"). Český název puškvorec, jehož autorem je Jan Svatopluk Presl, (staročeský název např. \"prustvořec\") pochází z německého \"Brustwurz\" (prsní kořen asi pro použití při onemocnění horních cest dýchacích). Latinský název \"acorus\" (řecky άχόρου) pak odvozen od léčby zornice (κόρη) ().\n\nPuškvorec obecný byl již znám indickým lékařům už ve starověku a jako zboží ho do Evropy dováželi Řekům a Římanům arabští a féničtí kupci. Rostliny puškvorce objevili vlastně vojáci Alexandra Velikého při výpravě do Indie. První sušenou rostlinu puškvorce pro střední Evropu objevil v 16. století Mattioli, který ji získal od německého vyslance u dvora v Cařihradu a brzy poté vídeňský botanik Clusius vypěstoval živé oddenky, jež rozmnožil a rozeslal do mnoha botanických zahrad. Puškvorec se pak rychle rozšířil, takže dnes roste po celé Evropě včetně Britských ostrovů, ale i v atlantické části Severní Ameriky. Roste u pomalu tekoucích nebo stojatých vod, v bažinách nebo vlhkých příkopech. První zprávy o jeho pěstování jsou z Polska, kam jej s sebou ve 13. století přinesli Tataři, dále se však tehdy nerozšířil.\n\nJedná se o mokřadní až vodní rostliny s oddenky. Jsou vytrvalé, jednodomé s oboupohlavnými květy. Listy jsou přisedlé, střídavé, dvouřadě uspořádané, s listovými pochvami. Je vysoká až 150 cm. Čepele listů jsou čárkovité, mečovitého tvaru, žilnatina je souběžná, jsou výrazně aromatické, zvláště při rozlomení listu či oddenku. Květy jsou v květenstvích, v ztlustlých klasech, někdy se tento typ květenství nazývá palice. Květenství podepřeno listenem který však není toulcovitého tvaru a spíše připomíná list. Květenství se skládá z mnoha květů, které jsou uspořádány do spirály. Okvětí je přítomno, ale je nenápadné, skládá se ze 6 okvětních lístků, ve 2 přeslenech (3+3). Tyčinek je 6, ve 2 přeslenech (3+3). Gyneceum je složeno ze 3 plodolistů, je synkarpní, semeník je svrchní. Plod je dužnatý, jedná se o bobuli, v ČR se však plody nevytváří.\n\nPuškvorec roste planě, ale můžeme jej také pěstovat, a to nejlépe na jeho přirozených stanovištích. Říkáme tomu, pěstování v polokultuře. Rozmnožuje se snadno z oddenků nařezaných 5- 10 cm dlouhé kousky a zahrabaných do půdy asi 10 cm.\n\nJsou známy asi 2-6 blízce příbuzných druhů, záleží na taxonomickém pojetí, jsou rozšířeny v mírném pásu až v tropech severní polokoule, často jen adventivně, adventivní výskyt je i na jižní polokouli.\n\nV ČR i v celé Evropě roste jen 1 nepůvodní druh, a to puškvorec obecný (\"Acorus calamus\"). Pochází z tropické Asie a v ČR je zdomácnělý v teplejších oblastech. Je to sterilní triploid, proto nevytváří plody a rozmnožuje se výhradně vegetativně. Blízce příbuzné druhy vytvářející plody rostou v Asii a v Severní Americe.\n\nPoužívá se hlavně jako koření. Nejkvalitnější koření se připraví z oddenků rostlin starých 2 - 3 roky. Nasbírané oddenky se zbaví kořenů a suší za nezvýšené teploty buď přímo, nebo oloupané a podélně rozříznuté. Neloupané jsou podstatně aromatičtější. Jako koření se užívá zpravidla rozemletý na prášek, který příjemně a velmi pronikavě voní a hořce chutná.\n\n\nJsou pěstovány panašované formy jak puškvorce obecného, tak puškvorce trávovitého.\n\n\n\n \n"}
{"id": "171649", "url": "https://cs.wikipedia.org/wiki?curid=171649", "title": "Levell Sanders", "text": "Levell Sanders\n\nLevell Sanders (* 14. prosince 1975) je americký basketbalista hrající českou Národní basketbalovou ligu za tým BK JIP Pardubice. Hraje na pozici rozehrávače.\nJe vysoký 189 cm, váží 94 kg.\n\nMVP české ligy 2005/2006.\nV roce 2010 se na tři roky upsal Děčínu, kam se po třech letech vrací. Zajímavostí je, že jeho nejlepším kamarádem je hvězda Indiany Pacers (NBA) Jamaal Tinsley.\n"}
{"id": "171650", "url": "https://cs.wikipedia.org/wiki?curid=171650", "title": "Luboš Stria", "text": "Luboš Stria\n\nLuboš Stria (* 25. února 1981) je český basketbalista hrající Národní basketbalovou ligu za BK Děčín.\nJe vysoký 197 cm, váží 75 kg.\n\n"}
{"id": "171651", "url": "https://cs.wikipedia.org/wiki?curid=171651", "title": "Luděk Jurečka", "text": "Luděk Jurečka\n\nLuděk Jurečka (* 26. prosince 1983 Ostrava) je český basketbalista hrající Národní basketbalovou ligu za tým BK Opava. Hraje na pozici křídla. Je vysoký 198 cm, váží 92 kg.\n\n\n\n- 2x stříbro v NBL (Prostějov, Nový Jičín)\n\n- 6x bronz v NBL (Prostějov, Nový Jičín, Ostrava)\n\n- 3x v řadě nejlepší trojkař NBL podle %.\n\n"}
{"id": "171652", "url": "https://cs.wikipedia.org/wiki?curid=171652", "title": "Lukáš Houser", "text": "Lukáš Houser\n\nLukáš Houser (* 24. září 1975) je český basketbalista hrající Národní basketbalovou ligu za tým BK Děčín. Hraje na pozici křídla.\nJe vysoký 200 cm, váží 97 kg.\n\n"}
{"id": "171653", "url": "https://cs.wikipedia.org/wiki?curid=171653", "title": "Lukáš Kotas", "text": "Lukáš Kotas\n\nLukáš Kotas (4. listopadu 1984) je český basketbalista hrající Národní basketbalovou ligu za tým USK Praha.\nJe vysoký 193 cm, váží 79 kg.\n\n"}
{"id": "171655", "url": "https://cs.wikipedia.org/wiki?curid=171655", "title": "Lukáš Krátký", "text": "Lukáš Krátký\n\nLukáš Krátký (* 18. dubna 1975) je český basketbalista hrající Národní basketbalovou ligu za tým BK Ústí nad Labem. Hraje na pozici pivota.\nJe vysoký 210 cm, váží 117 kg.\n\n"}
{"id": "171656", "url": "https://cs.wikipedia.org/wiki?curid=171656", "title": "Lukáš Procházka", "text": "Lukáš Procházka\n\nLukáš Procházka (* 8. června 1982) je basketbalista hrající českou Národní basketbalovou ligu za tým NH Ostrava. Hraje na pozici křídla. Je vysoký 197 cm, váží 90 kg.\n\n"}
{"id": "171657", "url": "https://cs.wikipedia.org/wiki?curid=171657", "title": "Marek Balík", "text": "Marek Balík\n\nMarek Balík (* 1. srpna 1983) je český basketbalista hrající Národní basketbalovou ligu za tým BK Děčín. Hraje na pozici rozehrávače. Má také trenérské zkušenosti. V sezóně 2009-2011 vedl velice úspěšný tým BK Juniorku Děčín.\nJe vysoký 195 cm, váží 90 kg.\n\n"}
{"id": "171658", "url": "https://cs.wikipedia.org/wiki?curid=171658", "title": "Marek Mužík", "text": "Marek Mužík\n\nMarek Mužík (* 3. října 1975) je basketbalista hrající českou Národní basketbalovou ligu za tým NH Ostrava. Hraje na pozici křídla.\nJe vysoký 200 cm, váží 102 kg.\n\n"}
{"id": "171659", "url": "https://cs.wikipedia.org/wiki?curid=171659", "title": "Otakar Marek", "text": "Otakar Marek\n\nOtakar Marek (* 30. března 1978) je český basketbalista hrající Národní basketbalovou ligu.\nJe vysoký 187 cm, váží 85 kg.\n\n"}
{"id": "171660", "url": "https://cs.wikipedia.org/wiki?curid=171660", "title": "Marek Stuchlý", "text": "Marek Stuchlý\n\nMarek Stuchlý (* 12. května 1975) je český basketbalista hrající Národní basketbalovou ligu za tým BK NH Ostrava. Hraje na pozici křídla.\nJe vysoký 201 cm, váží 92 kg. Má přezdívku Mahel a podle některých hráčů i starý pes. Má syna Marka, který se také věnuje basketbalu.\n\n"}
{"id": "171661", "url": "https://cs.wikipedia.org/wiki?curid=171661", "title": "Marek Štec", "text": "Marek Štec\n\nMarek Štec (* 10. srpna 1980) je slovenský basketbalista hrající českou Národní basketbalovou ligu za tým BK Breda & Weinstein Opava. Hraje na postu křídla, případně rozehrávače.\nJe vysoký 194 cm, váží 94 kg.\n\n\n *Rozehraná sezóna – údaje k 20.1.2007\n"}
{"id": "171664", "url": "https://cs.wikipedia.org/wiki?curid=171664", "title": "Herald of Free Enterprise", "text": "Herald of Free Enterprise\n\nMS Herald of Free Enterprise byl britský trajekt, provozovaný společností Townsend Thoresen, při jehož havárii dne 6. března 1987 zahynulo 193 osob.\n\nTrajekt pro 1300 cestujících o výtlaku 8000 t postavila v roce 1980 německá firma Schichau-Unterweser AG. Plavidlo bylo 131,91 m dlouhé, 23,19 m široké a ponor činil 5,72 m. Dokázalo vyvinout rychlost 22 uzlů (40 km/h).\n\nLoď vyplula v 18:05 (UTC) z belgického přístavu Zeebrugge na cestu do Doveru. Na palubě bylo 80 členů posádky a 459 cestujících. Dále loď vezla 81 automobilů, 3 autobusy a 47 kamiónů.\n\nVe spěchu posádka nezabezpečila řádně náklad a loď nenabrala předepsané množství vodní přítěže. Navíc námořník zodpovědný za zavírání vjezdových vrat usnul ve své kajutě, aniž na jejich zavření dohlédl.\n\nPo manévrech začala loď nabírat rychlost a v 18:26 opustila přístav. Po 90 sekundách, pouhých 90 m od pobřeží při rychlosti 33 km/h, vnikla nezavřenými vraty dovnitř voda. Porušila se stabilita lodi. Nezajištěný náklad se sesul na stranu a loď se převrátila na bok. Jen díky tomu, že v místě převrácení bylo pod vodou písečné návrší, nedošlo k jejímu úplnému potopení. Podle svědků se vše událo během několika okamžiků.\n\nJen díky tomu, že se katastrofa stala blízko u pobřeží, se podařilo většinu cestujících zachránit.\n"}
{"id": "171665", "url": "https://cs.wikipedia.org/wiki?curid=171665", "title": "Marian Přibyl", "text": "Marian Přibyl\n\nMarian Přibyl (* 19. dubna 1975) je český basketbalista hrající Národní basketbalovou ligu.\nJe vysoký 196 cm, váží 90 kg.\n\n"}
{"id": "171666", "url": "https://cs.wikipedia.org/wiki?curid=171666", "title": "Martin Ides", "text": "Martin Ides\n\nMartin Ides (* 3. května 1980) je český basketbalista hrající Národní basketbalovou ligu za tým NH Ostrava. Hraje na pozici pivota.\nJe vysoký 218 cm, váží 130 kg.\n\n"}
{"id": "171667", "url": "https://cs.wikipedia.org/wiki?curid=171667", "title": "Michael Dostál", "text": "Michael Dostál\n\nMichael Dostál (* 27. dubna 1982) je český basketbalista hrající Národní basketbalovou ligu za tým NH Ostrava. Hraje na pozici křídla.\nJe vysoký 200 cm, váží 91 kg.\n\n"}
{"id": "171668", "url": "https://cs.wikipedia.org/wiki?curid=171668", "title": "Michal Hubálek", "text": "Michal Hubálek\n\nMichal Hubálek (* 4. května 1987) je český basketbalista hrající Národní basketbalovou ligu za tým BC Kolín.\nJe vysoký 193 cm, váží 96 kg.\n\n\nOd roku 2002 do roku 2007 člen reprezentačního týmu kategorií. Universiáda v Bankogu 2004.\n"}
{"id": "171669", "url": "https://cs.wikipedia.org/wiki?curid=171669", "title": "Michal Křemen", "text": "Michal Křemen\n\nMichal Křemen (* 29. července 1981 Mariánské Lázně) je český basketbalista hrající Národní basketbalovou ligu za tým BK Olomoucko. Hraje na pozici křídla, je vysoký 200 cm,\nváží 96 kg. Je odchovancem TJ Slovan Mariánské Lázně.\n\n"}
{"id": "171670", "url": "https://cs.wikipedia.org/wiki?curid=171670", "title": "Michal Šušák", "text": "Michal Šušák\n\nMichal Šušák (* 16. srpna 1977) je český basketbalista hrající Národní basketbalovou ligu za tým BK Sadská. Hraje na pozici pivota.\nJe vysoký 201 cm, váží 100 kg.\n\n"}
{"id": "171671", "url": "https://cs.wikipedia.org/wiki?curid=171671", "title": "Mike Mitchell", "text": "Mike Mitchell\n\nMike Mitchel je americký basketbalista hrající českou Národní basketbalovou ligu za tým NH Ostrava. Hraje na pozici rozehrávače.\nJe vysoký 182 cm, váží 70 kg. V minulosti hrál v USA za New Mexico State University v Texasu. Nyní hraje za BK NH Ostrava, kde je hlavním článkem v kostře základní pětky. V lize si udržuje výborné průměry, v zápase s Pardubicemi se však zranil a Ostravě chyběl 6 zápasů. V Play-Off si udržoval svoje průměry, ale ani ty nepomohly Ostravě k postupu do dalšího kola přes skvělý tým Nymburku, i když první zápas, který hrála Ostrava doma, vyhrála. \n"}
{"id": "171672", "url": "https://cs.wikipedia.org/wiki?curid=171672", "title": "Miloš Valčák", "text": "Miloš Valčák\n\nMiloš Valčák (* 1. listopadu 1981) je český basketbalista hrající Národní basketbalovou ligu za tým Mlékárna Kunín. Hraje na pozici křídla.\nJe vysoký 194 cm, váží 89 kg.\n\n"}
{"id": "171673", "url": "https://cs.wikipedia.org/wiki?curid=171673", "title": "Miroslav Soukup (basketbalista)", "text": "Miroslav Soukup (basketbalista)\n\nMiroslav Soukup (* 6. březa 1982) je český basketbalista hrající Národní basketbalovou ligu za tým BK Děčín. Hraje na pozici pivota. Je vysoký 200 cm, váží 110 kg.\n\n"}
{"id": "171674", "url": "https://cs.wikipedia.org/wiki?curid=171674", "title": "Miroslav Šverma", "text": "Miroslav Šverma\n\nMiroslav Šverma (* 28. listopadu 1983) je český basketbalista hrající Národní basketbalovou ligu za tým BK Sadská.\nJe vysoký 185 cm, váží 76 kg. Hraje na pozici rozehrávače.\n\n"}
{"id": "171675", "url": "https://cs.wikipedia.org/wiki?curid=171675", "title": "Mladen Varaga", "text": "Mladen Varaga\n\nMladen Varaga (* 17. prosince 1977) je bosenský basketbalista, který hrál českou Národní basketbalovou ligu za tým BK Sadská. Hraje na pozici pivota.\nJe vysoký 214 cm, váží 110 kg.\n\n"}
{"id": "171676", "url": "https://cs.wikipedia.org/wiki?curid=171676", "title": "Muris Andelija", "text": "Muris Andelija\n\nMuris Andelija (* 25. února 1981) je bosenský basketbalista hrající českou Národní basketbalovou ligu za tým USK Praha. Hraje na pozici pivota. Je vysoký 208 cm, váží 102 kg.\n"}
{"id": "171677", "url": "https://cs.wikipedia.org/wiki?curid=171677", "title": "Norac Domagoj", "text": "Norac Domagoj\n\nNorac Domagoj je chorvatský basketbalista hrající českou Národní basketbalovou ligu za Brněnský basketbalový klub. Hraje na pozici rozehrávače.\nJe vysoký 180 cm, váží 76 kg.\n\n\n *Rozehraná sezóna - údaje k 20.1.2007 \n"}
{"id": "171678", "url": "https://cs.wikipedia.org/wiki?curid=171678", "title": "Ondrej Šoška", "text": "Ondrej Šoška\n\nOndrej Šoška je slovenský basketbalista hrající českou Národní basketbalovou ligu za tým BK Prostějov. Hraje na pozici pivota.\nJe vysoký 208 cm, váží 106 kg.\n\n\n *Rozehraná sezóna – údaje k 20.1.2007 \n"}
{"id": "171679", "url": "https://cs.wikipedia.org/wiki?curid=171679", "title": "Ondřej Procházka", "text": "Ondřej Procházka\n\nOndřej Procházka (* 18. srpna 1985) je český basketbalista hrající Národní basketbalovou ligu za tým BK Kondoři Liberec. Hraje na pozici rozehrávače. Je vysoký 184 cm, váží 81 kg.\n\n"}
{"id": "171680", "url": "https://cs.wikipedia.org/wiki?curid=171680", "title": "Ondřej Šiko", "text": "Ondřej Šiko\n\nOndřej Šiko (* 18. listopadu 1981) je basketbalista hrající českou Národní basketbalovou ligu za tým NH Ostrava. Hraje na pozici pivota.\n\n"}
{"id": "171682", "url": "https://cs.wikipedia.org/wiki?curid=171682", "title": "Ondřej Vrchota", "text": "Ondřej Vrchota\n\nOndřej Vrchota (* 1. května 1977) je český basketbalista hrající Národní basketbalovou ligu za tým BK Ústí nad Labem. Hraje na pozici rozehrávače.\nJe vysoký 185 cm, váží 79 kg.\n\n"}
{"id": "171683", "url": "https://cs.wikipedia.org/wiki?curid=171683", "title": "Pavel Beneš (basketbalista)", "text": "Pavel Beneš (basketbalista)\n\nPavel Beneš (* 17. března 1975, Brno) byl český basketbalista hrající Národní basketbalovou ligu za týmy Brna, Opavy, Nymburka a Poděbrad. Hrál na pozici rozehravače nebo menšího křídla.\nByl vysoký 190 cm, váží cca 86 kg.\n\nV této době je asistentem národního týmu mužů a trénuje v Basketbalové Akademii Nymburk.\n\nNa svém kontě má devět mistrovských titulů v NBL. Byl členem reprezentace mužů 15 let a mimo jiné absolvoval ME 2007 ve Španělsku, dvě světové universiády, Kvalifikaci na ME U20 v Bulharsku atd.\n\nPostupně hrál za následující týmy:\n\nKariéra – Trenér\n\n2016 – Kvalifikace na OH v Riu – asistent trenéra, reprezentace mužů\n\n2016 – Vícemistr ČR U19 – hlavní trenér, BA Nymburk\n\n2015 – ME Francie – 7. místo – asistent trenéra, reprezentace mužů\n\n2015 – Mistr ČR U17 – hlavní trenér, BA Nymburk\n\n2014 – Kvalifikace na ME – asistent trenéra, reprezentace mužů\n\n2014 – 5. místo v ČR U19 – hlavní trenér, BA Nymburk\n\n2013 – Vicemistr ČR U19 – hlavní trenér, BA Nymburk\n\n2012 – Vicemistr ČR U19 – hlavní trenér, BA Nymburk\n\n2011 – Mistr ligy ČR U18 – hlavní trenér, BA Nymburk \n"}
{"id": "171684", "url": "https://cs.wikipedia.org/wiki?curid=171684", "title": "Pavel Bosák", "text": "Pavel Bosák\n\nPavel Bosák (* 27. dubna 1982, Aš) je český basketbalista hrající v současné době za BK Děčín. Po jeho otevřeném kritizování svých spoluhráčů v týmu BK Prostějov a po záhadných zraněních, které utrpěl při rvačce v baru na konci roku 2008, přestoupil zpět do týmu Lokomotiva Plzeň. Zde však také dlouho nepobyl. V letech 2009 až 2010 patřil mezi nejlepší hráče Prievidze.\nJe vysoký 192 cm, váží 92 kg.\n\nBosák je velice temperamentním hráčem – neskutečně intenzivní v tréninku i zápasech. Jeho přehnané reakce na výroky rozhodčích a vůči protihráčům jsou však často důvodem k udělení technických chyb, kterých za svoji bohatou kariéru schytal už nespočet. Mimo palubovku je Bosák dobrým a vtipným společníkem. V šatně patří téměř vždy mezi lídry týmu. Jeho slabou stránkou jsou jazyky. S tímto problémem se potýkal při angažmá ve Francii a Itálii.\n\n\nV sezoně 2008/2009 (do které vstoupil až v lednu), byl jedním ze strůjců bronzového úspěchu. Prievidza získala cenný kov po dlouhých 12 letech.\n\n\n"}
{"id": "171685", "url": "https://cs.wikipedia.org/wiki?curid=171685", "title": "Pavel Englický", "text": "Pavel Englický\n\nPavel Englický (* 6. února 1983) je český basketbalista hrající Národní basketbalovou ligu za tým ČEZ Basketball Nymburk na pozici pivota.\nJe vysoký 209 cm, váží 98 kg.\n\n\n\n"}
{"id": "171686", "url": "https://cs.wikipedia.org/wiki?curid=171686", "title": "Pavel Houška", "text": "Pavel Houška\n\nPavel Houška (* 23. ledna 1984) je český basketbalista hrající Národní basketbalovou ligu za tým BK Sluneta Ústí nad Labem. Hraje na pozici pivota.\nJe vysoký 203 cm, váží 108 kg.\n\nJedná se o člena širšího reprezentačního kádru.\n\n"}
{"id": "171687", "url": "https://cs.wikipedia.org/wiki?curid=171687", "title": "Pavel Kubálek", "text": "Pavel Kubálek\n\nPavel Kubálek (* 27. května 1971) je český basketbalista hrající Národní basketbalovou ligu za tým BK Sadská. Hraje na pozici křídla. Je vysoký 196 cm, váží 92 kg.\n\n"}
{"id": "171688", "url": "https://cs.wikipedia.org/wiki?curid=171688", "title": "Pavel Miloš", "text": "Pavel Miloš\n\nPavel Miloš (* 26. července 1979) je český basketbalista hrající Národní basketbalovou ligu za tým BK Pardubice. Hraje na pozici křídla.\nJe vysoký 200 cm, váží 90 kg.\n\nOd roku 1998 je členem širšího kádru basketbalové reprezentace.\n\n\n\n\nPavel Miloš je držitelem rekordu ligy Mattoni NBL počtem 13 trojek (z 20 pokusů) v utkání 30.12.2004 Sparta Praha - BK SČP Ústí n.L. (102:79), v němž zaznamenal celkem 49 bodů. Dále dal 10 trojek (z 18 pokusů) v utkání 20.03.2004 Sparta Praha - Triga Brno (96:82), 9 trojek (ze 16 pokusů) v utkání 12.10.2002 Sparta Praha - BK SČP Ústí nad Labem (91:62) a 7x 8 trojek v dalších utkáních ligy Mattoni NBL (z toho 3x za Spartu Praha, 3x za Pardubice a 1x za Děčín).\ncelkem za reprezentační družstvo České republiky: 23 zápasů, 191 bodů, průměr 8,3 bodu na zápas\n\n\n"}
{"id": "171689", "url": "https://cs.wikipedia.org/wiki?curid=171689", "title": "Pavel Novák (basketbalista)", "text": "Pavel Novák (basketbalista)\n\nPavel Novák je český basketbalista hrající Národní basketbalovou ligu za tým BK Prostějov. Hraje na pozici křídla.\nJe vysoký 198 cm, váží 92 kg.\n\n"}
{"id": "171690", "url": "https://cs.wikipedia.org/wiki?curid=171690", "title": "Pavel Novotný (basketbalista)", "text": "Pavel Novotný (basketbalista)\n\nPavel Novotný (* 27. února 1979) je český basketbalista hrající Národní basketbalovou ligu za tým BK Ústí nad Labem. Hraje na pozici pivota.\nJe vysoký 204 cm, váží 106 kg.\n\n"}
{"id": "171691", "url": "https://cs.wikipedia.org/wiki?curid=171691", "title": "Pavel Prach", "text": "Pavel Prach\n\nPavel Prach (* 17. srpna 1979) je český basketbalista hrající Národní basketbalovou ligu za tým A Plus OHL ŽS Brno BC. Hraje na pozici křídla.\nJe vysoký 187 cm, váží 85 kg.\n\n"}
{"id": "171692", "url": "https://cs.wikipedia.org/wiki?curid=171692", "title": "Pavel Pumprla", "text": "Pavel Pumprla\n\nPavel Pumprla (* 13. června 1986, Zábřeh na Moravě) je český basketbalista hrající španělskou Ligu ACB za tým Obradoiro CAB. Hraje na pozici křídla. Českou republiku reprezentoval na ME 2013 a ME 2015.\n\n\n"}
{"id": "171693", "url": "https://cs.wikipedia.org/wiki?curid=171693", "title": "Pavel Slezák", "text": "Pavel Slezák\n\nPavel Slezák (basketbalista) (* 25. srpna 1984) je český basketbalista hrající národní basketbalovou ligu za Dekstone Tuři Svitavy. Hraje na pozici rozehrávače nebo křídla.\nJe vysoký 185 cm, váží 76 kg.\n\n"}
{"id": "171694", "url": "https://cs.wikipedia.org/wiki?curid=171694", "title": "Peter Majerík", "text": "Peter Majerík\n\nPeter Majerík (nar. 14.6.1985 Bojnice, Slovensko) je slovenský basketbalista hrající českou Národní basketbalovou ligu za tým BK Synthesia Pardubice. Hraje na pozici pivota.\nJe vysoký 206 cm, váží 105 kg.\n\nJedná se o mnohonásobného slovenského reprezentanta v mládežnických a juniorských kategoriích.\n\n\n *Rozehraná sezóna - údaje k 20.1.2007 \n"}
{"id": "171695", "url": "https://cs.wikipedia.org/wiki?curid=171695", "title": "Peter Mulligan", "text": "Peter Mulligan\n\nPeter Mulligan (* 24. září 1982) je americký basketbalista hrající českou Národní basketbalovou ligu za tým BK Děčín. Hraje na pozici křídla. Je vysoký 197 cm, váží 96 kg.\n\n"}
{"id": "171696", "url": "https://cs.wikipedia.org/wiki?curid=171696", "title": "Peter Práznovský", "text": "Peter Práznovský\n\nPeter Práznovský (* 17. března 1978) je slovenský basketbalista hrající českou Národní basketbalovou ligu za Brněnský basketbalový klub. Hraje na pozici pivota. Je vysoký 206 cm, váží 116 kg.\n\n\n<nowiki>*</nowiki>Rozehraná sezóna – údaje k 20.1.2007 \n"}
{"id": "171697", "url": "https://cs.wikipedia.org/wiki?curid=171697", "title": "Petr Benda (basketbalista)", "text": "Petr Benda (basketbalista)\n\nPetr Benda (* 25. března 1982 Jihlava) je český basketbalista hrající Národní basketbalovou ligu za tým ČEZ Basketball Nymburk. Hraje na pozici 4/5.\nJe vysoký 203 cm, váží 98 kg.\n\nJedná se o člena současného českého reprezentačního týmu.\n\n\nPrvní basketbalové krůčky započal Petr Benda v rodné Jihlavě, jejíž barvy hájil až do svých devatenácti let. Z tehdejšího třetiligového celku si ho vytáhl do Brna Miroslav Pospíšil, který již v té době u něj zpozoroval talent. V průběhu šestiletého brněnského působení se Bendis, jak je mu přezdíváno, vypracoval mezi klíčové postavy A Plus, neboť dostával absolutní důvěru od Mikiho Pospíšila a hrával většinou celá utkání. Během sezóny 2006/2007 v brněnských barvách odehrál v průměru 35 minut na zápas, konta soupeřů průměrně zatížil 16,8 body a doskočil 11 míčů, navíc vybojoval bronzovou medaili na úkor Děčína. \n\nVelké pocty se dostalo Bendovi nominací na Mistrovství Evropy 2007 ve Španělsku, i když nedokázal český výběr porazit Německo, Turecko ani Litvu, tak šestadvacetiletý Benda, hrající na pozici vyššího křídla nebo pivota, nezklamal. Po evropském šampionátu před ním stála velká výzva, neboť se upsal českému mistrovi z Nymburka na dva roky. Musel se smířit oproti brněnskému angažmá s menší vytížeností, ale i tak ve své první sezóně odehrál bezmála 24 minut na zápas a pyšnil se skvělou střelbou z pole 67 %. Pouze výjimečně scházela nymburská čtyřka v základní pětce výběru Muliho Katzurina, který se krom obhajoby titulu v Mattoni NBL a Českém poháru také zúčastnil poháru ULEB, v němž dosáhl výrazného úspěchu. V druhé nejprestižnější pohárové soutěži odehrál 12 zápasů, v nichž dosáhl průměru 9,6 bodů, 5,6 doskoků za bezmála 25 minut strávených na palubovce. Nejvydařenější utkání odehrál v Bologně a Liberci proti Turowu, když zaznamenal 14 bodů a doskočil 7, respektive 8 míčů. \n\nJe ženatý a má dvě děti. Jeho manželkou je Marika (za svobodna Těknědžjanová), bývalá opora volejbalového KP Brno.\n"}
{"id": "171698", "url": "https://cs.wikipedia.org/wiki?curid=171698", "title": "Petr Bohačík", "text": "Petr Bohačík\n\nPetr Bohačík (* 14. srpna 1985, Opava) je český basketbalista hrající Národní basketbalovou ligu za tým NH Ostrava. Zároveň je členem české seniorské reprezentace a dvojnásobným účastníkem Czech All Star Game (v Děčíně a Pardubicích). Má na kontě dvě bronzové medaile s Pardubicemi za ročníky 2009/2010 a 2010/2011. Je také finalistou Českého poháru 2007.\n\nJe odchovancem basketbalového klubu Gymnázium Hladnov Ostrava. NBL hrál poprvé za NH Ostrava. Hraje převážně na pozici pivota, případně křídla. Kariéru odstartoval s číslem 17, vzhledem ke změně pravidel FIBA se jí musel vzdát a hraje tak s číslem 7. Basketbal hraje také jeho bratr Jaromír Bohačík, se kterým si zahrál v roce 2014 při Česko-polském Utkání hvězd.\nV sezoně 2010/2011 se opět zařadil mezi lídry Beksa týmu, zakončil ročník s bilancí (průměr za utkání): 20 minut, 5 doskoků, 1 asistence, 3,5 získaných faulů, validitou 11,7 a dal 9,4 bodu. \n\nV sezóně 2011/2012 hrál s týmem BK JIP Pardubice FIBA EuroChallange Cup a to velmi úspěšně až do fáze TOP 16, kde dokázali velmi potrápit turecký velkoklub Milangaz Besiktas Istanbul na jeho vlastním hřišti. Petr dokázal v tomto zápase udělat 20 bodů a stal se nejlepším hráčem svého týmu. Celý zápas ke zhlédnutí http://vimeo.com/35129414, Petr v červeném dresu s číslem 7. Statistiky zápasu.\n\n"}
{"id": "171699", "url": "https://cs.wikipedia.org/wiki?curid=171699", "title": "Petr Czudek", "text": "Petr Czudek\n\nPetr Czudek (* 30. října 1971 Opava) je bývalý český basketbalista, hrající na pozici rozehrávače. Je vysoký 186 cm, váží 82 kg. Momentálně hlavní trenér opavských basketbalistů hrajících KNBL a asistent trenéra mužské reprezentace.\n\nJedná se o bývalého člena a kapitána reprezentačního kádru České republiky a osminásobného vítěze nejvyšší české basketbalové ligy.\n\nV roce 2010 byl zvolen do Zastupitelstva statutárního města Opavy za ODS.\n\n"}
{"id": "171700", "url": "https://cs.wikipedia.org/wiki?curid=171700", "title": "Petr Kunst", "text": "Petr Kunst\n\nPetr Kunst (* 5. května 1985) je český basketbalista hrající 1. basketbalovou ligu za tým BK Chomutov.\nJe vysoký 189 cm, váží 92 kg.\n"}
{"id": "171702", "url": "https://cs.wikipedia.org/wiki?curid=171702", "title": "Radoslav Rančík", "text": "Radoslav Rančík\n\nRadoslav Rančík (* 6. října 1979, Košice) je slovenský basketbalista, hrál českou Národní basketbalovou ligu za tým ČEZ Basketball Nymburk. Nyní hraje znovu za český klub ČEZ Basketball Nymburk. Hraje na pozici pivota.\n\nJe vysoký 207 cm, váží 106 kg.\n\nHrál postupně v chorvatské Pule a ve Francii (Limoges, Bourg en Breste Paris, Evreux). V Nymburce odehrál 3 sezony, působil v italském klubu Benetton Pallacanestro Treviso a nyní hraje znovu za český klub ČEZ Basketball Nymburk.\n\n * Rozehraná sezóna - údaje k 20.1.2007 \n"}
{"id": "171703", "url": "https://cs.wikipedia.org/wiki?curid=171703", "title": "Robert Landa", "text": "Robert Landa\n\nRobert Landa (* 12. října 1982) je český basketbalista hrající Národní basketbalovou ligu za tým BK Děčín. Hraje na pozici pivota. Je vysoký 200 cm, váží 102 kg.\n\n"}
{"id": "171705", "url": "https://cs.wikipedia.org/wiki?curid=171705", "title": "Robert Tomaszek", "text": "Robert Tomaszek\n\nRobert Tomaszek (16. června 1981) je polský basketbalista který hrál českou Národní basketbalovou ligu za týmy BK Kondoři Liberec, BK Prostějov a ČEZ Basketball Nymburk. Hraje na pozici pivot. Je vysoký 205 cm, váží 114 kg.\n\n"}
{"id": "171706", "url": "https://cs.wikipedia.org/wiki?curid=171706", "title": "Ján Figeľ", "text": "Ján Figeľ\n\nJán Figeľ (* 20. ledna 1960 Vranov nad Topľou) je slovenský politik, který byl v letech 2004–2010 evropským komisařem pro výchovu a vzdělávání. Od roku 2009 do března 2016 zastával funkci předsedy Křesťanskodemokratického hnutí. V letech 2010–2012 působil ve funkci místopředsedy vlády a ministra dopravy, výstavby a regionálního rozvoje v kabinetu Ivety Radičové.\n\nV roce 1983 dokončil studium elektrotechniky na Vysoké škole technické v Košicích a do roku 1992 pracoval v Závodech průmyslové automatizace v Prešově. V roce 1994 absolvoval semestrální kurz mezinárodních vztahů na Georgetown University ve Washingtonu (USA) a semestrální kurs evropské ekonomické integrace v Antverpách (Belgie). V letech 1995 až 2000 přednášel mezinárodní vztahy na Trnavské univerzitě.\n\nOd roku 1990 je členem KDH, za které byl v letech 1992 až 1998 a 2002 až 2004 členem Národní rady SR. V letech 1998 až 2002 byl státním tajemníkem na ministerstvu zahraničních věcí. V letech 1998 až 2003 byl hlavním slovenským vyjednávačem pro vstup do EU.\n\nOd května do listopadu 2004 byl členem Evropské komise Romana Prodiho, kde byl spolu s Olli Rehnem zodpovědným za oblast podnikání a informatiky. Od listopadu 2004 do října 2009 byl evropským komisařem pro výchovu a vzdělávání.\n\n19. září 2009 se Ján Figeľ stal předsedou KDH, když na stranickém sněmu v Nitře získal 304 z 309 odevzdaných hlasů.\n\n"}
{"id": "171707", "url": "https://cs.wikipedia.org/wiki?curid=171707", "title": "Roderick Prater", "text": "Roderick Prater\n\nRoderik Prater (1. října 1981) je americký basketbalista hrající českou Národní basketbalovou ligu za Brněnský basketbalový klub. Hraje na pozici rozehrávače.\nJe vysoký 183 cm, váží 95 kg.\n\n"}
{"id": "171708", "url": "https://cs.wikipedia.org/wiki?curid=171708", "title": "Kyrill", "text": "Kyrill\n\nKyrill je označení tlakové níže, která se rozvinula do ničivé bouře, s větry dosahujícími v nárazech síly orkánu (12° B).\n\nKyrill vznikl nad Newfoundlandem 15. ledna 2007 a přesunul se přes Atlantský oceán k Evropě, kde zasáhl Irsko a Británii 17. ledna večer. Bouře se přemístila ze 17. na 18. ledna nad Severní moře a 18. ledna odpoledne dosáhla nizozemského a německého pobřeží. V Česku bouře dosáhla maxima 19. ledna v 1.00 hod. SEČ, nejvyšší naměřená rychlost větru byla zaznamenána na vrcholu Sněžky a dosáhla hodnoty 216 km/h.\n\nBouřlivý příliv zvedl na pobřeží Dolního Saska hladinu moře až o 3,5 metru nad průměrný příliv.\n\nBouře způsobila rozsáhlé škody na Britských ostrovech a v západní Evropě, zvláště v Rakousku a v Německu, před tím než se vydala k východu nad Baltské moře a Polsko v noci z 18. ledna na 19. ledna, a dále do severního Ruska.\n\nBouře si vyžádala 45 lidských životů, z toho 4 v Česku; vyskytla se rozsáhlá narušení veřejné dopravy, výpadky elektrické energie, závažné škody na veřejných a soukromých budovách, a vývraty a polomy v lesních – zejména smrkových – porostech. V Česku orkán páchal škody zejména v okrese Klatovy, kde zničil skoro tři milióny m³ dřeva. To znamená, že v okrese Klatovy padla třetina celkových škod v Evropě. Orkán zde trval více než osm hodin a následky byly katastrofální. Důsledkem orkánu na Šumavě jsou holé šumavské vrcholy.\n\nBouře byla pojmenována 17. ledna 2007 meteorologickým ústavem při Svobodné univerzitě Berlín, jméno bylo navrženo rodinou z Neuenhagenu slavící otcovy 65. narozeniny.\n"}
{"id": "171709", "url": "https://cs.wikipedia.org/wiki?curid=171709", "title": "Lamont Lee Roland", "text": "Lamont Lee Roland\n\nLamont Lee Roland (* 12. dubna 1978) je americký basketbalista hrající českou Národní basketbalovou ligu za tým BC Brno.\nJe vysoký 193 cm, váží 81 kg.\n\n"}
{"id": "171710", "url": "https://cs.wikipedia.org/wiki?curid=171710", "title": "Roman Marko", "text": "Roman Marko\n\nRoman Marko (4. září 1986) je slovenský basketbalista hrající českou Národní basketbalovou ligu za tým DEKSTONE Tuři Svitavy. Hraje na pozici rozehrávače.\nJe vysoký 195 cm, váží 79 kg.\n\n\n *Po sezoně 2007/2008 \n"}
{"id": "171711", "url": "https://cs.wikipedia.org/wiki?curid=171711", "title": "Roman Zachrla", "text": "Roman Zachrla\n\nRoman Zachrla (26. března 1987 Brno) je český basketbalista hrající 1. ligu za tým Sokol Šlapanice\nJe vysoký 201 cm, váží 95 kg.\n\n\n"}
{"id": "171713", "url": "https://cs.wikipedia.org/wiki?curid=171713", "title": "Rostislav Pelikán", "text": "Rostislav Pelikán\n\nRostislav Pelikán (* 8. října 1978) je český basketbalista hrající Národní basketbalovou ligu za tým Mlékárna Kunín. Hraje na pozici pivota (podkošového hráče). Je vysoký 209 cm, váží 94 kg.\n\n"}
{"id": "171714", "url": "https://cs.wikipedia.org/wiki?curid=171714", "title": "Sherman Rivers", "text": "Sherman Rivers\n\nSherman Rivers (* 10. srpna 1981) je americký basketbalista hrající českou Národní basketbalovou ligu za tým BK Sadská. Hraje na pozici rozehrávače. Je vysoký 183 cm, váží 81 kg.\n\n"}
{"id": "171715", "url": "https://cs.wikipedia.org/wiki?curid=171715", "title": "Stanislav Votroubek", "text": "Stanislav Votroubek\n\nStanislav Votroubek (* 8. května 1981, Ústí nad Labem) je český basketbalista hrající Národní basketbalovou ligu za tým BK Prostějov. Hraje na pozici podkošového hráče (pivota).\nJe vysoký 213 cm, váží 90 kg.\n\n"}
{"id": "171716", "url": "https://cs.wikipedia.org/wiki?curid=171716", "title": "Štěpán Reinberger", "text": "Štěpán Reinberger\n\nŠtěpán Reinberger (* 5. června 1981) je český basketbalista hrající Národní basketbalovou ligu za tým Mlékárna Kunín. Hraje na postu křídla. Je vysoký 201 cm, váží 100 kg.\n\n\n\n"}
{"id": "171717", "url": "https://cs.wikipedia.org/wiki?curid=171717", "title": "Štěpán Vrubl", "text": "Štěpán Vrubl\n\nŠtěpán Vrubl (* 8. června 1976) je bývalý český basketbalista. Naposled hrál 1. českou basketbalovou ligu za tým JBC MMCITÉ Brno. Hraje na pozici rozehrávače.\nJe vysoký 186 cm, váží 76 kg.\n\nByl členem kádru basketbalové reprezentace ČR.\n\n"}
{"id": "171718", "url": "https://cs.wikipedia.org/wiki?curid=171718", "title": "Tarvis Williams", "text": "Tarvis Williams\n\nTarvis Williams (22. ledna 1978) je americký basketbalista hrající českou Národní basketbalovou ligu za tým BK Děčín. Hraje na pozici pivota, případně křídla.\nJe vysoký 205 cm, váží 92 kg.\n\n"}
{"id": "171719", "url": "https://cs.wikipedia.org/wiki?curid=171719", "title": "Tim Henry", "text": "Tim Henry\n\nTim Henry (* 25. června 1981) je americký basketbalista hrající českou Národní basketbalovou ligu za tým BK Ústí nad Labem. Hraje na pozici rozehrávače nebo křídla.\nJe vysoký 193 cm, váží 89 kg.\n\n"}
{"id": "171720", "url": "https://cs.wikipedia.org/wiki?curid=171720", "title": "Tomáš Holešovský", "text": "Tomáš Holešovský\n\nTomáš Holešovský (* 19. května 1979) je český basketbalista hrající Národní basketbalovou ligu za tým BK Ústí nad Labem. Hraje na pozici rozehrávače.\nJe vysoký 189 cm, váží 91 kg.\n\n"}
{"id": "171721", "url": "https://cs.wikipedia.org/wiki?curid=171721", "title": "Tomáš Hrubý (basketbalista)", "text": "Tomáš Hrubý (basketbalista)\n\nTomáš Hrubý (* 30. června 1978) je český basketbalista hrající Národní basketbalovou ligu za tým BK Breda & Weinstein Opava. Hraje na pozici pivota.\nJe vysoký 206 cm, váží 106 kg.\n\n"}
{"id": "171722", "url": "https://cs.wikipedia.org/wiki?curid=171722", "title": "Tomáš Kukačka", "text": "Tomáš Kukačka\n\nTomáš Kukačka (* 21. února 1980) je český basketbalista hrající Národní basketbalovou ligu za tým BK Sadská. Hraje na pozici pivota.\nJe vysoký 211 cm, váží 98 kg.\n\n"}
{"id": "171723", "url": "https://cs.wikipedia.org/wiki?curid=171723", "title": "Věroslav Sucharda", "text": "Věroslav Sucharda\n\nVěroslav Sucharda (* 21. dubna 1976) je český basketbalista hrající Národní basketbalovou ligu za tým A Plus OHL ŽS Brno BC. Hraje na pozici pivota. Je vysoký 204 cm, váží 94 kg.\n\n"}
{"id": "171725", "url": "https://cs.wikipedia.org/wiki?curid=171725", "title": "Viktor Mikeš", "text": "Viktor Mikeš\n\nViktor Mikeš alias Miky alias Majks (* 8. února 1983) je český basketbalista hrající Národní basketbalovou ligu za tým BK Kondoři Liberec. Hraje na pozici pivota.\nJe vysoký 205 cm, váží 150 kg.\n\n"}
{"id": "171726", "url": "https://cs.wikipedia.org/wiki?curid=171726", "title": "Vladimír Hejl", "text": "Vladimír Hejl\n\nVladimír Hejl (* 30. listopadu 1981) je český basketbalista hrající Národní basketbalovou ligu za tým BK Ústí nad Labem. Hraje na pozici křídla.\nJe vysoký 198 cm, váží 94 kg.\n\n"}
{"id": "171727", "url": "https://cs.wikipedia.org/wiki?curid=171727", "title": "Katastrofy a neštěstí 2007", "text": "Katastrofy a neštěstí 2007\n\n"}
{"id": "171728", "url": "https://cs.wikipedia.org/wiki?curid=171728", "title": "Zbyněk Pospíšil", "text": "Zbyněk Pospíšil\n\nZbyněk Pospíšil (* 19. listopadu 1981) je basketbalista hrající českou Národní basketbalovou ligu za tým NH Ostrava. Hraje na pozici pivota.\nJe vysoký 205 cm, váží 99 kg.\nS basketbalem se poprvé seznámil v Krnově, odkud pochází.\n\nJe členem širšího kádru české reprezentace.\n\n"}
{"id": "171729", "url": "https://cs.wikipedia.org/wiki?curid=171729", "title": "Zdeněk Hanzlík", "text": "Zdeněk Hanzlík\n\nZdeněk Hanzlík (* 30. července 1987) je český basketbalista hrající Národní basketbalovou ligu za tým BK Sadská. Hraje na pozici křídla.\nJe vysoký 200 cm, váží 90 kg.\n\n"}
{"id": "171730", "url": "https://cs.wikipedia.org/wiki?curid=171730", "title": "Zoran Helbich", "text": "Zoran Helbich\n\nZoran Helbich je chorvatský basketbalista hrající českou Národní basketbalovou ligu za Brněnský basketbalový klub. Hraje na pozici pivota.\nJe vysoký 204 cm, váží 101 kg. Od poloviny sezóny 2015/16 do konce sezóny 2016/17 byl trenérem prvoligového mužského klubu mmcité Brno.\n\n\n *Rozehraná sezóna – údaje k 20.1.2007 \n"}
{"id": "171731", "url": "https://cs.wikipedia.org/wiki?curid=171731", "title": "Projekt 100", "text": "Projekt 100\n\nProjekt 100 byla každoroční putovní přehlídka kolekce domácích a zahraničních filmů, která probíhala mezi lety 1995 a 2019 ve stovce kin na území České republiky i na Slovensku. Hlavním organizátorem akce byla v ČR nejprve Městská kina Uherské Hradiště, od roku 2006 pak Asociace českých filmových klubů, na Slovensku Asociacia slovenských filmových klubov. Za dobu existence bylo v rámci Projektu 100 uvedeno do českých a slovenských kin 251 celovečerních filmů a 50 krátkometrážních (katalog 2019), které vidělo více jak 1 milion divaků nebo 850 000 diváků. Podle AČFK byl Projekt 100 nejtradičnější, největší a nejprestižnější kolekcí klasických filmů distribuovaných v tuzemských kinech.\n\nJednalo se o unikátní projekt z hlediska filmové distribuce, neboť se premiérově uvádělo do kin několik snímků najednou. Iniciátorem vzniku přehlídky byl Jiří Králík (ředitel Letní filmové školy v letech 1992–2007), který právě na základě ankety na Letní filmové škole v roce 1994 přišel s nápadem vytvořit nový způsob distribuce kultovních filmů a přispět tak k oslavám 100. výročí vzniku kinematografie. Původně se měl projekt jmenovat 70 + 30, protože chtěl uvést v průběhu 10 let celkem 70 zahraničních a 30 domácích kultovních filmů, ale nakonec byl logicky přejmenován na Projekt 100. Myšlenka každoroční putovní přehlídky kolekce 10 kultovních snímků vycházela z modelu zaniklého, ale velmi úspěšného Festivalu pracujících. Festival se od počátku konal v České i Slovenské republice, ale od roku 2008 docházelo především v ČR k postupné změně tohoto modelu a v současné době již tento projekt nemá charakter putovního festivalu. Naopak na Slovensku byl tento model uchován a pokračuje v původním rozsahu i podobě dodnes. \n\nProjekt 100 procházel za dobu své existence několika dramaturgickými změnami, kterými se jeho autoři snažili reagovat na vývoj v oblasti finanční náročnosti projektu, změny formátů či diváckých preferencí. A ačkoliv se tyto změny ukázaly býti správnou cestou, neustálé zvyšování cen za práva a kopie filmů a snižování podpory Státního fondu kinematografie nakonec vedly k ukončení činnosti.\n\nProjekt 100 skončil z důvodů ekonomické udržitelnosti a dlouhodobého diváckého poklesu. Fakticky projekt skončil ročníkem 2018. Úplně poslední projekce v rámci projektu se uskutečnila 1. srpna 2019 v rámci Letní filmové školy v Uherském Hradišti. Promítaný titul \"\", byl nejúspěšnějším filmem Projektu 100 v posledním desetiletí. \n\n\n\n\n\n\n\n\n"}
{"id": "171733", "url": "https://cs.wikipedia.org/wiki?curid=171733", "title": "QuickTime", "text": "QuickTime\n\nQuickTime X (dříve QuickTime) je multimediální prostředí vyvinuté společností Apple Inc. schopné práce s mnoha formáty digitálního obrazu, klipů, zvuku, textu, animace, hudby a několika typy interaktivních panoramatických obrazů (QuickTime VR).\n\nPoslední verze QuickTime byla 7.7.9.\n\nAktuální verze je 10.4 a je k dispozici pro macOS.\n\nTechnologie QuickTime sestává z následujících částí:\n\nQuickTime byl integrován v operačním systému Mac OS X i v předchozích verzích Mac OS, kde tvoří jádro multimediálního přehrávače. V operačních systémech Windows byl volitelnou součástí, avšak některé aplikace jej vyžadovaly.\n\nSoftware development kity (tzv. SDK) pro QuickTime byly k dispozici veřejně po registraci na Apple Developer Connection (ADC).\n\nQuickTime X funguje s technologií AV Foundation.\n\nZákladní verze QuickTime přehrávače byla poskytována zdarma. Placená vylepšená verze Pro obsahovala doplňující vlastnosti:\n\n\nVýše uvedené vlastnosti může uživatel využívat i bez zakoupení verze QuickTime Pro pomocí jiných (i freeware) přehrávačů, avšak základní verze QuickTime musí být nainstalována. iTunes je volitelnou součástí instalace, která umožňuje nakupování muziky, filmů a dalšího multimediálních produktů.\n\nFormát souboru QuickTime (přípona codice_1) funguje jako multimediální kontejner, který obsahuje jednu nebo více datových stop. Každá stopa ukládá jeden typ dat: zvuk, video, efekty či text (pro zobrazení titulků). Každá stopa také obsahuje digitálně zakódovaný mediální tok (zakódován pomocí specifického kodeku) nebo datové odkazy na jinou datovou stopu, umístěnou v jiném souboru. Datové stopy jsou hierarchicky uspořádány v datových strukturách, nazývaných atomy. Atom může být rodičem ostatních atomů nebo může obsahovat data, popřípadě je editovat. Nikdy nemůže mít více funkcí najednou.\n\nPrvní verze QuickTime položila základní architekturu, která se používá v podstatě dodnes, včetně vícenásobných filmových stop, rozšířitelné mediální podpoře, otevřeného formátu souborů a doplňku editačních funkcí. Zahrnuje originální video kodek.\n\nApple vydalo QuickTime 2.0 pro Mac OS v únoru 1994 – je to jediná verze, která byla zpoplatněná. Do této verze byla přidána podpora hudebních souborů, obsahující vybavení pro MIDI data a ovládání zvukového syntetizátoru, které je zabudované přímo v programu.\n\nQuickTime 3.0 pro Mac OS byl vydán 30. března 1998. Od této verze byl zaveden nový standard při poskytování tohoto softwaru. Základní balíček je poskytován zdarma, ale rozšíření jsou dostupná až po koupení licence v podobě licenčního klíče.\n\nVerze 4.0 byla vydána 8. června 1999 zároveň pro Mac OS i Windows (95, 98, NT). Byly představeny funkce, které v současné době považujeme za samozřejmé, jako např. přehrávání MP3 souborů. V této verzi se poprvé objevuje možnost streamovaného videa.\n\nQuickTime verze 5 byl vydán v dubnu 2001. Tato verze byla poslední, která vykazovala lepší kompatibilitu pod operačním systémem Mac OS 9 než pod Mac OS X. Nově podporuje přehrávání Flash 4 animací a pro operační systém Windows byla přidána podpora přehrávání MPEG-1.\n\nVerze 6.0 byla vydána 22. července 2002.\n\nQuickTime 7 vydán 29. dubna 2005.\n\nQuickTime X 10.x je aktuální verze a běží pouze pod systémem macOS.\n\nMOV a MP4 multimediální kontejnery mohou používat stejný MPEG-4 kodek. Jsou velmi často zaměňováni s prostředím Quick Time, které jako jediné může přehrát multimediální kontejner MOV. Nicméně MP4, jakožto mezinárodní standard, má více podpůrných prostředků. Speciálně v oblasti hardware: např. Sony PSP a většina DVD přehrávačů (nové generace DVD přehrávačů již podporuje také multimediální kontejner typu AVI). Z oblasti software většina balíčků kodeků pro Windows (Microsoft DirectShow) zahrnují podporu MP4, avšak nikoli podporu MOV.\nQuick Time umožňuje převod do MP4, který nijak neovlivňuje kvalitu zvukových či video datových proudů. Novinkou u Quick Time 7 je podpora vícekanálového zvuku, který ale převodem na MP4 není možné zachovat – MP4 podporuje pouze stereo zvuk.\n\n"}
{"id": "171748", "url": "https://cs.wikipedia.org/wiki?curid=171748", "title": "Detonační rychlost", "text": "Detonační rychlost\n\nDetonační rychlost (brizance) je charakteristická rychlostí větší než rychlost zvuku za místních podmínek v detonační vlně. Rychlost výbušné přeměny při detonaci se pohybuje od 340 – 10 000 m/s podle druhu výbušniny a podmínek výbuchu. Mechanismus šíření chemické přeměny výbušniny v detonaci spočívá v přenosu energie od vrstvy k vrstvě výbušniny rázovou (detonační) vlnou.\n\nDetonace je charakterizovaná prudkou změnou tlaku v místě výbušné přeměny a velmi prudkým drtivým účinkem na okolní prostředí. Šíření detonace ve výbušném prostředí zodpovídá postupu rázové vlny, t. j. vlny, v které se objem, tlak, teplota a rychlost prostředí prudce mění. Rázová vlna šířící se ve výbušnině se nazývá detonační vlna, což je druh rázové vlny, která se šíří náloží výbušniny a ztráty její energie jsou doplňované uvolněnou energií, teplem, při výbušné přeměně z chemických reakcí, které probíhají v reakčním pásmě v detonační vlně. V důsledku toho se detonační vlna může šířit stálou rychlostí.\n\n"}
{"id": "171750", "url": "https://cs.wikipedia.org/wiki?curid=171750", "title": "Frank (měnová jednotka)", "text": "Frank (měnová jednotka)\n\nFrank je současnou zákonnou měnou těchto zemí:\n\nFrank byl platidlem i v jiných zemích, které však dnes používají jinou měnu:\n"}
{"id": "171756", "url": "https://cs.wikipedia.org/wiki?curid=171756", "title": "Znojemská radniční věž", "text": "Znojemská radniční věž\n\nRadniční věž je hlavní dominanta města Znojma a patří k nejvýznamnějším gotickým stavbám v Česku. Byla postavena v letech 1445–1448 Mikulášem ze Sedlešovic. Věž se tyčí do výšky 66,58 m. Je opatřena vyhlídkovým ochozem, který je celoročně přístupný. Věž se nachází na Obrokové ulici, která spojuje Horní náměstí a Masarykovo náměstí.\n\nKdyž v roce 1226 král Přemysl Otakar I. povýšil trhovou ves Znojmo na královské město, vedlo to k jeho rychlému rozvoji. Již kolem roku 1260 byla na hlavní ulici spojující dvě hlavní náměstí postavena radnice, která sloužila jako \"středisko správy a hospodářsko politického a společenského života města\". První doložená zmínka o radnici však pochází až z roku 1397, kdy byla v městském rejstříku výslovně uvedena \"domus pretorii\". Budova měla jedno patro tvořené klenutými místnostmi a již někdy před rokem 1422 se na ní nacházela věž, na níž byl umístěn orloj a zvon. Záznamy uvádějí, že na \"věži se zvonem\" působil hlídač, jemuž byla vyplácena mzda.\n\nV roce 1444 ve Znojmě vypukl velký požár, při němž vyhořela i radnice a věž na její střeše se zřítila. Při rekonstrukci byla proto věž postavena již jako samostatný objekt. O realizaci stavby měli zájem stavitelé Pilgram z Pelhřimova a Mikuláš ze Sedlešovic, zakázku nakonec získal mistr Mikuláš ze Sedlešovic. Stavba věže v pozdně gotickém slohu probíhala v letech 1445–1448. Data počátku a konce výstavby jsou zachycena v latinských nápisech vytesaných do kamenů vsazených do zdiva věže. První nápis lze přeložit jako \"Léta Páně 1445 v pondělí po Markétě počalo se toto dílo mistrem Mikulášem, kameníkem ze Sedlešovic.\" To znamená, že stavba byla zahájena 19. července. Druhý podobný nápis nás informuje, že stavba byla dokončena v roce 1448.\n\nVěž má vyhlídkový ochoz, který byl až do začátku padesátých let otevřený, ale při poválečné opravě byl zabedněn. Věž sloužila jako strážní až do roku 1924, nyní však slouží jako celoročně přístupná vyhlídka. Při zvlášť výborné dohlednosti jsou odtud viditelné i Alpy.\n"}
{"id": "171757", "url": "https://cs.wikipedia.org/wiki?curid=171757", "title": "Václav Peřina", "text": "Václav Peřina\n\nVáclav Peřina (15. září 1907 Vysoké Mýto – 1. srpna 1979 Vysoké Mýto) byl český akademický malíř.\n\nV mládí se vyučil reklamním malířem. Krátce před a v průběhu 2. světové války v Praze individuálně studoval malířství - především figurální kresbu a zátiší. Před koncem války se vrátil do Vysokého Mýta, krátce po ní nastoupil na místo reklamního malíře v n. p. Karosa. Již v té době se věnoval malování a na základě úspěchu v soutěži mladých talentů získal titul akademického malíře.\n\nVe své umělecké tvorbě postupně přešel od realistické malby k impresionismu. Jeho různorodé výtvarné práce zahrnují krajiny, zátiší, kytice, obrazy interiérů a především portrétní tvorbu.\n\nObrazy z tvorby jsou kromě soukromých sbírek a regionálních expozic\n\ni ve sbírkách Národní galerie v Praze.\nVýstavy z díla Václava Peřiny periodicky pořádá Městská galerie ve Vysokém Mýtě .\n"}
{"id": "171763", "url": "https://cs.wikipedia.org/wiki?curid=171763", "title": "Polypropylen", "text": "Polypropylen\n\nPolypropylen (PP) je termoplastický polymer ze skupiny polyolefinů, které patří mezi nejběžnější plasty, používá se v mnoha odvětvích potravinářského a textilního průmyslu a v laboratorních vybaveních. Prodává se pod obchodním názvem \"Tipplen\", \"Tatren\", \"Mosten\" atd.\n\nPolypropylen má podobné fyzikálně-chemické vlastnosti jako polyethylen. Křehne při nízkých teplotách, kolem 140-150 stupňů Celsia měkne, kolem 160-170 stupňů Celsia se taví. Je odolný vůči olejům, organickým rozpouštědlům a alkoholům, dobře se rozpouští v xylenech či tetrahydronaftalenu. Polypropylen vyniká velmi dobrou chemickou a mechanickou odolností.\n\nPolypropylen je často používán pro výrobu lan a provazů kvůli své nízké hustotě hmotnosti - lana jsou pak dostatečně lehká, takže můžou plavat na hladině.\n\nPolypropylen se také užívá jako alternativa k polyvinylchloridu (PVC) pro izolaci elektrických kabelů v málo větraných prostředích, především v tunelech. Polypropylen totiž při hoření neprodukuje tolik kouře a žádné toxické halogenované uhlovodíky, které by mohly za vysokých teplot přispět ke vzniku různých kyselin.\n\nMá přidělené mezinárodní identifikační číslo pro plasty . V roce 2001 dosáhla roční celosvětová produkce polypropylenu přes 30 miliónů tun.\n\n\n"}
{"id": "171767", "url": "https://cs.wikipedia.org/wiki?curid=171767", "title": "Konopné drogy", "text": "Konopné drogy\n\nČlověk sahal po drcených konopných semenech už v dobách hladomorů a hospodářských krizí, například když v Číně počátkem 60. let zahájil Mao Ce-tung obávanou taktiku „velkého skoku vpřed“, anebo v Evropě za druhé světové války. V Indii představují zdroj potravy chudých, kteří je míchají buď se semeny svízelu přítuly, laskavce, pražené pšenice nebo rýže. Konopnými semeny se rovněž dochucují některé alkoholické nápoje. V některých oblastech subsaharské Afriky se mletá konopná semena používají jako výživa pro děti.\n\nPřesto se však konopí proslavilo na celém světě především jako droga, která se z něho získává a která patří mezi nejčastěji užívaná psychotropní činidla. Ve skutečnosti se užívá ve větší míře než kterákoliv z ostatních drog, pomineme-li tabák, alkohol a aspirin.\n\nPsychoaktivní drogy získávané z konopí zahrnují hašiš, marihuanu a zřídka také hašišový olej. V marihuaně bychom našli 0,3-25% THC, v hašiši až 60% a v hašišovém oleji dokonce 85%.\n\nHašiš se obvykle připravuje přímo z pryskyřice či pryskyřičných žláz samičích rostlin. Název pochází s nejvyšší pravděpodobností z arabského označení pro byliny všeobecně. Nějakou dobu se jím označovaly jakékoli konopné prostředky.\n\nKe sběru slouží v základu dvě metody. Tradiční způsob, který vyžaduje mnoho času a lidské práce, spočívá v tom, že se ještě živé rostliny třou holýma rukama nebo o koženou zástěru či kožku. V tomto případě se pryskyřice zachytává na rukou či jiném koženém povrchu a posléze se z něho mocným třením dlaní či za pomoci speciální škrabky sejme. Po nasbírání se pryskyřice stlačuje rukou do tvárných bločků, které na vzduchu rychle černají.\n\nDruhou metodu představuje prosévání. V tomto případě se pryskyřice získává z již sklizených a usušených rostlin za pomoci síta, které oddělí rostlinnou hmotu od malých krystalků pryskyřice, jež se vzápětí stlačují a zvolna zahřívají. Pryskyřice taje a stává se tvárnou, takže ji lze stlačit do bločků, které se nakonec balí do kusu látky nebo celofánu.\n\nProsévání je méně pracné a získá se z nejčistší droga. Třením získá jeden sběrač nejvíce 25 gramů pryskyřice za den, přičemž proséváním lze vyrobit i kilogram za dvě hodiny, takže se tento postup lépe hodí ke komerčnímu využití. Navíc třením získaný hašiš zůstává účinný pouze několik měsíců, zatímco hašiš vyrobený proséváním, vydrží až tři roky, pakliže se dobře skladuje.\n\nPsychoaktivně méně účinnou, avšak i tak celkem silnou drogou, představují vedle hašiše též sušené květy, běžně označované jako marihuana. S výjimkou kořenů se celá rostlina usuší a rozdrtí, načež se nahází do pytlů nebo se stlačí do cihel a takto se uskladní. Slabší bývá marihuana bez květů. Naproti tomu marihuana sestávající pouze ze sušených vrcholových květenství se považuje za drogu nejvyšší jakosti a oficiálně se nazývá sinsemilla, což přeloženo ze španělštiny znamená bez semínek.\n\nRostliny s obsahem psychoaktivních složek se dělí do dvou skupin. Ty z první skupiny produkují psychotropní látky, které působí na centrální nervovou soustavu, zatímco rostliny z druhé kategorie dávají látky psychotomimetické neboli halucinogenní, které ovlivňují mysl, mění vnímání. Marihuana spadá do druhé kategorie, ale od ostatních příslušníků skupiny se liší, obsahuje totiž cannabinoidy, které neobsahuje žádná jiná rostlina.\n\nMají-li marihuana či hašiš působit psychoaktivně musí se THC dostat do krevního oběhu a touto cestou nakonec i do mozku. Jakmile THC vstoupí do krevního řečiště, lidský metabolismus jí přemění na chemickou sloučeninu známou jako 11-hydroxy-THC (hydroxy THC), která se naváže na tukovou tkáň a asi po půl hodině se uvolní zpět do krevního oběhu a putuje do mozku. Dávka čítající 4-8 miligramů THC mívá za následek tak tříhodinový stav opojení. Při nadměrném užívání konopí se nadbytečné 11-hydroxy-THC (hydroxy THC) mohou uskladňovat v játrech. THC se do těla dostává třemi způsoby. Kouřením, vaporizací(odpařováním a inhalací bez kouře) nebo pojídáním, přičemž uživatelé oceňují spíše první(druhý) způsob, protože inhalací se THC vstřebává přes plíce rychleji. Vaporizace má podobné charakteristiky s kouřením, ovšem závislé na kvalitě použitého vaporizéru. Když se THC pojídá, může doputování do krve trvat déle, avšak navozené účinky trvají delší dobu a reakce lidského organismu bývá intenzivnější. Z toho vyplývá, že kuřák se i ve stavu intoxikace dovede ovládat lépe než pojídač. Pokud droga vyvolá nežádoucí účinky, kuřák je může potlačit, pojídač nikoli. Avšak hašiš je asi tak třikrát silnější, jestliže se pojídá. Důvod je prostý. Cannabidiol se sice při teplotě 200 °C přeměňuje na nejméně pět různých forem THC, které se v rostlině původně vůbec nevyskytují, nicméně 50-90% aktivní složky, tedy THC, se za stejné teploty rozkládá či oxiduje.\n\n"}
{"id": "171770", "url": "https://cs.wikipedia.org/wiki?curid=171770", "title": "Piatra Neamț", "text": "Piatra Neamț\n\nPiatra Neamț ( , , , ) je město v rumunské Moldávii, hlavní město župy Neamț, 280 km severně od Bukurešti. V roce 2011 zde žilo přes 85 000 obyvatel a patří tak mezi 25 největších rumunských měst.\n\nMěsto leží na řece Bistrița, obklopují jej hory s nadmořskou výškou okolo 600 metrů. Historie města je velmi dlouhá; oblast byla osídlena již ve velmi dávných dobách; dochovaly se vykopávky dob neolitu i doby bronzové. Současné město s názvem \"Piatra lui Crăciun\" však vzniklo až na konci 14. století. Tehdy zde byla postavena citadela, v 15. století pak vznikla místní katedrála. Piatra Neamț je také průmyslovým centrem. Zastoupen je zde především papírenský a potravinářský. Jihovýchodně od města, u obce Săvinești, se nachází velká průmyslová zóna. V časech socialismu zde byly chemičky. Dnes zde mají své závody zahraniční investoři.\n\nV centru města je pravoslavný kostel svatého Jana Křtitele z let 1497–1498. Byl založen moldavským knížetem Štěpánem III. Velikým jako součást knížecího dvora. Vedle stojící 19 metrů vysoká svatoštěpánská zvonice (\"turnul lui Ștefan\") je symbolem města a dříve sloužila i jako strážní věž nad údolím řeky Bistrița. Severozápadně od města se nachází klášter Bistrița z 15. století.\n\n\n\n"}
{"id": "171774", "url": "https://cs.wikipedia.org/wiki?curid=171774", "title": "Delvina", "text": "Delvina\n\nDelvina ( také Delvinë) je malé město ležící v jižní Albánii. Město má asi 4200 obyvatel (odhad z roku 2004). V Delvině, stejně jako ve stejnojmenném okrese, žije početná řecká menšina. Před druhou světovou válkou zde žila i významná židovská komunita původem ze Španělska. Po válce téměř celá komunita emigrovala do Izraele.\n"}
{"id": "171776", "url": "https://cs.wikipedia.org/wiki?curid=171776", "title": "HMS Gallant (H59)", "text": "HMS Gallant (H59)\n\nHMS Gallant byl britský torpédoborec třídy \"G a H\", který sloužil u Britského královského námořnictva za druhé světové války.\n\nStavba začala 15. září 1934 v loděnici Fairfield Shipbuilding and Engineering Company, Limited v Govanu ve Skotsku. Na vodu byl spuštěn 26. září 1935 a do služby byl přijat 25. února 1936.\n\nV lednu 1941 se \"Gallant\" účastnil Operace Excess, v jejímž průběhu najel 10. ledna 1941 u Pantellerie na minu. Byl odtažen do La Valletty na Maltě, kde se jeho oprava ukázala jako neekonomická. Na Maltě dále sloužil jako plovoucí dělostřelecká baterie. Při náletu v dubnu 1942 byl opět poškozen. V září 1943 byl potopen jako zátaras u vstupu do přístavu La Valleta.\n"}
{"id": "171777", "url": "https://cs.wikipedia.org/wiki?curid=171777", "title": "HMS Hereward (H93)", "text": "HMS Hereward (H93)\n\nHMS Hereward byl britský torpédoborec \"třídy H\", který sloužil u Royal Navy během druhé světové války. Stavba začala 28. února 1935 v loděnici High Walker Yard of Vickers Armstrong v Newcastle-on-Tyne. Na vodu byl spuštěn 10. března 1936 a do služby byl přijat 9. prosince 1936.\n\n"}
{"id": "171786", "url": "https://cs.wikipedia.org/wiki?curid=171786", "title": "Alex Turner", "text": "Alex Turner\n\nAlexander David Turner (* 6. ledna 1986) je jediným synem učitele hudební výchovy a učitelky německého jazyka narozeným v Sheffieldu na severu Anglie, což vysvětluje jeho přízvuk typický pro tuto oblast. Je členem skupin Arctic Monkeys a The Last Shadow Puppets. V obou skupinách působí jako zpěvák, kytarista a skladatel. V Arctic Monkeys je hlavním textařem, v The Last Shadow Puppets píše texty společně s Milesem Kanem (The Rascals).\nV prosinci roku 2002 po dokončení studií se v anglickém Sheffieldu znudění kluci rozhodli, že si založí skupinu. Kytar se ujali sousedé Alex Turner a Jamie Cook, bubeníkem se chtěl stát kamarád z dětství Matt Helders a baskytaristu Andyho Nicholsona našli v nedalekém městečku Suburbie. Začali hrát indie rock, který se v jejich době výrazně rozšířil. Jejich nezávislost jim dala možnost vytvářet svůj osobitý styl, plný chytlavých melodií. Arctic Monkeys šance využili a k chytlavé hudbě přidali i svou uměleckou stránku.\n\nAby Arctic Monkeys na britském trhu uspěli, museli přijít s nějakou novinkou. Nakonec se rozhodli nahrát Album plné chytlavých písniček, čili potenciálních hitů. První album, \"Whatever People Say I´m, Thats What I Am Not\" se skladbami jako When The Sun Goes Down, nebo Mardy Bum, bylo velmi očekávané a když v roce 2006 přišlo na trh, okamžitě trhlo rekord jakožto nejprodávanější britský debut v historii. Predčili tak i legendární Oasis. Druhé CD \"Favourite Worst Nightmare\" vyšlo o rok později a na CD se objevily hity jako Fluorescent Adolescent i Teddy Picker. Krom CD nám ale Arctic Monkeys vydali ještě spoustu singlů, jako Who The Fuck Are Arctic Monkeys, nebo Leave Before the Lights Come On.\n\nNa začátku října 2007 Alex Turner prohlásil, že se chystá nahrát CD s kamarádem Milesem Kanem a producentem Jamesem Fordem, který produkoval i druhé album Arctic Monkeys, na kterém se podílel mimo jiné i Miles Kane, konkrétně v poslední písničce 505. Kane, který Arctic Monkeys podporuje a sám je frontmanem skupiny The Rascals, naplánoval projekt a mohlo se začít nahrávat. Duo se nejprve jmenovalo Turner & Kane, ale nakonec název změnilo na The Last Shadow Puppets. První singl a celé album dostalo název The Age Of The Understatement, jehož prodej začal 21. dubna 2008. Dva dny předtím měla skupina první koncert v Portsmouthu. Recenze alba byly spíše kladné, i když jistá část fanoušků Arctic Monkeys i The Rascals tento projekt příliš nepodporuje. Album bylo nominováno na Nationwide Mercury Prize 2008, což byla pro Turnera třetí nominace po sobě, ale úspěch Turnera v roce 2006 s prvním albem Arctic Monkeys se opět neopakoval a cenu jim přebrali Elbow. Ale i přesto už mají jednu cenu \"v kapse\" – Mojo Award v kategorii Breakthrough Artist. Brzo bude okupovat pulty nový singl My Mistakes Were Made For You, který následuje předchozí singl Standing Next To Me, jehož klip měl u fanoušků skvělé ohlasy. Co se týče druhého alba, Miles Kane ze začátku tvrdil, že se bude chystat v příštím roce 2009, ale nedávno přiznal, že koncertování s oběma kapely ho příliš vyčerpává a dvě alba v jednom roce už nechce vydat (album The Rascals \"Rascalize\" vyšlo letos v červnu) a vypadá to, že dá přednost The Rascals… Další album The Last Shadow Puppets je tedy ve hvězdách.\n\nAlex Turner si svůj soukromý život skutečně hlídá, stejně tak i svou image. V prosinci 2007 ho magazín NME ocenil jako \"The Coolest Man On The Planet\". Velice podporuje fotbalový klub Sheffield Wednesday, píše články pro magazín Blender a celkově žije velmi aktivně. Když chodil na střední, věnoval se basketbalu a jeho učitel tvrdí, že byl pravděpodobně nejlepší basketbalista na škole. To, že se bude někdy věnovat hudbě, jeho třídního učitele v životě nenapadlo. Jeho přítelkyně byla o dva roky starší TV reportérka a modelka Alexa Chung, se kterou měl vztah od dubna 2007 do června 2011. Alexa se objevila i v klipu k písni \"My Mistakes Made For You\" od The Last Shadow Puppets.\n"}
{"id": "171796", "url": "https://cs.wikipedia.org/wiki?curid=171796", "title": "Rozhodčí", "text": "Rozhodčí\n\nRozhodčí (též sudí) je osoba, která dbá na dodržování určených sportovních pravidel. Nejčastěji se s ním setkáme při sportovním utkání nebo při sportovních závodech. Měl by být viditelně rozlišen od hráčů či závodníků. Rozhodčí je v některých sportech součástí hry a proto chtě nechtě hru ovlivňuje i fyzicky, odražený míč od rozhodčího do branky je ale neplatný.\n\nTermín rozhodčí se poprvé objevil ve fotbale. Původně řešili spory na hřišti kapitáni obou týmů společnou konzultací, ale později vznikla potřeba přítomnosti nezávislého pozorovatele. A tak se na zápasech poprvé objevil rozhodčí. Pak přibyl ještě další, který měl pomáhat hlavnímu při řešení sporů, od roku 1891 nazývaný čárový.\n\nNa zápase v ledním hokeji jsou podle nových pravidel IIHF přítomní dva hlavní a dva čároví rozhodčí. Na řešení velmi složitých sporů (zejména v otázce gólů) byl zaveden takzvaný videorozhodčí, který má poradní funkci. Též se tam nacházejí dva brankoví rozhodčí, časoměřič a dva trestoměřiči.\n\nVšichni rozhodčí kromě videorozhodčích, časoměřičů a trestoměřičů nosí podle pravidel podélně pruhovaný dres (hlavní rozhodčí mají na vrchních částech obou rukávů oranžové pásky) a černé kalhoty. Ti, co se pohybují po ledové ploše, mají také brusle a ochrannou přilbu černé barvy. Mezi jejich povinnou výbavu patří kovová píšťalka upevněná na ukazováčku a prostředníčku levé ruky a kovový stahovací metr o délce minimálně 1 m na přeměřování správné délky výstroje hráčů.\n\nVe fotbale rozhoduje zápas hlavní rozhodčí, který posuzuje přestupky a góly, a dva pomezní rozhodčí neboli asistenti, jejichž úkolem je zejména signalizovat postavení mimo hru (ofsajd). \nVšichni rozhodčí kromě delegáta mají většinou dresy žluto-černé barvy, aby byli lépe odlišeni od hráčů, trenýrky, štulpny a kopačky. K výbavě hlavního rozhodčího patří také píšťalka, žlutá a červená karta, pero se zápisníkem na poznámky a mince na úvodní losování polovin pro jednotlivá mužstva. Pomezní rozhodčí mají žluto-oranžové signalizační vlajky a čtvrtý rozhodčí drží ruční světelnou tabuli.\n\n\n\nRozhodnutí rozhodčího o skutečnostech souvisejících s hrou jsou konečná. Může je ale sám změnit, za předpokladu, že dosud nebyla hra navázána, nebo utkání již nebylo ukončeno.\n\n\nDříve jím bývali jen muži, ale nyní se můžeme setkat i s ženami (známou českou rozhodčí je např. Dagmar Damková).\n\n\n"}
{"id": "171801", "url": "https://cs.wikipedia.org/wiki?curid=171801", "title": "Apollonia (Ilýrie)", "text": "Apollonia (Ilýrie)\n\nApollonie v Ilýrii (zhruba dnešní Albánie a Dalmácie; ) bylo antické město, které se nacházelo na pravém břehu řeky Aoos, a jehož ruiny jsou nyní v kraji Fier, poblíž vesnice Pojan (\"Pojani\"). Bylo založeno v roce 588 př. n. l. řeckými kolonisty z Kerkýry (Korfu) a Korint) a bylo pravděpodobně nejdůležitějším z měst tohoto období, která také nesla název \"Apollonie\". Na tomto místě již existovalo osídlení korintskými obchodníky a ilyrského kmene Taulantů, kteří se pak i v dalších stoletích účastnili osidlování a žili společně s řeckými osadníky. Říká se, že město bylo nejprve nazváno \"Gylaceia\" po Glyaxovi, jeho zakladateli, ale později se přejmenovalo na počest boha Apollona.\nAristotelés považoval Apollonii za významný příklad oligarchického systému, protože potomci řeckých osadníků řídili město a dokázali si podvolit velkou část původního ilyrského obyvatelstva. Město bohatlo především díky obchodu s otroky a místnímu zemědělství, ale také díky velkému přístavu, o kterém se říkalo, že v něm mohlo najednou být i sto lodí. Apolloniae, podobně jako Dyrrhachium, které se nachází dále na severu, byla důležitou součástí ilyrského pobřeží, protože poskytovala pohodlnou dopravu do Brundusia a severního Řecka. Byla také jedním ze západních konců Via Egnatia, která vedla na východ do Soluně a Byzantia v Thrákii. Měla vlastní mincovny, které razily mince nalezené až v povodí Dunaje.\n"}
{"id": "171803", "url": "https://cs.wikipedia.org/wiki?curid=171803", "title": "Politický přeběhlík", "text": "Politický přeběhlík\n\nTermínem politický přeběhlík se v České republice často pejorativně označuje poslanec dolní sněmovny Parlamentu ČR, který byl zvolen na kandidátní listině jedné strany, ale po volbách hlasuje v rozporu se svou stranou nebo přímo vstoupil do jiné. V roce 2009 dokonce tímto způsobem vznikla politická strana TOP 09, když někteří členové KDU-ČSL vystoupili ze své strany a spolu s několika dalšími „přeběhlíky“ z ODS založili vlastní politické uskupení. \n\nÚstava ČR tuto praxi nijak neřeší, mandát od voličů dostává ve volbách poslanec, nikoliv strana, za kterou byl zvolen. Částí veřejnosti je však tato praxe považována za neetickou, protože tito lidé mění poměr sil stran ve sněmovně daný demokratickými volbami.\n\nBěhem tzv. první republiky mandát fakticky nepatřil poslanci, ale politické straně, kterou dotyčný pouze zastupoval, tato praxe však byla v rozporu s ústavou. Poslance mohl zbavit mandátu volební soud volený sněmovnou, pokud svoji stranu opustili z důvodů „nízkých a nečestných“.\n\n\nOd 15. prosince 2006 se používá též původně eufemistické, později ironizující označení konstruktivní poslanec. Jako dysfemismy se používají též označení „odpadlík“, „zrádce“ atd.\n\nKonstruktivní poslanec je označení členů parlamentu, kteří při důležitém hlasování podpoří nebo tolerují jinou stranu proti vůli své vlastní strany nebo jejího vedení, používané často např. v druhé polovině roku 2006 v průběhu formování vlády Mirka Topolánka.\n\nNěkterými členy a sympatizanty opozičních stran je toto označení používané především v ironickém až negativním smyslu pro poslance, který upřednostnil vlastní názor nebo jiný zájem před podporou většinového názoru vlastní strany.\n\nTermín 15. prosince 2006 dopoledne použilo grémium Občanské demokratické strany (na základě rozhodnutí výkonné rady ODS z 14. prosince) ve formulaci svého rozhodnutí, že o dalším politickém vyjednávání o sestavování a programu vlády bude ODS jednat s KDU-ČSL a Stranou zelených a bude hledat podporu u konstruktivních poslanců ČSSD. Petr Gandalovič (ODS) údajně novinářům po zasedání grémia řekl, že „nová vláda nebude založená na přeběhlících, ale na konstruktivních lidech, kteří si přejí konečně vládu“. Někteří novináři přisuzovali autorství výroku Pavlu Bémovi. Poslanci ČSSD, s nimiž toto označení bylo spojeno, byli Miloš Melčák a Michal Pohanka.\n\nVýraz \"konstruktivní poslanec\" podobně jako nedlouho předtím výraz \"přeběhlík\" rychle nabyl popularity v médiích i ve vyjadřování politiků. V kontextu s kritikou neobjektivity vyjadřování a nekonzistence postojů politických stran však toto označení je častěji používáno jako ironizující slangový termín (například v narážkách na podezření z korupce se objevovaly věty typu: \"„Kolik stojí jeden konstruktivní poslanec?“\").\n\n\n\n\n\n\n\n"}
{"id": "171804", "url": "https://cs.wikipedia.org/wiki?curid=171804", "title": "Garth Nix", "text": "Garth Nix\n\nGarth Nix (* 19. července 1963 Melbourne, Austrálie) je populární australský spisovatel s mnoha čtenáři a fanoušky. Zaměřuje se zejména na fantasy tematiku. Mezi jeho díla patří populární knižní série \"Staré království\", \"Klíče ke království\" či \"Sedmá věž\".\n\nNarodil se v sobotu 19. července 1963 v australském Melbourne. V dětství se jeho domovem stalo město Canberra. V letech 1984 až 1986 navštěvoval Cannberskou univerzitu. Vystudoval zde profesionální psaní. Roku 1987 se přestěhoval do Sydney a dodnes tu poblíž Coogee Beach žije se svou ženou Anne. Spolu mají syny Thomase a Edwarda.\n\nPoté, co pracoval jako publicista, knižní redaktor nebo literární agent mnoha firem, se v roce 2002 stává spisovatelem z povolání. Jeho knihy se prodávají po celém světě, byly přeloženy do více jak 28 jazyků a ocitají se na výčtech bestsellerů časopisů jako jsou \"The New York Times\", \"Publishers Weekly\", \"The Bookseller\", \"The Australian\" a \"The Sunday Times\".\n\n\n\n\nUvedená data se prvotně vztahují k vydání v anglické verzi, v závorce jsou uvedená data českého vydání.\n\n\n\n\n\n\n\n"}
{"id": "171812", "url": "https://cs.wikipedia.org/wiki?curid=171812", "title": "Steve Morse", "text": "Steve Morse\n\nSteve J. Morse (* 28. července 1954, Hamilton, Ohio) je americký kytarista známý především svým působením v kapelách Dixie Dregs a Deep Purple. Určitou dobu působil sólově a krátce i se skupinou Kansas. Členem Deep Purple je od roku 1994. Od roku 2012 je členem skupiny Flying Colors a v tomtéž roce spolupracoval s projektem G3.\n\ns umělci a skupinami:\n\n\n\n\n\n\n\n\n\n"}
{"id": "171814", "url": "https://cs.wikipedia.org/wiki?curid=171814", "title": "Jednadvacítka", "text": "Jednadvacítka\n\nJednadvacítka má více významů:\n\n"}
{"id": "171816", "url": "https://cs.wikipedia.org/wiki?curid=171816", "title": "Weekend!", "text": "Weekend!\n\nWeekend! (Víkend!) je píseň německé skupiny Scooter z alba The Stadium Techno Experience z roku 2003. Jako singl vyšla píseň v roce 2003. Videoklip s tanečnicemi nahoře bez způsobil skutečný skandál. Singl obsahuje také videoklip, making of a obrázky. HPV je zpíváno Nicole Sukar (Nikk).\n\n\n\n"}
{"id": "171822", "url": "https://cs.wikipedia.org/wiki?curid=171822", "title": "František Rous", "text": "František Rous\n\nFrantišek Rous (25. listopadu 1872 Žamberk – 27. července 1936 Praha) byl akademický sochař.\n\nPocházel z rodiny žamberského řezbáře Františka Rouse. \nByl současníkem J.V. Myslbeka, Jana Štursy a dalších. Je autorem trojspřeží (Trigy) na budově Národního divadla v Praze, sousoší Kentaura a Nymfy v kašně na náměstí T. G. M. v Žamberku a Pomníku obětem I. světové války v Žamberku.\n\n\n\n"}
{"id": "171824", "url": "https://cs.wikipedia.org/wiki?curid=171824", "title": "Car kolokol", "text": "Car kolokol\n\nCar Kolokol () je obrovský zvon vystavený v Moskevském kremlu. Váží 201,924 tuny a měří 6,14 m na výšku a 6,6 m v průměru. \n\nByl odlit v Kremlu po 1,5ročních přípravách z bronzu zvonaři Ivanem Motorinem (zemřel ještě před odlitím) a jeho synem Michailem 25. listopadu 1735 za 1 hodinu a 12 minut. Následovalo dlouhé chlazení a práce na jeho výzdobě zabrala dva roky. Ornamenty, portréty a nápisy zhotovili V. Kobelev, P. Galikin, P. Kochtev, P. Serebrjakov a P. Lukovinikov.\n\nPo jeho dokončení v roce 1737 shořela dřevěná konstrukce podpírající zvon usazený v odlévací jámě. Při hašení došlo k příliš prudkému ochlazení zvonu a ten praskl. Odlomila se od něho část vážící 11,5 tuny. V jámě zvon zůstal až do roku 1836, kdy byl vedle obřího děla – cara-pušky vystaven na kamenném podstavci francouzského architekta Auguste de Montferranda. Zde je jedním z hlavních turistických lákadel Kremlu dodnes.\n\nZvonů nazývaných Car Kolokol bylo v ruské historii několik. Největší z nich byl odlit v roce 1656 a vážil 160 tun. Byl v Kremlu zavěšen v roce 1668, ale zřítil se během velkého požáru Kremlu 19. června 1701.\n"}
{"id": "171829", "url": "https://cs.wikipedia.org/wiki?curid=171829", "title": "Ulice (seriál)", "text": "Ulice (seriál)\n\nUlice je český televizní seriál, vysílaný od roku 2005 na TV Nova. Jedná se o první a dosud jediný český denní nekonečný seriál, spadající do žánru mýdlové opery. Produkován je společností TV Nova, s. r. o (dříve MediaPro Pictures), producentem je Michal Reitler, šéfautorkou Lucie Paulová, hlavním dramaturgem Iva Bruknerová a vedoucím režisérem Stanislav Sládeček. Dalšími členy realizačního týmu seriálu jsou například Dušan Klein, Hana Brajanoski, Tomáš Baldýnský, Matěj Podzimek a další. Seriál je vysílán ve schématu pondělí–pátek.\n\nHlavní role v seriálu tvoří několik rodin, které bydlí v domě v seriálové ulici, která se nachází na periferii Prahy.\n\nSeriál se točí v pražských ateliérech v objektu bývalé tiskárny v Hostivaři. Seriál se začal natáčet 6. června 2005. Produkce seriálu probíhá od roku 2005, kdy výhledy různých dějových linek jsou tvořeny různými autory při tzv. velkém linkování. Při této poradě jsou prezentovány jednotlivé dějové linky výhledově na celou sezónu, dále jsou pak rozpracovávány na dílčí části. V průběhu natáčení předvýrobní, výrobní i postprodukční práce běží po čtrnáctidenních cyklech, tj. každých 14 dní probíhá porada jednotlivých autorů dějových linek a prezentují se návrhy jednotlivých epizod dalšího cyklu. Jedna epizoda je zpravidla tvořena třídenním příběhem každé z dějových linek. Tyto jsou pak rozepisovány do tzv. scénosledu pro jednotlivé díly. Ve scénosledu jsou sepsány postavy, scény a prostředí děje. Tyto jsou posléze předány scenáristům dialogů. Tyto posléze podléhají schválení produkce a dramaturgie, scény jsou prezentovány a je pod vedením šéfautora určeno, které scény budou patřit do které konkrétní epizody.\n\nPo dokončení scénáře je přistoupeno k produkci dílů, jsou určeny rozpočty jednotlivých epizod a natáčecí plán, kdy jeho obsahem jsou již konkrétně rozepsané tzv. natáčecí dny, obsahem jsou také podrobnosti o scéně. Výroba probíhá po dokončení příprav a rekvizit. Standardní natáčecí den při produkci seriálu má 12 hodin. Po dotočení filmový materiál jde do postprodukce, kdy střih ve spolupráci s režií sestříhá konkrétní díl, posléze jsou upraveny zvukové dialogy a hudba, při postprodukci dochází také k barevným korekcím obrazu. Po této fázi přichází tzv. schvalovací projekce, titulkování a technická kontrola.\n\nKe dni 30. listopadu 2012 bylo odvysíláno 1 550 dílů seriálu, kdy se od prvního vysílání v září 2005 nevysílal pouze třikrát. K tomuto datu proběhlo 2 826 natáčecích dní. Kulisy seriálu v ateliérech v Hostivaři jsou připraveny v rozměrech 60 m × 40 m × 13 m a jsou tvořeny 9 činžovními domy.\n\nDěj seriálu se točí okolo jedné fiktivní ulice na periferii Prahy. V ulici stojí několik činžovních domů, obchod, kadeřnictví, restaurace a další budovy. Ve zmíněném činžovním domě bydlely některé z rodin, které byly v seriálu od jeho počátku, jsou to rodina \"Jordánova\", rodina \"Farská\", Hejlovi, pan Pešek a Lenka Drápalová. V současnosti tu od počátku bydlí pouze pan Pešek.\n\nRodina Farských se v první sezoně představila jako spořádaná rodina se dvěma dcerami, které obě chodí do vyšších ročníků gymnázia poblíž \"Ulice\". Již v první sezóně seriálu se ovšem v Oldově (\"Ondřej Pavelka\") fitcentru \"Oldfit\" vyskytly komplikace. Z Oldřicha Farského se stal záletník, který měl milenku (Sylva Mlynářová, hraje \"Eva Aichmajerová\"), později ji platil i malý byt. Sylva se na konci první série s Oldřichem rozešla a on se vrátil ke své rodině. Během této krize se ovšem v silné opilosti vyspal s Ingrid Šmídovou (\"Jana Sováková\").\n\nJitka Farská (\"Ilona Svobodová\") byla v této době kosmetičkou, která snášela Oldřichovy zálety, starala se o rodinu, dcery chodily na gymnázium a měly střídavé úspěchy. Lída (\"Jana Birgusová\"), starší dcera, se stala fotografkou a zamilovala se do Michala Šnajdra (\"Petr Falc\"), který její city neopětoval. Monika (\"Anna Fixová\"), která je mladší dcerou, chodila na gymnázium a ve čtvrtém ročníku se zamilovala do Viktora Vernera (\"Miroslav Šimůnek\"), který byl učitelem. V roce 2008, po jeho návratu zpět z Rumunska na gymnázium s ním dokonce i bydlela a posléze i odcestovala na humanitární misi do Ugandy. Předtím i později chodila s Benem Vojtíškem (\"Jakub Prachař\").\n\nV roce 2006 se Jitce a Oldřichovi měl narodit syn (jeho jméno mělo být Jan), nicméně syn se narodil těžce nemocný a brzy zemřel. Jitka později měla i další psychické problémy a začala docházet k psychologovi. V tomtéž roce se seznámila s Vladimírem Kukačkou (\"Pavel Rímský\"), který Jitku svedl a v druhé polovině roku se k němu Jitka i přestěhovala a Olda se odstěhoval do bývalého bytu Ing. Boháče. Oldřich zjistil, že ze vztahu s Tamarou Elliot (\"Markéta Hrubešová\") má čtrnáctiletého syna Jakuba (\"Richard Zevel\"). Později si Jakub nechal změnit příjmení na otcovo a přejmenoval se na Farského.\n\nNa začátku roku 2009 se Jitka Farská rozešla s V. Kukačkou, Oldřich Farský se seznámil a mírně se zapletl s Libuší Nekonečnou, Monika Farská byla opět nezadaná a Ludmila také. Během roku 2009 se konal soudní spor rodiny Farských s V. Kukačkou, tyto skončily až na jaře roku 2010, Kukačka byl osvobozen. Oldřich Farský se stal spolumajitelem hudebního klubu \"Coolna\" (spolu s Benem Vojtíškem), tento podíl v dubnu roku 2010 prodal, majitelem se stala Monika Farská a Kryštof Mareček (\"Kryštof Rímský\").\nV roce 2010 (cca v červnu?) byl Vladimír Kukačka (\"Pavel Rímský\") odsouzen na 18 let odnětí svobody. V září 2010 se vdala dcera Jitky Ludmila Farská.\n\nV roce 2013 se Lídě narodila dcera Eliška. Koncem roku měl pár další krizi – Oldřich se přátelil s Klárou Peškovou. Ta mu nabídla milostný vztah, Oldřich odmítl a Klára se mu pomstila tím, že Jitce řekla, že spolu opakovaně spali. Jitka nevěděla, čemu má věřit, trpěla na návaly. Po nějaké době sice zjistila, že Olda s Klárou nic neměl, ale i přesto se s ním rozešla. Jejich vztahy zůstaly na bodu mrazu.\n\nOlda se díky přítelkyni spolupracovníka Hynka Urbana (\"Roman Vojtek\"), Dáše (\"Kateřina Janečková\") seznámil s Petrou Veverkovou (\"Jitka Nerudová\"). Během roku začala Monika chodit s Kryštofem Marečkem alias Márou, bydleli spolu, po pár měsících se s ním Monika kvůli Michalovi Millerovi (\"Stanislav Majer\") rozešla. Michal Miller byl majitelem restaurace U Henryho, ten ji odmítl.\n\nRodina Jordánových byla v první sezoně, stejně jako rodina Farských, spokojená a úplná rodina, která žila na pražské periferii a měla dvě děti – dvojčata Matěje (\"Jakub Štáfek\") a Terezu (\"Patricie Solaříková\"), kteří studovali na gymnáziu. Jejich rodiče se jmenují Barbora (\"Tereza Brodská\") a Tomáš (\"Petr Vacek\"), Barbora pracovala ve vedení firmy \"Království hraček\" (dále Království) a Tomáš pracoval ve výzkumném ústavu jako entomolog.\n\nJiž v roce 2006 Tomáš Jordán změnil zaměstnání, stal se poradcem pana Stránského (\"Milan Kňažko\") při stavbě supermarketu poblíž seriálové ulice a měl tak podvodem uzavřít ekologické řízení ohledně tohoto projektu. K tomuto rozhodnutí měl pomoci i vyšší plat nebo automobil, který mu prodala slečna, se kterou později podvedl svoji manželku. Bára zůstala v tu dobu stále ve společnosti Království, kde je ve vedení spolu s Ing. Petrem Boháčem. Bára a Tomáš čelili manželské krizi, která byla spojena s nevěrou Tomáše Jordána, na konci prázdnin 2006 ve filmu (epizoda 215) odjeli manželé Jordánovi na výlet a Bára Jordánová se v nejmenované chalupě vyspala s Ing. Boháčem.\n\nMatěj Jordán v roce 2005 chodil s Adrianou Peškovou, která také studovala na gymnáziu a byla vnučkou pana Peška, majitele domu, kde žily rodiny Jordánova, Farská a Hejlova. Po oslavě Matějových narozenin se s ním rozešla, v roce 2008 Matěj chodil s Lan Thi Trung (\"Nguyen Thi Ann Thu\"), která v tomtéž roce odjela s rodiči do Německa, na konci roku 2008 se Matěj lehce zapletl s Gabrielou Pumrovou, svojí spolužačkou.\n\nTereza Jordánová začala v roce 2006 chodit se Štěpánem Stránským, se kterým se později rozešla a v roce 2008 s ním opět začala chodit. Nicméně, ke konci roku 2008 Š. Stránský odjel za svým bratrem do Londýna a tak se s Terezou rozešel. V roce 2009 se rodiče Jordánovi rozešli a Bára se přestěhovala za prací do Brna (reklamní agentura), kde se v roce 2010 seznámila s Ondřejem Krausem (\"Jiří Dvořák\"). V květnu 2010 bylo rozhodnuto, že Matěj Jordán nebude klasifikován z českého jazyka a tak nebude puštěn k maturitě. Mezitím Matěj začal chodit s Libuší Nekonečnou a v březnu 2010 spolu začali bydlet. Matěj Jordán začal pracovat jako skladník, ale po čase se s Libuškou rozešel a ona se i se synem Borisem se vrací k expartnerovi Eliáši Neumannovi.\n\nBára Jordánová si našla přítele Ondřeje Krause z Brna, spolu s ním se do Ulice přestěhovaly i jeho dvě dcery: Míša a Jana Krausovy, které začaly chodit na tamější gymnázium. Po dramatických událostech, například vykradení bytu či násilného přepadení Ondřeje se Míša zapletla do vztahu s Mikulášem Seidlem a později se spolužákem vyznávající emo styl a pokusila se o sebevraždu. Bára s Ondřejem uzavřeli sňatek, postavili dům na okraji Prahy a společně se do něj přestěhovali. Herečka Tereza Brodská tak ze seriálu odešla.\n\nTereza Jordánová začala chodit se svým spolužákem Vojtěchem Kalichem, s kterým se skamarádil i bratr Matěj. Tereza se však zamilovala do sukničkáře Petra Peterky a Vojtěchovi tak byla nevěrná, během léta 2011 se Tereza s Vojtěchem rozešli. Poté se od Petra Peterky dozvěděla, že od něho chytla kapavku. Vojtu v říjnu 2011 potkala strašlivá událost, při pomoci dívce, která byla přepadena a hrozilo ji znásilnění, ho napadli tito neznámí násilníci a po probuzení z umělého spánku bylo zjištěno, že má ochrnutou dolní polovinu těla. Později Tereza Jordánová začala chodit s Romanem Šámalem (\"Lukáš Jůza\"), který je otcem její bývalé žačky, s tím se však v červnu 2016 rozešla. Matěj Jordán začal chodit s Alžbětou Klimešovou, která ho v září 2016 podvedla a opustila.\n\nMiriam Hejlová (\"Hana Maciuchová\") byla gymnazijní profesorka, která na začátku seriálu žila v malém bytě s téměř třicetiletým synem Jaroslavem (\"Martin Hofmann\"). Miriam opustil manžel (Cyril Hejl, \"Dušan Jamrich\"), když byl Jaroslav malý a Miriam naplňovalo a bavilo učení dětí a Jaroslav byl konstruktérem ve společnosti \"Království hraček\".\n\nMiriam Hejlová se postupně spřátelila s panem Peškem a panem Bařinkou (\"Bořivoj Navrátil\"), v roce 2008 se k panu Peškovi přestěhovala, nicméně žili spolu stále pouze jako přátelé, do této doby žila se synem a kabinet gymnázia sdílela s Lenkou \"Drápalovou\". Později, poté, co se Lenka \"Drápalová\" stala ředitelkou gymnázia (rok 2008), sdílela kabinet s jinou profesorkou. V roce 2010 byl ohlášen termín svatby Miriam a Vlastimila Peška. Svatba se nekonala a Miriam Hejlová přechodně odešla ze seriálu.\n\nJaroslav Hejl byl svobodný konstruktér, který si nedodělal maturitu a to mu bylo matkou vyčítáno, dlouho žil jako svobodný mládenec a od začátku seriálu se asi rok ucházel o Lenku \"Drápalovou\", později svoje snažení vzdal a v roce 2007 a 2008 chodil a posléze i žil s Magdalénou Jandovou (\"Magdaléna Bianka Ištoková\"), nicméně vzhledem k velké hádce a rozepřím se s ní rozešel a od roku 2008 chodil a žil s Lenkou \"Drápalovou\". V roce 2007 se stal obchodním ředitelem Království a téhož roku si i udělal managerský kurz, po zániku společnosti pracoval jako manažer v jiné firmě. V roce 2010 získal místo manažera v Mnichově, tak se tam odstěhoval, Lenka \"Drápalová\" otěhotněla a svěřila se otci Jaroslava Hejla.\n\nCyril Hejl byl otcem Jaroslava Hejla, který celý život cestoval po světě, v roce 2010 se vrátil a opět vyjevil city k Miriam Hejlové, tím narušil vztah Miriam a Vlastimila. Později odletěl do Amsterdamu, ale vrátil se zpět do Prahy.\n\nMiriam Hejlová se v listopadu 2011 vrátila zpět do seriálu a opět začala učit na gymnáziu.\n\nV roce 2013 žili Lenka, Jarda a jejich dcera Miriam v bytě, kde dřív bydleli Jordánovi. Jaroslav s Bedřichem Liškou založili nábytkářskou firmu, přibrali zaměstnance Martina Matouše (\"Vojtěch Záveský\"), od něhož dílnu koupili. Po roce byli vykradeni a zloděje napadli v hospodě U Henryho.\n\nHejl a Drápalová plánovali svatbu, Jarda ale Lenku v opilosti podvedl se sekretářkou společnosti Markétou Havránkovou (\"Berenika Kohoutová\"). Svatba byla odložena, když Lenka Jardovi odpustila, přichystal pro ni svatbu jako překvapení. Na konci roku se objevila Lenčina matka Ivana (\"Vilma Cibulková\"), která nejprve působila jen problémy, nakonec se ale uklidnila, rodině pomáhala a začala chodit s Henrym. Hejlovi rekonstruovali rodinný dům u Prahy a čekali druhou dceru Kristýnu, v červnu 2014 se jim však narodil syn Jonáš.\n\nRoku 2015 žili Lenka, Jarda, Miriam ml., Jonáš v domě mimo Ulici a svůj byt přenechali rodině Maléřových z Moravy.\n\nLenka Drápalová (\"Michaela Badinková\") byla učitelka a od září 2008 i ředitelka gymnázia a základní školy, žila sama v malém bytě v domě pana Peška. Během seriálu prošla vztahy s Karlem Stránským (\"Milan Kňažko\") (rok 2006), Petrem Boháčem (rok 2006) a od roku 2008 s Jaroslavem Hejlem. V červnu roku 2009 byla Jaroslavu Hejlovi nevěrná s učitelem tělocviku Hynkem Urbanem (\"Roman Vojtek\"), který v tuto dobu chodil s žákyní školy Gabrielou Pumrovou, ta s ním otěhotněla. Po letních prázdninách odešel po skandalizování případu Hynek Urban ze školství a Radek Mastný (otec Gabriely, \"Pavel Novotný\") spolu se školní inspekcí zahájil tah proti ředitelce školy Lence Drápalové. Později byl Radek Mastný napaden Jaroslavem Hejlem a byly zveřejněny polopravdivé informace v bulvárních novinách. Lenka Drápalová v roce 2010 otěhotněla a v září se jí narodila dcera Miriam (\"Adéla Krauseová\"). V roce 2013 se Lenka vdala za Jaroslava Hejla. V září 2013 se v Ulici objevila Lenčina matka Ivana Drápalová (\"Vilma Cibulková\"), později bydlela u Lenky a Jardy v bytě. Ivana se přiznala k vraždě Kláry Peškové. Protože to byla nešťastná náhoda, mohla být stíhána na svobodě.\n\nVlastimil Pešek (\"Rudolf Hrušínský\") je bývalý správce a bývalý majitel činžovního domu v \"Ulici\", je vdovec a má dceru Kláru (\"Sabina Králová, později Hana Ševčíková\") a vnučku Adrianu (\"Dominika Kadlčková\", později \"Šárka Vaculíková\"), která s Vlastimilem Peškem žila ve společném bytě a chodila na gymnázium, v roce 2006 chodila s Matějem Jordánem. V roce 2006 se v seriálu krátce objevila i dcera pana peška Klára, která se chtěla sblížit s Adrianou, která se jí narodila během jejího pobytu v Itálii, kde se živila jako tanečnice. Později Adriana odešla z gymnázia i z bytu pana Peška a přestěhovala se k matce, která ji platila taneční kurzy a taneční školu.\n\nVlastimil Pešek se sblížil s Miriam Hejlovou a v roce 2008 se sestěhovali. V roce 2009 se Vlastimil dozvěděl, že byl agentem StB a proti tomuto nařčení se bránil. Později se toto potvrdilo (19. února 2009), avšak o měsíc později vyšlo najevo, že vše byly jen výmysly agenta StB Josefa Nováka.\n\nV lednu roku 2014 zemřela Klára Pešková. Policie však trvala na tom, že spadla ze schodů a zlomila si vaz. Ovšem nebylo jasné, jestli to bylo omylem, nebo ji někdo shodil. Mezi podezřelými byli nevinný Jaroslav Hejl a později odsouzená Ivana Drápalová. Pan Pešek z úmrtí dcery byl psychicky unavený, Adriana byla hlavní podezřelou, především kvůli drogám a krádeži 80 000 Kč, fotoaparátu a notebooku. Adriana Pešková začala chodit s Eduardem Rambouskem (\"Jiří Panzner\"), kdy později se spolu sestěhovali do podkrovního bytu v domě pana Peška. Později začali plánovat svatbu, ale vyšlo najevo, že Eduard Adrianu podváděl s kolegyní Zorou Kruntorádovou (\"Zuzana Stavná\"). Později se Adriana s Eduardem rozešla, v té době však na ní již byl převeden dům pana Peška, jehož je od druhé poloviny roku 2016 majitelkou. Adriana se později seznámila a žila s Robertem Bláhou, do kterého byla bláznivě zamilovaná, a to i přes manipulace a podvody, kterých se Robert dopouštěl. Na konci roku 2017 Robert požádal Adrianu o ruku a o 2 týdny později proběhla svatba. Robert později Adrianě odcizil 10 milionů korun, odjel do zahraničí a mimo kamery zemřel během automobilové nehody v Německu.\n\nKoncem června roku 2018 se objevila nová postava Marie Vránová (\"Jitka Smutná\"), sestra Vlastimila Peška, se kterou se dlouhá léta nestýkal. Spolu s ní přišla do Ulice také její dcera Blanka Voláková (\"Linda Rybová\") spolu se svými dětmi Kristýnou (\"Sára Korbelová\") a Adamem (\"Vojtěch Machuta\").\n\nRodina Boháčových, což je Ing. Petr Boháč (\"Pavel Kříž\"), MUDr. Eva Boháčová (\"Markéta Tanner\") a dcera Anežka (\"Nikola Hronová\") žila v domě pana Peška v malém bytě, v manželství manželů Boháčových nicméně již byla krize, která vyvrcholila odstěhováním se Evy Boháčové k matce a následnému sporu o dceru, která žila s otcem, matkou a posléze i babičkou (\"Daniela Kolářová\"). Na podzim roku 2006 se manželé Boháčovi rozvedli a dcera byla umístěna do péče otce.\n\nPetr Boháč v roce 2006 měl menší románek s Bárou Jordánovou, který vrcholil v létě 2006 nevěrou na chalupě, později, v roce 2008 chodil s právničkou JUDr. Elen Mrázovou, se kterou se rozešel a odešel z Ulice. Během seriálu několikrát upadl do kvartálního i trvalého alkoholismu a na konci roku 2008 a v roce 2009 bydlel v ubytovně a pracoval na skládce odpadů. V roce 2007 po dopravní nehodě způsobené jeho ženou dočasně oslepl a jeho žena byla umístěna do psychiatrické léčebny.\n\nEva Boháčová je lékařka, její matka je polyglotka a majitelka překladatelské agentury, po rozvodu s Ing. Boháčem byla v duševní krizi, přišla tak o výchovu dcery a později srazila bývalého manžela v autě a byla umístěna do psychiatrické léčebny. Anežka Boháčová později žila s matkou a babičkou. Chodila do stejné školy jako další děti z Ulice. Od roku 2009 se tato rodina v Ulici nevyskytuje.\n\nRodina Nyklových v seriálu byla zastoupena manžely Nyklovými, Stanislavem (\"Bronislav Poloczek\") a Vilmou (\"Jaroslava Obermaierová\") a jejich synem Lumírem (\"Václav Svoboda\"). Manželé Nyklovi byli majitelé večerky v Ulici, Lumír byl podnikatel a později i radní. V červnu roku 2006 do rodiny přibyla Světlana Nyklová, rozená \"Lisečková\" (\"Tereza Bebarová\"), která byla prodavačkou, účetní a později provozní baru. V roce 2006 zemřel na infarkt Stanislav Nykl a v červnu roku 2008 si Vilma vzala Miloslava Stárka (\"Stanislav Zindulka\"), na začátku roku 2010 chystali rozvod, který Stárek neunesl, 5. února zemřel na infarkt.\n\nV roce 2006 bojovala rodina Nyklova a rodina Králova o domy a svoji pověst, pan Král osočoval Stanislava Nykla z toho, že jeho otec měl být kolaborantem a okrást ho. Nicméně, na sklonku života se spolu smířili, v roce 2006 tak Stanislav Nykl umírá na infarkt. Vilma se tak stala vdovou a dále vedla svoji večerku, ve které zaměstnala Lumírovu novou přítelkyni Světlanu, tu si Lumír Nykl v červnu 2006 vzal za manželku a přestěhovali se do malého bytu.\n\nLumír přes známosti vstoupil do lokální politiky a Světlana si udělala rekvalifikaci na účetní, později opravdu pracovala jako účetní a poté na ní byl přepsán bar s hernou, kde se seznámila s barmanem Vratislavem (\"Pavel Nečas\"), se kterým Lumíra v roce 2008 podvedla. Sama ho ale poté v sebeobraně zastřelila.\n\nMiloslav Stárek před smrtí pana Krále v létě 2008 zakoupil jeho byt i se společností Království Hraček, nicméně společnost zrušil a nabídl zaměstnancům přechod do nové společnosti, do \"Pekařství Stárek a syn\". Někteří přešli, ale mnozí byli rozhozeni a naštváni. Tak se tedy změnily poměry v \"Ulici\". Miloslav Stárek v únoru 2010 zemřel a zanechal pekařství jako dědictví manželce, Vilmě Nyklové-Stárkové.\n\nLumír Nykl se ve dlouhém manželství se Světlanou seznámil s Pavlou Rambouskovou (\"Petra Hřebíčková\"), učitelkou angličtiny a \"zlatokopkou\" a Světlana naopak s jeho nejvěrnějším poradcem Pavlem Millerem (\"Jan Teplý\") se kterým odjela do Ruska. Když se vrátila do Prahy, Světlana byla ve vztahu velmi nešťastná.\n\nPaní Urbanová (\"Jana Lavičková\") s Nyklovou dali dohromady Miladu Hladíkovou (neteř Urbanové, \"Marika Procházková\") a Lumíra. Ona byla o hlavu větší, urážlivá a vypočítavá, Lumír si ji však vychvaloval pro její kuchařské umění. Byli zasnoubeni, plánovali narození dítěte. V květnu 2014 po delší krizi krátce před svatbou se Lumír s Miladou rozešel a ta opustila seriál. Světlana Nyklová se později vrátila zpět k Lumírovi Nyklovi, kdy posléze se jim narodil syn. Světlana Nyklová se po volbách stala starostkou. Na podzim roku 2016 se objevila Lumírova dcera Vendula Maříková (\"Anežka Rusevová)\" o které Lumír nevěděl. Později se Vendula Maříková provdala za řezníka Pavla Pela\n\nV roce 2019 zavřeli Nyklovi pekařství. V prostorách po pekařství otevřela Vendula Pelcová své bistro.\n\nVáclav Král (\"Radoslav Brzobohatý\") byl zakladatel a dlouholetý ředitel společnosti \"Království Hraček\", v roce 2005 odešel do důchodu a řízení společnosti předal Barboře Jordánové a Petru Boháčovi, jeho žena Marie (\"Alena Vránová\") byla na začátku série vážně nemocná, později se ovšem vyléčila a začala žít aktivním životem. Mimo jiné i pomohla vydat knihu \"Můj život s Králem\", kterou napsala sekretářka Království Zdena Čistá (\"Jana Švandová\") a která pojednávala o její lásce ke svému šéfovi – panu Králi.\n\nPan Král byl dlouhá léta ve sporu o dům s panem Nyklem, později se usmířili, v roce 2007 začal trpět Alzheimerovou chorobou a jeho stav se zhoršil, začali stále častější ztráty paměti a orientace a další příznaky, v červnu roku 2008 přestal brát léky a pod vlivem choroby prodal společnost i dům panu Stárkovi, který původně slíbil, že firmu udrží. Dne 20. června 2008 Václav Král zemřel a od té doby se jeho žena a ani on v seriálu nevyskytují.\n\nDo bytu v domě pana Peška se přestěhovala v roce 2009 rodina cirkusových umělců Nekonečných, hlavou rodiny je Boris (\"Andrej Hryc\") a jeho manželka Kateřina (\"Lenka Vlasáková\"). Kateřina onemocněla rakovinou a v roce 2010 se uzdravila. Rodina Nekonečných má dcery Theodoru (\"Kristýna Maléřová\") a Libuši (\"Zuzana Vejvodová\"), Libuše má syna Borise (\"Vladislav Rousek\"). V domácnosti žil ještě dědeček Boris (\"Lubomír Lipský\"). V roce 2009 rodina o letních prázdninách vydala na cirkusové turné, jehož se zúčastnil i Matěj Jordán, po návratu se spřátelil se svojí spolužačkou Theodorou Nekonečnou a začali spolu chodit. Později se rozešli. Libuše vystřídala několik mužů a v roce 2010 začala bydlet s Matějem Jordánem. Několikrát se objevil i otec Borise – Eliáš (\"Martin Myšička\").\n\nLibuše se provdala v roce 2012 za Eliáše, který jí poté vydíral a bil. Libuše pak vypadala špatně před Borisem, ten v ní ztratil důvěru. Kateřina zjistila co se děje a snažila se Libuši společně s Theodorou pomoci.\n\nPo krátké době ohlásil Eliáš Libuši, že se přestěhují na 2 měsíce do Rakouska a ať prodá svůj krámek. Libuši se nechtělo odjet, ani prodat krámek. Eliáš jí tedy oznámil, že jede sám s Borisem, že v Ulici zůstane sama. Situaci vyřešil Boris st., který dal Eliášovi pěstí, varoval ho a Eliáš šel na léčení stresu. Boris četl jeho deník z léčebny a viděl, že už stres zvládal, přesto chtěl zůstat u matky. Libuška se musela léčit z alkoholismu, musela přestat tetovat, začala pracovat v pekárně. Už se zdála být v pořádku, jednou situaci ale přece jenom nezvládla, opila se a na ulici ji našel dr. Seidl. S tím se dala dohromady, později roku 2013 se i sestěhovali. Syn MUDr. Seidla, Mikuláš, musel sdílet s Borisem pokoj, což nedělalo dobro.\n\nDalibor Liška (\"Václav Mareš\") byl bývalý vědec a později hlídač a vrátný, byl otcem Bedřicha Lišky, který byl odsouzen a strávil několik let ve vězení. Později se seznámil s Annou Málkovou (\"Ljuba Krbová\") a v roce 2007 se stali manželi, v roce 2008 adoptovali Františka (\"Matyáš Valenta\"), syna Zuzany Hrubé (\"Šárka Ullrichová\") – vyléčené narkomanky a bývalé partnerky Bedřicha Lišky. Později adoptovali ještě Emu Toužimskou (\"Anna-Marie Valentová\"). V roce 2010 se Bedřich seznámil s bývalou spolužačkou Anny Liškové Lucií a Aničku podvedl. Po provalení nevěry, opustily Bedřicha po vyhrocených scénách, jak Anička, tak i Lucie. Později byly Zuzana a Anna nejlepšími kamarádkami. Anna si našla nového přítele Pavla Tesaříka (\"Petr Vršek\"), učitele biologie ve škole. Nakonec se k sobě Bedřích a Anička znovu vrátili.\n\nV říjnu 2011 se v seriálu objevilo nové téma: František měl epilepsii.\n\nV roce 2013 se objevila biologická matka Emy Toužimské a chtěla ji získat do vlastní péče. Soud rozhodl ve prospěch Evy (biologické matky, \"Vanda Hybnerová\") a Ema odešla od rodiny Liškových. Všichni byli smutní, Eva si našla přítele Miloše (\"Jiří Štrébl\"), který tajně vyhnal Eminu fenku Roxy z bytu, nutil ji uklízet, naváděl Evu, aby byla na Emu přísnější.\n\nBedřich Liška spolu s kolegy začal hrát v rockové skupině, kdy v lednu 2017 na koncertě pod vlivem drog a alkoholu měl sexuální styk s manažerkou skupiny Jindrou Pražákovou (\"Bohdana Pavlíková\"), kdy ta posléze uvedla, že s Bedřichem otěhotněla a eventuální dítě si hodlá nechat. Bedřich Liška se v březnu 2017 přiznal k sexuálnímu styku své manželce, která s tímto nebyla spokojena.\n\nZuzana Hrubá žila s bratrem Libuše Nekonečné, Maxem (\"Filip Richtermoc\").\n\nGabriela (jinak též Gábina) (\"Aneta Krejčíková\") se po dokončení gymnázia nastěhovala ke svému učiteli tělocviku Hynku Urbanovi, který pracoval ve fitness centru u Oldřicha Farského. Mají syna Šimona (\"Jakub Krause\"). Gabrielin otec se nechtěl se vztahem Gabriely a Hynka smířit. V roce 2013 prošel pár krizí, Gabriela se zamilovala do Václava Hartla (\"Patrik Děrgel\"), kamaráda Matěje Jordána. Nejprve Hynka podvedla a zůstala s ním kvůli synovi, nakonec ale odešla a žila s Václavem a Šimonem v pokoji nad pekařstvím. Během tohoto období přestala Gabriela studovat vysokou pedagogickou školu a začala dálkově textilní studium v Liberci. V květnu 2014 se s Hartlem rozešla. Když skončilo v Ulici kadeřnictví, otevřela si v jeho prostorách krejčovský ateliér Gabri.Ella, kde jí pomáhá Veronika Maléřová, vyučená švadlena. Později odjela do Berlína a Maléřové nabídla místo vedoucí ateliéru. To přijala.\n\nRodinu Seidlových tvoří Marta (\"Petra Jungmanová\"), Libor (\"Martin Pechlát\") a jejich syn Miki (Mikuláš, \"Václav Matějovský\"). Když ještě Libor pracoval v nemocnici, svou ženu Martu podvedl a se zdravotní sestrou Karolínou (\"Renata Visnerová-Prokopová\") má syna Adama. V Ulici učila Marta na gymnáziu a Libor si otevřel soukromou ordinaci. Zdravotní sestru mu dělala jeho matka Amálie (\"Dana Syslová\"), která se dala dohromady s Vlastimilem Peškem. Po čase Marta od Libora odešla a odstěhovala se do \"Boru\" k rodičům.\n\nMikuláš měl vztah se spolužačkou Michaelou Krausovou. Ten se však rozpadl, když Miki rozjel počítačovou firmu spolu se spolužákem Jiřím Hložánkem (\"Ondřej Havel\"), který pro práci ukončil studium.\n\nLibor Seidl si k sobě nastěhoval přítelkyni Libuši Nekonečnou a Mikuláš musel sdílet pokoj s Borisem, kvůli Borisově přátelství s Michaelou se porvali, Mikuláš chtěl odejít z domu. Mikuláš se choval namyšleně a k otci neměl respekt, chtěl se osamostatnit. Firma vydělávala dobře a tak byl schopný se osamostatnit.\n\nV roce 2015 po žádosti o ruku Libuše odešla s hercem Jakubem (\"Tomáš Měcháček\") a Libor propadl depresi. Skončil v ordinaci a odešel do nemocnice, což ukončilo jeho působení v \"Ulici\".\n\nVeronika (\"Hana Holišová\") a Martin Maléřovi (\"Tomáš Dastlík\") mají dvě děti, Filipa (\"Marek Salvet\") a Rozálii (\"Anna Kadeřávková\"). Maléřovi dříve bydleli v \"Loučce\" na Moravě, ale kvůli práci se přestěhovali do Prahy, kde Martin Maléř pracoval v dílně svého spolužáka Jaroslava Hejla a Veronika Maléřová pracovala v pekařství u Vilmy Nyklové. Filip hrál fotbal. V roce 2015 šikanovala Rozálii její spolužačka Lucie Weberová (\"Karolína Šafránková\"), šlo o zvláštní druh šikany, zvaný kyberšikana. Rozálie později odešla studovat a rozvíjet kariéru modelky do USA, Filip nadále zůstal v Praze a studoval základní školu, kdy začal chodit se spolužačkou Martinou Cenkovou (\"Krista Nebeská\"). Veronika se v roce 2016 sblížila s místním farářem Markem Rybou, se kterým Martina Maléře podvedla a farář tak z toho důvodu odešel z církve. Martin Maléř vystoupil v druhé polovině roku 2016 proti násilníkovi a únosci, jež pod hrozbou násilí držel hosty restaurace u Henryho a Martina pak zasáhl střelnou zbraní, ten následně měl problémy s hybností ruky a nemohl tak nadále pracovat v truhlářské dílně Liška a Hejl. Stal se sanitářem v nemocnici, kde pracuje Radka Kolářová (\"Zuzana Slavíková\", druhá manželka otce Veroniky, Josefa Koláře, \"Ivan Vyskočil\"). Později si Martin Maléř udělal rekvalifikační kurz na počítačové navrhování nábytku a začal znovu pracovat pro firmu Liška a Hejl, ale pouze na počítači.\n\n\n\n\n\n"}
{"id": "171831", "url": "https://cs.wikipedia.org/wiki?curid=171831", "title": "Břehyně – Pecopala", "text": "Břehyně – Pecopala\n\nNárodní přírodní rezervace Břehyně – Pecopala je jednou z prvních rezervací v Česku, které byly zahrnuty do sítě biogenetických rezervací Rady Evropy. Nachází se severovýchodně od města Doksy. Je tvořena Břehyňským rybníkem, založeným v roce 1287, obklopeným s přilehlými rákosinami, rašeliništi a mokřadními loukami, a pískovcovou plošinou Pecopala krytou bory a bučinami.\n\nCelé území bylo chráněno od roku 1933. Dne 26. září 1967 byla lokalita zapsána do seznamu Státních přírodních rezervací výnosem MKI č.11.034/67. Dne 21. prosince 1987 byla Ministerstvem školství zapsána do nového seznamu SPR pod č.17.094/87 a to \"k ochraně rybníka s bažinami, s rákosinami a rašelinými loukami, pískovcové bory a suťové lesy, vzácná avifauna\".\nBřehyňský rybník byl v roce 1991 zapsán do seznamu významných mokřadů Ramsarské úmluvy, v roce 1994 byla rezervace zahrnuta do systému biogenerických rezervací Rady Evropy. V roce 2002 zde byla navržena oblast ochrany ptactva evropské soustavy NATURA 2000. V roce 2004 byla na území, zahrnující jak tuto rezervaci, tak Máchovo jezero, Novozámecký rybník a Heřmanický rybník, vyhlášena Ptačí oblast Českolipsko - Dokeské pískovce a mokřady..\n\nLokalita je spolu s dalšími národními přírodními rezervacemi České republiky spravována Ministerstvem životního prostředí prostřednictvím AOPK ČR - Agentury ochrany přírody a krajiny ČR.\n\nV zimě 2009/10 se na dně tehdy vypuštěného a zamrzlého Břehyňského rybníka vědcům podařilo prozkoumat rozsáhlé pozůstatky (rašelinnou půdou částečně konzervované pařezy a vývraty stromů) borového pralesa s příměsí smrku, který se kdysi prostíral v těchto místech a byl částečně vykácen při založení rybníka ve 14. století.\n\nRezervaci občas narušují motorkáři i přes zákaz vjezdu motorových vozidel.\nV rezervaci o rozloze 903 ha se nachází téměř 30 rostlinných asociací a je hnízdištěm řady ptačích druhů (bukač velký, jeřáb popelavý a orel mořský). Nejvyšším vrcholem je čedičová Pecopala (\"Pec\"), vysoká 451 m n. m.. Na zájmovém území se nachází též výrazný Mlýnský vrch (389 m n. m.), ležící na severozápadním břehu Břehyňského rybníka. Celé území se rozkládá na katastrálním území obcí Doksy a Hradčany, na východní straně silnice z Hradčan do vesnice Břehyně. K stavědlu rybníka Břehyně vede žlutě značená turistická cesta (okružní kolem Máchova jezera) a blízko je cyklotrasa 3045.\n\nZ pestré flóry území stojí za zmínku společenstva vodních rostlin s leknínem bílým (\"Nymphaea alba\"), mokřadní louky a rašelinné bory. V chráněném území bylo v posledních letech zjištěno přibližně 60 ohrožených druhů rostlin, např. leknín bělostný (\"Nymphaea candida\"), prstnatec pleťový (\"Dactylorhiza incarnata\"), rojovník bahenní (\"Ledum palustre\"), hrotnosemenka bílá (\"Rhynchospora alba\") či vrba plazivá (\"Salix repens\"). Z mechorostů se zde vyskytují například ohrožený štírovec dutolistý (\"Scorpidium scorpioides\") nebo celoevropsky chráněný druh srpnatka fermežová (\"Hamatocaulis vernicosus\").\n\nTato rezervace je jedním z nejvýznamnějších chráněných území na Českolipsku. Spojuje v sobě pestrou škálu biotopů typických pro Dokeskou pahorkatinu, od vodní plochy, rákosin a přilehlých mokřadů Břehyňského rybníka po pískovcové skalní město Pecopala porostlé kyselými i květnatými bučinami a bory. Biologicky pestré území je bohaté na vzácné a chráněné druhy rostlin a živočichů, jedná se o významné hnízdiště ptáků. Mezi nejvzácnější ptačí obyvatele mokřadní části patří bukač velký (\"Botaurus stellaris\"), jeřáb popelavý (\"Grus grus\") a orel mořský (\"Haliaeetus albicilla\"). V bučinách na Peci byl zaznamenán výskyt holuba doupňáka (\"Columba oenas\") a lejska malého (\"Ficedula parva\"). Bohatá je fauna obojživelníků a plazů, např. mlok skvrnitý (\"Salamandra salamandra\"), skokan štíhlý (\"Rana dalmatina\") či zmije obecná (\"Vipera berus\"). V okolí Břehyňského rybníka byla pozorována i vydra říční (\"Lutra lutra\").\n\nV roce 2014 zde byl pomocí fotopasti potvrzen výskyt vlka obecného (\"Canis lupus\"). Podle AOPK jde pravděpodobně o jedince z německo-polské populace.\n\n"}
{"id": "171832", "url": "https://cs.wikipedia.org/wiki?curid=171832", "title": "Klokan velký", "text": "Klokan velký\n\nKlokan velký (\"Macropus fuliginosus\"), známý také jako klokan západní, je druh klokana z čeledi klokanovitých. Je odlišný od většiny druhů podle ochlupeného nosu a od klokana obrovského se liší především svým hnědým zbarvením srsti. Aktivní je zejména v noci, kdy se pase především na trávě, někdy ale žere i listí keřů nebo okusuje i nízké stromy. Má hustou drsnou srst, přecházející od bledě šedohnědé do čokoládově hnědé. Na hrudi a na břiše je barva světlejší.\n\nKlokana velkého poprvé popsal Desmarest v roce 1817. Již tehdy dostal tento druh latinský název \"Macropus fuliginosus\", který má dodnes. Z neznámých důvodů ale bylo psáno, že se endemicky vyskytuje v Tasmánii, což nebyla pravda. Má několik poddruhů:\nNěkteré zdroje uvádějí ještě jeden poddruh: \"Macropus fuliginosus ocydromus\" ( - klokan velký stepní.\n\nVyskytuje se v Jižní Austrálii od západního Nového Jižního Walesu a Victorie až po jihozápadní Austrálii. Ve východní části oblasti se často vyskytují smíšené populace s klokanem obrovským.\n\nTento klokan je třetí největší z klokanů (délka těla 0,9–1,4 m, délka ocasu 75–100 cm, hmotnost 15–54 kg). Pokud se tento klokan pohybuje pomalu, poskakuje na všech čtyřech nohou jako králík, ocas používá jako oporu. Spěchá-li, skáče snožmo do výšky 3 m a do dálky 10 m. Samci jsou průměrně dvakrát větší než samice, ale krom velikosti a váhy se nijak neliší.\n\nKlokaní samci se v době námluv spolu utkávají o nadvládu nad samicemi, soupeří i o potravu či o místa k odpočinku, pokud je jich nedostatek. Protivníci se postaví proti sobě, vystrčí přední nohy a snaží se zasáhnout jeden druhého. Mohou se i naklonit vzad a opírají se přitom o ocas, aby mohli uštědřovat rány zadníma nohama. K vážným zraněním dochází při soubojích jen zřídka.\n\nBřezost u klokana velkého trvá v průměru okolo 36 dnů. Novorozené klokáně je však po narození velmi nevyvinuté – je holé, slepé a schází mu zadní končetiny. Přichytí se drápky k matčině srsti a šplhá jen za pomoci svého čichu a hmatu k jejímu vaku, kde se přisaje na mléčnou bradavku. Ve vaku mláděti ztvrdnou koutky, tudíž dokonale drží. To bylo patrně příčinou, proč si dříve australští usedlíci mysleli, že vyrůstají přímo z bradavky. Ve vaku saje mléko do chvíle, než se dovyvine. Mláděti se vytvoří zadní končetiny, začne vidět, uši se mu vzpřímí a naroste mu srst.\n\nKolem 7. měsíce mládě vystrčí hlavu z vaku, ochutná trávu, ale když je v nebezpečí, hned zaleze zpět do vaku. Do něj leze hlavou napřed, takže ve vaku musí udělat kotoul. Vak je však brzy obsazen dalšími přírůstky, tudíž klokáně strká hlavu do vaku jen tehdy, když se chce napít. V 1. roce se již pase s ostatními, neleze již zpět do vaku, ale zůstává v blízkosti matky do 2. roku.\n\n"}
{"id": "171839", "url": "https://cs.wikipedia.org/wiki?curid=171839", "title": "Sophie Vavasseurová", "text": "Sophie Vavasseurová\n\nSophie Vavasseurová, nepřechýleně Sophie Vavasseur (* 22. dubna 1992 Dublin) je irská herečka. Objevila se ve filmech, divadle, komentářích, ale také v několika reklamách.\n\nZnámou se stala hlavně díky snímku \"Evelyn\", kde si zahrála hlavní roli (ve filmu byla dcerou Pierce Brosnana) a filmu \"\", kde ztvárnila dceru vědce, tvůrce obávaného T-viru, doktora Charlese Ashforda.\n\nMůžeme ji nalézt v závěrečných titulkách filmů jako je \"Twang\" nebo \"Reign of Fire\". V divadle se nejčastěji objevuje ve hrách „Come On Over“ od Conora McPhersona, nebo v „The Gate Theatre“\n\n"}
{"id": "171841", "url": "https://cs.wikipedia.org/wiki?curid=171841", "title": "Čerkasy", "text": "Čerkasy\n\nČerkasy (, ) je město na střední Ukrajině, zhruba 200 km od Kyjeva. Leží na pravém břehu středního toku Dněpru. Čerkasy jsou administrativním, kulturním a ekonomickým centrem Čerkaské oblasti. Ve městě žije , převážně Ukrajinců. Narodili se zde Mojsej Urickij a Georgij Pjatakov.\n\nMěstečko bylo založeno v XIII. století na území Kyjevské Rusi. Od XIV. století se nacházelo v hranicích Litevského velkoknížectví, v roce 1569 se stalo také častí Polského království. V XVII. st. městečko přežilo hodně kozáckých povstání a válek a roku 1679 po přesídleni části obyvatel na levý břeh město zůstalo skoro zničené. V 1791 Čerkasy obdržely magdeburské právo. Po druhém rozdělení Polska v roce 1793 se město stalo součástí Kyjevské gubernie Ruského impéria. \n\nPočet obyvatel v roce 1883 byl 15,7 tisíc a v roce 1897 už 26,6 tisíc. Po revoluci roku 1917 a občanské válce se město stalo částí Ukrajinské sovětské socialistické republiky. Od roku 1954 je město centrem Čerkaské oblasti. Od tohoto okamžiku až po vyhlášení nezávislosti Ukrajiny probíhal největší rozvoj města a byly postaveny nejdůležitější průmyslové podniky města, například chemický závod AZOT. Objevila se tři nová velká sídliště a počet obyvatel vzrostl na téměř 300 tisíc. \n\nKvůli druhé světové válce a zatopení větší části pobřežního dněprovského území se stará část města nedochovala do našich dní. Známými památkami v tomto městě jsou například Vrchol Slávy s pomníkem „Rodina-Mat“, chrám Svatého Michala a také jediný buddhistický chrám na Ukrajině.\n\nVe městě se nachází železniční stanice, říční přístav, malé letiště a dvě autobusová nádraží. Součástí cesty přes řeku je nejdelší most na Ukrajině, který spolu s několika přehradami tvoří přejezd přes Dněpr dlouhý přibližně 12 km.\n\n"}
{"id": "171843", "url": "https://cs.wikipedia.org/wiki?curid=171843", "title": "Perknov", "text": "Perknov\n\nPerknov () je někdejší samostatná ves, dnes náležící jako katastrální území k městu Havlíčkovu Brodu.\n\nV Perknově se nachází čistírna odpadních vod pro Havlíčkův Brod, mateřská škola, pobočka krajské knihovny a oddíl dobrovolných hasičů. Perknov je vzdálen od centra Havlíčkova Brodu 2,5 km západním směrem. Má dobré dopravní spojení městskou hromadnou dopravou, ale s Havlíčkovým Brodem ho nespojuje žádná cyklostezka.\n\nPrvní zmínka o Perknovu pochází z roku 1382 kdy se po něm psal Jan z Perknova. Název pochází od německého \"Birkenau\", tj. \"březová niva\". Ve 14. století patřila ves pánům z Lipé. V roce 1450 se připomíná Aleš z Perknova. Na počátku 16. století Perknov náleží Janovi z Lipé a od roku 1533 náleží Petrovi z Kamberka. Stávala zde tvrz, uvedená prvně r. 1533 a naposledy na sklonku 16. století. Po tvrzi nezůstaly žádné stopy.\n\n\n"}
{"id": "171849", "url": "https://cs.wikipedia.org/wiki?curid=171849", "title": "Společnost (rozcestník)", "text": "Společnost (rozcestník)\n\nSpolečnost může označovat:\n\n\n\n"}
{"id": "171850", "url": "https://cs.wikipedia.org/wiki?curid=171850", "title": "Prinz Eugen", "text": "Prinz Eugen\n\nVýraz Prinz Eugen může znamenat:\n\n\n"}
{"id": "171853", "url": "https://cs.wikipedia.org/wiki?curid=171853", "title": "Osadníci z Katanu", "text": "Osadníci z Katanu\n\nOsadníci z Katanu je moderní společenská hra, která se poprvé na trhu objevila v roce 1995. Její autor je Klaus Teuber.\n\nKatan je název ostrova, na kterém se hra odehrává. Osadníci postupně osidlují tento ostrov, staví cesty a vesnice, než se jeden z nich stane pánem Katanu. Od prvního vydání hry již vzniklo mnoho variant a rozšíření.\n\nZákladní verze hry je určená pro 3-4 hráče ve věku od 10 let. Hrací plán je variabilní, takže ostrov může být pro každou novou hru vytvořen jinak. Strategicky se musí přemýšlet již od počátku hry, kdy si každý hráč založí svoji osadu, kterou bude nadále v průběhu hry rozšiřovat a vylepšovat. Cílem hry je stát se pánem Katanu (získat 10 bodů za postavené vesnice, města, cesty nebo za speciální kartičky). Na ostrově jsou zdroje surovin: vlna, dřevo, cihly, ruda, obilí. V průběhu hry hráči tyto suroviny získávané z vesnic mohou směňovat, aby se mohli rychleji dostat k vytouženému cíli.\n\nPřed začátkem hry se vytvoří herní plán rozložením 19 šestiúhelníkových herních polí (hexů) do jednoho velkého šestiúhelníku, jehož každá strana má délku 3 hexy (uprostřed je řada 5 hexů, nad a pod ní je 4hexová řada a nad a pod nimi je 3hexová řada). Kolem nich se pak položí hexy moří, a to tak, aby se střídaly hexy s čistým mořem a hexy s vyznačenými přístavy. Na hexy s krajinou se umístí žetony s čísly od 2 do 12 (kromě 7) podle abecedního pořadí písmen, která jsou uvedena na rubu žetonů (výjimkou je hex s pouští, na který se žeton nepokládá, ale položí se na něj figurka zloděje). Každý hex kromě pouště produkuje jednu určenou surovinu: les produkuje dřevo, hory rudu, pastviny vlnu, pole obilí a pahorkatina cihly.\n\nZačíná nejstarší hráč, ostatní pak budou hrát v pořadí po směru hodinových ručiček.\n\nKaždý hráč si na začátku postaví 2 vesnice a silnice u nich. Vesnice se staví do míst, kde se hexy dotýkají svými rohy, silnice vedou po jejich hranách. Každá vesnice produkuje ty suroviny, jaké produkují hexy, na jejichž rozích stojí. První vesnici hráči staví v pořadí, v jakém budou hrát, druhou v opačném pořadí. Druhá vesnice ihned přinese svému majiteli po jedné surovině z každého hexu, u něhož stojí.\n\nKaždý hráč, když je na řadě, hodí dvěma šestistěnnými hracími kostkami. Padne-li jiné číslo než 7, pak hexy, na nichž je žeton s tímto číslem, vyprodukují svou surovinu. Každý hráč, který má u tohoto hexu vesnici, dostane jednu kartu s jeho surovinou, kdo u něj má město, dostane 2 tyto karty. Karty se surovinami hráči drží v ruce tak, aby je ostatní neviděli.\n\nPak hráč může stavět. Ve hře lze postavit jednu z následujících staveb (v závorce je uvedena její cena):\n\nNemá-li hráč potřebné suroviny ke stavbě, může obchodovat s ostatními hráči. Učiní jim nabídku (např. „koupím 1 vlnu, dám 1 dřevo“) a pokud některý jiný hráč souhlasí, vymění si příslušné karty se surovinami.\n\nNezíská-li hráč potřebné suroviny ani obchodováním, může si vyměnit 4 stejné suroviny za jednu libovolnou jinou. Má-li postaven přístav, tedy vesnici nebo město u mořského pobřeží, kde je nápis 3:1, pak může vyměnit 3 stejné suroviny za jednu jinou. Má-li přístav u pobřeží s nápisem 2:1 a symbolem suroviny, pak může vyměnit 2 uvedené suroviny za jednu jinou (např. je-li to symbol obilí, může vyměnit 2 obilí za jednu jinou surovinu).\n\nPadne-li hráči 7, aktivuje se figurka zloděje a následují tyto 3 kroky:\n\nHru vyhrává hráč, který získá 10 bodů. Bodování je následující:\n\n\nHistorické scénáře jsou rozšíření, založená na skutečných historických událostech. Dosud vyšla dvě a každé obsahuje dva scénáře. Všechny se hrají na pevné hrací desce (s pevně danými hexy i čísly na nich), která odráží skutečnou oblast, v níž se příslušná událost odehrála.\n\n\n\n"}
{"id": "171857", "url": "https://cs.wikipedia.org/wiki?curid=171857", "title": "Amur bílý", "text": "Amur bílý\n\nAmur bílý (\"Ctenopharyngodon idella\") je v Česku nepůvodní druh kaprovitých ryb. Je to ryba, u které je zákonem stanovena nejmenší lovná míra. Do tehdejšího Československa byl dovezen hlavně z důvodu jeho rostlinožravosti, a to za účelem likvidace porostů rákosí. K trávení rostlinné stravy slouží jeho prodloužené střevo, které měří přibližně dvakrát více, než je délka samotné ryby.\n\nTělo je podlouhlé, válcovitého tvaru. Zejména mladší jedinci jsou velmi podobní jelcům tloušťům, od nichž je lze snadno odlišit podle šedavého zbarvení párových ploutví. Hlava má široké a dlouhé ploché čelo, velmi nízko posazené oči. Hřbet je tmavozelený, boky zlatavé, břicho bílé.\n\nVe své domovině může dosáhnout délky až 150 cm a hmotnosti 50 kg. V českých podmínkách je to však méně. Největší jedinci v evropských vodách dorůstají délky kolem 100 cm a hmotnosti 15–20 kg. Dožívá se věku až 15–20 let.\n\nPůvodní areál rozšíření amura je východní Asie, povodí řeky Amur a Čínská lidová republika. Odtud byl postupně rozšiřován na území tehdejšího Sovětského svazu. Do Československa byl poprvé vysazen roku 1961, poprvé byl odchován v rybnících Soboňky u Rohatce v okrese Hodonín. Daří se mu v teplejších vodách. Vysazuje se do nádrží, tůní, odstavných ramen, do velkých řek i do rybníků. Protože požírá makrovegetaci, je využíván k melioraci zarostlých rybníků.\n\nV prvních dnech po vylíhnutí se živí převážně zooplanktonem. Později postupně přechází na rostlinnou stravu, kterou tvoří převážně vodní rostliny a vláknité řasy. Pokud je chován v kaprových rybnících, konzumuje i krmivo předkládané kaprům. Rostlinnou potravu přijímá především při vyšší teplotě vody. Většina zkonzumované potravy však odchází z těla nevyužita.\n\nAmur bílý se mimo svou domovinu přirozeně nevytírá, proto je jeho výskyt podmíněn umělým vysazováním. V oblasti svého původu amur dospívá ve věku 4–5 let. Tření probíhá v červnu v silně proudících tocích s kamenitým dnem. Jikry se vznášejí volně ve vodním sloupci.\n\nJeho hlavní význam spočívá v tom, že se živí rostlinnou stravou a vodními řasami. Proto zvyšuje produkci rybářských revírů. Amur se také velmi rychle stal velmi oblíbenou rybou sportovních rybářů díky své bojovnosti.\n\nV Česku se začal prosazovat jako dražší a chutnější alternativa vánočního kapra. Má velmi chutné maso. Je bílé, netučné a chutné, s menším obsahem drobných kostí. Hodí se na úpravu pečením, či smažením.\n\nAmur je vysazován jak ke sportovnímu lovu, tak k hospodářskému chovu, ve vodních tocích se šíří i přirozenou cestou.\n\nAmur se loví od pozdního jara do podzimu (nejlépe květen a červen) v hodinách kolem poledne, v podvečer a v noci, konkrétně mezi 19-23 hodinou. Rád ožírá rákos u břehů, podle čehož se dá vypozorovat jeho výskyt. Častou užívanou nástrahou, na kterou je loven, je hrách, rohlík, či kůrka chleba na hladině.\n\nPo záběru bojuje velmi silně a energicky jako málokterá z našich ryb.\n\n"}
{"id": "171859", "url": "https://cs.wikipedia.org/wiki?curid=171859", "title": "Zdislavice (Herálec)", "text": "Zdislavice (Herálec)\n\nZdislavice () jsou vesnice, jež je dnes místní částí Herálce.\n\nOsada byla poprvé připomínána roku 1307, kdy byla součástí heráleckého panství. V 15. století připadla k panství lipnickému, později k světelskému a okrouhlickému.\n\nVe Zdislavicích působil jako učitel Heřman Alferi, jeden z největších znalců a propagátorů esperanta v Rakousku-Uhersku. Na budově bývalé školy se nachází jemu věnovaná pamětní deska.\n\n"}
{"id": "171860", "url": "https://cs.wikipedia.org/wiki?curid=171860", "title": "Paleomagnetismus", "text": "Paleomagnetismus\n\nPaleomagnetismus je odvětví geomagnetismu, které na základě studia zbytkového magnetismu některých hornin zkoumá rozložení geomagnetického pole a jeho změny v jednotlivých geologických obdobích. Na základě výzkumů je možné si utvořit představu o fungování mechanismu geomagnetického dynama, o pohybech zemské kůry atd.\n\nMetoda je založena na magnetizaci kovových částic v horninách, které se buď během fáze roztavení hornin orientují ve směru geomagnetického pole (převážně magnetit) či na sedimentárních horninách, kde se částice orientují během sedimentace (hematit).\n\n"}
{"id": "171862", "url": "https://cs.wikipedia.org/wiki?curid=171862", "title": "Walter Baade", "text": "Walter Baade\n\nWilhelm Heinrich Walter Baade (24. března 1893, Preußisch Oldendorf – 25. června 1960, Göttingen) byl německý astronom, který v roce 1931 emigroval do USA. V letech 1919 až 1931 pracoval v observatoři v Hamburgu, v letech 1931 až 1958 v observatoři Mt. Wilson. Jako prvnímu se mu podařilo rozlišit jednotlivé hvězdy v centrálních oblastech galaxie M 31 v Andromédě. Spolu s Fritzem Zwickym přišli s myšlenkou, že supernova může vytvořit neutronovou hvězdu. Byl také objevitelem deseti planetek. V roce 1949 objevil asteroid Icarus.\n"}
{"id": "171863", "url": "https://cs.wikipedia.org/wiki?curid=171863", "title": "Malmbanan", "text": "Malmbanan\n\nMalmbanan (v norském úseku nazývaná Ofotbanen) je železniční trať, která spojuje město Luleå na švédském pobřeží Botnického zálivu s norským přístavem Narvik u pobřeží Norského moře. Název vznikl podle slova „malm“, což ve švédštině znamená „železná ruda“. Norské pojmenování vzniklo podle fjordu Ofotfjorden, podél kterého vede tato železnice do Narviku. Délka železnice činí 474 km.\n\nStavba trati byla zahájena v roce 1884 a první byl v roce 1886 dokončen úsek Luleå – Boden, v roce 1887 byla železnice prodloužena až do Gällivare. První vlak s železnou rudou se vydal na trasu Gällivare – Luleå 12. března 1888. Krátce poté byl provoz zastaven, neboť trať byla poškozena v důsledku tání sněhu a rozmrzání spodku. Oprava poškozené trati se protáhla a provoz byl obnoven až 23. března 1892.\n\nStavba dalších úseků se rozeběhla až v roce 1898. Úsek Gällivare – Kiruna byl dokončen na podzim roku 1899. První osobní vlak do Narviku dorazil 6. listopadu 1902. Oficiálně byla trať otevřena králem Oskarem II. 14. července 1903.\n\nNa celé trati byl nejdříve parní provoz, ale hlavně v pohraničním horském úseku zvládaly parní lokomotivy vozbu těžkých rudných vlaků jen s velkými obtížemi. Proto švédské státní dráhy SJ zahájily elektrizaci nejnáročnějšího úseku Kiruna – Riksgränsen. V tomto úseku elektrizovaném napájecí soustavou 16 kV 15 Hz (v roce 1923 upravena 16 kV a 16 2/3 Hz) byl zahájen elektrický provoz v roce 1915 a během 20. let 20. století byla postupně elektrizována celá trať. Na trati je využíván proces rekuperace, kdy nákladní vlaky pohánějí cestou z kopce vlaky jedoucí v protisměru.\n\nV minulosti byly provozovatelem dráhy jednotlivé unitární státní železnice: Statens Järnvägar (SJ) ve Švédsku a Norges Statsbaner (NSB) v Norsku. Provozovatelem švédského úseku se v roce 1988 stala společnost Banverket, která vznikla vyčleněním od SJ. 1. dubna 2010 převzala její úlohu agentura Trafikverket. Od roku 1996 je provozovatelem norského úseku organizace Jernbaneverket. Ta byla 1. ledna 2017 nahrazena nově zřízenou organizací Bane NOR.\n\nTyto společnosti jsou odpovědné také za údržbu a rozvoj této železnice. Na počátku 21. století směřovaly významné investice do zesilování železničního spodku a svršku pro zvýšení hmotnosti na nápravu. Od roku 2007 by tak měla celá trať zvládat provoz vozidel s nápravovým tlakem 30 tun.\n\nOd 1. září 2015 do 1. září 2017 probíhal v úseku Malmberget – Luleå zkušební provoz rudných vlaků ložených na nápravový tlak 32,5 t. Trafikverket pak zahájil úpravy tratě tak, aby mohl být zahájen běžný provoz takto ložených vlaků. LKAB se současně snaží prosadit zvýšení nápravového tlaku i ve směru na Narvik, zkušební provoz by měl být zahájen na podzim 2018.\n\nJak bylo obvyklé v celé Evropě, provozovatelem drážní dopravy na území daného státu byla vždy státní železnice a nejinak tomu bylo i na Malmbanan. S rychlou liberalizací železniční dopravy ve Švédsku se však situace začala měnit a dnes na této trati narazíme na nákladní vlaky několika dopravců.\n\nNejvíce vlaků zde provozuje společnost MTAB/MTAS, která přepravuje především železnou rudu do přístavů na obou koncích trati. Mezi další významné dopravce patří společnosti Green Cargo AB (vznikla rozdělením SJ v roce 2000), CargoNet AS (společný podnik NSB a Green Cargo), Ofotbanen AS či TGOJ Trafik AB.\n\nDopravu osobních vlaků převzala v roce 2000 od státních drah společnost Svenska Tågkompaniet AB, ovšem provozovala je jen do roku 2003. Jejím nástupcem je dopravce Connex Sverige AB (od 1. 12. 2006 změnila název na Veolia Transport Sverige AB). Osobní vlaky této firmy jezdí po celé trati s tím, že na norské straně je oficiálně dopravcem společnost Ofotbanen AS. Tato firma pak také provozuje charterové osobní vlaky z Narviku podél fjordu Ofotfjorden do pohraniční stanice Riksgränsen.\n\n"}
{"id": "171869", "url": "https://cs.wikipedia.org/wiki?curid=171869", "title": "Muž, který maloval mandlovníky", "text": "Muž, který maloval mandlovníky\n\nMuž, který maloval mandlovníky (v originále \"Der Mann, der die Mandelbäumchen malte\") je předposlední román rakouského spisovatele J. M. Simmela z roku 1998.\n\nÚspěšný spisovatel sešitových románů Roger Royan cestuje luxusním vlakem do Cannes a na chodbě \"Train bleu\" se seznamuje s bohatou Američankou Mrs. Collinsovou. Mrs. Collinsová ho pozve na skleničku šampaňského a v jejím kupé mu vypráví svůj pohnutý příběh.\n\nVzpomíná, jak byla se svým starším manželem ve Francii a kde se seznámila s okouzlujícím malířem Pierrem Mondragonem, který ji svede.\n\nPo této události ji a jejího manžela pozval do svého domu, ale manžel musel odjet do Paříže a Mrs. Collinsová jela sama. Jeho dům byl přeplněn slony a kohouty pro štěstí. A tam se s ní malíř Mondragon poprvé miloval. Mrs. Collinsová je šťastná.\n\nKdyž po měsíci s manželem z Francie odjíždí, slibuje malíři, že se vrátí. Ale nevrátila se. Musela se starat o manžela, který těžce onemocněl. Ale s Mondragonem udržovala kontakt. Pravidelně si dopisovali a on ji každý rok po nekonečně dlouhých jedenáct let posílal obrázek mandlovníků. Pak Mrs. Collinsová ovdověla a po půl roce se rozhodla, že se vrátí k Mondragonovi. Navždy. Ale osud byl velice krutý: druhý den byla paní Collinsová ve svém kupé mrtvá.\n\nRoyan cestuje dále do Cannes a tam se rozhodne navštívit onoho malíře. Nachází vše tak, jak to popsala Mrs. Collinsová. A na konci své cesty dojde k překvapivému závěru a spisovatel Royan zjistí, že štěstí je jen pomíjivá iluze.\n\"„Bůh,“ odpověděla. „Ušetřil tu ženu velkého žalu a nechal ji umřít v blaženosti.“ Zavřela skříň a znovu se posadila. „Ovšemže mého muže milovala. Všechny ty dámy ho milovaly. Je pravda, že neuměl malovat. Byl hloupý, víte, monsieur Royane, hrozně hloupý. Neuměl vlastně vůbec nic. Jenom jedno: Dokázal ženu udělat šťastnou… A Pierre kromě milování nic jiného neuměl. To, že se vyspí s jinými, jsem brala jako jeho povolání… Můj milovaný Pierre byl schopen každé z těch žen akorát poslat obrázek mandlovníku a na zadní stranu připsat verše od Poea.“ Po chvilce dodala: „Umím jeho písmo napodobit k nerozeznání, víte? … Pierre je mrtvý. A bez něj to není žádný život. Potrestat? Mě? Ach, je mi to naprosto lhostejné, monsieur, úplně lhostejné. Umřu tak jako tak, potrestaná nebo ne …“\n"}
{"id": "171873", "url": "https://cs.wikipedia.org/wiki?curid=171873", "title": "Klokan parma", "text": "Klokan parma\n\nKlokan parma (\"Macropus parma)\" je nejmenší druh klokana z rodu \"Macropus\". Je šedohnědé barvy s bílým hrdlem a tmavým pruhem uprostřed přední poloviny zad.\n\nKlokan parma byl poprvé popsán vědcem a biologem Johnem Gouldem v roce 1840. Byl určitý čas považován za druh v přírodě vyhynulý. Proto byly zahájeny pokusy znovu odchovat volně žijící populace zvířat, která byla dříve dovezena na Nový Zéland a z chovů zoologických zahrad. Před 30 lety byla ve východním Novém Jižním Walesu poprvé opět objevena volně žijící zvířata. V současnosti tento druh není hojný, avšak jeho přežití se zdá být zajištěno.\n\nDélka klokana parma je 45 až 53 cm, ocas je stejně dlouhý. Jeho hmotnost je 3,2 až 6 kg, to je jen desetina hmotnosti klokana rudého. Rozdíl mezi samcem a samicí je téměř neznatelný, samec je však těžší a má silnější přední nohy. Živí se převážně zelení, ale i ovocem a zeleninou. Jsou aktivní převážně v noci. Ve volné přírodě se dožívají věku šest až osm let, v zajetí je to jedenáct až patnáct let.\n\nMají vzpřímené uši s kulatými špičkami, šedohnědý hřbet a krk, břicho bílé. Mívají i bílý pruh na zádech.\n\nKlokani parma žijí v severovýchodním Novém Jižním Walesu, v úzkém pruhu podél pobřeží. V přírodě žije samotářsky a skrytým způsobem života v oblasti hustých lesů a deštných pralesů. Obývá blahovičníkové lesy s hustým podrostem, ale k pastvě potřebuje i malé lesní paseky. Nejpříznivější je pro něj vlhké podnebí.\n\nKlokan parma žije v malých skupinkách, většinou po třech kusech. Většinou se jedná o jednoho samce a dvě samice. Je možné, že samotářské samice nebudou tvořit skupinu a budou putovat sami.\n\nSamice je březí 33 - 36 dní a rodí většinou jedno mládě. Jsou to vačnatci, proto odchovávají mláďata ve vaku. Ve vaku většinou mládě stráví sedm měsíců. Samci o samice bojují a o mláďata se nestarají. Ty dosahují pohlavní dospělosti v 16 měsících života, samci ve 24 měsících.\n\nMezi přirozené nepřátele klokana parma patří pes dingo či liška. Pro mláďata jsou nebezpeční dravci či velcí hadi.\n\nV Evropě je chován ve více než 80 zoo. V rámci Česka se jedná o tato zařízení:\n\n\nDo roku 2014 byl klokan parma chován též v Zoo Děčín. Na Slovensku je tento druh k vidění v Zoo Bratislava a Malkia parku, v minulosti rovněž v Zoo Bojnice a Zoo Košice.\n\nV Zoo Praha je klokan parma chován od roku 2002. Ke konci roku 2017 byl chován jeden pár.\n\n"}
{"id": "171881", "url": "https://cs.wikipedia.org/wiki?curid=171881", "title": "Memaliaj", "text": "Memaliaj\n\nMemaliaj je malé průmyslové město v okrese Tepelenë v Albánii. Bylo založeno v roce 1946 kvůli hornickým aktivitám v okolí. V roce 1990 se produkce uhlí pohybovala okolo 500 000 tun za rok. Po pádu komunismu však musel být důl uzavřen a město upadlo do ekonomické stagnace.\n"}
{"id": "171883", "url": "https://cs.wikipedia.org/wiki?curid=171883", "title": "Římská republika", "text": "Římská republika\n\nŘímská republika (latinsky \"Res Publica Romana\"), od latinského názvu někdy nazývána jako Římská res publica, oficiálně Roma (na mincích) byl pozdně starověký státní útvar antického Říma datující se tradičně od roku 509 př. n. l., kdy byl vyhnán poslední římský král Tarquinius Superbus, do roku 27 př. n. l., v němž se moci chopil Octavian Augustus jako první císař. Po porážce konkurenčního Kartága v roce 146 př. n. l. se z Římské republiky stala jediná významná mocnost v západní části Středomoří a z této základny už jen rostla mocensky a územně dál do tehdy známého světa.\n\nUrčit charakter římského státu a jeho vnitřní uspořádání je obtížné, poněvadž jeho vývoj trval staletí, během nichž docházelo k mnohým změnám. Polybios, řecký historik a učenec, popsal římskou republiku jako kombinaci monarchie (magistrátské úřady), aristokracie (římský senát) a demokracie (lidová shromáždění). Vládu ve státě vykonávali dva každoročně volení konzulové, kteří disponovali nejvyšší výkonnou mocí, byli veliteli vojska a stáli na vrcholu soustavy magistrátských úřadů. Jejich volba náležela lidovému shromáždění. Římský senát, shromáždění urozených, hrál významnou roli, nicméně až do doby principátu nedisponoval zákonodárnou pravomocí. Moc senátu vycházela především z jeho autority. Vedle něho existovalo lidové shromáždění, které bylo rovněž důležité, neboť rozhodovalo o válce a míru, schvalovalo zákony a vykonávalo soudní moc. Ústřední místo římské republiky představovalo Forum Romanum, které sloužilo k politickým, náboženským i společenským schůzím a setkáním.\n\nV době na konci království a počátku republiky se utvořilo uspořádání římské společnosti, které pak v určité obměněné podobě přetrvalo po staletí. Na jejím vrcholu stály staré římské rody a majitelé půdy, patricijové, kteří byli politicky nejvlivnější. Největší část obyvatelstva se ale skládala z plebejů (pravděpodobně se jednalo o podrobené obyvatelstvo), kteří disponovali jen omezenými politickými právy a vůči patricijům vystupovali v postavení klientů. Klientelismus zavazoval patrona k zajištění ochrany klientovi a klienta ke službě a věrnosti patronovi. Nejnižší vrstvou na společenském žebříčku byli otroci, kteří byli považováni za pouhé věci a neměli žádná práva, třebaže mohli získat svobodu.\n\nZa první pevný bod římských dějin je pokládán okamžik sepsání zákona dvanácti desek v roce 450 př. n. l. Tímto zákonem bylo poprvé písemně zachyceno zvykové právo, týkající se především oblasti občanského a trestního práva, stejně jako procesního řádu. Kodifikace měla zamezit svévoli patricijů, kteří měli tendenci interpretovat práva ke svému prospěchu. K nejvyšším úřadům ve státě, které svým nositelům zajišťovaly vážnost a autoritu (\"dignitas et auctoritas\"), měli zpočátku přístup pouze patricijové. Prakticky nepřetržitý válečný stav výrazně zatěžoval plebeje, kteří tvořili páteř vojska organizovaného na miličním principu. Nepoměr mezi rozsahem jejich povinností a sociálním statusem resp. reálným politickým vlivem vedl k třídnímu boji mezi plebeji a patriciji. Plebejové se nejprve zaměřili na požadavek zrovnoprávnění s patriciji a na právo spolupodílet se na závažných politických rozhodnutích. K prosazení svých cílů odešli z města a usadili se na svaté hoře (\"Mons Sacer\"), čímž znemožnili obranu Říma a přinutili patricije k ústupkům.\n\nTyto secese (\"secessio plebis\") se v následujících staletích ještě několikrát opakovaly. Plebejové se tak postupem času domohli uznání úřadů tribunů lidu, legalizace manželství s patriciji a přístupu k výkonu magistratur (první plebej se stal konzulem v roce 366 př. n. l.). Tribuni lidu využívali ochrany nedotknutelnosti své osoby a stavěli se v případných konfliktech na stranu plebejů. Teprve v roce 287 př. n. l. (po poslední a zároveň jediné prokázané secesi) skončil boj mezi plebeji a patriciji vydáním zákona \"lex Hortensia\", který propůjčoval usnesením lidu sílu zákona. Přesto se jen relativně malému počtu plebejských rodin podařilo dostat mezi římskou vládnoucí vrstvu. Výsledkem boje mezi těmito společenskými třídami byl tedy kompromis, který vedl k integraci relativně malého počtu plebejských rodin do aristokratické vládnoucí vrstvy, čímž vznikl nový typ aristokracie – nobilita.\n\nV 5. století př. n. l. vedl Řím četné války jak se svými latinskými sousedy, kteří nakonec v roce 493 př. n. l. uznali jeho výsadní postavení a ve spojení s městem na Tibeře hledali ochranu před vnějším ohrožením, tak s horskými italickými kmeny, jako byli třeba Aequové či Volskové. V roce 396 př. n. l. Římané v čele s diktátorem Marcem Furiem Camillem po téměř desetiletém boji zničili svého mocného soupeře – etruské město Veje. Tato událost se stala prvním krokem na cestě k římské hegemonii v celé Itálii. Po porážce v bitvě u řeky Allie byl přesto Řím dobyt a vydrancován Galy vedenými náčelníkem Brennem (387 př. n. l.). Pouze Kapitol se svým opevněním dokázal odolat jejich útoku. Brennus a jeho Galové sice po zaplacení výkupného z města odtáhli (\"„Vae Victis!“\"). Nicméně v následujících letech pokračovali v opětovných vpádech do střední Itálie a ohrožovali tak Římany, kteří proto vybudovali tzv. Serviovy hradby. Porážka Říma oslabila jeho postavení mezi ostatními italickými kmeny. Příští půlstoletí se tudíž vyznačovalo neustálými boji s Galy a také spory s latinskými spojenci. Následovala první samnitská válka (343–341 př. n. l.) a druhá latinská válka (340–338 př. n. l.), po jejímž skončení byl latinský spolek rozpuštěn a většina Latinů obdržela římské občanství. Na přelomu 4. a 3. století př. n. l. Římané v dalších dvou válkách definitivně srazili Samnity, čímž si tyto vnitrozemské kmeny Itálie definitivně podrobili.\n\nTajemství relativně rychlého římského rozmachu spočívalo v uzavírání spojenectví s kdysi mocnými, avšak nakonec poraženými nepřáteli, kteří se následně stali loajálními římskými spojenci. Podmaněnou Itálii pokryli Římané sítí silnic, systémem předpolí a hlásek a na strategicky významných místech byly zakládány latinské kolonie, což jim zajistilo upevnění kontroly nad dobytým územím a utužení spojenectví s italskými kmeny. Z tohoto období svých dějin vyšel Řím jako pevný státní útvar s mocnou armádou a značnými předpoklady k dalšímu růstu. Tím byly položeny základy k jeho budoucímu územnímu rozmachu.\n\nVe třetí samnitské válce (298–290 př. n. l.) Římané zdolali hrozivou koalici Samnitů, Lukánů, Sabinů, Umbrů, Galů a Etrusků. To jim umožnilo získat kontrolu nad celou Itálií. V roce 282 př. n. l. se Řím zapletl do soupeření řeckých obcí v oblasti zvané \"Magna Graecia\", když podporoval města Thúrie a Rhégion proti zdejšímu nejmocnějšímu městu, Tarentu. Tarenťané se v boji proti Římanům spojili s épeirským králem, Pyrrhem, který se v roce 280 př. n. l. vylodil v Itálii a postavil se do čela protiřímské aliance tvořené kromě místních Řeků také Lukány, Brutijci a Samnity. Navzdory opakovaným porážkám se římský politický a spojenecký systém ukázal být dostatečně odolný. Římané, místo aby přijali Pyrrhem nabízené mírové podmínky, pokračovali tvrdohlavě ve válce a znemožnili tak Épeirotům využít jejich příslovečně draze vykoupená „Pyrrhova vítězství“. Pyrrhovo postavení v Itálii se nakonec stalo neudržitelným. Poté, co po porážce v bitvě u Beneventa v roce 275 př. n. l. odplul zpět do Řecka, dobyli Římané všechna řecká města včetně Tarentu.\n\nVálka s Pyrrhem byla jakousi předzvěstí dalších, mnohem náročnějších bojů, které měly brzy následovat. Růst římské moci na italském poloostrově vedl nevyhnutelně ke konfliktům s jinou velkou mocností západního Středomoří – s Kartágem – které sledovalo vlastní dalekosáhlé politické a obchodní zájmy. Předmětem sporu se stala Sicílie, kde se stále více střetával vliv obou států. Díky fénické kolonizaci získala západní a severozápadní část ostrova punský charakter a byla pevnou součástí kartaginské námořní říše. Na východě a jihu se od 8. století př. n. l. usazovali Řekové. Zdejší nejmocnější řecké město, Syrakusy, bylo s Kartáginci v trvalém konfliktu.\n\nPo incidentu v Messaně a následném římském zásahu se rovnováha sil na Sicílii vychýlila ve prospěch Římanů, což vyprovokovalo punskou flotilu k útoku na italské pobřeží. Původně nepatrný, lokální spor tak v roce 264 př. n. l. přerostl v rozhořčený válečný konflikt mezi oběma mocnostmi – v první punskou válku (264–241 př. n. l.). Na souši sice Římané sklízeli jeden úspěch za druhým, avšak na moři byli proti Kartágu bezmocní. Aby narušili kartaginskou námořní dominanci, vybudovali vlastní flotilu. Po několika porážkách a zvratech v průběhu války se Římané nakonec pevně usadili na Sicílii a rozdrtili kartaginskou flotilu v námořní bitvě u Aegatských ostrovů v roce 241 př. n. l.\n\nPo této porážce Kartáginci požádali o mír. V mírově smlouvě s Římem ztratilo Kartágo Sicílii a zavázalo se k placení vysokých reparací. Kvůli tomu se mu nedostávalo peněz k vyplacení žoldnéřské armády a během její následné vzpoury se Římané zmocnili také Sardinie. Kartágo se však přesto velice rychle znovu postavilo na nohy, k čemuž mu dopomohl vojevůdce Hamilkar Barkas a jeho nástupci z rodu Barkovců. Aby vykompenzovali ztráty Kartága v první punské válce, zaměřili své úsilí do Hispánie a během několika málo let zde zřídili novou punskou koloniální říši. Římané se jejich výboje pokusili omezit: v roce 226 př. n. l. musel Hasdrubal Sličný, Hamilkarův zeť, uznat řeku Ebro za hranici římské sféry vlivu. Římané v této době zůstávali taktéž aktivní. Nejdříve v bitvě u Telamonu odrazili ohromný vpád Galů do Etrurie a následně si podrobili celou Předalpskou Galii (dnešní severní Itálie). Po porážce ilyrských pirátů rovněž posílili své pozice na východním břehu Jaderského moře.\n\nKdyž Hamilkarův syn Hannibal napadl v roce 219 př. n. l. město Saguntum, které sice bylo římským spojencem, ale leželo jižně od řeky Ebro, žádali Římané Hannibalovo vydání. Po zamítavé reakci z Kartága vypukla mezi Římany a Kartáginci druhá punská válka (218–201 př. n. l.). Hannibal podnikl namáhavou a strastiplnou cestu Hispánií a jižní Galií a po překročení Alp vpadl se svým vojskem do Itálie. Po sérii několika geniálních vítězstvích nad Římany, v bitvě u Trasimenského jezera a především v bitvě u Kann v roce 216 př. n. l. (jednalo se o nejtěžší porážku v římských dějinách vůbec), přivedl Hannibal Řím na pokraj záhuby. V tomto osudovém momentě se však opět osvědčila vnitřní semknutost římské společnosti a nezdolnost římského spojeneckého systému, takže i přes svá vítězství zůstal Hannibal v Itálii víceméně izolován. Římská protiofenzíva přivedla válku na Sicílii a do punské Hispánie. Římský vojevůdce Scipio Africanus, který dobyl na Kartágincích Hispánii, se v roce 204 př. n. l. přesunul do severní Afriky a v roce 202 př. n. l. porazil Hannibala v rozhodující bitvě u Zamy.\n\nKartágo se muselo vzdát veškerých svých mimoafrických území, rozpustit svoji flotilu a bylo nuceno vyplatit Římanům ohromné válečné kontribuce, čímž byla definitivně zlomena jeho moc. V zahraniční politice se stalo zcela závislým na vůli Římanů. Přesto si zachovalo významné obchodní postavení. Řím se po svém vítězství v druhé punské válce stal přední mocností západního Středomoří. Stejně jako Sicílie a Sardinie se rovněž Hispánie stala římskou provincií.\n\nBezprostředně po vítězství nad Kartágem se římská politika zaměřila na východ. Seleukovský král Antiochos III. a makedonský král Filip V. využili vnitřní nestability ptolemaiovské říše a rozdělili si její území v Malé Asii. Helénistické státy, Pergamon a Rhodos, ohrožené touto aliancí se v roce 201 př. n. l. obrátily na Řím se žádostí o pomoc. S Filipem V., který se během druhé punské války spojil s Hannibalem, se Římané střetli již v nerozhodné první makedonské válce. Senát se tudíž ochotně chopil této záminky k boji, čímž byla zahájena druhá makedonská válka. Konflikt skončil v roce 197 př. n. l. římským vítězstvím v bitvě u Kynoskefal, které definitivně pohřbilo makedonskou hegemonii v Řecku. Na isthmických hrách v Korintu v roce 196 př. n. l. tak mohl Titus Quinctius Flamininus slavnostně vyhlásit svobodu Helénů.\n\nK dalšímu angažování ve východních záležitostech přiměla Římany expanze ambiciózního seleukovského krále Antiocha III. v Malé Asii a v Řecku, s nímž v letech 192–188 př. n. l. vedli boj. Po římském vítězství v bitvě u Magnésie se Antiochos musel vzdát většiny svých území v Malé Asii. Tím se Římu podařilo neutralizovat všechny své potenciální soupeře a stal se tak nejmocnějším státem rovněž ve východním Středomoří. Poslední pokus o obnovení makedonské převahy v Řecku byl potlačen po vítězství Lucia Aemilia Paulla nad králem Perseem v bitvě u Pydny v roce 168 př. n. l. v průběhu třetí makedonské války. Makedonské království bylo následně rozděleno do čtyř států. Ve stejném roce byl římskou diplomacií odkázán do příslušných mezí také seleukovský král Antiochos IV. Epifanés, který se pokusil zmocnit Egypta.\nV roce 148 př. n. l. byla Makedonie po poslední protiřímské vzpouře přeměněna v římskou provincii. Konflikt s numidským králem Massinissou, který byl spojencem Říma a svévolně napadal kartaginské území, vehnal Kartágo do třetí punské války. Na jejím konci byla punská metropole zničena a prokleta Římany, jimž velel Scipio Aemilianus, adoptivní vnuk přemožitele Hannibala. Dobytá území byla přeměněna v provincii Afriku. V roce 146 př. n. l. vzala po porážce achajského spolku za své i nezávislost Helénů. Stejný osud jako Kartágo postihl i Korint. Město bylo zničeno, jeho obyvatelé prodáni do otroctví a elity deportovány do Říma. V roce 133 př. n. l. se stal Pergamon na základě závěti posledního pergamského krále římským majetkem a následně byl přeměněn v provincii Asii.\n\nV nových provinciích, především v bohatých východních zemích, byly v této době vybírány daně prostřednictvím soukromých výběrčích z řad římských jezdců (\"equites\") a patricijů. Ti za to státu odváděli určitou fixní částku. Přirozeně bylo celkem běžné, že skutečně vybrané množství daní bylo mnohem vyšší. Výkon funkce státu se tak stal soukromou záležitostí. Tento nadměrný výběr daní vedl v dotčených provinciích k drancování posvěcenému zákonem, což vedlo k nespokojenosti obyvatelstva a k povstáním. Římská vítězství byla skutečně velkolepá, uvnitř římského státu však docházelo k pozvolnému rozkladu republikánských hodnot a uspořádání.\n\nVnitropoliticky provázelo římský mocenský vzrůst pokračující utváření nobility. Nejmocnější aristokratické rody, jejichž příslušníci se vyznamenávali ve válkách, získaly faktický monopol v přístupu k magistraturám a tím i do senátu, který se stále více stával rozhodujícím orgánem. Prestiž lidového shromáždění naopak upadala. Nadále sice schvalovalo zákony, avšak nedisponovalo zákonodárnou iniciativou.\nRepublika se v druhé polovině 2. století př. n. l. díky svému územnímu rozmachu, jakkoliv se to může zdát paradoxní, dostala do vnitropolitické krize, která měla vyústit v období občanských válek a nakonec v zánik dosavadní státní formy. Důvodem byla hluboká sociální polarizace římské společnosti a volání po reformách, především v agrární oblasti. Jedním z důsledků římských vojensko-politických úspěchů byl příliv ohromného množství bohatství a otroků. Drobní rolníci a řemeslníci plebejského původu byli nuceni k časté a dlouhé nepřítomnosti ve válkách mimo Itálii, což ztěžovalo údržbu jejich hospodářství. Naproti tomu velcí majitelé půdy zvětšovali svůj majetek koupí nevýdělečných usedlostí nebo často i násilným vyháněním jejich vlastníků. Koncentrace velkostatků (\"latifundia\") a masivní přechod k využívání otrocké pracovní síly v zemědělství a ve výrobě stupňovaly tlak na drobné rolníky, kteří tvořili páteř občanského miličního vojska. Vykořenění rolníci odcházeli do měst, kde zastávali příležitostné práce, čímž narůstala masa nemajetných. Klesající počet rolníků vedl zároveň i k oslabování bojeschopnosti římského vojska, které bylo v této době tvořeno pouze držiteli půdy. Rozmach Říma tudíž přivodil zánik těch vrstev římské společnosti, které na něm měly hlavní zásluhu. Zchudnutí širokých vrstev obyvatelstva vedlo k vylidnění venkova a k rostoucí nespokojenosti lidu.\n\nVzrůstající sociální napětí ještě více vygradovalo, když se v roce 133 př. n. l. tribun lidu Tiberius Gracchus pokusil prosadit pozemkový zákon, kterým měly být velkostatky omezeny a takto získaná půda rozdělena potřebným. Důvodem tohoto reformního úsilí byl kritický nedostatek rekrutů při odvodech do legií. Urputný odpor většiny senátorů, kteří přinutili Gracchova kolegu vetovat jeho návrh, se Gracchus pokusil zrušit tím, že prohlásil svého kolegu za sesazeného. Když se však ucházel o úřad tribuna lidu na další rok, byl zavražděn (133 př. n. l.). Jeho bratr Gaius Gracchus se o deset let později pokusil pokračovat v bratrově reformním úsilí, čehož chtěl dosáhnout jednak podporou jezdců, po senátorech druhé nejbohatší třídy, a jednak slibem římského občanství spojencům. Nicméně i Gaius zemřel stejně jako jeho bratr násilnou smrtí (121 př. n. l.).\n\nVítězství senátní většiny (\"optimates\") nad lidovou stranou (\"populares\") republice přesto uklidnění nepřineslo. Krize státu se naopak stále prohlubovala. Pouliční boje a politické vraždy byly na denním pořádku. Římem otřásala povstání otroků (především Spartakovo povstání v letech 73–71 př. n. l.), vpád Kimbrů a Teutonů (113–101 př. n. l.) a další namáhavé konflikty na hranicích říše (válka s Jugurthou). Této krizi vděčil za svůj strmý vzestup Gaius Marius, který díky své reformě vojska porazil nejprve Jugurthu a posléze také germánské Teutony a Kimbry. Mariova reforma armády však byla odlišná od toho, co prosazovali bratři Gracchové. V armádě nyní mohli sloužit i bezzemci (\"capite censi\"), kteří byli později jako veteráni odměňováni přidělením půdy. Tak vznikl mezi vojevůdcem a jeho vojáky úzký vztah. Od tohoto okamžiku už vojáci nepociťovali loajalitu vůči státu, ale spíše vůči tomu, kdo jim zajišťoval půdu. Tím byly vytvářeny předpoklady k pozdějšímu propuknutí občanských válek.\n\nKromě sporů uvnitř římské společnosti docházelo na přelomu 2. a 1. století př. n. l. rovněž ke konfliktům s italskými spojenci žádajícími zrovnoprávnění s Římany. V letech 91–88 př. n. l. probíhala tzv. spojenecká válka. Italové v ní byli sice poraženi, avšak většině z nich bylo brzy uděleno římské občanství. Sotva skončila spojenecká válka, hrozilo Římu nové nebezpečí na východě. V roce 88 př. n. l. bylo v Malé Asii povražděno několik desítek tisíc římských a italských kolonistů. Původcem tohoto činu byl pontský král Mithridatés VI., který se brzy nato zmocnil provincie Asie a dokonce se vylodil v Řecku, kde se na jeho stranu přidaly Athény. Populárové chtěli vedení války svěřit Mariovi. To přimělo vůdce optimátů, Lucia Cornelia Sullu, který se vyznamenal ve spojenecké válce, k postupu na Řím. Vzájemná rivalita mezi oběma stranami získala nyní podobu vojenského konfliktu – občanské války.\n\nKdyž se Sulla po vítězství nad populáry vypravil proti Mithridatovi, převzali moc v Římě opět populárové, kteří optimátům připravili krvavou pomstu a Sullu prohlásili za nepřítele státu. Sulla však nekapituloval a po svém vítězném návratu z východu populáry přemohl a znovu ovládl Řím, načež byl jmenován diktátorem. Své politické odpůrce nechal zmasakrovat po vydání proskripcí – seznamu občanů, které bylo možné beztrestně zabít. Senát získal vedoucí úlohu ve státě a počet jeho členů byl téměř zdvojnásoben přijetím nejvýznačnějších jezdců. Sulla se ale své funkce záhy vzdal a zcela ustoupil z veřejného života, čímž uvolnil cestu dvěma jiným ambiciózním jedincům: bohatému patricijovi Marcu Liciniu Crassovi a úspěšnému vojevůdci Gnaeu Pompeiovi Magnovi. Druhý jmenovaný definitivně porazil Mithridata a reorganizoval poměry na Východě (vznik provincie Sýrie). Pouze slabá říše Ptolemaiovců v Egyptě, která se ale stala římským protektorátem, si zachovala nezávislost. Poté, co Cicero zdolal Catilinovo spiknutí, se Pompeius spojil s Crassem a ctižádostivým Gaiem Juliem Caesarem.\nTito tři muži uzavřeli v roce 60 př. n. l. neformální spojenectví k prosazení vlastních zájmů nazývané první triumvirát. Caesar se s pomocí ostatních triumvirů stal v roce 59 př. n. l. konzulem a zabezpečil si velení v Galii. Tuto ohromnou a lidnatou zemi si pak v několika málo letech úplně podrobil (galské války), přičemž obratně využil vnitřní rivality mezi jednotlivými místními kmeny. Když Crassus padl v roce 53 př. n. l. v bitvě u Karrh během tažení proti Parthům, nepřátelství mezi Caesarem a Pompeiem, který měl podporu senátu, vypuklo otevřeně. Caesar, kterému v případě jeho návratu do Itálie hrozil politický proces, překročil v roce 49 př. n. l. se svými vojáky pohraniční řeku Rubikon, čímž započala další fáze občanských válek. V roce 48 př. n. l. dosáhl nad Pompeiem rozhodného vítězství v bitvě u Farsálu. Pompeius nato uprchl do Egypta, kde byl ale na popud egyptského krále zákeřně zavražděn. Do roku 45 př. n. l. získal Caesar vládu nad celým římským státem. Caesarův pokus o institucionální zakotvení své samovlády však neuspěl. Krátce po svém jmenování doživotním diktátorem padl o březnových idách roku 44 př. n. l. za oběť republikánskému spiknutí v senátu vedenému Brutem a Cassiem.\n\nObčanská válka vzplanula téměř okamžitě nanovo. Marcus Antonius a Caesarův synovec a adoptivní syn, Gaius Octavius (Octavianus), se v roce 43 př. n. l. spojili a s Aemiliem Lepidem utvořili druhý triumvirát namířený proti stoupencům republiky a Caesarovým vrahům. Po vítězství nad republikány v bitvě u Filipp v roce 42 př. n. l. si rozdělili vládu nad říší. Octavianus obdržel západní provincie, zatímco Antonius se odebral na východ, kde se sblížil s Caesarovou milenkou, egyptskou královnou Kleopatrou. Vzájemné rozpory oba triumviry ale brzy postavily proti sobě. V roce 31 př. n. l. zvítězil Octavianus nad Marcem Antoniem v námořní bitvě u Actia. Nedlouho poté spáchali Marcus Antonius a Kleopatra sebevraždu. Tím skončilo období občanských válek a zároveň byla pohřbena i římská republika. V roce 27 př. n. l. se Octavianus na oko vzdal veškerých svých mimořádných pravomocí a vyhlásil obnovu republikánské ústavy.\n\n\n\n\n"}
{"id": "171884", "url": "https://cs.wikipedia.org/wiki?curid=171884", "title": "Tolstolobik bílý", "text": "Tolstolobik bílý\n\nTolstolobik bílý (\"Hypophthalmichthys molitrix\"; Valenciennes, 1844) je sladkovodní ryba z čeledi kaprovitých, která je v Česku nepůvodním druhem kaprovitých ryb.\n\nTělo je mohutné. Ústa jsou v horním postavení. Oko je velké, posazené pod úrovní úst. Šupiny jsou drobné. Zbarvení je stříbřité nebo šedavé. Dorůstá délky až 127 cm při hmotnosti až 40 kg. Dožívá se přibližně 20 let.\n\nPůvodní domovina tohoto druhu je povodí Amuru. Po roce 1930 se začalo s jeho aklimatizací v evropské části Sovětského svazu. Postupně jej člověk vysadil v mnoha zemích světa. V roce 1964 byl vysazen v Československu. Obývá především teplejší vody, proto je vysazován do vod ohřívaných odpadním teplem z elektráren.\n\nKrátce po vylíhnutí se živí zooplanktonem, v dospělosti se však živí výhradně fytoplanktonem - vodními řasami a sinicemi. K trávení této potravy je vybaven prodlouženým střevem, které dosahuje délky až sedminásobku délky těla.\n\nV Česku se přirozeně nerozmnožuje. Jeho výskyt je tedy závislý na umělém rozmnožování a vysazování. V přirozeném prostředí se tře při teplotě vody 24 °C. Samice vypouští jikry volně do vodního sloupce stojatých vod, kde se volně vznášejí.\n\nTento druh byl do českých vod vysazen za účelem snížení množství fytoplanktonu. Slouží jako vedlejší ryba v kaprových rybnících. Jeho úlovky na udici jsou povětšinou náhodné při lovu jiných druhů kaprovitých ryb. Tolstolobik bílý umí dobře plavat a je skvělý skokan, což může být velmi nepříjemné, neboť může zranit člověka plavajícího v jezeře či na nějakém menším plavidle. Několik takových případů bylo zaznamenáno např. na arkansaském jezeře Chicot. Je mezi nimi i případ patnáctiletého chlapce, kterému ryba zlomila čelist a přivodila mdloby.\n\n"}
{"id": "171886", "url": "https://cs.wikipedia.org/wiki?curid=171886", "title": "Masmédia", "text": "Masmédia\n\nMasmédium (často v množném čísle masmédia), též označováno jako masová média je název pro prostředek či prostředky, které slouží k přenosu masmediálních obsahů, které jsou tvořeny mediálními organizacemi. Pojem masmédium se užívá jako termín pro sdělovací prostředek s velkým počtem oslovených příjemců, nazývaných masa, popřípadě publikum. Masmédii tedy je rozhlas, televize, noviny a veřejně dostupná sdělení na internetu. Oproti tomu pojem médium je matérií k přenosu informace, a to již na úrovni interpersonální komunikace nebo i na úrovni veřejné. Na nejvyšší úrovni komunikace, kde stojí masová komunikace, se pojem médium mění v pojem masmédium a vztahuje se pouze ke komunikaci určené pro masy.\n\nMasmédia mohou být též označována jako čtvrtý či sedmý stav. Jde o vyjádření, že noviny a celkově masmédia mají určitý vliv ve společnosti. Označení sedmý pramení z 19. století z napoleonské doby, kdy se v Evropě utvořilo šest velmocí a právě sedmou byl tisk. Označení čtvrté je odvozeno od dělení moci na výkonnou, soudní a zákonodárnou a čtvrtou, hlídačem demokracie (hlídacím psem demokracie), jsou média.\n\nMasové sdělovací prostředky mají ve společnosti důležitý sociální, politický a kulturní význam. Jsou většinou plošně a snadno dostupné, vyznačují se aktuálností v průběžném přinášení zpráv a informací přinášených většinou v krátkých periodách. Masové médium jako takové se netýká jen přenosu zpráv, ale má tyto základní funkce:\n\n\nTeze o potencionálních vztazích mezi masovou komunikací a sociální změnou se při velkém zjednodušení dají rozdělit do 3 kategorií:\n\n\nDle Denise McQuaila můžeme rozlišit čtyři základní teoretické pohledy na masmédia:\n\n\nMůžeme rozlišit pět typů teorií využitelných v oblasti masové komunikace:\n\n\nAž do vynalezení knihtisku se většina knih opisovala ručně, pouze několik titulů bylo tištěno pomocí rytých dřevěných bloků. Obě metody však byly velmi pomalé, a proto bylo tehdy k dostání jen málo knih, navíc byly pochopitelně velmi drahé. Dovolit si je mohly jen kláštery, univerzity a nejbohatší vrstvy obyvatel.\n\nMohučský zlatník a písař Johannes Gutenberg (vlastním jménem Gensfleisch) vynalezl tiskařské zařízení s pohyblivými literami. Měl zkušenosti s prací s kovem a tak vyrobil formy, ze kterých bylo možné odlévat písmena ve tvaru kovových razítek. Z několika takových razítek se utvořilo slovo, ze slov se poskládaly celé stránky. Když se na razítka nanesla barva, daly se stránky otiskovat na listy papíru pomocí speciálního lisovacího stroje (tiskařského lisu).\n\nNejznámější Gutenbergova práce nese název 42řádková bible nebo také \"Gutenbergova bible\". Toto dílo začal Gutenberg tisknout v roce 1452, práci ukončil v roce 1456 a za celou tuto dobu vyrobil pouhých 300 kopií. V roce 1460 se tisknutí knih definitivně vzdal. Zemřel v chudobě v roce 1468.\n\nVynálezem knihtisku byly dány základy pro vydávání novin. Do té doby existovaly jen noviny psané. První vydal římský konzul Gaius Julius Caesar pod názvem \"Acta diurna\". Zprvu noviny informovaly jen o jednání veřejných institucí a byly zaměřeny čistě zpravodajsky. Ale za císaře Augusta se staly i propagačním prostředkem. Rozmnožovány byly opisováním.\n\nPrvní tištěné noviny na světě \"Avisa Relation oder Zeitung\" vyšly v roce 1609. \"České Sobotní (Outerní) Pražské poštovské noviny\" začal vydávat tiskař a nakladatel Karel František Rosenműller v roce 1719.\n\nDalší technické vynálezy umožnily rozšíření novin do té doby určených stále jen pro majetné. Např. v USA stál až do roce 1830 jeden výtisk v průměru 6 centů, což v té době nebylo málo. Proto měly noviny náklad jen něco málo kolem 1000 výtisků. Pak se objevil „penny press“, cena novin se snížila na cent za kus a noviny se začaly prodávat na ulici. Náklady prudce vzrostly.\n\nPřed roce 1989 bylo v tehdejším Československu registrováno 722 titulů periodického tisku. Inzerce zaujímala velmi malou plochu, protože většina novin a časopisů byla v rukou státu a dostávala takové státní dotace, že redakce nic nenutilo k získávání inzerce.\n\nOd ledna roce 1990 nastal v oblasti tiskových médií veliký rozmach. Výsledkem je současných zhruba 2000 titulů (k roce 1997). Vývoj však nebyl přímočarý. Z původních 1870 v roce 1990 poklesl počet na 1553 za roce 1991, aby v roce 1992 prudce vzrostl na rekordních 2983 titulů. V roce 1993 byl naproti tomu zaznamenán takový pokles, že se stav dostal pod úroveň roce 1990 na pouhých 1367 titulů. Další vzestup v roce 1994 přivedl situaci asi na dnešní stav (cca 2000 titulů v roce 1997.\n\nZcela jiná křivka byla u deníků. Z 30 v roce 1990 jich v roce 1992 bylo 76, zatímco v roce 1993 se jejich stav vrátil k původnímu počtu. Ale už v roce 1994 jich bylo 51. Týdeníky měly od roce 1990 do roku 1994 tuto linii: 307 → 173 → 465 → 168 → 235. Velký vzestup zaznamenaly čtrnáctideníky ― z 242 titulů na 514. Naproti tomu u měsíčníků došlo ke značnému poklesu z 707 titulů na 447 s výjimkou vrcholu v roce 1992, kdy jejich počet stoupl na 1027.\nTyto pohyby na trhu tiskových médií měly různé příčiny, zejména to byl vstup zahraničního kapitálu. Mezi nejvýznamnějšími vydavateli a zároveň i vlastníky tiskových médií v ČR jsou: RINGIER (Švýcarsko) ― vydává deníky \"Lidové noviny, Blesk, týdeníky Reflex, Televize\" aj. RHEINISCH-BERGISCHE DRUCKEREI (Německo) ― deníky \"MF Dnes, Svoboda\" aj. PASSAUER NEUE PRESSE (Německo) ― regionální listy jako je \"Plzeňský deník\" aj. MITTERHEIN VERLAG BOHEMIA (Německo) ― \"Moravskoslezský den, Zemské noviny\" VNU HOLLAND (Nizozemsko) ― časopisy \"Vlasta, Story, Praktická žena\".\n\nZ horkých médií byl vynalezen až třetí ― po telefonu a kinu. K prvnímu vysílání zábavného pořadu došlo v roce 1916, když se německému spojovacímu důstojníkovi a pozdějšímu zakladateli německého rozhlasu, Hansi Bredowovi, zdálo služební radiové spojení nudným. Začal svým kolegům na frontě vysílat „zábavu“. Ti to uvítali, ale od nadřízených to Hans „schytal“. Pokračovat mohl až po skončení první světové války.\n\nTato válečná epizoda byla neoficiálním vysíláním. K tomu oficiálnímu došlo v roce 1920, kdy bylo v Pittsburghu zavedeno první pravidelné vysílání. První veřejnou rozhlasovou stanicí na světě se stala londýnská BBC. Český rozhlas zahájil své vysílání jako druhý na evropském kontinentu. Bylo to 18. května 1923 z letiště ve Kbelích u Prahy. Společnost RADIO-JOURNAL krátce nato začala budovat další pobočky. V září 1924 začalo vysílat Brno, v roce 1926 Bratislava, v roce 1928 Košice a v roce 1929 Ostrava.\n\nV běžném provozu používáme čtyři vlnové rozsahy:\n(dosah je až 300 km). Protože ale prostorové vlny mohou dosáhnout až 4000 km, lze v určitých denních dobách dosáhnout dálkového příjmu (po několikanásobném odrazu mezi Zemí a ionosférou dokonce i spojení mezi Evropou a Austrálií). Velkou nevýhodou je vytváření tzv. hluchých pásem (=místo, kam už nedosáhne povrchová a ještě nedosáhne prostorová vlna)\n\nV České republice jsou pro rozhlasové vysílání využívány VKV, SV a DV pásma, 80 % populace je vybaveno přijímačem s velmi krátkými vlnami. Stále populárnění je i poslech rádií přes internet na počítači, tabletu nebo v mobilním telefonu. Příjem rozhlasu je v možný i přes DVB-T, DVB-C a DVB-S. V současnosti se prostřednictvím pozemních vysílačů rozbíhá také digitální DAB rozhlas (na začátku roku 2013 bylo signálem pokryto cca 50 % populace ČR). Převážná část stanic na VKV nepokrývá celé území ČR, ale jsou pouze regionální nebo lokální. Řada českých stanic vysílá už jen na internetu, protože je to nejlevnější distribuční cesta s vysokým počtem potenciálních posluchačů.\n\nPrvní pohyblivý obraz se podařilo přenést v roce 1925 Charlesi Francisi Jenkinsovi z Washingtonu DC do Philadelphie (cca 200 km). Byl to obraz prezidenta USA W. G. Hardinga. V roce 1929 začala v Londýně stanice BBC s pokusným televizním vysíláním. První pravidelné televizní vysílání bylo zahájeno v roce 1935 v Berlíně. V roce 1949 byla v USA vyvinuta elektronická barevná televize. V roce 1957 byl ve Francii vyvinut systém barevné televize SECAM, v roce 1961 v Německu systém PAL. V roce 1972 bylo v USA zřízeno prvních 2839 přípojů kabelové televize. V roce 1979 byl japonské společnosti udělen patent na plochou televizní obrazovku s tekutými krystaly.\n\nInternet začal vznikat v 50. letech 20. století ve Spojených státech pod agenturou ARPA. První síť byla zprovozněna v roce 1969 a byla a decentralizovaná. Stejně tak tomu je i u internetu nyní, je decentralizovaný.\n\nInternet slouží pro šíření zpravodajství napříč veřejností. Využívají ho k prezentaci zpráv jak mediální společnosti tak jednotlivci. Zpravodajství jako takové je ve převážně publikováno na webových stránkách mediálních organizací a následně je šířeno prostřednictvím sociálních sítí.\n\nV České republice nejsou masmédia legálně definována, avšak je o nich zmínka v zákoně o regulaci reklamy č. 40/1995 Sb., kde jsou popsány následovně: \"\"Komunikačními médii, kterými je reklama šířena, se rozumí prostředky umožňující přenášení reklamy, zejména periodický tisk a neperiodické publikace, rozhlasové a televizní vysílání, audiovizuální mediální služby na vyžádání, audiovizuální produkce počítačové sítě, nosiče audiovizuálních děl, plakáty a letáky.\"\"\n"}
{"id": "171888", "url": "https://cs.wikipedia.org/wiki?curid=171888", "title": "Mauser MG 213", "text": "Mauser MG 213\n\nMauser MG 213 byl německý letecký kanón ráže 20 mm nebo 30 mm, který byl vytvořen během 2. světové války pro Luftwaffe. Ačkoliv jeho vývoj nedospěl k sériové výrobě, přinesl tehdy revoluční novinku - \"revolverový princip\" (u verze C), která byla po válce široce okopírována v mnoha zemích. Celkem existují tři verze MG 213:\n\n\n\n\nBuben s pěti nábojovými komorami byl uložen za hlavní. Osa rotace bubnu ležela pod osou hlavně. Pro automatickou činnost kanónu bylo plně využito impulsu prachových plynů, přivedených z hlavně do plynového válce. Píst umístěný posuvně v tomto válci byl spojen s kluzátkem, které otáčelo bubnem. S pohybem pístu i kluzátka byl rovněž spojen pohyb zasouvače nábojů.\n\nPři pohledu zezadu se buben otáčel proti směru hodinových ručiček. Do nábojových komor vpravo dole a vpravo nahoře se ve dvou fázích náboje zasouvaly, v horní nábojové komoře (jenž měla na okamžik osu přímo v pozici hlavně) bleskově proběhl výstřel, z komory vlevo nahoře se rychle vyhazovala prázdná nábojnice a pátá komora byla prázdná. Nábojový pás podávala cívka otáčející se s bubnem.\n"}
{"id": "171889", "url": "https://cs.wikipedia.org/wiki?curid=171889", "title": "Dušek", "text": "Dušek\n\nPříjmení Dušek pochází z osobního jména Duchoslav (ve významu \"slavný duchem\"). První dochovaný záznam o tomto příjmení pochází z roku 1572 („Duchoslav jinak Dušek“). Ženskou variantou je Dušková.\n\nChybným čtením starší pravopisné formy příjmení \"Dušek\" vznikla příjmení \"Dufek\", \"Duffek\". \n\n"}
{"id": "171890", "url": "https://cs.wikipedia.org/wiki?curid=171890", "title": "Skok", "text": "Skok\n\nSkok může znamenat:\n\n\n\n\n"}
{"id": "171895", "url": "https://cs.wikipedia.org/wiki?curid=171895", "title": "Tolstolobec pestrý", "text": "Tolstolobec pestrý\n\nTolstolobec pestrý (\"Hypophthalmichthys nobilis\"; Richardson, 1845) je sladkovodní ryba z čeledi kaprovitých, která je v Česku nepůvodním druhem kaprovitých ryb.\n\n\nTělo je mohutné. Ústa jsou v horním postavení. Oko je velké, posazené pod úrovní úst. Šupiny jsou drobné. Zbarvení boků je tmavě mramorované. Dorůstá délky až 130 cm při hmotnosti až 40 kg. Dožívá se přibližně 20 let.\n\nPůvodní domovina tohoto druhu je jižní Čína. V roce 1965 byl vysazen v Československu. V Evropě se vyskytuje především v povodí Dunaje. Obývá především teplejší vody.\n\nTento druh se živí zooplanktonem i fytoplanktonem. Při nižších teplotách přijímá červy, měkkýše a larvy hmyzu a při vyšších teplotách přechází na vodní řasy.\n\nV Česku se přirozeně nerozmnožuje. Jeho výskyt je tedy závislý na umělém rozmnožování a vysazování. V přirozeném prostředí se tře při teplotě vody nad 25 °C.\n\nTento druh slouží jako doplňková ryba v kaprových rybnících. Jeho úlovky na udici jsou povětšinou náhodné při lovu jiný druhů kaprovitých ryb.\n\n"}
{"id": "171902", "url": "https://cs.wikipedia.org/wiki?curid=171902", "title": "Hector Rail", "text": "Hector Rail\n\nSpolečnost Hector Rail AB (VKM: HCTOR) je švédský železniční dopravce, který zahájil svoji činnost v roce 2004.\n\nFirma zpočátku provozovala nákladní dopravu pouze na území Švédska a Norska, počínaje rokem 2007 zahájila provoz svých vlaků také na území Dánska.\n\nOd začátku ledna 2007 společnost zahájila pravidelnou dopravu s kontejnery, výměnnými nástavbami a návěsy mezi švédským terminálem Norrköping a německým terminálem Herne. Tyto vlaky jsou vedeny mostem a tunelem přes úžinu Öresund. Lokomotivy Hector Rail jsou používány také v osobní dopravě a to na vlacích dopravce Veolia Transport Sverige.\n\nSpolečnost provozuje elektrické lokomotivy řad 141, 142, 161, 241 a 441 a motorové lokomotivy řady 941. Všechny lokomotivy této firmy mají kromě inventárních čísel přidělena i jména.\n\nTyto lokomotivy byly v počtu tří kusů dodány rakouským drahám ÖBB v roce 1997 s označením 1012. V průběhu roku 2007 pak byly lokomotivy prodány firmě Hector Rail a přeznačeny na řadu 141.\n\nSeznam lokomotiv řady 141:\n\nTyto lokomotivy vyráběné rakouskou lokomotivkou SGP v letech 1969 – 1977 byly v provozu u rakouských drah ÖBB. Od roku 2006 je postupně nakupuje společnost Hector Rail, která je označuje řadou 142. Od ledna 2007 po dobu zimní lyžařské sezóny jsou tyto lokomotivy nasazovány na noční osobní vlaky společnosti Veolia Transport z Göteborgu a Stockholmu do lyžařských středisek Åre, Duved a Storlien.\n\nSeznam lokomotiv řady 142:\n\nPoznámka: Lokomotivy, které jsou vybaveny dálkovým ovládáním mají inventární číslo zvýšené o sto.\n\nS lokomotivami této řady zahájila společnost svoji činnost poté, co je v roce 2004 zakoupila od společnosti MTAS, kde byly označeny řadou El 15. Těchto šest lokomotiv bylo vyrobeno lokomotivkou ASEA v roce 1967. V roce 2006 firma provozovala pět kusů této řady, neboť jeden stroje je trvale neprovozní.\n\nSeznam lokomotiv řady 161:\n\nJde o elektrické lokomotivy výrobce Bombardier typu TRAXX F140AC pro střídavé napájecí systémy 25 kV, 50 Hz a 15 kV, 16,7 Hz. Tyto lokomotivy si Hector Rail pořizuje v počtu 10 kusů počínaje rokem 2007 pro provoz mezi Švédskem (15 kV, 16,7 Hz) a Dánskem (25 kV, 50 Hz).\n\nSeznam lokomotiv řady 241:\n\nV roce 2006 Hector Rail zakoupil dva stroje typu ES 64 F4-G vyrobené firmou Siemens v roce 2005. Jedná se o stroje vyrobené pro SBB Cargo, které nebyly převzaty.\n\nFirma Hector Rail je označila takto:\n\nSpolečnost provozuje jedinou dieselovou lokomotivu. Jde o stroj typu G2000, který byl vyroben německou lokomotivkou Vossloh Locomotives GmbH v roce 2005. Po provozu u několika firem byla v roce 2006 lokomotiva prodána firmě Hector Rail. Od počátku roku 2007 je nasazena na vozbu vlaků se dřevem na neelektrizované trati Hoting – Forsmo ve středním Švédsku.\n\nJedná se o takto označenou lokomotivu:\n"}
{"id": "171905", "url": "https://cs.wikipedia.org/wiki?curid=171905", "title": "Hlaváček", "text": "Hlaváček\n\nSlovo hlaváček (Hlaváček) má více významú:\n\n\n\n"}
{"id": "171908", "url": "https://cs.wikipedia.org/wiki?curid=171908", "title": "Klokan dama", "text": "Klokan dama\n\nKlokan dama (\"Macropus eugenii\") je jeden z méně ohrožených zástupců vačnatců. Klokan téměř králičího vzrůstu, který se lehko plete s klokanem parmou, se vyskytuje především v jižní a západní Austrálii. Je jeden z nejmenších zástupců čeledi klokanovití, ale přesto má několik pozoruhodných schopností, třeba si dokáže udržet energii, i když skáče, vidí barevně a může pít mořskou vodu. V jejich mléce je také obsažena speciální látka, která má predispozice stát se novým antibiotikem. Je to noční živočich, který se přes den skrývá a vylézá jen v noci, býložravý. Ačkoliv bylo jeho teritorium značně omezeno při kolonizaci Evropany, stále se nejedná o ohrožené zvíře dle měřítek IUCN. Žije ve větších skupinách a dožívá se okolo devatenácti let, v zajetí i více.\n\nDříve byl rozšířen v početných izolovaných populacích na různých místech v jižní a jihozápadní Austrálii, mimo jiné i na různých ostrovech, na nichž částečně vyhynul. V současnosti žije již jen v jihozápadní Austrálii, na Eyreově poloostrově v jižní Austrálii a na Klokaním ostrově (\"Kangaroo Island\"), kde je hojný. Obývá oblasti s hustou vegetací, jaké vídáme v řídkých eukalyptových lesích, v pobřežních stepních formacích a v \"mallee\" (oblast suchých keřů). Původně vyhynul i na Novém Zélandu, kam byl později ale znovu dovezen. I přes to je zdejší populace jen malá. V českých zoo zatím není k vidění.\n\nPro australské domorodce byl klokan hlavní dostupný zdroj potravy. První Evropan, který měl možnost vidět klokany byl objevitel James Cook roku 1700. V 60. až 80. letech 20. století bylo klokaní maso z Austrálie vyváženo do Evropy, USA i Číny, kde se z něj většinou vyráběly konzervy pro psy. Postupně však s ohledem na ochranu přírody mnoho států dovoz klokaního masa omezuje. Dnes se již pro výrobu psího krmení neužívá, ale našlo uplatnění ve výživě lidí. Prodává i v evropských obchodech a restauracích. Maso má tmavou barvu a nízký obsah tuku, je dosti vláknité a má chuť podobnou srnčí nebo daňčí zvěřině. Nejchutnější je dušené nebo vařené.\n\nAustralští farmáři vidí v klokanech škůdce, ale většinou je nezabíjeli pro maso. Aby je zničili, otrávili farmáři vodu, takže v jedné oblasti v Západní Austrálii zahynulo během dvou měsíců 13 000 klokanů všech druhů, mezi nimi i mnoho klokanů dama. Na jiné farmě otrávili během pěti let 90 000 klokanů. Mnoho klokanů je také zabito srážkou s autem. Samotní klokani ale nejsou agresivní, strpí lidi ve svém okolí.\n\nKlokan dama má malou hlavu a velké uši s dlouhým ocasem, silným u kořene. Má tmavě šedohnědý hřbet, který se směrem dolů po bocích zesvětluje až do téměř bílé srsti na břiše. Klokan dama vykazuje výrazný pohlavní dimorfismus. Samci váží okolo 9,1 kg, zatímco samice jen 6,9 kg. Délka těla je u samců 59 až 68 cm, samice mají 52 až 63 cm. Na výšku mají obě pohlaví asi 45 cm. Ocas samců může mít až 45 cm, u samic je to podstatně méně, okolo 34 cm. Dokáží skočit až 2 m do dálky.\n\n"}
{"id": "171914", "url": "https://cs.wikipedia.org/wiki?curid=171914", "title": "Krujë", "text": "Krujë\n\nKrujë (albánsky: \"Krujë\" nebo \"Kruja\", řecky: Κρόια \"Kroia\", italsky: \"Croia\", turecky: \"Akçahisar\") je hlavní město okresu Krujë v Albánii. Žije zde kolem 20 000 obyvatel.\n\nNázev města pochází z albánského slova pro jaro, \"krua\".\n\nKrujë je známo jako rodné město albánského národního hrdiny Skanderbega. Odtud byli po 35 let úspěšně odráženi Osmančtí Turci (v letech 1443 až 1478). Hrad byl ubráněn během čtyř obležení Osmanskými Turky před konečnou kapitulací krátce po smrti albánského národního hrdiny Gjergje Kastriotiho (Skanderbega).\n\nHlavní turistické atrakce jsou hrad Krujë a pevnost, Skanderbegovo muzeum uvnitř hradu a starý obnovený orientální trh. V pevnosti je opravený dům z období Osmanských Turků, který je jako součást muzea etnografickou expozicí.\n\n\n"}
{"id": "171915", "url": "https://cs.wikipedia.org/wiki?curid=171915", "title": "Ron Paul", "text": "Ron Paul\n\nRonald Ernest „Ron“ Paul (* 20. srpna 1935 v Pittsburghu, Pensylvánie) je americký lékař a libertariánský politik. Lékařské vzdělání získal na \"Gettysburg College\" a \"Duke University\" v letech 1957 resp. 1961 a během své vojenské služby, kterou v 60. letech absolvoval, pracoval jako chirurg u letectva.\n\nV letech 1976–1977 a 1979–1985 byl členem Kongresu za Texas. V roce 1988 se za Libertariánskou stranu ucházel o prezidentský úřad. V roce 1997 se do Kongresu vrátil, opět za Republikány. 11. ledna 2007 ohlásil, že bude uvažovat o kandidatuře na prezidenta USA v roce 2008, 12. dubna svou kandidaturu potvrdil. 12. února 2008 se rozhodl svou kampaň omezit a věnovat se zajištění svého místa v Kongresu. 2. listopadu 2010 byl znovu zvolen jako kandidát Republikánské strany ve státě Texas spolu s ním uspěl ve volbách do amerického senátu i Rand Paul, jeho syn. \n\nRon Paul je jedním ze zakladatelů a „ideovým otcem“ Tea Party a jednou z největších libertariánských ikon současnosti,. Reprezentuje libertariánské křídlo Republikánské strany. Pravidelně hlasuje proti programům státních výdajů všeho druhu, čímž občas dráždí své spolustraníky. Zároveň patří mezi tzv. konstitucionalisty (ctí a obhajuje americkou ústavu), v souladu s jejímiž principy formuje své politické názory.\n\nV zahraniční politice preferuje neutralitu (je pro to neuzavírat bilaterární smlouvy s žádnou ze zemí, obchodovat se všemi). Nesouhlasí s preemptivní válečnou politikou, nemá však námitky proti obranné válce, která by byla schválena Kongresem. Hlasoval proti zahájení války v Iráku, které nedostalo podporu OSN, a kritizuje americkou přítomnost v této zemi (tvrdí, že nejen, že nepřispívá ke zvýšení bezpečnosti Američanů a naopak rozdmýchává další násilí).\n\nSe svou stranou se rozešel i v otázce USA PATRIOT Act, jednak proto, že v okamžiku hlasování neměl (jako ostatní členové Kongresu) možnost si jej přečíst, především však proto, že jej považuje za vážné ohrožení občanských svobod, zaručených Ústavou. Cení si suverenity své země coby národního státu a zastává vystoupení USA z OSN. Vyjádřil se též proti vytvoření Severoamerické měnové unie . Vystoupil i v kontroverzním dokumentárním filmu Endgame, kde odsoudil vytváření dalších obchodních unií (jako EU, Africká unie, atd.), coby další nástroj k postupnému sjednocování a spojování zemí v celosvětový superstát. (viz konspirační teorie NWO)\n\nV ekonomické oblasti podporuje zrušení daně z příjmů fyzických osob (přesněji řečeno, potvrzení její neplatnosti) a většiny vládních úřadů včetně Federálního rezervního systému. V rozpočtu Spojených států by podpořil úpravy, které by vedly ke změně přerozdělování bohatství ve prospěch střední a nižší třídy; naopak nesouhlasí s vydávání obrovského množství peněz do vojenství. Ještě před krizí 2008 systematicky upozorňoval na úskalí současné monetární politiky USA, a varoval, že povede k nekontrolovatelné inflaci (současně s tím kritizoval postup bankéřů Fedu a napsal návrh sněmovny reprezentantů H.R. 1207, která by Federální rezervní systém měla podrobit hloubkové kontrole a jeho činnost učinit více transparentní). Stejně jako Thomas Jefferson nebo Abraham Lincoln je za to, aby jediným subjektem, který má oprávnění emitovat peníze s nuceným oběhem, byla vláda (nikoli soukromě vlastněná Federální rezervní banka) a aby samotný tisk nebo ražení hotovosti nebylo zatíženo úrokem, kde současně obnos na jeho splacení by mohl být místo toho investován jinam do ekonomiky.\n\nJe zastáncem přechodu na komoditní krytí měny, např. na zlatý standard nebo tzv. „komoditní košík“, sestávající z více komodit, zajištěný diverzifikací. Své ekonomické názory opírá o tzv. rakouskou školu, jejíž představitelé propagovali mimo jiné minimální zásahy státu do ekonomiky a volný zahraniční obchod. Je odpůrcem ilegální imigrace a podporuje zvýšení ochrany hranic, s čímž mnoho libertariánů nesouhlasí. Snížení ilegální imigrace chce dosáhnout odstraněním sociálních podpor těmto imigrantům a odstraněním automatického občanství pro jejich děti.\n\nJe pro legalizaci marihuany nebo právo na vlastnění zbraně (které má zejména v Texasu velkou tradici). Na rozdíl od většiny libertariánů se vyslovuje pro zákaz potratů a je přesvědčen, že aktivita federálních úřadů v této oblasti je neústavní a že tato otázka by měla být ponechána v kompetenci jednotlivých států. Stejně se staví k homosexuálnímu manželství.\n\nDruhá prezidentská kampaň Rona Paula měla v porovnání s ostatními kandidáty nadprůměrnou podporu na internetu. Podle jednoho z největších dosud konaných internetových hlasování v prosinci 2007 vyhrál s drtivými 62,5 procenty. Heslem jeho kampaně bylo \"Hope for America\" (naděje pro Ameriku), jeho příznivci však vytvořili mnohá další, např. \"REVOLUTION\" (s překocenými písmeny EVOL tak, že vytvářejí odraz slova LOVE) a jiné. Paulovi příznivci také poukazují na nedostatečný prostor, který jejich kandidát dostává mainstreamových médiích, například v televizní volební debatě republikánských kandidátů z 11. října (kdy dostal nejméně otázek a času ze všech). On-line ankety sítě CNBC, ve které Paul s výrazným náskokem vyhrál, byla odstraněna a zaujatě o něm referuje i celostátní televizní síť Fox News, jejíž moderátor Paula nejdříve nevybíravě uvedl a poté jiní komentátoři osočili Paulovy sympatizanty, že v telefonickém hlasování, které Paul opět výrazně vyhrál, hlasovali vícekrát, přestože tato hlasování jsou z pochopitelných důvodů proti opětovnému volání zajištěna.\n\nPaul nakonec pro národní shromáždění Republikánské strany získal celkem 35 delegátů. Nejlépe si vedl v následujících státech, kde se v hlasování umístil na druhých místech: Nevada, Montana, Pensylvánie, Indiana, Severní Karolína, Nebraska, Oregon, Idaho, Jižní Dakota, Nové Mexiko, Severní Mariánské ostrovy. Nominaci tedy nakonec nezískal. Umístil se na čtvrtém místě za vítězem Johnem McCainem, Mikem Huckabeem a Mittem Romneym.\n\nV presidentských volbách odmítl podpořit Republikána Johna McCaina, což by považoval za zpronevěru svému celoživotnímu programu. 10. října 2008 svolal tiskovou konferenci, ve které ohlásil dohodu tzv. „třetích stran“ (\"3rd parties\", ostatní strany v americkém politickém spektru po Demokratech a Republikánech). Mezi zástupci těchto třetích stran byli Ralph Nader, Chuck Baldwin a Cynthia McKinney. Výše zmínění zástupci a Bob Barr, který se na poslední chvíli omluvil ze společné tiskové konference, vyjádřili formální shodu a sjednotili své postoje v následujících bodech:\n\nPaul v úvodním projevu naznačil určité rozčarování v tom, že těmto otázkám mainstreamová média věnují minimální pozornost (u Fedu se téměř jedná o tabu), přestože tyto problémy jsou velmi důležité (a v případě obrovského národního dluhu rozhodující pro chod samotných Spojených států). Poznamenal též, že navzdory tomu se jimi dvě dominantní americké politické strany nezabývají, místo toho licitují o mnohem méně závažných problémech, a dohromady nenabízejí voličům alternativy pro určení toho, kterým směrem se bude vývoj v jejich zemi ubírat (dokonce byla použita asociace, že se jedná o dvě frakce jedné strany).\n\nRon Paul původně neměl v úmyslu přímo podpořit žádného z těchto čtyři kandidátů. Po kritice ze strany Boba Barra za tento postoj oznámil, že bude volit Chucka Baldwina.\n\nV prvních primárkách americké Republikánské strany konaných tradičně ve státě Iowa 3. ledna 2012 se Ron Paul umístil na třetím místě se ziskem 21 procent hlasů. Významný úspěch zaznamenal zejména mezi voliči do třiceti let, kde obdržel 48 procent odevzdaných hlasů.. V primárkách ve státě New Hampshire, které se konaly 10. ledna 2012, skončil se ziskem 23 procent hlasů druhý za Mittem Romney, který získal 39 procent hlasů. V primárkách konaných dne 22. ledna 2012 ve státě Jižní Karolína získal Ron Paul 12,98 % hlasů a obsadil čtvrté místo.\n\nPříznivci Rona Paula si stěžují, že hlavní zpravodajské stanice tradičně Rona Paula ignorují (redaktoři např. při čtení volebních výsledků jeho jméno přeskočí nebo v nich není uvedeno vůbec; některé jeho volební kampaně televizní stanice nedovolily vysílat, v diskuzích dostává nejméně prostoru až po otevřené prohlášení některých novinářů, že Paula ignorují, protože ho považují za blázna).\n\nV roce 1957 si vzal Carol Wellsovou, s kterou má pět dětí: Ronald \"Ronnie\" Paul junior, Lori Paul Pyeatt,\nRandall \"Rand\" Paul, Robert Paul, Joy Paul-LeBlanc. Ron Paul je též osmnáctinásobným dědečkem a pro jedno z dětí jeho vnuků i pradědečkem. Jeho bratr Wayne se zabývá sociálními otázkami Spojených států. Syn Rand Paul byl v roce 2010 zvolen do amerického senátu za stát Kentucky.\n\nOd začátku 80. let napsal asi deset knih, tematicky se shodujících s postoji, které nyní prosazuje ve své kampani.\nJeho poslední kniha se jmenuje \"End The FED\", ve které volá po zrušení Federálního rezervního systému a vysvětluje, proč by měl být zrušen.\n\n\n"}
{"id": "171916", "url": "https://cs.wikipedia.org/wiki?curid=171916", "title": "CFP frank", "text": "CFP frank\n\nCFP frank ( \"franc des Colonies françaises du Pacifique\", \"frank francouzských kolonií v Tichém oceánu\") je od prosince 1945 zákonnou měnou tří francouzských zámořských území v Pacifiku (Francouzská Polynésie, Wallis a Futuna a Nová Kaledonie), které společně tvoří měnovou unii. V období mezi roky 1945 a 1969 byl CFP frank používán i na Nových Hebridách – společném dominiu Francie a Spojeného království, současném státu Vanuatu.\n\n\nBankovky mají nominální hodnoty 500, 1000, 5000 a 10 000 franků. Aktuální série bankovek byla do peněžního oběhu uvedena v roce 2014.\n\nSoučasné mince mají nominální hodnoty 1, 2, 5, 10, 20, 50 a 100 franků. Aversní strana je společná pro všechna území, reversní strana mincí má dva rozdílné motivy (podobný systém funguje u euromincí, kdy každý zúčastněný stát razí mince s vlastním národním motivem). V minulosti existovala i třetí série mincí, kterou vydávaly Nové Herbidy. Obě série mincí jsou platné pro všechny tři území.\n"}
{"id": "171917", "url": "https://cs.wikipedia.org/wiki?curid=171917", "title": "Klokan quokka", "text": "Klokan quokka\n\nKlokan quokka (\"Setonix brachyurus\") je malý zavalitý klokan s nápadně mohutnou hlavou a hustým kožichem.\n\nV jihozápadní Austrálii byl původně velmi rozšířený. Později z pevniny téměř úplně vymizel, v současnosti se jeho výskyt opět rozšiřuje. Dnes ho můžeme spatřit na ostrově Rottnest. Dává přednost husté vegetaci, přizpůsobil se však i sušším poměrům a otevřené krajině.\n\nKlokan quokka je menší druh, váží maximálně 5 kg. Živí se suchou vegetací, trávení mu usnadňují bakterie obsažené v žaludku. Zajímavé je, že podobné bakterie mají v žaludcích přežvýkavci, pro klokany je to věc neobvyklá, stejně tak jako to, že se quokka na ostrově kde žije, naučil pít slanou vodu z moře, neboť zde není voda pitná.\n\nKlokan quokka je jedním z prvních klokanů, kterých si Evropané všimli. Již roku 1696 byl popsán námořníky holandského objevitele Willema de Vlamingha na ostrově Rottnest nedaleko západní Austrálie jako \"jakási krysa velikosti kočky domácí\".\n\nDle IUCN je klokan zranitelný druh. Dnes ho naštěstí již nedecimují šelmy nebo ztráta vegetace, problémy však působí turisté, kteří klokanům nabízejí pamlsky.\n\n"}
{"id": "171924", "url": "https://cs.wikipedia.org/wiki?curid=171924", "title": "Klokan znamenaný", "text": "Klokan znamenaný\n\nKlokan znamenaný (\"Thylogale stigmatica\") patří k menším klokanům. Má stejně jako jeho nejbližší příbuzní poměrně podsadité tělo a je červenavě zbarvený. Liší se od ostatních podobných druhů svýma do červena zabarvenýma zadníma nohama.\n\n\nV několika poddruzích podél východního pobřeží od severního Nového Jižního Walesu až po špičku Yorského poloostrova. Je to zvíře žijící v mírném pásu tropických deštných lesů, proto ho poměrně snadno poznáme.\n\nTohoto klokana potkáme v deštných lesích východního pobřeží zřejmě nejčastěji. Je soumrakovým a nočním zvířetem a večer vylézá z houští na paseky za potravou. Zde ho lze dobře pozorovat. Za potravu mu slouží především spadané listí, živí se však i různými plody a houbami.\n"}
{"id": "171928", "url": "https://cs.wikipedia.org/wiki?curid=171928", "title": "Klokan pralesní", "text": "Klokan pralesní\n\nKlokan pralesní \"Dendrolagus bennettianus\" vypadá podobně jako všichni stromoví klokani. Má podsaditou postavu. Chybí mu však světlá páska na přední části hlavy, kterou má jeho příbuzný klokan stromový.\n\n\nV deštných lesích v malé oblasti v severovýchodním Queenslandu.\n\nKlokan pralesní je býložravec. Živí se převážně listy z 33 druhů rostlin. Dříve byli loveni domorodci, dnes jsou jejich hlavními predátory krajty a dingo.\n\nJe těžké si představit jak klokani mohou šplhat po stromech, neboť ocas nepoužívají k přidržování, nýbrž pouze k balancování. Nejlépe odpovídá srovnání s jihoamerickými lenochody, i když stromoví klokani nejsou tolik pomalí.\n"}
{"id": "171931", "url": "https://cs.wikipedia.org/wiki?curid=171931", "title": "Klokan stromový", "text": "Klokan stromový\n\nKlokan stromový (\"Dendrolagus lumholtzi\") má nápadně světlé pruhy v obličeji. Známe asi 6 druhů stromových klokanů.\n\nI když se to nezdá, nejsou klokani stromoví žádní drobečkové.\nV deštných lesích severovýchodního Queenslandu.\n\nStromoví klokani se živí listím. Mohou slézt i na zem v lese, kde pomalu hopkají nebo se pohybují po čtyřech. Na rozdíl od ostatních klokanů mají dlouhé přední nohy.\nV zajetí se jeden jedinec dožil dokonce 20 let.\n\nStromoví klokani velice dobře lezou a dalo by se říci, že nahrazují opice, které nikde v Austrálii nežijí. Jsou živorodí a jako jejich ostatní příbuzní jsou výborní skokani. Vzdálenost 9 metrů mezi korunami stromů pro ně není žádnou překážkou.\n\nSamice je březí jenom 32 dní. Nově narozený klokánek je velice maličký- neměří ani 1 cm. Hned po narození se vyšplhá do vaku za teplem, bezpečím a mateřským mlékem. Asi po roce ve vaku se klokánek osamostatní.\n"}
{"id": "171935", "url": "https://cs.wikipedia.org/wiki?curid=171935", "title": "Terminál hromadné dopravy Hradec Králové", "text": "Terminál hromadné dopravy Hradec Králové\n\nTerminál hromadné dopravy Hradec Králové je název trolejbusového a autobusového nádraží městské, příměstské i dálkové dopravy, které od 5. července 2008 severovýchodně od železniční stanice Hradec Králové hlavní nádraží provozuje Dopravní podnik města Hradce Králové. Budován byl od září 2006 do září 2008. V roce 2009 získal titul Stavba roku Královéhradeckého kraje v kategorii dopravních staveb.\nO výstavbě autobusového nádraží v Hradci Králové se uvažovalo již od poloviny 20. století. První studie a plány vedení města směřovaly k vybudování nádraží na Riegrově náměstí. Tím by došlo ke spojení možnosti železniční i autobusové dopravy. V 70. letech byla před nádražní budovu plánována čtyřproudá komunikace, takže se uvažovalo o vybudování autobusového nádraží severněji. Ačkoliv v 80. letech byly plány čtyřproudé komunikace opuštěny, Riegrovo náměstí již velikostí nevyhovovalo aktuálním požadavkům na předpokládaný objem provozu autobusů – proto město zůstalo u plánů na autobusové nádraží vzdálenější od železničního. Zejména se uvažovalo o území mezi ulicemi Nádražní a Koutníkovou (Antonína Dvořáka), několik set metrů severně až severovýchodně od nádražní budovy směrem k bývalému úřadu práce).\n\n5. ledna 2000 zastupitelstvo města usnesením zvolilo umístění při Nádražní ulici. Z 12 projektových kanceláří, které byly vyzvány k podání nabídky na zpracování studie, odbor hlavního architekta města vybral dvě nabídky pražských projektových kanceláří – Loxia a. s. a Atelier designu a architektury Patrika Kotase. 24. září 2002 zastupitelstvo usnesením vybralo druhou variantu (Atelier designu a architektury). Projekt pak zpracoval Metroprojekt a architekt Patrik Kotas. Investorem a později i provozovatelem je Dopravní podnik města Hradce Králové. Na konci července 2005 získal stavební povolení.\n\nV polovině roku 2005 získal pozornost a uznání diplomní projekt Terminálu Hradec Králové, který představil absolvovent FA TU Liberec Petr Štefek. Jeho koncepce, která sdružila všechny druhy veřejné dopravy do jednoho celku stávajícího nádraží, již ale nebyla v Hradci Králové uplatněna.\n\nPrvní výběrové řízení na dodavatele stavby vyhlásilo město Hradec Králové přibližně v červnu 2005. V polovině října 2005 zvítězilo konsorcium firem v čele se společností ŽS Brno s cenou 437 milionů Kč (bez DPH). Firma Skanska CZ (která skončila druhá s cenou 459 milionů Kč) se na počátku listopadu 2005 proti výsledkům odvolala s odůvodněním, že vítěz nesplnil požadavek na prověření uchazečů Národním bezpečnostním úřadem. Úřad pro ochranu hospodářské soutěže seznal tento požadavek výběrového řízení neoprávněným a začátkem února 2006 proto nařídil zrušení soutěže. Město proti rozhodnutí z časových důvodů nepodalo rozklad, ale vyhlásilo nové výběrové řízení.\n\nVe druhém výběrovém řízení, vyhlášeném v březnu (či květnu) 2006, s cenou 392 miliónů Kč zvítězila v polovině května 2006 ze čtyř uchazečů firma Strabag, která se v prvním kole s nejnižší cenou 420 milionů Kč umístila kvůli horším bankovním garancím na třetím místě. Cena včetně rekonstrukce přednádražního prostoru má být 470 milionů korun.\n\n5. září 2006 byla zahájena výstavba nového autobusového nádraží na prostranství mezi Nádražní, Hořickou a Sladkovského ulicí (mezi plotišťským nadjezdem a Nádražní ulicí), asi 200 metrů severně od Riegrova náměstí a přednádražního prostoru.\nV návaznosti má být provedena přestavba Riegrova náměstí, na němž jsou plánovány převážně pěší plochy a zeleň. Na plochách severně od terminálu je navržen obchodní areál, centrum pro sport a volný čas a vícepodlažní parkoviště. Linky městské hromadné dopravy budou na Riegrově náměstí mít v několika jízdních pásech (dva pásy směrem k centru města a jeden pás směrem k autobusovému nádraží) pouze nácestné zastávky a budou prodlouženy na autobusové nádraží, takže železniční a autobusové nádraží jimi budou dopravně propojeny – v tomto úseku se předpokládá bezplatný provoz. Napříč zastávkovými pruhy má vést úrovňový přechod umožňující přístup k zastávkám i k části náměstí osázené zelení.\n\nPlocha dnešního autobusového stanoviště Koruna byla nabídnuta investorům, pravděpodobně bude zastavěna. Jako podmínku si město stanovilo vybudování parkovacího domu pro automobily.\n\nPůvodní termín dokončení autobusového nádraží byl konec srpna 2007 a přestavby Riegrova náměstí konec října 2008, ale bylo ohlášeno zpoždění, jehož příčinou jsou problémy se statikou zjištěné při tvorbě prováděcí dokumentace ocelové konstrukce zastřešení. Podmínkou pro získání asi šedesátimilionové dotace z evropských fondů je dokončení terminálu do konce roku 2007.\n\nZastupitelstvo města 26. června 2007 vyjádřilo souhlas s tím, že původní termín dokončení (31. srpen 2007) bude odložen na 30. listopadu 2007.\n\nV listopadu 2007 investor oznámil, že terminál bude kvůli zdržení výstavby konstrukce střechy dokončen až na jaře 2008. Dne 17. prosince firma Strabag oznámila předpokládaný termín dokončení 31. května 2008. Pro čerpání dotace z EU by musela být stavba dokončena do konce dubna 2008, dopravní podnik vyjednává o dalším prodloužení tohoto termínu.\n\nProvoz terminálu pro autobusy byl zahájen 5. července 2008. Celá stavba byla dokončena 30.9.2008. V říjnu 2008 byl zahájen provoz trolejbusů.\n\nTerminál je situovaný v těsné blízkosti nádraží podél Nádražní ulice. Stavba je tvořena dvěma odbavovacími halami začleněnými do zastřešení nástupišť a okolními manipulačními plochami. Odbavovací haly jsou čtyřpodlažní budovy tvořené betonovým monolitickým skeletem s proskleným obvodovým pláštěm. Zastřešení nástupišť o ploše cca 60 x 120 m je provedeno membránami z PVC s prosklenými plochami. Ocelová nosná konstrukce je zavěšená na ocelových táhlech. Tvar střechy bývá přirovnáván k zastřešení olympijského stadionu v Mnichově nebo k zastřešení zastávek na pražské tramvajové trati Hlubočepy–Barrandov (navrženému stejným ateliérem Patrika Kotase). V severní, nezastřešené části terminálu je 20 řad odstavných stání pro autobusy a trolejbusy.\n\nProvozně je terminál hromadné dopravy rozdělen do dvou zón. Jedna zóna (blíže železnici) pro městskou a regionální dopravu (13 odjezdových stání pro autobusy i trolejbusy) a druhá zóna (východněji) pro dálkovou a mezinárodní autobusovou dopravu (12 odjezdových stání). Uvádí se kapacita terminálu 32 tisíc cestujících denně.\n\nDo roku 2008 byl Hradec Králové největším městem v České republice, kde nebylo plnohodnotné autobusové nádraží. Dálkové autobusové dopravě sloužila plocha před nádražím (autobusové stanoviště Hradec Králové, žel. st.) a Hradec Králové, aut. st. Koruna vzdálené asi 200 m jižně od nádražní budovy. Obě tato autobusová stanoviště meziměstských autobusů provozovala ČSAD BUS Chrudim a. s. – společnost, která provozuje autobusová nádraží a informační služby a svoji vlastní veřejnou dopravu neprovozuje (ta byla převedena na Connex Východní Čechy a. s.) Denně tato dvě stanoviště užívalo kolem 380 autobusových spojů. O výstavbě plnohodnotného autobusového nádraží se vážně uvažovalo již od poloviny dvacátého století.\n\nHradec Králové, žel. st. bylo autobusové stanoviště na Riegrově náměstí, na ploše před budovou železničního hlavního nádraží. Trolejbusy a městské autobusy zastavují podél chodníku u jižního křídla nádražní budovy u zastávkových sloupků Dopravního podniku. Meziměstské autobusy zastavovaly bez nástupišť šikmo či příčně k chodníku před severní částí nádražní budovy, cestující nastupovali z úrovně vozovky, zastávkové sloupky jednotlivých stání byly umístěny u kraje chodníku. Na tomto místě zastavovaly a měly i přestávky důležité dálkové autobusové linky do Brna, Prahy, Krkonoš, Orlických hor atd. Jednotlivé zastávky neměly vlastní zastřešení, ale cestující mohli využívat železniční odbavovací halu a její vybavení. Ačkoliv samotná dopravní plocha pro autobusy byla řešena zastarale a postrádala vlastní vybavení, poskytovala vynikající přestupní vazbu mezi městskou dopravou, dálkovými autobusy a železniční dopravou.\n\nPo zprovoznění nového terminálu hromadné dopravy byla přednádražní plocha přestavěna a autobusové stanoviště dálkové dopravy zrušeno. K novému terminálu se lze od nádraží dostat linkami MHD.\n\nHradec Králové, aut. st. Koruna, provizorní autobusové stanoviště v podobě panelového parkoviště s dvěma ostrovními nástupišti bez zastávkových sloupků, bylo umístěno asi 200 m jižně od hlavního železničního nádraží, vedle Puškinovy ulice. Dnes na jeho místě stojí nákupní centrum Aupark.\n\n"}
{"id": "171936", "url": "https://cs.wikipedia.org/wiki?curid=171936", "title": "Báze topologického prostoru", "text": "Báze topologického prostoru\n\nBáze topologického prostoru formula_1 je soustava otevřených množin ze systému všech otevřených množin v formula_1 takových, že každá otevřená množina v formula_3 se dá napsat jako sjednocení prvků v formula_1.\n"}
{"id": "171937", "url": "https://cs.wikipedia.org/wiki?curid=171937", "title": "Huffyuv", "text": "Huffyuv\n\nHuffyuv (nebo také HuffYUV) je velmi rychlý bezztrátový obrazový (video) kodek, jehož autorem je Ben Rudiak-Gould. Je uvolněn pod licencí GPL. Umožňuje komprimovat video ve formátu YUY2 (ve skutečnosti ne YUV ale YCbCr), RGB a RGBA. Rychlost komprese dosahuje až 38 MiB/s na 416 MHz procesoru Intel Celeron. Algoritmus je podobný bezztrátové kompresi JPEG-LS v tom, že je predikována hodnota následujícího pixelu a chyba (rozdíl) je zakódována pomocí Huffmanova kódování.\n\nHuffyuv byl původně určen pouze pro Microsoft Windows, ale byl nakonec zahrnut také do FFmpeg a produktů na něm založených (např. MPlayer, MEncoder, FFMPEG2Theora a VLC media player), takže je platformně nezávislý.\n\nOd roku 2002 není již kodek Huffyuv dále vyvíjen. Poslední verze tohoto kodeku je 2.1.1. Vývoj naopak pokračuje u jeho forku, kodeku Lagarith.\n\n\n"}
{"id": "171939", "url": "https://cs.wikipedia.org/wiki?curid=171939", "title": "Klokan černonohý", "text": "Klokan černonohý\n\nKlokan černonohý (\"Petrogale lateralis\") je středně velký skalní klokan, kterého lze lehce rozpoznat podle tmavých zadních nohou a černé špičky ocasu. Délka těla činí asi 45–55 cm, váží kolem 4,25-5,5 kg.\n\nJe rozšířen v několika poddruzích v centrální Austrálii a v suché části západní Austrálie. Jeho anglické jméno \"Black-footed Rock-wallaby\" napovídá, že obývá skalnaté oblasti. Skalní klokani žijí výhradně ve skalnatých oblastech, především jsou-li protkané trhlinami a jeskyňkami. V nich se klokani přes den ukrývají před horkem a slunečním žárem. Skalní klokani jsou soumraková a noční zvířata, která večer vylézají ze skal, aby se napásla.\n\n"}
{"id": "171945", "url": "https://cs.wikipedia.org/wiki?curid=171945", "title": "První italsko-etiopská válka", "text": "První italsko-etiopská válka\n\nPrvní italsko-etiopská válka bylo vojenské střetnutí Itálie a Etiopie na konci 19. století. Skončilo etiopským vítězstvím. Šlo o jeden z mála případů úspěšného ozbrojeného odporu Afričanů vůči evropským kolonizátorům.\n\n25. března roku 1889 si vládce Shewy (centrálního regionu Etiopie) Menelik II. za podpory Itálie podrobil Tigraj a Amharsko a byl zvolen císařem Etiopie (v té době známa pod jménem Habeš). Ani ne za měsíc a půl, 2. května, podepsal s Itálií smlouvu o spojenectví, která Itálii dávala kontrolu nad Eritreou, severovýchodní oblastí Etiopie na pobřeží Rudého moře, výměnou za uznání Menelikovy vlády.\n\nVe skutečnosti dvojjazyčná Wuchalská smlouva říkala něco jiného v italské verzi a něco jiného ve verzi amharské. Původní text, který Menelik údajně objevil krátce poté, ustanovoval nad Etiopií italský protektorát. Podle italských diplomatů však originální amharský text obsahoval tuto klausuli také a byla prý Menelikem vědomě podepsána.\n\nV roce 1893, když Menelik usoudil, že jeho moc v zemi byla upevněna, smlouvu odmítl. Italové zareagovali dalším zvyšováním nátlaku a v říjnu 1895 začali soustřeďovat své vojenské síly podél břehu řeky Mareb do Tigraje (na hranicích s Eritreou). Italové očekávali,že se k nim připojí vzbouření mocnáři, jako Gojjamský negus Tekle Haymanot, Ras Mengeša Yohannes a Aussaský sultán.\n\nNamísto toho však Tigrajci i Amharové vyjádřili podporu císaři Menelikovi, jako projev vlastenectví. Ostatní lidé pochybné loajality (jako třeba Aussaský sultán) byli přísně střeženy císařskou gardou. Menelik byl navíc dobře vyzbrojen, protože předchozí čtyři roky využil k výzkumu a nákupu moderních zbraní a munice.\n\nPrvní bitva proběhla u Amba Alagi 7. prosince, kdy etiopští vojáci obklíčili italské pozice, využívajíce přírodních obranných prvků a zatlačili Italy zpátky do Eritrey. Zbývající italští vojáci pod velením generála Giuseppe Arimondi se opevnili v nedokončené italské tvrzi v Mekele. Arimondi tam nechal malou posádku, čítající zhruba 1150 askariů (afričtí a arabští žoldáci, sloužící v kolonizátorských armádách) a 200 Italů, předal velení majorovi Gallianimu a odvedl zbytek svých vojáků do Adigratu, kde generál Oreste Baratieri, italský velitel, koncentroval svou armádu.\n\nMekele dosáhly etiopské jednotky během pár dní. Ras Makonnen zaútočil na tvrz 20. prosince, ale nebyl schopný obránce porazit. K prvnímu lednovému dni císař Menelik, doprovázen svou královnou Taytu Betul, přivedl velké vojsko do Tigraje a obléhal italskou pevnost od 6. do 21. ledna 1896, kdy se po několika bezvýsledných pokusech o dobytí Italové se svolením svého velení vzdali. Menelik stále věřil v mírové řešení konfliktu a tak zajatcům dovolil odejít i s jejich zbraněmi a dokonce jim daroval několik mul a tažných zvířat, aby se mohli připojit ke svému vojsku.\n\nTěžce přečíslená Baratieriho armáda odmítla útok opětovat, vědoma si faktu, že Etiopané nebudou schopni udržet tak velké množství vojáků v poli příliš dlouho, avšak italská vláda Francesca Crispiho odmítla akceptovat fakt, že byla poražena neevropskou armádou. Premiér nařídil Baratierimu na Etiopii neprodleně zaútočit.\nVýsledkem byla bitva u Adwy, jež proběhla 1. března 1896. V této bitvě byla zapojena téměř polovina veškerých italských sil ve Východní Africe. Etiopané se však bránili odhodlaně. Bitva se odehrála v hornaté krajině nedaleko města Adwy. Italská armáda byla složena ze čtyř brigád, čítajících dohromady zhruba 20 000 vojáků s 56 dělostřeleckými jednotkami. Generál Baratieri měl v plánu etiopské jednotky překvapit útokem v časných ranních hodinách. Předpokládal že vojáci budou ještě spát. Avšak Etiopané vstávali velmi brzo kvůli ranním bohoslužbám a tak jakmile zjistili co mají Italové v plánu, provedli protiútok a zcela italskou armádu rozdrtili. Ačkoli velká část Menelikova vítězství byla výsledkem číselné převahy, Menelikova důkladná příprava a vyzbrojení armády se na výsledku také podílela významnou měrou.\n\nItalské ztráty byly 11 133 mrtvých nebo nezvěstných a 2 000 dříve zajatých. Navíc bylo zabito či zajato 4 000 eritrejských askariů. Etiopie ztratila okolo 7 000 vojáků a zhruba 10 000 raněných. S italskými zajatci bylo zacházeno tak dobře, jak jen to situace dovolovala, ale 800 zajatých askariů bylo ze strany Etiopanů považováno za zrádce a tak jim byla useknuta pravá ruka a levé chodidlo.\n\nMenelik se v pořádku vrátil do Addis Abeby, hlavního města Etiopie, a vyčkal než Crispiho vláda v Itálii padne. To se stalo během čtrnácti dní a Menelik v říjnu zajistil Addis Abebskou smlouvou přesné vytyčení hranic s Eritreou a donutil Itálii uznat nezávislost Etiopie.\n\n"}
{"id": "171949", "url": "https://cs.wikipedia.org/wiki?curid=171949", "title": "Takifugu", "text": "Takifugu\n\nTakifugu je rod čtverzubců známý pod japonským názvem fugu (河豚 nebo 鰒)(japonsky „říční prase“). Asi 120 druhů se vyskytuje po celém světě mezi 45° severní a 45° jižní šířky. Živí se mlži, planktonem a drobnými korýši. Při napadení zvětšují svůj objem a dravec, který se nenechá odstrašit, zahyne na otravu tetrodotoxinem, obsaženým hlavně v játrech, pohlavních orgánech a kůži.\n\nVysoká jedovatost ryby neodrazuje japonské labužníky, kteří oceňují zvláštní chuť způsobenou minimálním množstvím jedu v pokrmu. Připravovat tuto rybu mohou pouze licencovaní kuchaři, takže pokrmy podávané v restauracích jsou bezpečné. Každoročně nicméně zahyne několik lidí na otravu z neodborně připravené ryby nebo podcenění množství jedu ve vysoce jedovatých orgánech.\n\nTetrodotoxin působí postupné ochrnutí svalstva. Oběť otravy se udusí při plném vědomí. Není doposud znám protijed. Léčba otravy spočívá v umělém dýchání přístrojem, dokud nepominou účinky jedu. Jed je vytvářen bakteriemi \"Pseudomonas\" a také bakteriemi Vibrio fischeri, které kolonizují trávicí soustavu ryby. Ryba obsahuje smrtelnou dávku pro cca 30 lidí.\n\nZ neznámé příčiny je genom čtverzubců vysoce kompaktní bez vmezeřených úseků a díky tomu byl u několika druhů již zmapován.\n"}
{"id": "171951", "url": "https://cs.wikipedia.org/wiki?curid=171951", "title": "Lagarith", "text": "Lagarith\n\nLagarith je otevřený bezztrátový obrazový (video) kodek, jehož autorem je Ben Greenwood. Je uvolněn pod licencí GPL verze 2. Vlastní kodek je určen pro Windows, ale existují i utility pro Mac OS.\n\nByl navržen s několika cíli:\n\nTyto tři záměry činí kodek k editaci videa vhodnější něž původní kodek Huffyuv.\n\n\n"}
{"id": "171959", "url": "https://cs.wikipedia.org/wiki?curid=171959", "title": "Epos (software)", "text": "Epos (software)\n\nEpos je samostatný jazykový systém převádějící text na řeč (Text-to-Speech – TTS). Primárním cílem tohoto otevřeného programu je vědecký výzkum. Epos se snaží být nezávislý na zpracovávaném jazyce, lingvistických popisných metodách a na použitém rozhraní.\nDnes aktuální stabilní verze projektu Epos je verze 2.4.85 vydaná v říjnu roku 2008, a nyní je nabízena k výzkumným, studijním a jiným účelům zdarma. Aktuální vývojová verze TTS systému Epos je 2.5.37.\n\nEpos je šířen pod licencí GNU GPL.\n"}
{"id": "171960", "url": "https://cs.wikipedia.org/wiki?curid=171960", "title": "Epos (rozcestník)", "text": "Epos (rozcestník)\n\nNázev Epos má více významů:\n"}
{"id": "171967", "url": "https://cs.wikipedia.org/wiki?curid=171967", "title": "Skript", "text": "Skript\n\nSkript nebo script (z latinského \"scribere\", psát) označuje mimo jiné:\n\n\n"}
