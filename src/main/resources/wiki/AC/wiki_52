{"id": "291298", "url": "https://cs.wikipedia.org/wiki?curid=291298", "title": "Pojízdná prodejna", "text": "Pojízdná prodejna\n\nPojízdná prodejna je typicky motorové vozidlo, ve středoevropských podmínkách postavené zpravidla na bázi autobusu, skříňového nákladního automobilu nebo dodávkového automobilu, které zajišťuje prodej základního spotřebního sortimentu (potraviny, smíšené zboží) pravidelným objížděním míst, kde není stálá prodejna. Zákazníci vstupují do vozidla, které může být uzpůsobeno buď pro pultový nebo pro samoobslužný prodej. Vozidlo může být uzpůsobeno i pro prodej z okénka (pak zákazník nevstupuje do vozidla), případně, jde-li o menší vozidlo, může i prodavač obsluhovat zákazníka zevně vozidla. Zejména v asijských zemích jsou rozšířené i pojízdné prodejní stánky, z nichž mnohé jsou sestrojeny na bázi speciálního jízdního kola.\n\nStanoviště pojízdné prodejny bývá vyznačeno a vybaveno informací o dnech a době prodeje, která obvykle bývá jednou či vícekrát týdně, vždy jen po dobu řádově jedné či několika hodin.\n\nPrincip pojízdného prodeje se podle tržní situace používá i pro prodej speciálního sortimentu (propanbutanové bomby, zmrzlina, mlékárenské, pekařské nebo masné výrobky, jízdenky a místenky a jiné) nebo bývají podobným způsobem poskytovány některé služby (pojízdná veřejná knihovna neboli tzv. \"bibliobus\", pojízdná čistírna oděvů nebo peří, pojízdná zdravotní ordinace, sběrna druhotných surovin nebo jiná výkupna atd.).\n\nJeště v roce 1948 tvořil soukromý obchod více než 70 procent maloobchodního obratu (poslední soukromá obchodní provozovna byla zestátněna v roce 1960). V květnu roku 1948 zřídil ministr vnitřního obchodu František Krajčír národní podniky: Československé hotely, Čedok, Tep (obchody s textilem), Textilia (dříve Textilia obchodní společnost s.r.o.), Obchodní domy (jako socialistická obchodní služba městu a venkovu), Narpa (papírnictví), Řemeslnické potřeby, Keramika, Chemodroga (drogerie), Drobné zboží, Sklo a porcelán, Pramen, Nový byt, Jas, Zdar (sportovní spotřeby), Technomat, Kovomat, Sanitas, Uhelné sklady, Sběrné suroviny a Velkodistribuční družstevní podnik (VDP), do nichž byly zařazeny stávající prodejny.\nPoslanec NS Josef Horn na schůzi NS při schvalování státního rozpočtu na rok 1949 uvedl, že v oboru obhospodařovacím se roku 1948 činnost ministerstva vnitřního obchodu soustřeďovala především na odstranění nepořádku v distribuci textilu a že byly zřízené národní podniky „Tep” a „Obchodní domy”, jimž bylo společně s družstvy dodáváno textilní zboží z oblastních rozděloven. Hlavní změna v distribuci textilu a obuvi tak na rok 1949 spočívala v tom, že část textilního zboží a obuvi se začala prodávat „\"neomezeně na volném trhu za značně vyšší ceny\"” a že „\"nový odběrný list na textil a obuv nedostávali již všichni občané, nýbrž jen námezdně pracující, zemědělci do 15 ha, důchodci, vysokoškoláci a umělci\"”. \n\nSoučasně s tímto opatřením zavedl národní podnik „Textilia” a „Tep” první pojízdné prodejny na venkov, které se před vánocemi rozjely do \"„vzorných obcí a JZD”\". V roce 1950 už zajížděly na venkov i další pojízdné prodejny národních podniků OP (oděvní prodejny), Jas, Zdar, Sklo-porcelán, Elektra, Chemodroga, atd., které měly v rámci nastolené socializující politiky stírat rozdíly mezi městem a venkovem. \n\nV roce 1950 se propaganda kolektivizace venkova rozšířila o „pojízdné vesnické trhy” s výrobky výše zmíněných národních podniků, kterými KSČ odměňovala kolektivizační práci a vzorné plnění pětiletého plánu v zemědělství (vedle zájezdového Vesnického divadla, pojízdných knihoven a biografů). \n\nPojízdné prodejny národních podniků ztrácely po měnové reformě a ukončení přídělového systému postupně smysl. S kolektivizací venkova se ÚV KSČ zaměřilo na budování jednotného spotřebního družstevnictví.\n\nVedle pojízdných prodejen národních podniků vznikaly i pojízdné prodejny spotřebních družstev Jednoty. Například ve Vlašimi měla Jednota pojízdnou prodejnu potravin už v roce 1950 a v roce 1951 rozšířila nabídku o večerní nepotravinářský prodej (kuchyňské nádobí, textil a některé druhy volného hospodářského zboží). \n\nV roce 1952 byl ustaven Ústřední svaz spotřebních družstev v Praze (ÚSSD) a v krajích krajské svazy. Dne 27. října 1954 schválilo Národní shromáždění zákon o lidových družstvech a o družstevních organizacích. \n\nDružstevní trhy Jednoty, doprovázené kulturními (výstavy výrobků, zboží, nábytku) i politickými akcemi, měly snížit tržní atraktivnost pouťových trhů (bývalých výročních trhů) a patřily ke komunistické taktice protipouťového boje. Často týden před konáním poutě se v místě nebo v blízkém okolí konaly družstevní trhy Jednoty a o pouti už nebylo co prodávat a lidé o takové poutě pak neměli zájem. V roce 1953 se jich konalo přes 3000 v českých krajích a 878 na Slovensku. Doplňkem družstevních trhů se staly také zájezdy pojízdných prodejen.\n\nNa základě usnesení č. 200/1957 proběhl poslední destruktivní zásah do činnosti spotřebního družstevnictví. V roce 1958 byla celá síť velkoobchodu předána do státního sektoru. Spotřební družstva Čech a Moravy (členové Národní fronty) byla organizována v „Českém svazu spotřebních družstev” (nejvyšší orgán ústřední výbor Českého svazu spotřebních družstev) a na Slovensku ve „Slovenském svazu spotřebních družstev” (nejvyšší orgán ústřední výbor Slovenského svazu spotřebních družstev). Zpravidla v každém okrese působila „Jednota” s dodatkem jména města, v němž měla sídlo. Ve větších obcích stála její prodejna, nákupní středisko nebo obchodní dům Jednoty, dále restaurace, motoresty, hotely i kulturní domy. V obci nebo osadě, kde se z ekonomických důvodů stálou prodejnu zřizovat nevyplatilo, dojížděla k obyvatelům podle stanoveného rozvrhu pojízdná prodejna Jednoty. \n\nDo odvětví vnitřního obchodu spadaly organizace a podniky, jejichž činností byl prodej zboží spotřebitelům na základě příslušného povolení. Jednalo se o maloobchodní podniky, prodávající potravinářské a nepotravinářské zboží, podniky, závodní jídelny a kantýny, velkoobchodní podniky (sklady), zajištující zásobování maloobchodu a stravování. Do maloobchodní sítě patřily prodejny potravinářské, smíšené, nepotravinářské, obchodní domy a družstevní nákupní střediska, prodejny paliv a stavebnin, pevné stánky a kiosky, pojízdné prodejny a ostatní prodejny. \n\nPojízdné prodejny zabezpečovaly především pravidelné zásobování nejmenších venkovských sídel, sezónní zásobování rekreačních oblastí, přechodné zásobování míst se stálou prodejnou v případě dovolené, nemoci nebo při nepředvídaných okolnostech a jednorázové zásobování tržních akcí, kulturních, sportovních, společenských a jiných akcí. V maloobchodní síti se jednalo hlavně o pojízdné prodejny smíšeného zboží, potravinářského zboží, masa a uzenin, výjimečně prodejny textilního zboží, nepotravinářského zboží, partiového zboží, ovoce-zeleniny, nápojů. V roce 1976 bylo pojízdných prodejen v Československu kolem 700.\n\nVětšina družstev Jednota ukončila provoz pojízdných prodejen krátce po roce 1989, protože prodejny přestal dotovat stát. Například Jednota Český Těšín prodala své dvě pojízdné prodejny již v roce 1990. Někde však v této činnosti družstva nebo živnostníci pokračují dosud, často za finanční podpory obcí, protože zánik postihl i mnoho stálých prodejen v malých vesnicích. V roce 2008 pojízdné prodejny smíšeného zboží provozuje v Česku několik desítek soukromníků.\n\nV Moravskoslezském kraji zajíždí pojízdná prodejna smíšeného zboží spotřebního družstva Jednota Frýdek-Místek dvakrát týdně do osad obcí Bílá (okres Frýdek-Místek), Baška (okres Frýdek-Místek), Staré Hamry a Malenovice, dostává na tuto činnost i dotace od obcí, například Staré Hamry doplácejí 50 000 Kč ročně. Družstvo jezdí s upraveným autobusem LIAZ z 80. let.\n\nAsi 50 vesnic v okrese Havlíčkův Brod v okolí Havlíčkova Brodu, Přibyslavi a Chotěboře obsluhuje pojízdnou prodejnou Zbyněk Mrkvička. Do roku 2006 používal upravený autobus, pak upravený skříňový automobil Avia.\nVesnice v okolí Semil objíždějí s prodejnou manželé Mařatkovi.\nV Dačicích působí dvě pojízdné prodejny, provozují je Zdeňka Kuchtová (objíždí 8 míst) a Jindřich Nypl (objíždí 12–14 vesnic denně).\nVáclav Pinkas ze Sušice objížděl začátkem roku 2006 asi 52 vesnic na Šumavě a v Podšumaví, celkem asi 250 zákazníkům, převážně důchodového věku. Působí od roku 1998. Na Klatovsku působí kromě něj ještě další dvě pojízdné prodejny, v 80. letech jich bylo desetkrát více.\n\nPojízdné prodejny fungují i v jiných oblastech, zajíždějí například do Něžovic v okrese Písek, Skalice v Nečíně na Příbramsku, Ctiboře u Vlašimi, Červené Třemešné v okrese Jičín, Popic v okrese Břeclav, do tří osad obce Nasavrky a mnohde jinde.\n\nV Česku od roku 1993 působí firma Family Frost, která více než 200 prodejními velkými dodávkovými vozidly charakteristické žluté barvy rozváží zejména mražené krémy a jiné hlubokozmrazené potraviny ve větších baleních po celém území republiky. Příjezd na stanoviště oznamuje charakteristickou hlasitou znělkou.\n\nMěstská knihovna v Praze provozuje pojízdnou knihovnu, tzv. bibliobus. Dvakrát týdně například nahrazuje knihovnu v Karlíně, kterou zničila povodeň v roce 2002.\n\nPodle českého živnostenského zákona se i pojízdná prodejna nebo obdobné zařízení považuje za provozovnu. Musí být trvale a zvenčí viditelně označena obchodní firmou (názvem právnické osoby) nebo jménem a příjmením podnikatele a identifikačním číslem (IČO). Dále musí být označena údajem o místě podnikání nebo sídle podnikatele a jménem a příjmením osoby odpovědné za činnost provozovny.\n\n\n\n"}
{"id": "291300", "url": "https://cs.wikipedia.org/wiki?curid=291300", "title": "Dolly (ovce)", "text": "Dolly (ovce)\n\nOvce Dolly (5. července 1996 – 14. února 2003) byla prvním savcem úspěšně naklonovaným ze somatické buňky dospělého jedince. Do historie Dolly vstoupila 23. února 1997, kdy byl veřejnosti Skotským výzkumným ústavem potvrzen úspěšný pokus, který vedl její „duchovní otec“ profesor Ian Wilmut. O dva roky později bylo zjištěno, že buňky v jejím těle neodpovídají jejímu fyzickému stáří, ale spíše věku její genetické předchůdkyně – šestileté ovce.\n\nDolly přivedla za svůj život na svět šest zdravých jehňat. Na konci života ji sužovala artritida, tedy onemocnění, které je u takto starých ovcí neobvyklé, ale ne výjimečné. Jméno Dolly získala podle slavné americké country zpěvačky Dolly Partonové. Skupina vědců ve skotském Roslinově institutu ji totiž stvořila z buňky mléčné žlázy a nikdo si prý nedokázal vybavit působivější prsa, než jaká měla Dolly Partonová.\n\n14. února 2003 byla Dolly utracena pro plicní infekci. \n\n"}
{"id": "291302", "url": "https://cs.wikipedia.org/wiki?curid=291302", "title": "Dolly", "text": "Dolly\n\nDolly je zpravidla ženské křestní jméno.\n\nMezi význačné nositelky tohoto jména patří:\n"}
{"id": "291305", "url": "https://cs.wikipedia.org/wiki?curid=291305", "title": "Tomb Raider II", "text": "Tomb Raider II\n\nTomb Raider II: Starring Lara Croft (také známá jako Tomb Raider: The Dagger of Xian) je druhým pokračováním počítačové hry Tomb Raider. Tento díl byl vyroben společností Core Design a vydaný společností Eidos Interactive. Hra byla vydaná v roce 1997 pro PC a PlayStation. V tomto příběhu hledá hlavní hrdinka Lara Croft Xianskou dýku, o které se kdysi v Číně vyprávělo, že dá svému majiteli ohromnou moc, pokud si s ní probodne srdce.\n\nPříběh Tomb Raideru II se týká mýtické Dýky z Xianu, zbraně, jenž používal čínský císař k vedení své armády. Dýka má takovou moc, že vražením dýky do těla majitele se nositel promění v draka. Úvodní intro ukazuje, že poslední boj, který byl bojován s touto dýkou skončil porážkou, protože mnich z Tibetu vyjmul dýku ze srdce císaře. Dýka byla navrácena na místo odpočinku ve Velké čínské zdi a uzamčena po staletí.\n\nHra začíná v současnosti poblíž Velké čínské zdi, kde Lara Croft zjišťuje pravdu o legendě Dýky. Zjistí, že Marco Bartoli, benátský mafiánský boss, založil kult posedlý poveští o Dýce. Na to se hned Lara vydá do Benátek, kde gangu patří část města. Po tom, co si prorazí cestu skrz Bartoliho rezidenci a operní divadlo, Lara pronásleduje jeho letadlo, ale je vyřízena dříve než se mohla Bartolimu postavit.\n\nLetadlo směřuje k ropné plošině. Na místo, kde kult provádí vykopávky na potopené lodi zvané Maria Doria, luxusní zaoceánský parník, který byl ve vlastnictví otce Marca Bartoliho. Když Lara nabyde vědomí, zjistí, že jí posádka odzbrojila. Získá však své zbraně a projde přes ropnou plošinu. Později je informována uvězněným tibetským mnichem, bratrem Chanem, že vrak vezl starověký tibetský artefakt zvaný Seraph. Lara se potápí k vraku lodi. Tam úspěšně získává Seraph. Později získává letadlo a odletí do Tibetu.\n\nLara míří do tibetského kláštera Barkhang. Zde pomáhá mnichům v boji s kriminálníky Marca Bartoliho. S pomocí mnichů najde pět modlitebních kol, kterými otevřírá dveře, které vedou do místnosti, kde použije Seraph. Pokračuje dále uvnitř katakomb, aby našla Talion, klíč sloužící k otevření dveří, které vedou k dýce. Po konfrontaci s několika Yeti objevuje Talion.\n\nLara se vrací do Číny a otevírá dveře do komory s dýkou. Než však dosáhne na artefakt se Lara ponořuje do katakomb pod Velkou čínskou zdí. Po vystoupání schodiště s čepelemi, dojde na místo, se zeleným plovoucími ostrůvky a bojovníky. Nakonec se přesune do místnosti, kde svědkové Bartolimu bodnou dýku do srdce a Bartoli se promění v draka. V závěrečném boji, Lara dokáže dočasně draka zneškodnit a vytáhne dýku z jeho srdce. Brzy po tom, se celý hrob začíná hroutit a část Velké čínské zdi je zničena.\n\nV epilogu se Lara vrací domů, kde si prohlíží dýku. Náhle slyší alarm. Zbytek mužů Marca Bartoliho jí sledoval do Anglie a plánují napadnout její sídlo. Lara je však přemůže. V posledním snímku se Lara vysléká před vstupem do sprchy. Obrátí se ke kameře a říká: \"Nemyslíte, že jste viděl dost?\" Pak vystřelí svou brokovnicí na kameru.\nV tomto dílu hry se objevují nové zbraně.\n\nDalším vylepšením této hry je hraní pod širým nebem. V předchozím dílu byla obloha černá i v úrovních odehrávajících se venku.\nPostava Lary se také změnila. Její rysy jsou méně hranaté a přibyl také vlající cop místo drdolu. Lara má v tomto dílu tři druhy oblečení.\nMezi nové vybavení Lary patří také světlice, kterými s může posvítit v temných zákoutích příběhu. Ovládání postavy je stejné jako v předchozím díle, objevují se zde však dva dopravní prostředky: sněžný skútr a motorový člun.\n\n"}
{"id": "291307", "url": "https://cs.wikipedia.org/wiki?curid=291307", "title": "Parascaris", "text": "Parascaris\n\nParascaris je rod škrkavkovitých hlístic parazitující ve střevě lichokopytníků. Nejvýznamnějším zástupcem rodu je druh \"Parascaris equorum\", který cizopasí u koní, oslů a jejich kříženců, případně u zeber.\n\n"}
{"id": "291308", "url": "https://cs.wikipedia.org/wiki?curid=291308", "title": "Karel Pichlík", "text": "Karel Pichlík\n\nKarel Pichlík (2. března 1928, Praha – 16. dubna 2001, Praha) byl český historik, zaměřený na české a slovenské dějiny 20. století a na dějiny rakousko-uherské a československé armády. Patřil do skupiny původních signatářů Charty 77. Nositel státního vyznamenání Medaile Za zásluhy II. stupně (1998).\n\nKarel Pichlík se narodil v Praze. V roce 1947 odmaturoval na reálném gymnáziu v Praze na Vyšehradě. V témže roce vstoupil do KSČ. V letech 1949–1953 studoval historii na Filozofické fakultě pražské Univerzity Karlovy. Po ukončení studia zůstal na katedře historie jako asistent a později odborný asistent. V těchto letech napsal s Karlem Bartoškem několik velice tendenčních prokomunistických knih, především publikaci \"Američané v západních Čechách\" (1953), která pojednávala o „řádění a protilidové činnosti“ amerických vojáků (označovaných za okupanty) v Plzni a v okolí po osvobození tohoto regionu. V roce 1958 nastoupil jako vědecký pracovník do Vojenského historického ústavu v Praze. V letech 1959–1965 a 1968–1969 byl členem redakční rady časopisu \"Dějiny a současnost\". Roku 1962 získal titul kandidáta věd (CSc.), roku 1967 doktorát filozofie (PhDr.). Habilitoval se roku 1968, ale docentem byl z politických důvodů jmenován až v roce 1990. \n\nPo okupaci Československa v srpnu 1968 byl jako stoupenec společenských a politických reforem pražského jara pronásledován normalizačním režimem. V roce 1969 byl vyloučen z KSČ a propuštěn z Vojenského historického ústavu. Na mnoho let mu byla zakázána nejen vědecká, ale i jakákoliv kvalifikovanější práce. V letech 1970–1988 pracoval jako pomocný dělník (mj. jako tzv. vodoměrka) v podniku Vodní zdroje. Práci ve vlastním oboru se mohl věnovat pouze soukromě a více méně tajně. Na konci roku 1976 v první skupině signatářů podepsal prohlášení opoziční iniciativy Charta 77.\n\nTeprve po listopadu 1989 se mohl vrátit ke své profesi. V letech 1990–1994 pracoval v Historickém ústavu Čs. armády (od roku 1993 Historický ústav Armády ČR; nástupnická organizace Vojenského historického ústavu), z toho první tři roky ve funkci ředitele Památníku odboje. V letech 1995–1997 působil jako konzultant Kanceláře prezidenta republiky. Byl předsedou redakční rady v časopisech \"Dějiny a současnost\" (1990–1992) a \"Historie a vojenství\" (1990–1994). Zúčastnil se práce několika historických komisí: Historické komise KC Občanského fóra (1989–1990), Československo-rakouské komise historiků (1990–1992) a Česko-slovenské komise historiků (od roku 1994). Dále byl členem správní rady Ústavu T. G. Masaryka (od roku 1990) a Československého dokumentačního střediska (od roku 1999). V roce 1998 mu prezident České republiky udělil Medaili Za zásluhy II. stupně. Karel Pichlík zemřel 16. dubna 2001 v Praze.\n\n\n\nZahraniční vydání:\n\n\nKromě výše uvedených prací, vydaných knižně, byl autorem celé řady odborných článků, které publikoval v několika tematických sbornících a v časopisech: \"Historie a vojenství\", \"Historický časopis SAV\", \"Literární listy\", \"Československý časopis historický\", \"Listy Masarykovy společnosti\", \"Österreichische Osthefte\", \"Vojnoistorijski glasnik\", \"Revue d´histoire moderne et contemporaine\", \"La nouvelle alternative\" a dalších.\n\n\n"}
{"id": "291310", "url": "https://cs.wikipedia.org/wiki?curid=291310", "title": "Křeč", "text": "Křeč\n\nKřeč (: spasmus, : hyperkinesis) je nefyziologický stav, kdy dochází k nadměrnému či dlouhodobému stahu kosterní nebo hladké svaloviny. Mechanismus vzniku křečí tkví v inervaci svalů, konkrétně ve vyšší dráždivosti nervů či neustálému dráždění nervových synapsí různými mediátory. Křeč může postihovat jeden sval nebo celé svalové skupiny. Déle trvající spasmy hladké svaloviny životně důležitých orgánů (např. bronchospasmus – křeč svaloviny průdušek, spasmus střeva) mohou být fatální.\n\n\n"}
{"id": "291312", "url": "https://cs.wikipedia.org/wiki?curid=291312", "title": "USS Maine (ACR-1)", "text": "USS Maine (ACR-1)\n\nUSS Maine (ACR-1) byla první válečná loď US Navy pojmenovaná po americkém státě Maine. Jednalo se o jeden z prvních predreadnoughtů o výtlaku 6682 tun. V době kdy byl spuštěn na vodu byla oficiálně nazývána pancéřový křižník. Postavena byla jako odpověď na brazilskou loď \"Riachuelo\". Podobně jako u dalšího amerického obrněnce USS \"Texas\", byla hlavní 250 mm děla \"Maine\" rozmístěna v asymetricky umístěných dělových věžích. Věž na pravoboku byla před hlavní nástavbou a věž na levoboku až za ní (u \"Texasu\" tomu bylo naopak). Toto ve své době časté řešení omezovalo schopnost lodi střílet plnou boční salvou.\n\nAmerický Kongres rozhodl o stavbě lodí 3. srpna 1886 a kýl \"Maine\" byl založen 17. října 1888 v loděnici New York Navy Yard v Brooklynu. Na vodu byl spuštěn 18. listopadu 1889 a do služby vstoupil pod velením kapitána Arenta S. Crowninshielda 17. září 1895.\n\n\"Maine\", kotvící v havanském přístavu, zde 15. února 1898 vybuchl a potopil se. To přispělo k vypuknutí španělsko-americké války. Potopení lodi se v dalších letech stalo předmětem řady spekulací a nebylo dodnes jednoznačně objasněno. Tehdejší americká veřejnost ho připisovala Španělsku.\n\n\"Maine\" strávila většinu své služby na východním pobřeží USA a v Karibiku. V lednu 1898 byla loď vyslána z Key West na Floridě do kubánské Havany, aby zde během nepokojů ochraňovala americké zájmy. O tři týdny později, 15. února v 21:40, došlo na palubě \"Maine\" k výbuchu. Vyšetřování ukázalo, že vybuchlo pět tun prachových náplní pro děla hlavní a sekundární ráže. Výbuch v přední části lodi zcela zničil celou příď plavidla a \"Maine\" se okamžitě potopila na rejdě přístavu. Většina posádky spala či odpočívala v kajutách v přední části lodi, což vedlo k velkým ztrátám na životech. Celkem 266 mužů zahynulo při výbuchu a potopení lodi, dalších 8 později na následky zranění. Kapitán lodi a většina z důstojníků zkázu lodi přežila, protože jejich kajuty se nacházely na zádi lodi.\n\nAmerický námořní soud v Key West rozhodl 28. března téhož roku, že výbuch způsobila námořní mina.\n\nVýbuch na \"Maine\" byl důležitým bodem na cestě ke španělsko-americké válce, která začala v dubnu 1898. Prezident William McKinley odmítl, že by potopení lodi bylo casus belli pro vypuknutí války, přesto výbuch mobilizoval americkou veřejnost a byl často zmiňován zastánci války.\n\nV letech 1911–1912 byl vrak lodi vyzvednut a s vojenskými poctami potopen u kubánského pobřeží.\n\n\n"}
{"id": "291314", "url": "https://cs.wikipedia.org/wiki?curid=291314", "title": "Luc Benoist", "text": "Luc Benoist\n\nLuc Benoist (23. prosince 1893–1980) byl francouzský historik umění.\n\nPsal také pod pseudonymem de Luc-Benoist. Zpočátku pracuje jako muzejní konzervátor, pak se stává historikem umění.\nPublikoval četná kunsthistorická díla a zároveň se zajímal o duchovní věci, pak rovněž o esoteriku a symbolismus, zejména se zajímal o východní metafyziku\na o dílo René Guénona.\nByl náměstkem konzervátora zámku Versailles, honorárním konzervátorem organizace Francouzská muzea a konzervátorem Muzea krásných umění v Nantes /1947-1959/.\nPo roce 1928 objevuje 2 knihy René Guénona a dílo tohoto autora u něho vyvolá naprostou intelektuální reorientaci.\nV roce 1939 u něho Jean Paulhan objednal článek o Guénonově díle pro Nouvelle revue francaise, který byl uveřejněn až v roce 1943. Spolupracoval pravidelně\nna revue Études Traditionelles /Tradiční studia/.\n\nZnaky, symboly a mýty (1975) je jedno z typických vyzrálých Benoistových děl. Autor nás nejprve seznamuje se svým výkladem slova \"symbol\". Chápe jej jako každodenní součást našeho života, přítomnou ve většině našich činností.\n\nÚstřední kapitola se věnuje původu jazyka. Autor, ač nezmiňuje jméno Saussureovo, polemizuje s jeho teorií, že tvar znaku je arbitrární (Saussure: Kurz obecné lingvistiky). Podle Benoista význam slova i jeho zvuk jsou úzce svázány. Píše, že slovo je předcházeno gestem, které vzniká opakováním a rytmizací. Zdroje řeči (zvuku slov) jsou čtyři:\n\nVýše zmíněného původu jsou i gramatické osoby. Prvá osoba (fr. moi): vysoké \"i\" na konci slova charakterizuje to, co je blízko a \"m\" na počátku slova je spojeno se vším, co je blízké. Naproti tomu \"t\" a \"d\" jsou spojena s tendencemi odstředivými (toi nebo tu ve francouzštině, případně latinské iste).\n\nV dalších kapitolách se autor zabývá symbolikou, dualitou symbolů, symbolikou uspořádání světa, čísel, živlů...\n\nV kapitole Rituály a mýty se dovídáme o eurytmii rituálu a o tom, že i hry (provazová houpačka, tarot či šachy) bývaly rituály, stejně jako pití čaje a kouření dýmky. Původu rituálního je i písmo.\n\n"}
{"id": "291321", "url": "https://cs.wikipedia.org/wiki?curid=291321", "title": "Barbora Laláková", "text": "Barbora Laláková\n\nBarbora Laláková (* 2. května 1981, Brandýs nad Labem) je bývalá česká atletka, jejíž specializací byl skok do výšky. Je držitelkou českého halového rekordu, jehož hodnota je 199 cm.\n\nS atletikou začínala v roce 1995 v oddíle SK Spartak Praha 4 pod vedením trenéra Adolfa Véleho, a zůstala zde až do roku 2004. Později přestoupila a hájila barvy USK Praha, kde ji vedl trenér Michal Pogány. V roce 2002 splnila limit na halové ME do Vídně i na ME v atletice do Mnichova. Na obou šampionátech se ji však nepodařilo postoupit z kvalifikace.\n\n14. února 2006 překonala v Banské Bystrici na Banskobystrické laťce výšku 199 cm. O dva cm tehdy překonala halový rekord Zuzany Hlavoňové z roku 1999 a zároveň si výrazně oproti roku 2005 vylepšila osobní maximum. Na území České republiky však dokázala nejlépe skočit Iva Straková, která v Čejkovicích zdolala laťku ve výšce 198 cm.\n\nJe trojnásobnou vítězkou mítinku Beskydská laťka (2004, 2006, 2008), vítězkou mítinku Ostravská laťka (2009), Brněnská laťka (2005), Čejkovická laťka (2005 a 2006) či Memoriálu Ludvíka Daňka (2006).\n\n21. ledna 2008 zvítězila výkonem 197 cm na Beskydské laťce. Tímto výkonem stanovila rekord závodu ale zároveň splnila kvalifikační limit na olympijské hry do Pekingu. Její první olympiáda ji ovšem nebyla souzena. Na konci dubna na přípravném soustředění na Kanárských ostrovech si v tréninku přetrhla achillovku na levé, odrazové noze a zpět ke skákání se mohla vrátit až ke konci roku. V roce 2009 se vrátila k závodění, avšak jejím maximem v halové i v letní sezóně bylo 185 cm.\n\nAtletickou kariéru definitivně ukončila na podzim roku 2010. V halové sezóně bylo jejím maximem 187 cm, v letní sezóně poté 185 cm, což k účasti na evropském šampionátu v Barceloně nestačilo.\n\n"}
{"id": "291323", "url": "https://cs.wikipedia.org/wiki?curid=291323", "title": "Katedrála v Roskilde", "text": "Katedrála v Roskilde\n\nKatedrála v Roskilde (dánsky \"Roskilde Domkirke\") je gotická, z cihel postavená katedrála v městě Roskilde v Dánsku. Nachází se na Sjællandu, největším ostrově Dánska. Její počátky sahají do 12. století, kdy započala její výstavba. V roce 1995 se katedrála stala součástí světového dědictví.\n\nRoskilde je politické i duchovní centrum historie křesťanského Dánska.\n\nV roce 1989 navštívil katedrálu papež Jan Pavel II.\n\nPrvním kostelem, který vznikl na místě současné katedrály, byla (podle Adama z Brém) dřevěná svatyně, kterou nechal v 10. století postavit král Harald Modrozub, jenž byl v ní i pochován; po této stavbě však nezůstaly žádné stopy. V 11. století byl dřevěný \"kostel Svaté trojice\" (původní název svatostánku) nahrazen zděnou stavbou. Její donátorkou byla princezna \"Estrida\", sestra krále Knuta Velikého a nový kostel vysvětil v roce 1080 biskup \"Svend Normand\", který stavbu svatyně dokončil. Tento kostel měl podobu trojloďní baziliky s věžemi na západní straně, k severní straně pak ke kostelu přiléhala budova kláštera sloužící k pobytu kněží plnících službu v kostele. Kolem roku 1100 biskup \"Arnold\" obehnal komplex hradbou, jejíž zbytky se nacházejí pod současným prostorem u katedrály; ten sloužil do roku 1820 jako hřbitov.\n\nV polovině 12. století \"sjællandský biskup Absalon\" zahájil přestavbu kostela sv. Trojice v Roskilde do podoby v novém stylu, který pronikl do Dánska, gotice. V jeho díle pokračoval \"skånský biskup Anders Sunesøn\" a jeho bratr, biskup Roskilde Peder Sunesøn, jenž podobně jako Absalon, získal svěcení v Paříži. To mělo rozhodující vliv na vzhled kostela, který byl přestavěn ve stylu francouzské gotiky, což tehdy bylo v Dánsku něčím zcela výjimečným. Budova, při níž jejíž stavbě bylo spotřebováno kolem tří miliónů cihel, byla dokončena kolem roku 1280. Ve 14. století dostala katedrála dvě západní věže; charakteristické jehlice, jež je korunují, však byly dobudovány teprve v roce 1635 za panování Kristiána IV.\n\nKatedrála má šest zvonů; dva z nich, pocházející z doby kolem roku 1200 a z roku 1613, byly zničeny při požáru katedrály v roce 1993 a byly nahrazeny novými, odlitými v Holandsku. Katedrála je trojlodní stavbou obklopenou věncem kaplí z různých období. Centrálním bodem katedrály je hlavní oltář, vyrobený v roce 156 v Antverpách, po jehož obou stranách se nacházejí dřevěné stély z roku 1420. Dále jsou v katedrále varhany z roku 1554 a fresky z 15. a počátku 16. století.\n\nCentrálním prvkem \"kaple Tří králů\", v níž se nacházejí renesanční náhrobky Kristiána III. a Frederika II., je tzv. \"královský sloup\", ne němž jsou vyryty rysky označující výšku vzrůstu monarchů navštívivších katedrálu. Podle těchto značek nejvyššími hosty katedrály byli dánský král Kristián I. (219,5 cm), ruský car Petr Veliký (208,4 cm) a dánský král Kristián X. (199,4 cm). Naopak nejmenšími byli dánský král Frederik VI. (170,9 cm), siamský král Chulalongkorn (165,4 cm) a dánský král Kristián VII. (164,1 cm).\n\nV katedrále se nachází řada náhrobků králů a královen Dánska. V jižní části katedrály se nacházejí v kromě již vzpomínané \"kapli Tří králů\" rovněž v \"kapli Frederika V.\" Nejkrásnější z nich jsou mramorové sarkofágy Frederika V. († 1766) a Kristiána VI. († 1746). V presbytáři za hlavním oltářem je gotický náhrobní deska královny Markéty († 1412) a za ní barokní, bohatě zdobené náhrobky z bílého mramoru králů a královen zemřelých v 16. a 17. století. Ostatní dánští monarchové spočívají ve dvou kaplích přiléhajících ke katedrály ze severní strany: v \"kapli Kristiána IV.\" (zde kromě tohoto krále odpočívá i jeho manželka Anna Kateřina, Frederik III. a jeho manželka Žofie Amálie) a v \"kapli Kristiána IX.\" (zde jsou uloženi Kristián IX. Frederik VIII., Kristián X: a jejich manželky). U severovýchodního nároží katedrály byla v roce 1986 vybudována volně stojící kaple, která se stala místem odpočinku posledního krále Dánska, Frederika X. († 1972) a jeho manželky Ingrid († 2000). Jsou zde rovněž místa přichystaná pro další královské pohřby.\n\nV podzemí katedrály se nacházejí krypty, v nichž jsou pochováni další členové dánské královské rodiny. Do roku 2006 zde spočívaly i ostatky ruské carevny Marie Fjodorovny (ženy cara Alexandra III., narozené jako princezna Dagmar, dcera Kristiána IX.); v roce 2006 byly převezeny do Petrohradu.\n\nKatedrála v Roskilde je nejdůležitějším pohřebním kostelem dánských králů. Ve svatyni jsou uloženy ostatky 39 králů a královen Dánska, tj. všech králů a královen od doby Kristiána III. (s výjimkou královny Karoliny Matyldy, manželky krále Kristiána VII., jež zemřela a byla pochována v roce 1775 v Celle u Hannoveru v Německu):\n\nV samostatně stojící kapli před katedrálou jsou pochováni:\n\n"}
{"id": "291332", "url": "https://cs.wikipedia.org/wiki?curid=291332", "title": "Runové kameny v Jelling", "text": "Runové kameny v Jelling\n\nRunové kameny v Jellingu jsou runové kameny pocházející patrně z 10. století, které se nacházejí v malém městě Jelling v Dánsku. \n\nStarší a menší z kamenů nechal vztyčit kolem roku 955 sám první dánský král Gorm Starý na počest své manželky Tyry. \nJe na něm vytesán nápis:\n\ncož znamená\n\nNápis lze považovat za první písemnou zmínku názvu Dánska, vyskytující se na vlastním území této země. Název sám byl znám přinejmenším 75 let před vybudováním památníku: v geografickém popise severní Evropy, který vypracoval wessexský král Alfréd Veliký je dánské území nazýváno «\"dene mearc\"».\n\nDruhý, větší kámen pak sem nechal umístit jeho syn Harald Modrozub kolem roku 965. Tento \nvelký kámen (je vysoký 243 cm a váží kolem deseti tun) je svého druhu \"svědectvím o zrodu Dánska\", často také nazýván \"křestní list Dánska\". Nápis na něm vytesaný sděluje, že:\n\nož znamená\n\nKameny se nacházejí ve dvoře jellingského kostela mezi dvěma velkými mohylami. Jsou svědectvím epochy přerodu skandinávců od pohanství ke křesťanství. Kameny spolu s mohylami a kostelem jsou od roku 1994 součástí světového dědictví. \n\nRunové nápisy na obou kamenech patří vůbec k nejznámějším v Dánsku. V současné době jsou hojně navštěvovanou turistickou lokalitou.\n\n"}
{"id": "291335", "url": "https://cs.wikipedia.org/wiki?curid=291335", "title": "Muchomůrka jízlivá", "text": "Muchomůrka jízlivá\n\nMuchomůrka jizlivá (\"Amanita virosa\") je smrtelně jedovatá houba z čeledi muchomůrkovitých. Je stejně nebezpečná a způsobuje podobnou otravu jako muchomůrka zelená.\n\n\n\nVyskytuje se v mírném pásmu Evropy, zejména v chladnějších podhorských a horských oblastech. Do Severní Ameriky a Austrálie byla zavlečena se sazenicemi stromků. Výskyt byl hlášen i z Japonska (Hokkaido). Původní domněnky o jejím výskytu na Havajských ostrovech byly později vyvráceny.\n\nRoste roztroušeně v červenci až říjnu v jehličnatých lesích, v podhorských a horských polohách. Výjimečně se udává výskyt i pod buky a duby.\n\nOtrava faloidními muchomůrkami probíhá ve čtyřech fázích:\n\nPodrobněji viz heslo muchomůrka zelená.\n\nPozor na možnost záměny za bílé jedlé houby, hlavně žampiony, která je u muchomůrky jízlivé větší než u muchomůrky zelené. Je třeba mít na paměti, že žampion nemá nikdy čistě bílé lupeny. Bezpečná znalost muchomůrky jízlivé je vyžadována podle vyhlášky č. 475/2002 Sb. při zkouškách z mykologie pro osoby, které hodlají získat oprávnění k prodeji hub.\n\nRod \"Amanitina\" E.-J. Gilbert, 1940 (muchomůrečka) není dnešními mykology uznáván a zahrnuje se do rodu \"Amanita\" Persoon, 1797 (muchomůrka). Na základě molekulárních výzkumů je dnes tento rod \"Amanita\" přeřazován mnohými mykology do čeledi Plutaceae Kotlaba & Pouzar, 1972 (štítovkovité).\n\nV minulosti byl rod Muchomůrka řazen do čeledi muchomůrkovitých – Amanitaceae. Na základě molekulárních výzkumů někteří současní taxonomové (viz např. Index Fungorum (2004)) řadí celý rod \"Amanita\" do čeledi Plutaceae Kotlaba & Pouzar, 1972 (štítovkovité), kterou spojují s čeledí Amanitaceae R. Heim ex Pouzar, 1983 (muchomůrkovité).\n\n\n"}
{"id": "291336", "url": "https://cs.wikipedia.org/wiki?curid=291336", "title": "Smeták", "text": "Smeták\n\nSmeták je běžný domácí nástroj, jenž má podobnou funkci jako koště. Slouží k zametání nečistot z vodorovných hladkých ploch, prováděných nejčastěji v interiérech budov. Na rozdíl od koštěte ale smetáky bývají uzpůsobeny pro úklid plochy mokrou cestou, tedy lze jimi podlahu vytírat respektive utřít, oproti klasickému koštěti bývají celkově měkčí a k uklízenému povrchu mechanicky šetrnější.\n\nBěžný smeták je vlastně velký plochý kartáč. Je to větší dřevěný nebo plastový plochý nosník o délce 30 až 60 centimetrů opatřený chlupy nebo umělými plastovými vlákny. Nosník bývá nasazený na tyči kruhového průřezu o délce 150 až 160 centimetrů, která tvoří rukojeť (násadu) nástroje. Mokré vytírání pomocí běžného smetáku se provádí obvykle pomocí namočeného hadru omotaného okolo kartáče.\n\nZvláštním druhem smetáku, určeným pro úklid mokrou cestou je tzv. mop, což je podobný nástroj. Původní dolní kartáč je zde nahrazen nasákavou textilní kruhovou nebo oválnou koncovkou vhodně uzpůsobenou pro namáčení ve vodě.\n"}
{"id": "291342", "url": "https://cs.wikipedia.org/wiki?curid=291342", "title": "Smetáček (nástroj)", "text": "Smetáček (nástroj)\n\nSmetáček je běžný domácí jednoruční nástroj určený pro zametání menších ploch. Je to vlastně malý smeták, uzpůsobený tak, aby jej bylo možno držet v jedné ruce. Obvykle se používá pouze jako doplněk k jiným větším úklidovým prostředkům jako je koště, smeták, vysavač apod. Smetáčky se běžně používají při úklidu smetí a nečistot z podlahy v interiérech budov, kdy pomocí smetáčku nečistoty nametáme na lopatku. Kromě toho se smetáčky velmi dobře hodí např. v zimním období při smetání sněhu např. z okenních říms, balkónových zábradlí, zaparkovaných vozidel apod.\n"}
{"id": "291343", "url": "https://cs.wikipedia.org/wiki?curid=291343", "title": "Ilulissat", "text": "Ilulissat\n\nIlulissat (, znamená \"\"Jakobův přístav\"\", zastarale \"Iluligssat\") je třetí největší město Grónska, ve kterém žije 4603 obyvatel. Bylo založeno v roce 1741 Jakubem Severinem, potomkem českých vystěhovalců a vyrostlo na původně eskymácké vesnici. Ilulissat je třetí největší město v Grónsku a bývá často navštěvováno turisty. Místní ledovcový fjord je od roku 2004 součástí světového dědictví. Do roku 2018 bylo město hlavním městem bývalého kraje Qaasuitsup, od roku 2018 je hlavním městem kraje Avannaata.\n\n\n"}
{"id": "291347", "url": "https://cs.wikipedia.org/wiki?curid=291347", "title": "Sabaton", "text": "Sabaton\n\nSabaton je švédská heavymetalová hudební skupina založená v roce 1999 ve městě Falun. Debutové album \"Primo Victoria\" vydala v roce 2005 ve složení, které vydrželo dalších sedm let; Joakim Brodén (zpěv, klávesy), Pär Sundström (basová kytara), Daniel Mullback (bicí souprava), Rikard Sundén a Oskar Montelius (oba kytara). Po debutu dále následovalo osm studiových desek, včetně doposud poslední \"The Great War\" (2019). Od alba \"Coat of Arms\" (2010) se Sabaton pravidelně umísťují na předních příčkách evropských žebříčků prodejnosti. V rámci propagace alb absolvují dlouhá koncertní turné v roli hlavní kapely téměř po celé Evropě, Americe a v některých asijských zemích. Právě tato turné byla hlavním důvodem odchodu většiny členů v roce 2012, ti totiž chtěli trávit více času s rodinami. Zato Brodén a Sundström se chtěli skupině věnovat naplno, proto došlo k rozpadu, po kterém tato dvojice pokračuje s novými členy.\n\nHlavním motivem textů, jež skládá Brodén se Sundströmem, je válka, ať již druhá světová (především první alba skupiny) či dřívější historické bitvy. Kvůli tomu byla skupina několikrát obviněna z propagace nacismu, podle Brodéna se ale jedná pouze o vyprávění příběhů a kapela se distancuje od jakékoliv politické či ideologické propagandy. Brodén, jenž je z matčiny strany polovičním Čechem a má český pas, napsal se Sundströmem některé texty také o české historii; v písni „Aces in Exile“ zmiňuje československé piloty během bitvy o Británii, skladba „1648“ pojednává o švédském obléhání Prahy a ve „Far from the Fame“ zpívá o československém maršálu Karlu Janouškovi. Písně skupiny jsou psané v angličtině, jedinou výjimku tvoří album \"Carolus Rex\" (2012), které bylo vydáno v anglické a švédské verzi, a některé bonusové skladby.\n\nHudební styl skupiny je převážně power metal kombinovaný s heavy metalem, které tvoří charakteristický zvuk Sabatonu. Na ten má vliv i Brodén se svým hrubým hlasem a neanglicky tvrdým vyslovováním hlásky „r“. Téměř od začátku kariéry Sabaton spolupracovali s producentem Peterem Tägtgrenem, který měl vliv na sílu jejich bicí soupravy. Změna nastala v roce 2018 při nahrávání alba \"The Great War\", kdy skupina oslovila Jonase Kjellgrena. Management si skupina zajišťuje sama, respektive se o něj stará její baskytarista Sundström, čímž se Sabaton liší od mnoha jiných hudebních skupin, které si na tuto práci obvykle najímají externí firmy.\n\nHudební skupina Sabaton byla založena v roce 1999 Joakimem Brodénem (zpěv, klávesy), Pärem Sundströmem (basová kytara), Richardem Larssonem (bicí souprava), Rikardem Sundénem a Oskarem Monteliusem (oba kytara), začínajícími mladými hudebníky, kteří poslouchali stejnou hudbu, ze švédského města Falun. Původní název kapely měl být Aeon, ale toto jméno již bylo zabráno jinou švédskou metalovou skupinou. Členové tedy použili název Sabaton, což je v angličtině výraz pro část rytířského brnění, která chrání chodilo. Po několika koncertech v malých klubech ve Švédsku a vydání demo alba \"Fist for Fight\" chtěli s novým bubeníkem Danielem Mullbackem vydat pod nezávislým italským vydavatelstvím Underground Symphony album \"Metalizer\". Skupině se ale nakonec nepodařilo vydání desky prosadit.\n\nNásledně se Sabaton rozhodli v roce 2004 natočit a vydat demo album \"Panzer Batallion\", které bylo mnohem úspěšnější než \"Metalizer\" a skupina byla následně kontaktována mnohými nahrávacími společnostmi. Vyjednávání podmínek bylo ovšem komplikované a skupině se nezamlouvalo, a tak natočila debutové album \"Primo Victoria\" (2005) na své vlastní náklady. To se nahrávalo ve studiu Abyss Studio ve švédském městě Ludvika a producentem byl Tommy Tägtgren, bratr švédského hudebníka Petera Tägtgrena. Poté začali znovu vyjednávat s nahrávacími společnostmi a nakonec podepsali smlouvu se švédským vydavatelstvím Black Lodge Records.\n\nVydání alba ovšem opět provázely komplikace, a to především v Německu kvůli slovu „“ (česky nacistický) v titulní písni „Primo Victoria“, protože bylo považováno za neonacistickou propagandu. Celá píseň ovšem vypráví o vylodění v Normandii a slovo „Nazi“ bylo použito v kontextu „“ (česky: skrze brány pekla, když si razíme cestu do nebe, skrz nacistické linie). Skupině se nakonec po vysvětlení kontextu podařilo v Německu vydání desky prosadit. Stejně jako titulní skladba, která se následně stala jedním z největších hitů skupiny, i ostatní písně kromě závěrečné „Metal Machine“ pojednávají o válečných tématech. K nápadu zpracovávat tyto témata přišli Brodén a Sundström, hlavní skladatelé skupiny, při psaní textu právě k titulní skladbě. Podle Brodéna se pak skládání písní stalo pro ně mnohem zajímavější a zábavnější. Ve Švédsku se album dostalo na čtyřicátou třetí pozici v žebříčku Sverigetopplistan.\n\nPo úspěchu s deskou \"Primo Victoria\" byl do skupiny na post klávesisty, jejž do té doby zastával zpěvák Joakim Brodén, přijat Daniel Mÿhr. Během ledna a února roku 2006 Sabaton vystupovali jako předskokan kapel Edguy a DragonForce na evropském turné a začali se dostávat do povědomí i mimo Švédsko. V červnu vydali druhé album \"Attero Dominatus\", na němž pokračovali ve válečném konceptu, a následně v září hráli ve velkých švédských halách jako předkapela finské skupiny Lordi. V propagaci alba pokračovali na začátku dalšího roku na turné se skupinami Grave Digger a Therion, v jehož rámci se představili také v Česku.\n\nV březnu 2007 Sabaton znovu vydali album \"Metalizer\" s upraveným zvukem, které bylo vydáno již jako demo v roce 2002. To vzhledem ke svému dřívějšímu nahrání nepojednává o válkách. Jelikož šlo skupině především o to, aby udělali radost fanouškům, jako bonusové CD bylo s albem vydáno také demo \"Fist for Fight\". \"Metalizer\" se i přes malou reklamní kampaň umístilo na první příčce mezi hardrockovými alby ve švédského žebříčku Sverigetopplistan a na vrcholu prodejnosti se drželo několik měsíců. V rámci podpory desky se Sabaton zúčastnili svého prvního headline turné, během kterého vystupovali v evropských klubech a následně také hráli na hudebních festivalech včetně českého Masters of Rock. Na dalším turné vystupovali na přelomu let 2007 a 2008 jako předskokan kapel Helloween a Gamma Ray. Během této koncertní šňůry v Česku vystoupili celkem třikrát. S odstupem času v roce 2014 Brodén o desce \"Metalizer\" prohlásil, že to je jediná deska Sabaton, jež se podle jeho názoru ne úplně povedla a „že to je, jako by měla Downův syndrom“.\nČtvrtým albem bylo \"The Art of War\", jenž vyšlo v květnu roku 2008. Kromě producenta Tommyho Tägtgrena se na něm podílel také producent Peter Tägtgren a stejně jako předchozí alba skupiny, i toto bylo nahráno ve studiu Abyss Studio. Název je inspirován stejnojmennou knihou vojenského poradce Sun-c’ z 5. století př. n. l., ze které je také na albu anglicky citováno. Písně na této desce tematicky pojednávají převážně o bitvách druhé světové války, prostor zde ale také dostaly některé kapitoly knihy \"Umění války\". Sabaton vydali \"The Art of War\" také v limitované edici, která obsahovala publikaci \"Umění války\". Ještě před vydáním alba odehráli Sabaton svůj první koncert v USA, a to v Austinu na filmovém festivalu South by Southwest. Následně na podzim absolvovali své další evropské headline turné, které probíhalo v říjnu a v listopadu. Jako předkapela se této koncertní série pojmenované The Art of Live, jež obsahovala také dvě vyprodaná vystoupení v Česku, zúčastnila skupina Grailknights. Turné pokračovalo na jaře dalšího roku, kdy Sabaton dělali spolu se skupinou Bullet předskokany kapele HammerFall. V září si Sabaton připravili pro polské fanoušky speciální krátké turné Always Remember Tour, které obsahovalo šest koncertů v Polsku. Prvních dvou vystoupení se v roli předkapely zúčastnila finská skupina Stratovarius. Sabaton se i přesto, že téměř celý rok jezdili po Evropě a hráli koncerty, rozhodli během listopadu a prosince vyrazit na další turné, tentokrát jako předkapela DragonForce. Během tohoto turné bylo zároveň oznámeno, že Sabaton podepsali smlouvu s německým hudebním vydavatelstvím Nuclear Blast.\n\nPořadově pátou studiovou deskou se stala nahrávka \"Coat of Arms\", na které se Sabaton opět věnovali druhé světové válce, přestože podle Brodéna plánovali tentokrát psát o jiných tématech. Když se o tom ovšem doslechli fanoušci, hodně z nich proti tomu protestovalo, a tak je skupina požádala, aby jim zaslali informace o bitvách, o nichž by mohla napsat texty. Výsledkem bylo, že témata na albu, jež vyšlo v květnu roku 2010, jsou z 80 % nápady fanoušků. \"Coat of Arms\" se nejlépe umístilo na druhé pozici ve švédské, na desátém místě v řecké hitparádě, na sedmnácté příčce ve finském žebříčku Suomen virallinen lista a v Německu se po svém vydání stalo devatenáctým nejprodávanějším albem. V srpnu vyšel videoklip k písni „Uprising“, v němž byl v hlavní roli obsazen švédský herec Peter Stormare. Zároveň v létě skupina koupila práva na svá předchozí alba \"Primo Victoria\", \"Attero Dominatus\", \"Metalizer\" a \"The Art of War\", která následně znovu nahrála a vydala v „Re-armed“ edici. Stejně jako ke skladbě „Uprising“, i k písni „Screaming Eagles“ byl později natočen videoklip.\n\nV rámci podpory desky \"Coat of Arms\" Sabaton v září odstartovali evropskou část svého turné World War Tour, jež čítala přes šedesát koncertů ve více než dvaceti zemích. Jako předkapely s nimi jely skupiny Steelwing a Alestorm. Turné pokračovalo v březnu 2011, kdy Sabaton odehráli nějaké koncerty v Evropě a následně se v dubnu přesunuli do USA, kde dělali předskokana skupině Accept. Po skončení americké části turné Sabaton pokračovali ve vytrvalém koncertování, tentokrát v Rusku jako předkapela Scorpions. V létě odehráli svůj setlist na některých metalových festivalech a ještě na několika evropských headline vystoupeních v rámci Power of Metal Tour. Spolu se Sabatonem na turné vystupovaly kapely Grave Digger, Powerwolf a Skull Fist. Hned po těchto vystoupení Sabaton opět odletěli do USA, kde předskakovali skupině Evergrey. Zároveň v roce 2011 hráli před Iron Maiden na stadionu Ullevi v Göteborgu a před Judas Priest v Mercedes-Benz Areně v Berlíně. V srpnu roku 2011 vydali své první koncertní album \"\", jež kromě dvou CD z World War Tour 2010 také obsahovalo video záznam z koncertu ve Falunu z roku 2008.\nDalší rok Sabaton neotáleli a hned v lednu 2012 začali s natáčením dalšího alba. Na něm se tentokrát rozhodli zpracovat celé období švédského impéria, a to za spolupráce švédského historika Bengta Liljegrena. Novinka, jejíž nahrávání trvalo přibližně měsíc, nakonec dostala název \"Carolus Rex\", vyšla koncem května 2012, a poprvé v historii Sabatonu ji plně produkoval Peter Tägtgren. Sabaton na ní oproti předchozím deskám více využili ženské sbory, skladby zároveň zněly více symfonicky a objevovaly se v nich orchestrální prvky. Všechny písně byly napsané a vydané v anglické i švédské verzi. Jedinou výjimku tvoří závěrečná skladba „Ruina Imperii“, jež byla napsaná pouze ve švédštině. V dubnu, přibližně měsíc před vydáním alba, se ovšem začaly šířit zvěsti, že ve skupině došlo k velkým změnám a že má z původní sestavy zůstat pouze zpěvák Joakim Brodén a baskytarista Pär Sundström. Brodén tyto podle jeho slov „kecy“ v rozhovoru pro český magazín Spark popřel, ale již za týden po uskutečnění rozhovoru skupina oficiálně oznámila rozpad. Z původních členů opravdu zůstali jen Brodén a Sundström, kteří se rozhodli se Sabaton pokračovat s novou sestavou. Do té byli přijati kytaristé Thobbe Englund a Chris Rörland a bubeník Robban Bäck. Jelikož nenašli vhodnou náhradu za klávesistu Daniela Mÿhra, rozhodli se zvuk kláves během živých vystoupení pouštět z playbacku. Podle Sundströma byly hlavními důvody rozpadu kapely časová vytíženost a dlouhá koncertní turné, jelikož ostatní členové chtěli trávit více času se svými rodinami. \"Carolus Rex\" se dostalo do několika evropských hitparád, včetně druhého místa ve Švédsku, sedmého v Německu a devátého ve Finsku. Ve Švédsku obdrželo čtyřplatinovou desku a v Polsku desku zlatou.\n\nKoncertní série k podpoře alba, pojmenovaná Swedish Empire Tour, začala ještě před vydáním desky, a to na začátku dubna, kdy Sabaton odletěli do USA, kde se zúčastnili svého prvního headline turné v zámoří. Turné poté pokračovalo v létě vystupováním na metalových festivalech a následně na velkém evropském headline turné. V rámci festivalů skupina mimo jiné vystoupila na českém Masters of Rock, pro který speciálně složila píseň „Far from the Fame“ pojednávající o českém maršálovi Karlu Janouškovi, a na polském Przystanek Woodstock. Tam vystoupili jako headliner, hráli před více než půl milionem diváků a celé vystoupení zaznamenávali a později vydali na DVD. Na evropském turné, jež pokračovalo i v březnu 2013, skupinu doprovázely kapely Eluveitie a Wisdom. Části turné se nezúčastnil bubeník Robban Bäck, jelikož se jeho přítelkyni mělo narodit dítě a Bäck chtěl zůstat doma s rodinou. Jako dočasná náhrada za něj post bubeníka převzal Snowy Shaw. Poslední část Swedish Empire Tour proběhla v létě na metalových festivalech. V září 2013 Sabaton vydali DVD \"Swedish Empire Live\", jež obsahovalo záznam vystoupení na festivalu Przystanek Woodstock a také záznamy z koncertů v Göteborgu, Londýně a Oberhausenu ze Swedish Empire Tour. Ke konci roku 2013 bylo ještě oznámeno, že místo Bäcka se stálým bubeníkem Sabatonu stal Hannes Van Dahl, který s kapelou na Swedish Empire Tour spolupracoval jako technik a staral se o bicí.\n\nBěhem podzimu roku 2013 začal Brodén s psaním materiálu k desce s tématem válečných hrdinů z druhé světové války, o které přemýšlel již v roce 2010 před vydáním alba \"Coat of Arms\". Polovinu tohoto materiálu v listopadu ovšem vyhodil a napsal znovu, a to z obavy, že deska nebude dost dobrá a fanoušci budou vinit Rörlanda, Englunda a Van Dahla, pro něž to bylo první album, na kterém se v kapele podíleli. Nahrávání alba začalo hned na začátku ledna 2014 a trvalo necelé dva měsíce. Nahrávalo se opět ve studiu Abyss s producentem Peterem Tägtgrenem. Brodén o práci ve studiu řekl, že si ji už dlouho neužíval jako při nahrávání tohoto alba, a to především proto, že nové členy skupiny „nahrávání bavilo a hlídali si sebemenší přehmat“. Na bývalých členech bylo podle něj vidět, že „je hudba tolik nebaví“. Novinka dostala název \"Heroes\" a vyšla v květnu 2014. Sabaton se na ní vrátili zpět ke stylu heavy metalu, od něhož se na předchozí spíše symfonické desce \"Carolus Rex\" (2012) částečně odpoutali. \"Heroes\" se setkalo s velkým prodejním úspěchem a umístilo se na předních příčkách evropských hitparád, včetně té české, kde se dostalo na čtvrtou pozici. Zároveň bylo chváleno mnohými recenzenty; David Havlena, redaktor časopisu Spark, ho přirovnal k tehdy nově vydaným nahrávkám úspěšných skupin Iced Earth a Gamma Ray. \"Heroes\" se ve Finsku stalo zlaté a ve Švédsku dokonce platinové.\n\nV dubnu a květnu 2014 se Sabaton a skupina ReVamp zúčastnily jako předskokani kapely Iced Earth turné po Severní Americe. To skončilo přesně v den vydání alba a Sabaton poté začali desku propagovat na metalových festivalech. Následně v září 2014 začala koncertní šňůra Heroes on Tour, během níž Sabaton vystupovali jako headliner na svém prvním turné v Jižní Americe, jako předkapela Amon Amarth v Severní Americe a ke konci listopadu začala evropská část, která pokračovala až do února 2015. Během ní Sabaton kromě velkého množství pyrotechnických efektů použili jako bubenickou rampu ručně vyrobený tank se dvěma rotačními kanóny, které sloužily právě k vystřelování pyrotechniky. V dubnu a květnu 2015 se Sabaton zúčastnili dalšího turné v Severní Americe, tentokrát jako jedni z předskokanů Nightwish. Během léta pak vystupovali na metalových festivalech, včetně rakouského Rock in Vienna, kde odehráli své vystoupení spolu se symfonickým orchestrem Bohemia Praha. Od koncertování si poté dali členové skupiny krátkou pauzu a na další turné se vydali až v únoru 2016, kdy s předkapelou Wisdom navštívili některé evropské země. Koncertování pokračovalo v březnu 2016 ve Spojeném království, tentokrát ale společně se kapelou Alestorm. Coby předkapela zde vystupovala skupina Bloodbound. Na začátku března také Sabaton vydali koncertní DVD \"Heroes on Tour\", jež obsahuje záznamy z vystoupení na Wacken Open Air a Sabaton Open Air.\nPo skončení turné šla kapela do studia Abyss Studios, kde začala nahrávat další studiové album. Původní plán byl, že se bude jmenovat \"Commanders\" a bude pojednávat o vojenských vůdcích, jako byl například Adolf Hitler, Josif Vissarionovič Stalin nebo Alexandr Veliký. S tím ovšem nesouhlasilo vydavatelství. Sabaton se tedy rozhodli zpracovat téma posledního odporu, a to v časovém rozmezí dvou a půl tisíce let; od bitvy u Thermopyl (480 př. n. l.) až po bitvu o kótu 3234 (1988). Z toho důvodu podle Brodéna zní album hodně pestře. Například ve skladbě „The Lost Battalion“ skupina místo bicí soupravy použila vojenské zbraně. Zvuk basového bubnu nahradil zvuk 12,7mm kulometu, místo rytmického bubnu je slyšet 9mm pistole a místo činel je použit zvuk bajonetu procházejícího lidským tělem. Deska, která dostala název \"The Last Stand\" a vyšla v srpnu 2016, se umístila na předních příčkách evropských hitparád; ve finské, švédské, švýcarské a české na prvním místě a také se probojovala do první desítky světové hitparády, konkrétně obsadila šesté místo. V Česku, Polsku a Švédsku byla následně oceněna zlatou deskou. Den po vydání alba skupinu po koncertu na Sabaton Open Air opustil z rodinných důvodů kytarista Thobbe Englund, jenž svůj odchod oznámil již v červenci, a tento koncert byl jeho posledním. V kapele ho vystřídal Tommy Johansson.\n\nPo účasti na letních festivalech se Sabaton přesunuli do Severní Ameriky, kde tentokrát hráli před skupinou Trivium. Poté pokračovali ve svém vlastním headline turné pojmenovaném The Last Tour v Jižní Americe, Rusku, Bělorusku, Litvě a Lotyšsku. Na začátku ledna 2017 začalo turné, o kterém Sundström prohlásil, že bude to nejlepší a největší, které kdy Sabaton doposud absolvovali. Probíhalo v Evropě a Sabaton spolu s předkapelami Accept a Twilight Force odehráli celkem 56 vystoupení ve 26 zemích. Mezi nimi bylo i Česko, kde skupiny vystoupily 4. března v pražské Tipsport Areně. Tento koncert s návštěvností 13 000 lidí byl největším sólovým vystoupením v dosavadní historii Sabatonu. Na konci dubna začalo přibližně měsíční koncertní turné, tentokrát v Severní Americe, kde Sabaton vystupovali jako headliner poprvé od roku 2012. Jako předkapely s nimi jely skupiny Leaves' Eyes a Battle Beast. V létě skupina vystoupila jako hlavní hvězda na českém festivalu Masters of Rock, kde odehrála koncert spolu se zlínskou filharmonií Bohuslava Martinů. Zpěvák Brodén o tom prohlásil, že se má jednat o jedinou show Sabatonu tohoto druhu v Evropě pro rok 2017. Podle Jiřího Darona, ředitele agentury pořádající festival, měli Sabaton toto vystoupení nahrávat na připravované DVD.\n\nNa začátku roku 2018 proběhlo severoamerické co-headline turné s kapelou Kreator. Během zbytku téhož roku skupina omezila svojí koncertní aktivitu, jelikož začala pracovat na novém studiovém albu. Nahrávání této desky nazvané \"The Great War\" započalo symbolicky 11. listopadu 2018, přesně sto let od konce první světové války. Právě tématu první světové války se album, jehož vydání proběhlo v červenci roku 2019, totiž věnuje. Pro nahrání v pořadí devátého studiového alba se skupina rozhodla ke změně producenta a oslovila Jonase Kjellgrena, s nímž již v minulosti spolupracovala na různých bonusových skladbách a na mixu alb. Sabaton tak během nahrávání alba docílili trochu jiné produkce a zvuku, dle Sundströma ale změna nebyla nijak markantní díky tomu, že se skupina s Kjellgrenem dobře znala. Album je vzhledem k tématu zároveň o něco temnější než předchozí desky, což byl dle Brodéna trošku problém. Hudba Sabaton je totiž dle jeho slov spíš veselá a z toho důvodu nemohla skupina na album dostat některé příběhy, jelikož se k nim hudba nehodila.\n\nV rámci podpory alba plánuje skupina na podzim roku 2019 vystupovat měsíc v Severní Americe spolu se skupinou HammerFall. Na začátek roku dalšího je pak plánováno turné po Evropě, během něhož kapela vystoupí také v pražské O areně. Na toto turné jsou jako předkapely oznámeny Amaranthe a Apocalyptica.\n\nHudební styl Sabatonu je hodně specifický, jedná se především o heavy metal kombinovaný s orchestrálními a klávesovými prvky power metalu. Právě ty tvoří podle producenta Petera Tägtgrena typický a originální zvuk Sabatonu. Na ten má vliv i zpěvák Joakim Brodén se svým hrubým hlasem a neanglicky tvrdým vyslovováním hlásky „r“. Tohoto stylu se podle bývalého kytaristy skupiny Thobbeho Englunda Sabaton drží po celou svojí kariéru a mění ho jen výjimečně. Nejzásadnější odklony jsou alba \"Carolus Rex\" (2012), jež znělo více symfonicky, a \"Heroes\" (2014), kde naopak Sabaton použili především čistý heavymetalový zvuk ve stylu Accept. Přestože skupina ve velkém množstvím používá klávesové prvky, od rozpadu v roce 2012 živě vystupuje bez klávesisty pouze jako klasické rockové kvarteto (dvě kytary, baskytara, bicí) se zpěvákem. Ve studiu post klávesisty zastává Brodén, na živých vystoupení je zvuk kláves pouštěn z playbacku.\n\nVe svých textech, které skládá Brodén a baskytarista Pär Sundström, se v počátcích Sabaton věnovali spíše fantasy tématům, v některých písních zpracovávali témata z fiktivního světa Středozem od spisovatele Johna Tolkiena, podle Brodéna však rychle přišli na to, že je novodobé válečné konflikty zajímají více. V případě Sabatonu ovšem nejde o nějakou oslavu válek či politickou a idealistickou propagandu, nýbrž o podání „historického svědectví“ a vyprávění příběhů. Přesto již kvůli svým textům měli Sabaton několik problémů. Například v Německu provázely komplikace vydání jejich první desky \"Primo Victoria\" (2005), a to především kvůli slovu „“ (česky nacistický) v titulní písni, což bylo označeno za neonacistickou propagandu. To ovšem bylo použito v kontextu, že si spojenecké síly razí cestu skrze nacistické linie a po tomto vysvětlení bylo vydání desky povoleno. Z propagace nacismu byli Sabaton obviněni také některými ruskými politiky. Mimo to se setkali i s rozzuřenými reakcemi ze strany fanoušků, a to hlavně u písně „Counterstrike“ z debutové desky. V té se totiž zpívá „se skórem 307 vládnou Izraelci nebesům“, což vadilo Syřanům, kteří si to vyložili v náboženském kontextu a bylo pro ně nepřijatelné, že by Izraelci vládli na nebesích. Skupina tím ovšem myslela, že Izraelci sestřelili 307 egyptských letadel a získali tím vzdušnou převahu. Podle Brodéna pak po vysvětlení správného významu textu s písní již žádný další problém nebyl. Písně jsou psané v angličtině, výjimku tvoří album \"Carolus Rex\" (2012), které vyšlo také v pro členy skupiny rodné švédštině, a některé bonusové skladby.\nSabaton v rámci propagace alb vystupují na dlouhých turné po téměř celé Evropě, Americe a také v některých asijských zemích. Od roku 2010 tato turné pravidelně čítají více než 100 vystoupení ročně. Právě tato dlouhá a náročná koncertní turné byla hlavním důvodem odchodu většiny původních členů v roce 2012. Ti totiž chtěli více času trávit se svými rodinami. Ve skupině tehdy zůstal pouze Brodén a Sundström, kteří pokračovali s novou sestavou. Ani ta ovšem nevydržela dlouho a již za rok ji opustil bubeník Robban Bäck a v roce 2016 Englund. Místo Bäcka byl do skupiny přijat Hannes Van Dahl a Englunda nahradil Tommy Johansson. Během vystoupení Sabaton pódium stylizují do podoby bojiště, kterému od roku 2014 dominuje ručně vyrobený tank se dvěma rotačními kanóny používaný jako bubenická rampa. Kromě klasických vystoupení Sabaton v srpnu pořádají každoročně od roku 2008 svůj vlastní hudební festival Sabaton Open Air, v prosinci zase od roku 2010 každoroční plavbu po Baltském moři nazvanou Sabaton Cruise zahrnující živé vystoupení skupiny. K příležitosti dokončení nahrávání alba \"The Last Stand\" (2016) byla také zahájena výroba speciálního piva Sabaton, které bylo pojmenováno The Last Beer.\n\nPodle Wolfa Hoffmanna, kytaristy skupiny Accept, jsou Sabaton unikátní, „a to především ve způsobu, jakým si kontrolují byznys a kariéru.“ Nenajímají si totiž žádnou externí firmu, ale mají svůj vlastní management. Ten má na starosti hlavně Sundström, pro kterého je podle jeho slov Sabaton „životní partner“, o kterého se stará každý den v roce.\n\nSabaton se v Česku těší velké popularitě; pravidelně se jejich alba umísťují na předních příčkách v hitparádě české IFPI, \"The Last Stand\" (2016) bylo oceněno zlatou desku a koncert ve vyprodané pražské Tipsport Areně v březnu 2017 s návštěvností 13 000 lidí byl v té době největším samostatným vystoupením v historii Sabaton. Svůj vliv na tom má i Brodénův původ, jeho matka totiž pochází z Česka a sám Brodén trávil jako malé dítě letní prázdniny v Praze. Proto zvládá trochu hovořit česky, čehož využívá na koncertech v Česku a na Slovensku. Má také český pas, díky kterému se mohl účastnit soutěže Český slavík, kde se v roce 2016 umístil na páté pozici s celkovým ziskem 9 826 bodů.\n\nV některých textech Brodén zpívá také o české historii; v písni „Aces in Exile“ zmiňuje československé piloty během bitvy o Británii, „1648“ pojednává o švédském obléhání Prahy a ve „Far from the Fame“ Sabaton zpívají o československém maršálu Karlu Janouškovi. V roce 2018 zveřejnila skupina videoklip k písni „Kingdom Come“ se záběry z české videohry .\n\nJoakima Brodéna podle jeho vlastních slov jako muzikanta ovlivnily především skupiny W.A.S.P., Helloween, Slayer, Accept a také ABBA. Od Accept se Brodén nechal při skládání inspirovat a převzal od nich sbory. Zároveň mají obě skupiny podle Wolfa Hoffmanna podobné harmonie zpěvu. Pär Sundström má za cíl se Sabatonem „oslovit celý svět stejně jako Iron Maiden“. Velký vliv na Sabaton, převážně na jejich mohutný zvuk a sílu bicích, měl také producent Peter Tägtgren.\n\nTematikou války a bojování se od Sabatonu nechala inspirovat skupina Bloodbound na svém albu \"Unholy Cross\" (2011). Na desce \"War of Dragons\" (2017) zase Bloodbound zdůraznili klávesy a podle vlastních slov se tak přiblížili „k hudbě Nightwish, Powerwolf nebo právě Sabatonu“.\n\nPísně „Carolux Rex“ a „Lifetime of War“ z alba \"Carolus Rex\" (2012) nějakou dobu zněly v Královském dramatickém divadle ve Stockholmu ve hře inspirované životem švédského krále Karla XII.. Jelikož se jedná o královské divadlo, musel písně schválit sám král Karel XVI. Gustav. Některé skladby Sabatonu byly také použity jako soundtrack k počítačové hře Hearts of Iron IV.\n\n\n\n\n"}
{"id": "291350", "url": "https://cs.wikipedia.org/wiki?curid=291350", "title": "Dusítko", "text": "Dusítko\n\nDusítko nebo sordina je speciální pomůcka, která tlumí a mění barvu zvuku nástroje.\n\nU žesťových nástrojů je dusítko obvykle pryžové, plechové nebo plastové těleso zvoncovitého, polokulovitého či kuželovitého tvaru, jež se nasazuje na konec nástroje. Lze jej použít prakticky u každého žesťového hudebního nástroje, u některých jej hráč může držet v ruce a zvuk během hry měnit, což se projevuje charakteristickým \"kvákavým\" hlasem nástroje. Tyto techniky se používají jak v hudbě vážné, tak v hudbě populární a jazzové.\n\nU smyčcových nástrojů má dusítko tvar trojzubce, který se nasazuje mezi struny na kobylku. Nástroj pak vydává tišší až tichý zvuk podle toho, jak hluboko se sordina nasadí (vmáčkne) na kobylku. Materiál používaný u dusítek je různý (dřevo, kůže, tvrdá guma apod). \n\nFunkci dusítka u klavíru plní prostřední pedál. Po sešlápnutí se přiblíží lišta s filcovými dusítky ke strunám a tlumí tak zvuk klavíru. \n\nJako dusítka se pro žesťové nástroje v jazzu svého času používaly instalatérské zvony.\n"}
{"id": "291356", "url": "https://cs.wikipedia.org/wiki?curid=291356", "title": "Bira", "text": "Bira\n\nBira ( ) je řeka v Židovské autonomní oblasti v Rusku. Je 424 km dlouhá. Povodí má rozlohu 9580 km². Na horním toku se nazývá Velká Bira ( ).\n\nVzniká soutokem řek Sutar a Kuldur, které stékají se Sutarského hřbetu a s hřbetu Malý Chingan. Teče převážně v nížinné rovině. Ústí zleva do Amuru.\n\nZdrojem vody jsou převážně dešťové srážky. Deště také způsobují prudké kolísání úrovně hladiny řeky během léta.\n\nNa řece leží město Birobidžan, jehož jméno je částečně odvozené podle řeky. Na středním toku prochází údolím řeky transsibiřská magistrála.\n"}
{"id": "291359", "url": "https://cs.wikipedia.org/wiki?curid=291359", "title": "Katedrála Bagrati", "text": "Katedrála Bagrati\n\nKatedrála Bagrati je katedrála z 11. století, která se nachází v gruzínském městě Kutaisi. Na konci 17. století byla poničena osmanským vojskem a od té doby začala chátrat. V polovině 20. století započaly práce na její opravě, které pokračují dodnes. Jedná se o unikátní památku, která zachycuje gruzínský architektonický vývoj. V roce 1994 byla společně s klášterem Gelati zapsána na seznam světového kulturního dědictví UNESCO. Od roku 2010 byla zařazena mezi památky v ohrožení, organizace UNESCO vyjádřila obavy o zachování autentického historického charakteru stavby vzhledem k v té době probíhajícím rekonstrukčním pracím. V roce 2017 byla katedrála ze seznamu světového dědictví vyňata, zatímco klášter Gelati spolu s akademií i nadále zůstává památkou UNESCO. \n"}
{"id": "291365", "url": "https://cs.wikipedia.org/wiki?curid=291365", "title": "Klášter Gelati", "text": "Klášter Gelati\n\nGelati je klášterní komplex z počátku 12. století v gruzínské Imeretii. Nachází se ve stejnojmenné obci na levém břehu řeky Ckalimely () asi 4 km vzdušnou čarou směrem na severovýchod od správního centra Imeretie Kutaisi. Jeho součástí je Chrám Panny Marie, který v roce 1106 založil gruzínský král David IV., a kostely svatého Jiří a svatého Mikuláše z 13. století. V roce 1994 byl společně s nedalekou katedrálou Bagrati přijat na Seznam světového dědictví UNESCO. V roce 2017 byla katedrála Bagrati ze seznamu světového dědictví vyškrtnuta, zatímco klášter Gelati stále po ochranou UNESCO zůstává.\n\nPo dlouhou dobu byl intelektuálním i náboženským centrem celé Gruzie. Nacházela se zde akademie, která zaměstnávala některé z nejslavnějších gruzínských vědců, teologů a filozofů. Byli to například Ioane Petritsi či Arsen Iqaltoeli.\n\nKlášter stojí dodnes a patří k nejvýznamnějším architektonickým památkám v zemi. V jeho interiérech se zachovalo množství nástěnných maleb a rukopisů z 12. až 17. století. Nějakou dobu tu přebýval také Khakhulijský triptych, než byl v roce 1859 ukraden.\n\nV klášteře je pohřben jeden z největších gruzínských králů David IV. Poblíž jeho hrobu se nacházejí brány z města Gandža, které ukořistil na své výpravě Demetrius I. v roce 1138. Je zde také například pohřbený Jiří V. Zářivý (1286–1346).\n"}
{"id": "291366", "url": "https://cs.wikipedia.org/wiki?curid=291366", "title": "Polní lopatka", "text": "Polní lopatka\n\nPolní lopatka je vojenský pracovní nástroj podobný malému rýči, který byl běžnou součástí výzbroje (tzv. malé polní) vojáků v poli v mnoha válkách 20. století i dříve. Pěší bojovník (pěšák) tento pracovní nástroj v poli používal zejména pro tvorbu zákopů a střeleckých okopů. Kromě toho tento běžný pracovní nástroj velmi dobře sloužil jako nouzový bojový prostředek v boje muže proti muži, který obvykle v boji nastával v případech, kdy vojákům došlo střelivo i granáty a bylo nutno bojovat primitivními manuálními technikami pomocí bojových nožů, bodáků, polních lopatek či jiného vhodného nářadí.\n\n"}
{"id": "291371", "url": "https://cs.wikipedia.org/wiki?curid=291371", "title": "Mccheta", "text": "Mccheta\n\nMccheta (gruzínsky მცხეთა), též Mcheta je jedno z nejstarších měst v Gruzii, které se nachází nedaleko Tbilisi v místě, kde se vlévá řeka Aragvi do řeky Kura (\"gruz: Mtkvari\"). Ve starověku byla Mccheta hlavním městem Gruzie. Historické památky Mcchety byly v čele s tamější katedrálou Sveticchoveli v roce 1994 přijaty na Seznam světového dědictví UNESCO. Mcchetou prochází Gruzínská vojenská cesta. Žije zde obyvatel.\n\nPozůstatky města v tomto místě jsou starší než 1000 let př. n. l. Mccheta byla hlavním městem Gruzínského Království Kavkazská Iberie od 3. století př. n. l. do 5. století. Byla místem rozvoje raného křesťanství, když křesťanství bylo v provincii Kartli prohlášeno státním náboženstvím roku 337. Mccheta dodnes zůstala hlavním sídlem Gruzínské pravoslavné církve.\nKrál Kavkazské Iberie Dachi (gruínsky დაჩი, též დარჩი - \"Darchi\" nebo დარჩილი - \"Darchil\"; vláda 522 - 534), následovník Vachtanga I. Gorgasali přemístil podle poslední vůle svého otce hlavní město do Tbilisi z důvodu výhodnější obranné pozice. Mccheta ale zůstala místem korunovace a pohřbívání gruzínských králů až do konce království na konci 19. století.\nStaré město leží při soutoku řek Aragvi a Kury. Vzácná směsice kulturních hodnot vládla v této části světa od doby bronzové až do prosperující křesťanské éry, vytvořivši unikátní eklektický styl tvořící atmosféru města, které je stejně staré jako dějiny Gruzie. Mccheta je nejpobožnějším městem Gruzie, od nepaměti byla svatyní pohanských idolů a místem, kde má křesťanství v Gruzii svůj původ.\n\n\n"}
{"id": "291375", "url": "https://cs.wikipedia.org/wiki?curid=291375", "title": "Cimbal classic", "text": "Cimbal classic\n\nCimbal Classic je brněnská kapela hrající muziku na pomezí folku a world music.\n\n\n\n"}
{"id": "291376", "url": "https://cs.wikipedia.org/wiki?curid=291376", "title": "Svanetie", "text": "Svanetie\n\nSvanetie, též Svaneti () je historická provincie Gruzie v její severozápadní části. Celá provincie leží ve vysoké nadmořské výšce a při její severní hranici s Kabardsko-Balkarskem se nachází i hora Šchara, nejvyšší gruzínská hora vůbec. Po celé provincii jsou pozůstatky středověkých vesnic i dalších památek, díky čemuž byla Svanetie v roce 1996 začleněna ke světovému dědictví. Území je obydleno zbytky původního obyvatelstva - Svany (Svanety) se svébytnou kulturou, hovořícími svanštinou.\n\nSvanetie se dělí na:\n\nHorní a Dolní Svanetii rozděluje 3000 až 4000 m vysoký těžce přístupný Svanetský hřeben s nejvyšší horou Lahili (4008 m).\nSpojení mezi Horní a Dolní Svanetií vede z Ušguli přes průsmyk Zagar (2620 m) do Lentechi. Jedná se o extrémně náročnou, 5,5 hodiny dlouhou, jen v letních měsících otevřenou a za sucha sjízdnou horskou cestu vyžadující dobré terénní vozidlo a značnou zásobu pohonných hmot.. Druhé spojení přes průsmyk Latpari (2830 m) bývá často neprůjezdné pro sesuvy kamene.\n\nPřímá doprava mezi oběma územími je tak možná pouze v letních měsících a za dobrého počasí. Z toho důvodu patří každá část do jiného regionu Gruzie.\n\nOblíbeným místem alpinismu je masív Bezengská stěna.\nDo historie alpinismu ve Svanetii se zapsal italský dobrodruh, cestovatel a fotograf Vittorio Sella. V letech 1890, 1896 a 1898 navštívil centrální část hlavního kavkazského hřebene, několikrát ho na různých místech překročil a vystoupal na mnoho vrcholů. Fotografoval hlavně v Horní Svanetii, ale i v dalších kavkazských horských regionech.\n\nČeský zoolog a spisovatel Julius Komárek uskutečnil průkopnickou zoologickou studijní cestu Svanetií v červenci a srpnu roku 1913. Příjezd do Svanetie údolím Cchenisckali přes průsmyk Latpari, průjezd údolím řeky Inguri a přechod průsmyky Utviri (უთვირის უღელტეხილი, 2714 m) a Chida (ხიდა, v překladu \"Most\", 2741 m), přes Kodorský hřbet popsal ve své publikaci \"Kavkazská cesta\" vydané v roce 1947.\n"}
{"id": "291388", "url": "https://cs.wikipedia.org/wiki?curid=291388", "title": "Dichlordifluormethan", "text": "Dichlordifluormethan\n\nDichlordifluormethan CClF, známý také jako \"Freon 12\", je halogenderivát methanu patřící mezi freony. Známý je také pod svou zkratkou CFC. Dříve se používal jako chladicí médium v ledničkách a jako hnací plyn v rozprašovačích. Poté, co bylo prokázáno, že porušuje ozonovou vrstvu a vytváří ozonovou díru, bylo jeho používání omezeno a postupně se nahrazuje jinými látkami.\n"}
{"id": "291392", "url": "https://cs.wikipedia.org/wiki?curid=291392", "title": "Grupo Desportivo Interclube", "text": "Grupo Desportivo Interclube\n\nInter Luanda - jinak také Grupo Desportivo Interclube, je angolský fotbalový klub. Patří celkově do 5ky nejlepších týmů Angoly. Hrají ligu Girabola a vlastní stadion s názvem Estadio du Coqueiros pro 12 000 diváků. Trenér Inter Luandy je Brazilec Carlos Mozer. Klub byl založen roku 1953 ve městě Luanda.\n\n\n2007\n\n1986, 2003\n\n2001\n\nDO\n\nO- Richard Romeo \"(Espoir FC)\"\n\nVEN\n\nZ- Ludovic Agiro \"(AS Aviação)\"\n\nÚ- Mike Daddy \"(Clube Desportivo da Huíla)\"\n"}
{"id": "291401", "url": "https://cs.wikipedia.org/wiki?curid=291401", "title": "Vézelay", "text": "Vézelay\n\nVézelay je francouzská obec v departementu Yonne v Burgundsku. Ve středověku významné poutní místo, východisko svatojakubské poutní cestě do Compostely, od 14. století začalo upadat a díky tomu si zachovalo svůj středověký charakter. Skoro milion turistů ročně přichází obdivovat klášter s románskou bazilikou Sainte-Marie-Madeleine de Vézelay, které jsou součástí Světového dědictví. Vézelay patří mezi «nekrásnější francouzské obce».\n\nObec leží na výrazném podlouhlém návrší, západním výběžku pohoří Morvan, které od jihozápadu k severovýchodu stoupá. Na nejvyšším místě stojí klášter s bazilikou. Obec je obehnána středověkou hradbou, z jejíž vnější strany se táhnou vinice. V údolí východně od obce teče řeka Cure. Obcí prochází silnice D 951 mezi Avallonem ‘(20 km) a Clamecy (25 km), asi 45 km jižně od Auxerre.\n\nNávrší bylo osídleno už kolem roku 2250 př. n. l., v 1. a 2. století zde byla římská osada s vinicemi a chrámem boha Bakcha, pod klášterem se našly merovejské náhrobky a karolinská hradba. Ludvík I. Pobožný věnoval panství Girardovi z Rousillonu, který se rozhodl, že zde založí klášter. Původně ženský klášter, založený roku 858 dole v údolí, zničili kolem roku 875 Normani a Girard jej proměnil v mužský benediktinský klášter, přenesl na dnešní místo a ohradil. Klášter patřil k opatství Cluny, uhájil si však svoji samostatnost.\n\nRoku 1037 opat Geoffroy klášter reformoval a léta 1050 až 1250 představují jeho zlatou dobu. Roku 1060 dostalo Vézelay práva obce, roku 1096 vyhlásil papež Urban II. první křížovou výpravu a začala stavba baziliky, vysvěcené roku 1104. Západní předsíň pro poutníky (nartex) byla dokončena 1132. Roku 1137 podepsal opat kláštera smlouvu, která přesně vymezovala práva kláštera a práva měšťanů, kteří si 1167 vymohli další svobody. Roku 1146 vyhlásil Bernard z Clairvaux ve Vézelay druhou křížovou výpravu, a to v místě, kde dnes stojí jeho kříž (dnes La Cordelle). Roku 1150 byla dokončena 2 000 m dlouhá hradba okolo města s Branou sv. Kříže. Roku 1166 kázal ve Vézelay Thomas Beckett, vypuzený arcibiskup z Canterbury. Kolem 1185 byl postaven nový závěr kostela a příční loď v raně gotickém slohu. Roku 1190 se ve Vézelay sešel francouzský král Filip II. August s anglickým Richardem Lví srdce, než se společně vydali na třetí křížovou výpravu.\n\nV polovině 13. století se objevily domnělé ostatky sv. Marie Magdaleny v jihofrancouzském Saint-Maximin-la-Sainte-Baume a proud poutníků se pozvolna přesouval tam, zejména když nárok kláštera v Saint-Maximin roku 1279 podpořil i papež.\nRoku 1290 připojil král Filip Smělý Vézelay ke královským statkům a roku 1360 město opravilo hradby a posílilo je kruhovými baštami. Opati bývali i nadále královskými rádci, až roku 1538 se klášter stal kapitulou a 1569 pod vlivem zdejšího rodáka Teodora Bezy přijal reformaci. Domnělé ostatky Marie Magdalské se přitom ztratily. Za revoluce byly vnější plastiky a sochy silně poničeny a teprve roku 1840 z podnětu spisovatele Prospera Mérimée se začalo uvažovat o obnově. Důkladná rekonstrukce, kterou vedl architekt Eugène Viollet-le-Duc v letech 1840-1859, byla jednou z prvních a inspirovala hnutí na ochranu památek po celé Evropě.\n\nVézelay je dostupné po silnici D 941, D 957 a místních silničkách, uvnitř hradeb je však provoz aut silně omezen a návštěvníci nechávají své vozy na parkovištích mimo hradby.\nVeřejnou dopravu zastupuje autobusová linka Clamecy – Avallon – Paříž.\n\n\n\"Počet obyvatel\"\n\n\n\n\nTuristické stránky obce a okolí\n"}
{"id": "291405", "url": "https://cs.wikipedia.org/wiki?curid=291405", "title": "Dějiny Indie", "text": "Dějiny Indie\n\nDějiny Indie začínají na severozápadě Indického subkontinentu v poříčí řeky Indu. Zdejší civilizace se stala známá jako harappská kultura a rozvíjela se přibližně mezi lety 3200 – 1700 př. n. l. Po jejím zániku v průběhu druhého tisíciletí nastalo v Indii tzv. období véd, nazvané podle staroindických textů zvaných védy. Někdy kolem 6. století př. n. l. se na území dnešní Indie nacházelo více menších státních útvarů zvané mahádžanapady. Jedno z nich byla Magadha, kde se narodili Mahávíra a Gautama Buddha, zakladatelé džinismu a buddhismu.\n\nJeště v 6. století př. n. l. vpadla do oblasti severozápadu Indického subkontinentu vojska achaimenovce Dareia prvního a o dvě století později pak Alexandra Velikého. V roce 180 př. n. l. v této oblasti vzniklo Indo-řecké království, které zabíralo území od Gandháry po Paňdžáb. Největšího kulturního i obchodního rozmachu království dosáhlo pod vládou Menandra I. Takřka celý subkontinent se podařilo sjednotit dynastii Maurjů během 4. a 3. století př. n. l. Následující období vlády Guptů se díky rozmachu náboženství i vědy stalo známé jako zlatý věk Indie. Přibližně ve stejné době na Indickém subkontinentu existovalo množství dalších státních útvarů jako království Pándjů, Čólů, Čérů či Pálovů.\n\nIslám se do Indie dostal v roce 712, když arabský generál Muhammad ibn Kásim dobyl oblast Sindu, Multánu v jižním Paňdžábu. Připravil tím půdu pro vznik Ghaznovské říše, Dillíského sultanátu i říše Mughalů. V Indii však vzniklo i několik hinduistických království jako byla říše Maráthů, Vidžajanagárů a dalších menších království Rádžpútů.\n\nKoncem středověku se Indie dostala do obchodního kontaktu s evropskými zeměmi prostřednictvím obchodních společností. Již od počátku 18. století se pak Indie dostávala pod stále větší kontrolu Velké Británie, resp. Britské Východoindické společnosti. Stále větší nespokojenost Indů s britskou nadvládou roku 1857 vyústila v první válku za indickou nezávislost. Neúspěch indického pokusu o osamostatnění vedl ke vzniku Britské Indie.\n\nPrvní polovina 20. století se dějiny Indie nesly ve znamení bojů za nezávislost, v jejichž čele stál Indický národní kongres, jenž založil Móhandás Karamčand Gándhí. Subkontinentu se podařilo osamostatnit se od nadvlády Velké Británie v roce 1947, kdy vznikla Indická republika a Pákistán, na jehož území později vznikl samostatný stát Bangladéš.\n\nOjedinělé nálezy pozůstatků \"Homo erecta\" v údolí řeky Narmadá ve střední Indii naznačují, že Indie mohla být osídlena přinejmenším od středního pleciosténu, tedy někdy v době mezi 200 000 až 500 000 lety. Období mezolitu na Indickém subkontinentu započalo někdy před 30 000lety a trvalo okolo dvaceti pěti tisíc let. Zdá se, že moderní člověk subkontinent osídlil někdy ke konci doby ledové, tedy přibližně před dvanácti tisíci lety.\n\nPrvní potvrzené nálezy o stálém osídlení pocházejí z Bhimbetky v Madhjapradéši a datují se do doby před 9 000 lety. Ranou neolitickou kulturu jižní Asie pak reprezentuje archeologická lokalita Méhrgarh v dnešním Balúčistánu. Zdejší nálezy pocházejí přibližně z doby kolem roku 7 000 př. n. l. Svou stopu zanechala neolitická kultura též v oblasti Kambajského zálivu, pomocí radiokarbonové metody bylo stáří zdejšího osídlení odhadnuto na 9 500 let. Pozdní neolitická kultura se pak rozvíjela mezi lety 6000–2000 př. n. l. v údolí řeky Indu a v rozmezí let 2800–1200 př. n. l. pak v jižní Indii. Oblast subkontinentu, kde se dnes nachází území Pákistánu, bylo průběžně osídleno poslední dva miliony let.\nStarověká historie oblasti zahrnuje některé nejstarší jihoasijské osady i některé velké civilizace. Nejstarší archeologická lokalita Pákistánu je paleolitické hominidiní naleziště u řeky Sóán. Tam se rozvíjela tzv. kultura Sóán. Vesnický život obyvatel započal v oblasti Méhrgarhu v období neolitu, zatímco první městská civilizace v oblasti byla kultura poříčí Indu s hlavními centry v Mohendžo-daru a Harappě.\n\nDoba bronzová na Indickém poloostrově započala kolem roku 3300 př. n. l. v době, kdy se začala rozmáhat Harappská kultura. Harappané se začali rozvíjet ve znalostech z oblasti metalurgie a výrobě mědi, bronzu, olova i cínu. Harappská kultura zažila rozmach mezi lety 2600-1900 př. n. l. a předznamenala počátky městských civilizací na subkontinentu. Její hlavní dvě centra tvořila města Mohendžo-daro a Harappa (v dnešním Pákistánu), dále např. Lóthal a Dholavíra (v dnešní Indii). Jádro kultury se nacházelo v poříčí řeky Indu a jeho přítoků a její území sahalo k řece Ghaggar, Ganžsko-jamunskému dóábu, Gudžarátu a severnímu Afghánistánu. Harappané mimo jiné stavěli domy z cihel, zavedli drenážní systém a patrové budovy. Mimo Mohendžodaro a Harappu byly dalšími centry protoindické kultury např. Kálibanganm, Rýkhigarhí či Nuhato. Přesné příčiny úpadku této kultury nejsou známy, úpadek mohl nastat následkem klimatických změn.\n\nVédská kultura je indoárijského původu a je spojována s védami, hinduistickými posvátnými texty, které jsou jedny z nejstarších dochovaných textů vůbec. Období véd započalo někdy kolem roku 1500 př. n. l. a trvalo přibližně tisíc let. Někteří indičtí nacionální historici však toto datování zpochybňují a kladou védské období do dřívější doby. Během védského období byl položen základ indických náboženství, jazyka i kultury. Prvních pět set let védského období (1 500–1 000 př. n. l.) přibližně odpovídá indické době bronzové a dalších pět set let (1000-500) době železné.\n\nMezi badateli nepanuje úplná shoda o tom, jak se Árjové do Indie dostali. Většina badatelů však zastává názor, že Árjové byli původně obyvateli Střední Asie a do Indie se dostali ze severu přes Afghánistán a Baktrii. Někteří další vědci však upřednostňují jiný model árijské migrace, totiž že jejich původní domovinou byla právě jižní Asie.\n\nRaná védská společnost se skládala převážně z pastýřských skupin, které spolu s pozdními Harappany zanikly z dosud neznámých důvodů. Podle Rgvédy se árijská kultura stávala stále více kulturou zemědělskou, a brzy se začala dělit do varen. V tomto období mají kromě véd svůj původ tradiční staroindické eposy Mahábhárata a Rámájana. Současníkem prvotní kultury Indoárijců byla z části pravděpodobně kultura okrově malované keramiky. V této době se též rozvíjela kultura černě a červeně malované keramiky a kultura šedě malované keramiky. Konec védského období byl již ve znamení kmenových společenství, které se staly základem vzniku mahádžanapad.\n\nV pozdním védském období, někdy kolem roku 1000 př. n. l., Indický subkontinent pokrývala řada menších zemí, o kterých se zmiňuje jak védská, tak buddhistická a džinistická literatura. O několik set let později se jejich počet ustálil na tradičně uváděném čísle 16. Patřilo sem Káší, Kóšálsko, Anga, Magadha, Vrdždži, Malla, Čéti, Vatsa, Kuru, Paňčála, Matsja, Šúraséna, Ašmaka, Avanti, Gandhára a Kambódža. Tyto země se rozprostíraly napříč Indoganžskou nížinou od území dnešního Afghánistánu po Bengálsko a Maháráštru. Po Harappské kultuře bylo toto období druhým největším obdobím urbanizace. V tehdejší literatuře je zmiňováno mnoho menších klanových společenství, která se nacházela po celém subkontinentu. Jejich vládci byli buď voleni nebo se postavení vládce dědilo. Řečí vzdělanců byl tehdy sanskrt, avšak většina tehdejší populace severní Indie mluvila prákrtem. Z většiny mahádžanapad se kolem roku 500/400 př. n. l. staly čtyři větší země, a to Vatsa, Avanti, Kóšala a Magadha.\n\nTehdejší hinduistické rituály byly velmi složité a byly spojovány s vrstvou kněží, kteří si postupně vydobyli výsadní postavení. Někdy v této době, v letech 600 – 400 př. n. l., měly být sestaveny upanišady, které se hlouběji zabývají především nábožensko-filosofickými tématy. Někdy kolem roku 527 př. n. l. měl dosáhnout probuzeni Siddhártha Gautama, který se stal později známý jen jako Buddha, a který bývá považován za zakladatele buddhismu. Současníkem Buddhy pak byl Mahávíra (24. thírthankára), který propagoval podobné učení jako Buddha, jež se později stalo známé jako džinismus. Jak džinismus, tak buddhismus dodnes tvoří významnou součást indické kultury. Zatímco džinismus zůstal výhradně indickou záležitostí, buddhismus byl později šířen do centrální a východní Asie, Tibetu, jihovýchodní Asie i na Srí Lanku.\n\nVelká část severozápadního území Indického subkontinentu (kde se dnes nachází oblast východního Afghánistánu a Pákistánu) se v době vlády perského velkokrále Dareia I. (kolem roku 520 př. n. l.) ocitla pod nadvládou Achaimenovské říše, kde zůstala po následující dvě století.\n\nV roce 334 př. n. l. dobyl jak Achaimenovskou říši, tak i Malou Asii Alexandr Veliký. Když Alexandr dosáhl severozápadních hranic Indie, utkala se jeho armáda v bitvě u Hydaspes s indickými vojsky krále Póra. Alexandr Póra sice porazil, avšak jeho vyčerpaná armáda se brzy vzbouřila a odmítla Alexandra následovat dále do indických končin. Na dobytých územích Alexandr často nechával své vojáky, kteří měli převzít nad dobytými územími kontrolu.\n\nKonflikt s Řeky i Peršany měl důležitý vliv na indickou kulturu. Místem střetávání různých kultur včetně té indické, perské a řecké, se stala oblast Gandháry, kde vznikl ojedinělý druh řecko-indického umění, které se označuje jako gandhárské.\n\nMagadha postupně vzrůstala mezi dalšími mahádžanapadami, až se postupně pod nadvládou různých dynastií stala na Indickém kontinentu převládající silou. Podle tradice Magadhu založili roku 684 př. n. l. Šišunágové, kteří ustanovili hlavním městem Rádžgagrhu (dnešní Rádžgir) poblíž dnešní Patny. Dynastii Šaišunágů kolem roku 424 př. n. l. nahradila dynastie Nandovců, kterou pak zastoupili Maurjové.\n\nDynastii Maurjů založil v roce 321 př. n. l. Čandragupta Maurja, jehož důvěrným rádcem byl významný myslitel té doby Čánakja. Čandragupta začal s dobýváním nových území a brzy hranice své říše rozšířil prakticky přes celý sever Indického poloostrova až do střední Asie. Čandraguptovi je připisována zásluha na šíření džinismu na jihu subkontinentu. Nástupcem Čandragupty se stal jeho syn Bindusára, který rozšířil území Maurjovské říše na většinu území dnešní Indie vyjímaje nejjižnější cíp subkontinentu a východní území Kalingy.\n\nPo Bindusárovi nastoupil na trůn jeden z nejvýznamnějších indických panovníků, král Ašóka. Ten zamýšlel dále dobývat nová území. Po krvavé porážce Kalingů se však rozhodl propagovat praktiku \"ahimsá\", čili nenásilí. Stal se patronem buddhismu a s pomocí skalních nápisů započal s jeho propagací a šířením. Do jiných zemí vysílal buddhistické mnichy, aby tam šířili dharmu. Jeho vnuk Sampratí pak přijal džinismus a postaral se zase o šíření džinismu.\n\nPoslední Maurjovský král Bhagabhadra byl kolem roku 185 př. n. l. zavražděn zakladatelem nastupující dynastie Šungů Pušjamitrou Šungou. Po dynastii Šungů se vlády chopili Kánvové, kteří vládli východní části Indie v letech 71 – 26 př. n. l. Po pádu dynastie Kánvů se nejmocnější silou Indického subkontinentu stala říše Sataváhanovů.\n\nSátavahánové začali ve střední a jižní Indii vládnout okolo roku 230 př. n. l. K nejvýznamnějším králům Sátavahánů patřil král Šátakarni, který si podmanil dynastii Šungů na severu Indie, nebo král Gautamíputra Šátakarni. V Himálajských oblastech se asi od 2. století př. n. l. do 3. století nacházelo Království Kunindů. Okolo 1. století se moci v severní Indii chopili Kušánci, kteří pocházeli ze severního etnika Jue-č'uů, a založili na severu Indie mocnou říši, která sahala od Péšáváru k řece Ganze. Území Kušánců též zabíralo oblast Baktrie (dnes severní Afghánistán) a jižního Tádžikistánu. Na středozápadě Indického subkontinentu se mezi lety 35-405 nacházela šakská země Západních kšatrapů. Ti byli v oblasti nástupci Indoskythů a současníci Kušánů i Satavahánů.\n\nNa Indickém poloostrově dále existovalo velké množství menších i větších zemí jako bylo království Pándjů, Čólů, Čérů, Kadambů, Pálovů a Čálukjovců. Některé země se nacházely na samotném jižním cípu poloostrova (jako např. země Kalabrahovů) a některé se rozprostíraly se i na tamějších ostrovech.\n\nSeverozápad Indického poloostrova se kolem přelomu letopočtu stal místem, kde se prolínaly různé kultury. Prvním státním útvarem, který vznikl jako přímý důsledek tohoto prolínání, se stalo Indořecké království. To fakticky založil řeckobaktrijský král Démétrios I. Baktrijský poté, co v roce 180 př. n. l. vpadl se svými vojsky na území dnešního Pákistánu a Afghánistánu. Království trvalo necelé dvě století a za tu dobu bylo ovládáno více než třiceti králi, kteří mezi sebou často válčili. Od 2. století př. n. l. až do 1. století n. l. byla v oblasti země Indoskythů. Ti patřili k indoevropské větvi Šaků (Skythů), kteří migrovali ze Sibiře nejdříve do Baktrie, pak do Sogdiany, Kašmíru, Arachózie, Gandháry a nakonec do samotné Indie.\n\nNěkdy v 1. století vznikl další státní útvar, království Indoparthů, který ovládl území dnešního Afghánistánu a severního Pákistánu poté, co Indoparthé porazili tamější vládce, čímž byl kušánský král Kudžúla Kadphises. Během třetího a čtvrtého století pronikli do severozápadní Indie perští Sásánovci a dali tak vzniknout kultuře tzv. Indosásánovců, čili kultuře, kde se prolínaly kultury Peršanů i Indů.\n\nV 1. století za vlády římského císaře Augusta se započalo rozvíjet obchodní spojení Starověkého Říma s Indickým poloostrovem.\n\nVe čtvrtém a pátém století se vlády v severní Indii chopila dynastie Guptů. Za doby Guptů zažila rozmach hospodářství, věda i hinduistická kultura. Z této doby pochází nejstarší dochované purány, tedy staroindické náboženské texty vlastní verzí bráhmí, písmem Gupta. Toto období se proto označuje jako \"Zlatý věk Indie\". K nejvýznamnějším vládcům Guptům patřili Čandragupta I. a jeho potomci Samudragupta a Čandragupta II. Říše Guptů začala upadat až pod nájezdy Hunů z centrální Asie v 5. a 6. století. Po pádu Guptovské říše byla Indie opět ovládána menšími královstvími. Menší skupina Guptů zůstala vládci oblastí Magadhy. Ti byli vyhnáni až králem Haršou dynastie Vardhanáhů.\n\nV sedmém století nastává v Indii „klasické období“, kdy sever Indie dobyl Harša. Toto období skončilo až s úpadkem země Vidžajanagárů na jihu subkontinentu. Dále se rozvíjel se buddhismus, hinduismus i džinismus. Haršovi se podařilo znovusjednotit sever Indie, který se po pádu Guptovské říše ocitl v úpadku. Haršova říše však začala upadat nedlouho po jeho smrti. Mezi 7. a 9. stoletím se o vládu nad severní Indií staraly tři hlavní dynastie: Pratihavárové (vládli nejdříve v Málvě a později v Kanaudž), Pálové (ovládali oblast Bengálska) a Ráštrakútovci.\n\nPoté, co Arabové (a s nimi islám) pronikli do Persie, začali se obracet dále k jihovýchodu, k Indii. Tam totiž kvetl mezinárodní obchod a celá indická civilizace byla v rozmachu. V Indii byly v té době jediné známé diamantové doly na světě. Muslimská invaze na Indický subkontinent však byla postupným procesem, který trval několik staletí. V roce 1347 byl na jihu centrální Indie založen Bahmanský sultanát, který zanikl na počátku 16. století. V oblasti pak vzniklo více menších sultanátů, které se staly známé jako Dekkanské sultanáty (podle Dekkanské plošiny, kde se sultanáty nacházely).\n\nV průběhu 12. a 13. století vtrhli do severní Indie Arabové, Turci a Afghánci a založili zde Dillíský sultanát. Dynastii Muizzí se podařilo dobýt rozsáhlá území severní Indie, která přibližně odpovídala územnímu rozsahu říše Guptů. Dynastie Chaldžíů pak pokračovala v dobývání dalších území zejména ve střední Asii, avšak většinu subkontinentu se jim sjednotit nepodařilo. Během doby Dillíského sultanátu došlo k opětovnému prolínání kultur, tentokrát indické, resp. hinduistické, a islámské. Někdy v této době měla údajně vzniknout urdština. Dillískému sultanátu mezi lety 1236 a 1240 vládla výjimečně žena (sultánka Razijja), což je v dějinách Indie věc ojedinělá.\n\nV roce 1398 hlavní město Dillíského sultanátu Dillí dobyl a následně vyplenil turkický vládce Tamerlán, čímž Dillíský sultanát zanikl.\n\nMughalská říše byla založena v roce 1526 Báburem. Na dalších dvě stě let se stala převažující mocností jak v Indii, tak i v části dnešního Afghánistánu. V této době se počet obyvatel celé říše odhaduje mezi 110-130 miliony. Po roce 1725 však začala říše upadat, zejména díky bojům o nástupnictví trůnu, ale i díky rozpínavé povaze britských kolonií. V 18. století Dillí vyplenil perský dobyvatel Nádir Šáh. K nejvýznamnějším panovníkům Říše velkých Mughalů patřil např. Akbar Veliký, který se v druhé polovině 16. století zasloužil o podstatné rozšíření říše. Panovník Šáhdžáhán pak nechal vystavět jednu z nejznámějších indických staveb, pomník Tádž Mahal. Posledním panovníkem Mughalské říše byl Bahádur Šáh II.\n\nV době Mughalské říše vzkvétalo mughalské umění v čele s architekturou.\n\nPo pádu Mughalské říše začal na Indickém poloostrově vzrůstat větší počet menších i větších státních útvarů. V této době se na indické území dostali Evropané, kteří se snažili s indickými zeměmi obchodovat (viz níže). K významnějším zemím patřila země Marathů, kterou v polovině 17. století založil Šivádží. V průběhu 18. století se Maráthům podařilo zabrat území většiny Indického poloostrova. Rozmach říše Maráthů byl zastaven až afghánskou armádou, která vedena Ahmad Šáh Durrání zvítězila nad maráthskými vojsky ve třetí bitvě u Pánípatu. Posledním panovníkem byl péšva Bádží Ráo II., jehož armáda byla poražena ve třetí anglo-maráthské bitvě Britskou Východoindickou společností.\n\nKdyž v roce 1498 objevil Vasco da Gama námořní cestu do Indie, vydláždil tak cestu pro přímé obchodní spojení mezi Indií a Evropou. Portugalci brzy zřídili obchodní střediska na území dnešního státu Goa, také v Díu a Bombaji. Po Portugalcích na indické území dostali Holanďané a Britové – kteří zbudovali obchodní středisko na západním pobřeží v přístavu Surat – a v roce 1619 Francouzi. Vnitřní neshody mezi jednotlivými indickými královstvími poskytly evropanům vhodné podmínky pro nabytí velkého politického vlivu a moci. Moc jednotlivých evropských zemí v Indii postupně začala upadat s příchodem Britské východoindické společnosti, která postupně anektovala celý subkontinent.\n\nV roce 1947 byla Britská Indie rozdělena na Západní Pákistán a Východní Pákistán (dnešní Bangladéš) a Indii. Díky ústavě z roku 1950 je dnes samostatná Indie demokratickou republikou. Problémem mezi Pákistánem a Indií byla po celou druhou polovinu 20. století oblast Kašmíru, na který si dělaly nárok obě země. Dodnes je Kašmír politicky rozdělenou oblastí.\n\nVíce informací o konfliktu v Kašmíru a dějinách Indie během tohoto konfliktu lze najít v těchto článcích:\n\n\n"}
{"id": "291416", "url": "https://cs.wikipedia.org/wiki?curid=291416", "title": "Bakčar", "text": "Bakčar\n\nBakčar ( ) je řeka v Tomské oblasti v Rusku. Je 348 km dlouhá. Povodí má rozlohu 7 310 km². Na horním toku se nazývá Velký Bakčar ( ).\n\nProtéká přes Vasjuganskou rovinu. Stéká se s řekou Parbig a společně vytvářejí řeku Čaju (přítok Obu).\n\nZdrojem vody jsou převážně sněhové srážky. Charakteristické je protáhlé období se zvýšeným stavem vody.\n\n"}
{"id": "291419", "url": "https://cs.wikipedia.org/wiki?curid=291419", "title": "Staphylinoidea", "text": "Staphylinoidea\n\nStaphylinoidea je nadčeleď brouků v infrařádu Staphyliniformia.\n\nObsahuje následující podskupiny:\n\n"}
{"id": "291420", "url": "https://cs.wikipedia.org/wiki?curid=291420", "title": "Česká spořitelna", "text": "Česká spořitelna\n\nČeská spořitelna je největší bankou v Česku podle počtu klientů, kterých je zhruba 4,7 milionu. Je součástí skupiny Erste Group operující ve střední a východní Evropě se sídlem ve Vídni.\n\nZřizování prvních spořitelen v Evropě spadá do druhé poloviny 18. století, kdy většinou v německy mluvících zemích (Německo, Švýcarsko) vzniklo několik takovýchto institucí. Na začátku 19. století se pak myšlenka spořitelnictví začala šířit i Británií, kde lze koncem r. 1818 napočítat již několik set spořitelen. Účelem spořitelen měla být podpora chudých vrstev v jejich hospodaření s penězi.\n\nTaké v habsburské monarchii se počátkem 19. století začali o spořitelní myšlenku zajímat a výsledkem snah bylo dne 4. 10. 1819 založení \"Die Erste oesterreichische Spar-Casse\" (První rakouská spořitelna), což je současný vlastník České spořitelny – Erste Bank). Tato záložna se stala prvním peněžním ústavem svého druhu v rakouském císařství. Její počátky byly velmi skromné, začínala s jměním 8717 zlatých a teprve ke konci prosince roku 1822 vykázala navýšení na 338.388 zlatých. Následně začaly spořitelny vznikat i v dalších městech monarchie: v Lublani roku 1820, v Innsbrucku a Bregenzi r. 1822, v Hollabrunnu r. 1824.\n\nV Praze stál v čele iniciativy myšlenky spořivosti jako výrazu píle pražský policejní ředitel a guberniální rada Josef šlechtic von Hoch, který podal první návrh na založení pražské spořitelny. Vzniku spořitelny předcházela výzva, uveřejněná v novinách už roku 1823, k upisování základního fondu spořitelny, jenž se má budoucím střadatelům stát zárukou, že nepřijdou o svoje peníze. Celkové minimum fondu bylo stanoveno na 12.000 zlatých konvenční měny. Jako první na výzvu zareagoval Rudolf kníže Colloredo-Mansfeld, který vložil do fondu budoucí spořitelny 300 zlatých. S touž částkou jej následovalo 23 českých šlechticů a další podporovatelé z řad průmyslníků a podnikatelů. Do první skupiny dárců s příspěvkem 300 zlatých patřili šlechtici František Josef hrabě z Vrtby, August Lobkowitz, Jan Adolf II. ze Schwarzenbergu, Filip Kinský, František Dietrichstein, Josef Vratislav z Mitrovic, Karel kníže Rohan-Guemené, Jan Kolowrat-Krakowský, Rudolf Kinský a pražský arcibiskup Václav Leopold Chlumčanský, František Deym a Jiří František August Buquoy. Druhou skupinu zakladatelů tvořili Kristián Clam-Gallas, Arnošt Valdštejn – Vartemberk, Josef Matyáš Thun, z velkoobchodníků a bankéřů to byli např. Leopold von Lämmel, Moritz Zdekauer, Josef Schicht, Karel II. Egon z Fürstenbergu, nemalou částkou přispěli Habsburkové: rakouský arcivévoda Karel, arcivévoda Leopold II. Toskánský, a největším vkladem 1000 zlatých přispěl císař František I...takže ke konci roku 1824 již základní jmění převyšovalo 11.000 zlatých. Spořitelna v Praze zahájila svou činnost symbolicky 12. února 1825 – v den císařových narozenin. 13. března 1825 se konalo první generální shromáždění vkladatelů, na němž byli do čela spořitelny zvolení čtyři ředitelé: hejtman Josef von Hoch a bankéři Leopold von Lämmel, Moritz Zdekauer a Karel August Fiedler.\n\nStejně jako u většiny ostatních tehdejších spořitelen bylo cílem první české spořitelny pomoci chudším vrstvám obyvatel. Lidé (uklidněni jistotou základního fondu) si měli ukládat určité částky, jež se jim měly zvyšovat o drobné úroky, a tvořit si tak rezervu pro případ nemoci, stáří či nezaměstnanosti. Měla se v nich tak podporovat spořivost a pracovitost.\n\nPůvodní název této pražské spořitelny v češtině zněl \"Schraňovací pokladnice (pokladní kasa) pro hlavní město Prahu a pro Čechy\". Postupně se však vžil kratší název Spořitelna Česká (Böhmische Sparkasse), přičemž adjektivum „česká“ označovalo místo působení spořitelny, nikoli její národnostní zaměření.\nNová spořitelna zpočátku úřadovala jen několik dní v týdnu (v pondělí, ve středu a v sobotu) v 9:00–12:00 a v 15:00–18:00 hodin, a to ve dvou místnostech, které jí poskytly zemské stavy v budově Zemského sněmu. Do vlastního se spořitelna přestěhovala až roku 1845. V Kaiserštejnském paláci na Malostranském náměstí čp. 37-III již měla otevřeno po celý týden.\n\nCo se týče vkladů, bylo možno si ukládat od 25 krejcarů do 100 zlatých (při jednorázovém vložení). Lidé získávali vkladní knížky na jméno (fungovaly však vlastně na doručitele). Úroky byly 4 %, později již jen 3 %. Spořitelna prováděla pouze některé aktivní operace (hypoteční zápůjčky, operace s rakouskými státními papíry a částečně proplácení směnek před dobou splatnosti), aby byly vložené úspory chudších lidí v bezpečí.\n\nBilance banky v následujících desetiletích strmě vzrůstala. Zatímco vklady z roku 1825 činily částku 124 000 zlatých, roku 1830 to bylo 1 573 000 zlatých a deset let poté už 8 087 000 zlatých. Podobně rostla její aktiva.\n\nMoravský zemský sněm zvažoval také založení spořitelny na Moravě, ale mezitím již Erste Bank (Erste oesterreichische Spar-Casse) zřídila r. 1826 svoji pobočku v Brně a brzy nato i ve Znojmě (1827) a v Jihlavě (1828). Poměrně malé filiálky na dosti velkém teritoriu se však ukázaly jako neúnosné, a tak byly začátkem 40. let 19. století zrušeny (brněnská fungovala až do r. 1848).\nJeště začátkem 40. let bylo zřízení spořitelen povolováno speciální koncesí. Stále naléhavěji však byla pociťována potřeba obecného zákona, který by činnost spořitelen upravoval. K tomu došlo 26. září 1844, kdy byl vyhlášen \"rakouský spořitelní regulativ\". Jednalo se o zákonnou normu, která (s drobnými úpravami) platila až do zániku habsburské říše.\n\nRakouský spořitelní regulativ byl založen na myšlence, že spořitelny jsou sociální instituce, které vlastně přebírají část agendy veřejné správy, tj. péče o blaho lidu. Za nejvhodnější zakladatele spořitelen proto považoval filantropické spolky (§2); další zřizovatelé (města. obce apod.) přicházeli v úvahu jen jako náhradní řešení (§3). Aktivní obchody spořitelen byly značně redukovány tak, aby se tyto peněžní ústavy vyvarovaly rizika a chránily tudíž úspory obyvatel. I finanční přebytky měly být především použity k rozšiřování rezervního fondu a teprve v menší míře k podpoře všeobecně prospěšných projektů (stavba škol, nemocnic apod.). Tyto dobře míněné regule však podvazovaly další rozvoj spořitelen a zakonzervovaly řadu prvků, které se časem přežily. Pozitivním přínosem regulativu tak bylo především to, že postavil existenci spořitelen na pevný právní základ.\n\nPřestože měl spořitelní regulativ z r. 1844 podpořit další zakládání spořitelen, nové ústavy vznikaly jen pomalu. První spořitelnou na českém území, která byla zřízena po jeho vydání, se stala spořitelna v Aši (1847), další pak přibyly v Brně (1852), v Liberci a Chebu (1854) a v Českých Budějovicích (1856). Postupně se pak přidávaly další – na přelomu 50. a 60. let 19. století to bylo asi 20 těchto peněžních ústavů.\n\nZmíněné spořitelny byly ovšem jazykově německé. Co se týče národnostně českých spořitelen, za první je považována spořitelna v Plzni, která byla otevřena r. 1857. V první polovině 60. let pak došlo k většímu nárůstu. České spořitelní ústavy vznikly v Mladé Boleslavi (1860), v Příbrami, Kutné Hoře a Jičíně (1861), v Chrudimi, Německém (dnes Havlíčkově) Brodě, Táboře, Domažlicích, Klatovech a Jindřichově Hradci (1862), v Rakovníku, Lounech, Mělníku, Novém Bydžově a Říčanech (1863) a v Hradci Králové, Litomyšli, Pelhřimově a Poličce (1864). České spořitelny se tak co do počtu téměř vyrovnaly jazykově německým, kapitálově však byly již od počátku výrazně slabší.\n\nV této době také začalo docházet ke změně v zakladatelích spořitelen. Zatímco zpočátku to byly v naprosté většině filantropické spolky, jak si také přál spořitelní regulativ, postupně se zakladateli stávaly především okresy, města či obce. Nad „filantropickými“ spořitelnami (které zakládaly společenské elity) tak začaly převažovat spořitelny komunální (zřizované střední třídou, měšťanskými vrstvami).\n\nTaké sociální zařazení klientů prošlo proměnou. Spořitelny byly původně určeny především pro chudé, sociálně nejslabší vrstvy. Nyní se však klienty začali stávat především měšťané ze střední třídy, což se pak projevilo i v národnostním složení a ekonomické síle nových spořitelen. Ze spořitelen se staly městské peněžní ústavy spojené s měšťanskou vrstvou a jako takové hospodářsky prosperovaly především v národnostně německém prostředí – ať už v německých pohraničních městech nebo v německy mluvících komunitách vnitrozemských velkých měst. České měšťanstvo, které nebylo ekonomicky tak silné jako to německé, se mezitím ve velké míře začalo obracet k jinému typu drobného peněžnictví – ke svépomocným (tzv. občanským) \"záložnám\" – družstevním záložnám, ekonomicky aktivnějším než spořitelny.\n\nPo období konjunktury na přelomu 60. a 70. let došlo po finančním krachu na vídeňské burze („černý pátek“ v květnu 1873) k hluboké hospodářské krizi. Ta spořitelnám pomohla, protože lidé v nich, po neblahé zkušenosti se spekulačními aktivitami jiných peněžních ústavů, viděli záruku jistoty. Spořitelny tak dále početně narostly a zvýšily se i jejich vklady. V této době vznikla také \"Městská spořitelna pražská\" (1.5.1875).\n\nTento rozvoj spořitelen se však stále týkal především jazykově německých ústavů. Česky mluvící obyvatelé mnohdy považovali spořitelny za instituce svou povahou „německé“, zatímco jako „české“ se jim jevily záložny. Teprve postupně převážil názor, že oba druhy peněžních ústavů mohou existovat vedle sebe a doplňovat se. Ve 2. pol. 80. let pak opět začaly ve větší míře vznikat české spořitelny a postupně početně dohánět spořitelny německé (např. r. 1895 bylo v Čechách asi 160 spořitelen, z toho českých jen 60; před světovou válkou pak tu působilo asi 130 německých a 120 českých spořitelen). Německé spořitelny si udržovaly značnou kapitálovou převahu; postupně však začínaly sílit i některé české spořitelny a rostoucí národnostní uvědomění českého obyvatelstva vedlo mnohdy (zesíleně od přelomu století) i k přesunům vkladů (např. r. 1903 vybrali vkladatelé desítky milionů korun z Bömische Sparkasse a vložili je do nacionálně českých spořitelen, především Městské spořitelny Pražské).\n\nZačátkem 20. století vznikly některé zastřešující orgány: v červnu 1901 vznikl \"Svaz českých spořitelen v Čechách, na Moravě a ve Slezsku\", v březnu 1903 pak \"Verband deutscher Sparkassen in Böhmen\" (Svaz německých spořitelen v Čechách), posléze vznikaly podobné střešní orgány německých spořitelen i pro Moravu a Slezsko a poté byl zřízen i střešní orgán – \"Reichsverband deutscher Sparkassen in Österreich\" (Říšský svaz německých spořitelen v Rakousku). V této době byly též ustaveny peněžní ústavy, které měly hájit zájmy spořitelen: r. 1901 tak vznikla \"Centralbank der deutschen Sparkassen in Prag\" (Centrální banka německých spořitelen v Praze) a r. 1903 \"Ústřední banka českých spořitelen\". Obě nově vzniklé ústřední instituce převzaly část finančních prostředků spravovaných spořitelnami, což znamenalo přetvoření starého systému na nový, který lépe odpovídal době. Peněžní prostředky mnoha místních spořitelen se tak mohly zapojit do nových forem úvěrového podnikání.\n\nVýrazný nárůst vkladů nastal také krátce před válkou, v době dalšího hospodářského rozmachu. Spořitelny se tak podílely na obrovském hospodářském vzestupu země. V této době se však již rozrůstala síť bankovních filiálek a dalších pobočných závodů, což znamenalo, že banky začaly v jednotlivých lokalitách nabízet výhody obchodního spojení s velkým centrálním úřadem, což pro místní spořitelny znamenalo nepřekonatelnou konkurenci. Také spořitelny však zakládaly filiálky mimo svá sídelní města. Nejvíce jich měla Böhmische Sparkasse, která před světovou válkou spravovala přes 70 filiálek.\n\nPřes zmíněnou konkurenci spořitelny stále rostly. Před válkou tak byl poměr úhrnné sumy vkladů spořitelen vůči obchodním bankám pro české instituce 5:1 a pro německé dokonce 10:1. V této době byly české země co se týče rozvinutosti sítě spořitelních ústavů na předním místě v celém Předlitavsku. V Čechách byly také uloženy nejvyšší sumy z celého Předlitavska (což již v tomto případě neplatí pro Moravu a Slezsko).\n\nPrvní světová válka měla ovšem vliv i na situaci spořitelen. Už r. 1909 propukla mezi vkladateli válečná panika (objevily se zprávy o možnosti vypuknutí války se Srbskem). Další poplach nastal r. 1912 v souvislosti s válkou na Balkáně. Vypuknutí první světové války pak nastartovalo podobnou psychózu, lidé se snažili vybrat své vklady, takže 31.7.1914 vyhlásila vláda moratorium na všechny větší platby, což trvalo až do léta 1915. I tak přišly spořitelny v prvním roce války o velkou část hotovosti. Postupně však se vzmáhaly venkovské spořitelny, které těžily s bohatnutí venkova v době nedostatku potravin a černého trhu. S růstem vkladů venkovských spořitelen se vylepšovala i bilance centrálních ústavů, které pak přebytky vkládaly do úpisů válečných půjček. Tyto půjčky však financovaly především německé spořitelny, což vedlo k posílení českých peněžních ústavů.\n\nSamostatná československá republika, která vznikla v říjnu 1918, zdědila dvojí typ ústavů nazývaných spořitelny: v českých zemích to byly instituce vzniklé na základě regulativu z r. 1844, zatímco na Slovensku, které se řídilo uherskou legislativou, se slovem „sporiteľňa“ nazývaly běžné soukromé akciové společnosti s výdělečnými cíli. Tyto rozdíly bylo nutno sjednotit novou právní úpravou. K ní došlo r. 1920 novým spořitelním zákonem č. 302 (v platnost vešel 6. května), který zavedl stejné existenční a obchodní zásady pro všechny spořitelny. Třebaže se nabízela možnost zrušit různá omezení, která spořitelnám ztěžovala konkurenční boj s ostatními peněžními ústavy, nakonec převážilo hledisko, že právě tato omezení přinášejí spořitelnám pověst solidnosti a stability, a k těmto změnám tedy nedošlo. Co se týče organizační stránky, zákon nadále povoloval jen existenci spořitelen zaručených územními samosprávnými celky (okresy či obcemi), čímž zrušil možnost vzniku dalších spolkových spořitelen. Z historických důvodů však byly ponechány v činnosti dva spolkové ústavy: Spořitelna Česká – Böhmische Sparkasse v Praze a První moravská spořitelna v Brně.\n\n27. 7. 1920 zřídilo vládní nařízení č. 77 obligatorní \"Svaz československých spořitelen\" jako organizační a kontrolní ústředí. Členství v něm bylo povinné pro všechny spořitelny v republice. Finančním centrem českých spořitelen zůstala Ústřední banka českých spořitelen, německé ústavy pak měly Centralbank der deutschen Sparkassen, a to s novým dodatkem v názvu „in der Čechoslovakischen Republik“.\n\nV prvních měsících po vzniku státu panovala nejistota a stagnace. Německé spořitelny navíc byly zatíženy množstvím válečných půjček. Postupně se však situace stabilizovala a během pěti poválečných let se vklady spořitelen zdvojnásobily.\n\nVelký rozvoj pak nastal v letech konjunktury 1924–1929. Co však bylo překvapivější, bilanční vklady spořitelen rostly i za hospodářské krize a stagnace ve 30. letech (zatímco obchodní banky se v této době ocitaly v těžké situaci). Opět se ukázalo, že v době ekonomické nejistoty se vkladatelé častěji obraceli k úřady garantovaným peněžním ústavům. Jak se vlivem krize proměnila situace lze pozorovat na srovnání bilančního úhrnu z r. 1919, kdy se obchodní banky podílely na celkové bilanční sumě všech peněžních ústavů 57%, zatímco na spořitelny připadalo jen 20%, a z r. 1937, kdy bankám připadalo 31% a spořitelnám už 28%.\n\nNa podzim r. 1938 došlo k odtržení pohraničních území ČSR a na jaře 1939 pak k okupaci zbytku republiky. V oblasti úvěrových ústavů došlo k nucené koncentraci a ke zřízení nových korporativních celků. Toto korporativní zřízení bylo přizpůsobeno říšskému systému. Roku 1941 byla vládním nařízením č. 141 a následnou vyhláškou ministerstva financí č. 429 peněžnictví v protektorátu vnucena jednotná organizace. Vrcholným orgánem byl ustaven \"Ústřední svaz peněžnictví pro Čechy a Moravu\", který byl rozdělen na tři hospodářské skupiny. Druhá skupina, nazvaná \"Peněžní ústavy s veřejnými úkoly\", sdružovala spořitelny a okresní záložny hospodářské, třetí pak „Úvěrní družstva“ (tj. občanské a živnostenské záložny a záložny Raiffeisenova typu. Členství v Ústředním svazu peněžnictví bylo povinné. Díky tomu kontrolovaly protektorátní úřady činnost všech peněžních ústavů.\n\nTaké v dalších letech pokračovalo úsilí o koncentraci, které se projevilo omezováním sítě peněžních ústavů a germanizačními tendencemi. V rámci tohoto úsilí proběhlo také sloučení Městské spořitelny pražské s Městskou spořitelnou na královských Vinohradech (1941) a r. 1943 pak sloučení tohoto peněžního ústavu s Böhmische Sparkasse (Spořitelnou Českou). K nové instituci byly přivtěleny ještě okresní záložny hospodářské na Smíchově, v Karlíně, v Hostivaři a na Zbraslavi a celý nově vzniklý ústav byl nazván Spořitelna pražská.\n\nPo skončení války r. 1945 začala obnova a vytváření sítě spořitelen, především v pohraničí, kde byly likvidovány dosavadní německé ústavy. 21. 7. 1945 byla také ustavena Československá spořitelní rada, která měla sdružovat české i slovenské spořitelny. Činnost tohoto poradního orgánu se však již nestihla plně rozvinout. S dalšími pokusy o reorganizaci peněžnictví přišla vláda Klementa Gottwalda (ministrem financí byl J. Dolanský) po r. 1946; protože však komunisté neměli vliv ani ve Svazu československých spořitelen, ani v Jednotě záložen, k reformě až do r. 1948 nedošlo.\n\nPo únoru 1948 již centralizaci a zestátnění nestálo nic v cestě. 20. července 1948 přijalo Národní shromáždění zákon č. 181, který nařizoval sloučení všech peněžních ústavů působících v jednom místě (bez ohledu na jejich charakter). Od srpna 1948 tak v Československu působily:\n1. ve městech, která byla sídlem okresu tzv. okresní spořitelny a záložny (OSAZ);\n2. v ostatních městech okresu tzv. spořitelny a záložny (SAZ);\n3. na vesnicích záložny – kampeličky (ZK).\nRoku 1949 se v zemi nacházelo 258 OSAZ, 447 SAZ, 3924 ZK a 255 poboček OSAZ. Zestátněním se změnila dosavadní funkce spořitelen (poskytování úvěrů): jejich hlavním úkolem se nyní stalo získávání a soustřeďování vkladů a jejich využití pro potřeby centrálně plánované ekonomiky. Jen asi 10–15% mohly využít k poskytování půjček občanům.\n\nSituace, která v peněžnictví nastala po r. 1948, byla poněkud nepřehledná – nebyly vyjasněny řídící kompetence, systém byl jakýmsi hybridem mezi veřejnoprávními a družstevními institucemi. Roku 1952 byl proto přijat zákon č. 82, který zřizoval k 1.1.1953 síť státních spořitelen, v něž byly proměněny okresní spořitelny a záložny (OSAZ), zatímco spořitelny a záložny (SAZ) a záložny-kampeličky (ZK) v obvodu okresu se staly jejich pobočkami a jednatelstvími. Tímto se definitivně ze všech těchto ústavů staly ústavy státní. Vrcholným orgánem byla tzv. hlavní správa všech spořitelen, která vznikla na ministerstvu financí v Praze. Jí byla pak podřízena zvláštní oblastní správa v Bratislavě s působností pouze pro Slovensko a také krajské správy státních spořitelen v jednotlivých krajích.\n\nK dalším úpravám systému došlo r. 1967. Rozrůstající se agenda i snaha podřídit činnost spořitelen jednotnému ústředí vedla r. 1967 k přijetí zákona č. 72. Ten sloučil všechny relativně samostatné státní spořitelny v jediný peněžní ústav s hospodářskou a právní subjektivitou – Státní spořitelnu. Byly zrušeny hlavní, krajské i oblastní správy a místo nich vznikly krajské pobočky. Další změnu přinesl rok 1968 – došlo k federativnímu uspořádání státu a v rámci tohoto procesu byla i Státní spořitelna zákonem č. 163 z r. 1968 s působností od 1. ledna 1969 rozdělena na Českou státní spořitelnu (ČSTSP) a Slovenskou státní spořitelnu.\n\nV období komunismu byly obchodní či vkladové aktivity spořitelen omezeny, přesto se však vyvíjely. Po měnové reformě r. 1953, kdy nastal odliv vkladů, měly spořitelny především agitovat ve prospěch ukládání financí a zvýšení důvěry v měnu. Nejčastější formou spoření bylo ukládání na vkladní knížky (VK) bez výpovědní lhůty (úročené 2%). Tato původně nejrozšířenější forma úspor byla postupně vytlačována ve prospěch VK s půlroční výpovědní lhůtou (úročené 3%) a především VK s roční výpovědní lhůtou úročené 4%, na nichž bylo r. 1989 přes polovinu všech vkladů. Mezi další možnosti patřily výherní VK či cestovní VK. V r. 1969 bylo zavedeno prémiové spoření mladých a od r. 1972 pak sporožirové účty, které umožňovaly bezhotovostní převod vkladů. Existovala také možnost půjček, rozšířené byla zejména tzv. doplňkové půjčky na nákup vybraných druhů zboží dlouhodobé spotřeby, úvěrová pomoc při individuální či družstevní výstavbě a od r. 1973 půjčky mladým manželstvím (tzv. novomanželské půjčky; zde ČSTSP vlastně pomáhala realizovat záměry populační politiky vlády, protože s každým dalším narozeným dítětem byla půjčka pro manžele výhodnější).\n\nKoncem 80. let (pod vlivem změn vyvolaných tzv. perestrojkou, jež se však v ČSSR prosazovala jen ztuha) byl 15.11.1989 schválen nový zákon o SBČS. Tento zákon delimitoval agendu centrální banky do několika subjektů (SBČS, Investiční banky a dvou nově vzniklých institucí – Komerční banky v Praze a Všeobecné úvěrové banky v Bratislavě). V polovině prosince 1989 (tedy již v době měnících se politických poměrů) na tento zákon navázal zákon č. 158. Podle něj byl všem existujícím peněžním ústavům přiznán od 1.1.1990 statut univerzálních obchodních bank.\n\n1. února 1992 změnila Česká státní spořitelna svou právní formu na akciovou společnost s novým názvem – Česká spořitelna, a.s.. Stát si však ponechal ve svém držení rozhodující balík akcií, a sice 40%. Dalších 20% získaly bezúplatným převodem města a obce České republiky a 3% tvořila rezervu pro případné restituce. 37% akcií pak bylo privatizováno v rámci 1. vlny kupónové privatizace.\n\nV srpnu 2000 se rakouská Erste Bank stala nejprve 52% akcionářem České spořitelny, postupně svůj podíl navýšila na 98 % (v roce 2002). Česká spořitelna se tak stala součástí Erste Bank Group.\n\nFinanční skupina České spořitelny je počtem 5 milionů klientů největší bankou na českém trhu. Poskytuje služby drobným klientům, malým a středním podnikům, městům a obcím. Financuje také velké korporace a poskytuje služby v oblasti finančních trhů. Vydala 3,3 mil. platebních karet a provozuje nejširší síť v ČR (cca 1244 bankomatů). Přímé bankovnictví České spořitelny využívá téměř 1,2 mil. klientů. Pobočková síť čítá přes 640 prodejních míst, včetně specializovaných hypotečních, komerčních a developerských center. Prostřednictvím Nadace České spořitelny podporuje charitativní projekty v oblasti kultury, vzdělávání, vědy, veřejných a sociálních záležitostí, zdravotní péče, charity, komunálních aktivit, sportu a ekologie. Česká spořitelna zaměstnává téměř 11 000 lidí ve všech regionech ČR.\n\nV prosinci 2016 se Česká spořitelna připojila k think-tanku Evropské hodnoty, který se zaměřuje na zmapování prokremelsky orientovaných dezinformačních zpravodajských webů, a stáhla z těchto stránek svoji online inzerci. Stala se tak první velkou českou společností, která přistoupila k tomuto kroku. Česká spořitelna k tomu uvedla, že věří, že slouží lidem také jako kompas, který je bezpečně provádí světem mediálních informací. Kvůli této zodpovědnosti vůči společnosti, která překračuje hranice bankovního světa, je pro banku nepřijatelné financovat zdroje nepodložených a někdy i záměrně lživých informací.\n\n\n"}
{"id": "291422", "url": "https://cs.wikipedia.org/wiki?curid=291422", "title": "Americký kokršpaněl", "text": "Americký kokršpaněl\n\nAmerický kokršpaněl je psí plemeno původem z USA.\n\nAmerický kokršpaněl vznikl šlechtěním Anglického kokršpaněla, který se dostal do Ameriky s anglickými přistěhovalci již na začátku 17. století. Jiná verze tvrdí, že přišli až mnohem později, a to v 19. století z chovné stanice Jamese Farrowa.\n\nV roce 1883 byl Americký kokršpaněl poprvé k vidění na výstavě v Manchesteru ve státě New Hampshire, kde vyvolal velký rozruch. Záhy se stal v Americe velmi populární a ve 30. letech 20. století se chov kokrů definitivně rozdělil na klasické a tzv. New Look, který měl trochu jiné parametry. V roce 1946 snaha chovatelů vyvrcholila uznáním Amerického kokra za samostatné plemeno a to i přes silné protesty konzervativních chovatelů v Anglii. Americký Kennel Club však věděl, co dělá, a do málo početné rodiny národních plemen Ameriky tak přibyl další přírůstek. Americký kokr se velmi rychle stal jedním z nejpopulárnějších a nejrozšířenějších psů v Novém Světě. Původně byl používán k lovu, stejně jako jeho anglický příbuzný, ale později se kvůli svému nádhernému vzhledu stali více plemenem společenským. Navíc jeho dlouhá srst je pro lov v lese poněkud nepraktická.\n\nDo Čech se dostali první jedinci v roce 1976 ze SRN a stejně jako ve své vlasti, i u nás velmi rychle dostihli popularitou Anglického kokršpaněla.\n\nVeselé plemeno, tak je kokr popisován již stovky let, a tak je psáno i v nedotknutelných statích plemenného standardu. Američtí kokršpanělé se odlišují od svých anglických bratranců stavbou těla a hlavně příliš bohatou srstí. Vztah kokrů k lidem je velice přátelský. Podle mnohých je skutečně nejlepším všestranným společníkem z celého psího světa. I přesto je ovšem zapotřebí denní i pravidelné cvičení. Kokrovi musíme vtisknout vlastní osobnost, ale ponechat mu jeho vůli.\nCvičí se lépe než průměrný pes. Obecně jsou američtí kokršpanělé poslušnější než angličtí. Kokři jsou hravější než ostatní psi. Je dobrý hlídač. Při hlídání může být agresivní. Má velkou energii a je mnohem vzrušivější, oproti ostatním psům. K cizím dětem se přibližuje s nedůvěrou. Mají menší sklon ničit věci, než ostatní psi.\n\nSamci kokršpanělů jsou jen nepatrně větší než feny a mají shodný mírný výraz. Prakticky mezi nimi nejsou větší rozdíly, obě pohlaví se snadno vychovávají, stejný u obou pohlaví je i stupeň nervozity, ničivého chování, předvádění se, vzrušivost i potřeby pohybu. Feny jsou ovšem mazlivější a náchylnější k úzkostnému štěkání a agresivnější vůči cizím lidem v domácnosti. Psi jsou zase útočnější vůči jiným psům a jsou lepšími hlídači než feny.\n\n\nSrst kokrů může být jednotná nebo více barevná. K jednotným počítáme černé, mahagonově červené, játrové a světle krémové. Strakáči mají srst zbarvenou dvěma nebo více odstíny. Bílá barva musí být vždy zastoupena.\n\n\nAmerický kokršpaněl vyžaduje určité specifické nároky na chov vycházející z jeho standardu - především je u výstavních psů důležitá péče o srst a kvalitní péče o zdraví.\n\nKokr se nikdy nesmí krmit jídly z kuchyně a restaurací. Vždy musí mít kvalitní krmivo z obchodů pro zvířectvo. Nejvhodnější jsou konzervy a suchá strava. Hlavní je dodržování pravidelnosti krmení. Dávkujeme podle věku a hmotnosti psa.\n\n\nJde-li o pracovní zkoušky, musí být pes velmi poslušný a ovládat i jiné dovednosti. Výstavy chovatelských klubů naopak vyžadují pouze krásu a dobrou povahu. Pes především musí odpovídat uveřejněným chovatelským standardům pro kokršpaněly. Na výstavě musí být ve vrcholné kondici - vykoupaný, učesaný, ostříhaný, zcela zdravý. Na výstavě se musí předvést jak v pohybu, tak i v klidu.\n\nKokři mají s plodností problémy jen zřídka. Ve vrhu bývá pět až osm štěňat. Feny přicházejí do říje dvakrát ročně. Proto jsou ochotni pářit se po celý rok. U feny nenastává menopauza. Kokři jsou dobří rodiče a jejich vrhy bývají plné.\n\nJako většina plemen psů má i americký kokršpaněl několik typických chorob, které se u něj mohou vyskytnout:\n"}
{"id": "291430", "url": "https://cs.wikipedia.org/wiki?curid=291430", "title": "Roubený kostel v Urnesu", "text": "Roubený kostel v Urnesu\n\nRoubený kostel v Urnesu (norsky: \"Urnes stavkirke\") je dřevěný sloupový kostel v Norsku. Kostel byl postaven již v první polovině 12. století, což z něj dělá jeden z nejstarších kostelů tohoto druhu na světě. Od roku 1979 je dřevěný kostel součástí světového dědictví.\n"}
{"id": "291432", "url": "https://cs.wikipedia.org/wiki?curid=291432", "title": "Karolina Francová", "text": "Karolina Francová\n\nKarolina Francová, rozená Tobišková (* 8. října 1974 Liberec), je právnička a česká spisovatelka působící v žánru a sci-fi a fantasy.\n\nS prvními literárními pokusy začala v roce 1996. Napsala několik povídek, ale brzy se začala orientovat na delší práce a v současnosti již povídky téměř nepíše. Má v oblibě moderní sci-fi romány s propracovanou psychikou hrdinů (Octavia Buttlerová, Dan Simmons, Orson Scott Card), ale i starší klasiku (např. \"Dunu\"). Neodmítá však ani Tolkiena. Kromě psaní ji zajímá hlavně literatura a film. Pracuje jako právnička v Liberci.\n\n\n\n\n"}
{"id": "291437", "url": "https://cs.wikipedia.org/wiki?curid=291437", "title": "Anthonis van Dyck", "text": "Anthonis van Dyck\n\nAnthonis van Dyck [\"fan dajk\"] nebo také Antoon van Dyck či Anthony van Dyck (22. března 1599 – 9. prosince 1641), byl vlámský barokní malíř a grafik.\n\nPatřil ke generaci Poussina a Clauda Lorraina, stal se Rubensovým žákem a brzy si osvojil mistrovu virtuositu v zobrazování textury a povrchu věcí. Od mistra se však velmi lišil svým temperamentem a založením. Ve Van Dyckových dílech převládá apatická a lehce melancholická nálada. V r. 1632 se stal vedoucím malířem anglického královského dvora Karla I. a portrétoval nejen krále a jeho rodinu, ale také tamní dvořany a šlechtice. Jeho jméno bylo poangličtěno na sir Anthony Vandyke. Stal se významným zakladatelem aristokratického portrétu a také školy anglických portrétistů v 18. století. Právě jemu vděčíme za umělecké zachycení společnosti s vyzývavě aristokratickým chováním a kultem dvorské elegance. Jeho oblíbený barevný odstín se podle něj jmenuje \"Van Dyckova hněď\".\n\nK nejznámějším jeho dílům patří obraz \"Král na lovu\" (Louvre, Paříž), vytvořený kol. r. 1635, na kterém je zobrazen Karel I. Anglický se svým koněm a dvěma pážaty v podvečerní krajině. Zobrazil monarchu tak, jak si přál vejít do dějin. Jako postavu nesporné autority, nemajíc sobě rovnou. Muže kultivovaného s přirozenou důstojnosti. A právě díky této schopnosti, zachytit všechny tyto vladaři žádané rysy, byl vysokou společnosti dychtivě vyhledáván. Nicméně to všechno nemůže nikterak zmenšit význam jeho nejlepších portrétů.\n\nSvým postavením a významem v historii malířství se podobal světoznámému španělskému malíři, který se narodil v témže roce a také působil u dvora, Diegu Velázquezovi.\n\n\nV České republice lze nalézt jeho obrazy v obrazárně zámku Kroměříž. Jde o díla \"Portrét anglického krále Karla I. a jeho manželky Henrietty Marie\" a \"Portrét muže s rukavicemi.\" \n"}
{"id": "291438", "url": "https://cs.wikipedia.org/wiki?curid=291438", "title": "Izoluxa", "text": "Izoluxa\n\nIzoluxa je spojnice bodů na ploše s konstantní osvětleností. Zpravidla se uvažuje normálová osvětlenost, tj. ve směru kolmice k povrchu. Izoluxní grafy se používají jako jeden z výstupů výpočetních programů pro návrh umělého osvětlení. Jedná se o názorný způsob prezentace vypočtených hodnot osvětlenosti, který lépe než číselná podoba reprezentuje rozložení osvětlení v ploše. V místech, kde dochází k zahušťování izolux, je vyšší nerovnoměrnost osvětlení, tj. potenciálnímu riziku přesvětlení a nebo naopak nedostatečného osvětlení.\n"}
{"id": "291440", "url": "https://cs.wikipedia.org/wiki?curid=291440", "title": "Richard Šmehlík", "text": "Richard Šmehlík\n\nRichard Šmehlík (* 23. ledna 1970 Ostrava) je bývalý český hokejový obránce.\n\nPo skončení hokejové kariéry se začal věnovat podnikání a založil v Buffalu psí hotel. Sportovně se také věnoval krav maze a brazilského jiu-jiutsu, ve kterém získal černý pás.\n\n\n\n\nCelková bilance 72 utkání/2 branky\n\n"}
{"id": "291448", "url": "https://cs.wikipedia.org/wiki?curid=291448", "title": "Richard Belcredi", "text": "Richard Belcredi\n\nRichard hrabě Belcredi (12. února 1823 Jimramov, Morava – 2. prosince 1902 Gmunden, Horní Rakousy) byl rakouský politik z moravské větve původně italského šlechtického rodu Belcrediů; ministerský předseda Rakouska a český místodržící.\n\nRichard Belcredi studoval v Praze a Vídni práva, a v roce 1854 byl povolán jako okresní hejtman ve Znojmě, roku 1860 do Slezského zemského sněmu a poté do rakouské Říšské rady (poslancem 1861–1865). V roce 1862 se stal hlavou zemské vlády Rakouského Slezska (v jiných korunních zemích monarchie se tato funkce nazývala místodržícím), a konečně roku 1864 tajným radou a místodržícím Čech. Byl členem Panské sněmovny Říšské rady.\n\nV doplňovacích zemských volbách v Čechách v únoru 1864 byl zvolen i na Český zemský sněm, kde zastupoval kurii velkostatkářskou. Rezignoval v říjnu 1865. Na sněm se vrátil ještě v doplňovacích volbách v září 1871.\n\nZasloužil se o zřízení prvního českého gymnázia v Brně. Za své zásluhy byl vyznamenán Řádem zlatého rouna a velkokřížem Královského uherského řádu sv. Štěpána.\n\nPoté co se císař František Josef I. v roce 1865 zklamán odklonil od liberálů kolem ministerského předsedy Antona von Schmerlinga kvůli neustálým turbulencím (viz Dějiny Rakouska), věnoval se osobě Richarda Belcrediho, známého svým konzervativismem a jmenoval jej státním ministrem a ministerským předsedou.\n\nZprávu, že byl požádán, aby se ujal funkce státního ministra v čele vlády, přijal jako osobní oběť a ujal se jí pouze z pocitu zodpovědnosti věrného úředníka. Poté napsal své ženě: \"„císař je mnou přímo posedlý a prohlásil, že v této neveselé době plné nebezpečí ve mně spatřuje čestného muže, na kterého by se mohl bezvýhradně spolehnout. Kéž dostojím jeho očekávání a neodmítnu jedinou jeho naději“\".\n\nPo odchodu z úřadu předsedy ministerské konference působil v letech 1881–1895 jako prezident Správního soudního dvora ve Vídni.\n\nV roce 1888 byla na jeho počest pojmenována jedna z významných pražských ulic, spojující Letnou s Holešovicemi jako Belcrediho třída. Tento název jí vydržel až do německé okupace a pak ještě krátce po skončení války. Od roku 1990 nese ulice jméno Milady Horákové.\n\n"}
{"id": "291455", "url": "https://cs.wikipedia.org/wiki?curid=291455", "title": "Bigfoot", "text": "Bigfoot\n\nBigfoot (angl. \"velká noha\"), známý také jako seskveč je označení neznámého druhu dvounohého hominida, jehož existence nebyla spolehlivě prokázána. Jde o postavu severoamerického folklóru, která by měla přežívat v lesích severozápadu USA a kanadské provincie Britská Kolumbie. Bylo zaznamenáno mnoho zpráv o jeho pozorování. Bigfoot je nejčastěji popisován jako přibližně 2 metry vysoký dvounohý hominid s dlouhými pažemi, jehož celé tělo pokrývá hustá tmavá srst. Někteří lidé se domnívají, že jde o dosud neobjevený živočišný druh, možná příbuzný známějšího yettiho z Tibetu, či Australského yowie a nebo se jedná o potomka dávno vyhynulého obřího primáta zvaného Gigantopithecus. \n\nOznačení seskveč (anglicky \"sasquatch\") pochází z indiánského jazyka Kwakiutlů. V různých indiánských jazycích má ještě celou řadu dalších jmen.\n\nRoku 1958 v kalifornském Bluff Creek údajně objevil Ray Wallace stopy neznámého tvora, které na fotografiích obletěly celý svět. Díky těmto stopám (které podle pozdějšího prohlášení Wallaceho rodiny byly uměle vyrobeny za pomoci dřevěné makety) získal záhadný tvor přezdívku „bigfoot“, v doslovném překladu „velká stopa“ či „velká noha“. Zároveň s Wallaceovým nálezem se v amerických sdělovacích prostředcích objevily i jiné zprávy o bigfootích stopách, následně i výpovědi svědků, kteří měli v několika amerických státech bigfoota zahlédnout.\n\nV srpnu 1967 Dr. Donald Neil Abbott, antropolog a archeolog z Royal British Columbia Museum, nafotil sérii otisků chodidel domnělého bigfoota na Blue Creek Mountain road v severní Kalifornii, kde byly v té době zaznamenány doslova stovky šlápot tohoto neznámého tvora, které nebyly dodnes zoology přiřazeny k některému z živočišných druhů. Dne 20. října 1967 pak Roger Patterson a Bob Gimlin natočili na Bluff Creek v severní Kalifornii to, co se zdá být samicí bigfoota s ležérní chůzí přes hlinitopísčitou lokalitu. Film poskytuje jasný pohled na několik cyklů chůze. Dlouhá trať hlubokých stop, zanechaných v terénu tímto tvorem, umožnila později (stejně jako v jiných případech) odvodit antropologům řadu informací o kráčejícím tvorovi. Vedoucí asistent lesní správy Robert Laverty, který navštívil místo příští den se svým týmem, vyfotografoval v místech, kde Roger Patterson a Bob Gimlin natočili své záběry, neznámým tvorem zanechané stopy. Podle některých antropologů, jedna stopa z Lavertyho fotografií vykazuje \"výrazný tlak hřebene v midtarsální oblasti\". Kanadský preparátor Bob Titmus o necelé dva týdny později pořídil odlity této a dalších devíti po sobě jdoucích stop. A tak byly stopy údajného bigfoota, kterého měli Patterson s Gimlinem nafilmovat, v depozitářích některých amerických univerzit a v nejrůznějších soukromých sbírkách za účelem dalšího studia uchovány. \n\n20. října 1967 natočili bigfoota na kameru rangeři Roger Petterson a Bob Gimlin v severní Kalifornii. Kritikové označují záběry za podvod s odůvodněním, že jde pouze o člověka v kostýmu gorily, ale zesnulý antropolog profesor Grover Krantz z Washingtonské státní univerzity byl přesvědčen o opaku, jelikož pohyby tvora na záběrech se podle něj výrazně liší od lidských. Známými se také staly stopy, které údajně často zanechává. Ve většině případů byly ale shledány jako podvrh.\n\nNa prstech končetin má mít sasquatch nehty (znak všech primátů), podobné jaké má člověk. Jeho noha se rovněž podobá lidské, dokonce mnohem více než noha lidoopů, neboť palec není (jako třeba u šimpanze) v opozici. Jde o jeden z nejdůležitějších postřehů, neboť vývoj nohy u velkých lidoopů a u člověka šel opačným směrem (zatímco u lidoopů se palec nohy oddaloval od ostatních prstů a plně zajišťoval uchopování, u člověka se palec přiklonil k ostatním prstům a jeho funkce se změnila tak, aby palec a zejména jeho články zajišťovaly stání a chůzi). Tuto skutečnost zdůrazňoval antropolog prof. Grover Krantz (1931–2002), který se řadu let zabýval analýzou otisků sasquatchových chodidel. Krantz se domníval, že stopy patří poddruhu gigantopitéka, proto také roku 1986 v antropologickém časopise Northwest Antropological Research Notes sasquatchovi přiřadil vědecký název Gigantopithecus canadensis. Neboť předpokládal, jako někteří další badatelé (Eckhardt, Wu, Robinson), že gigantopiték nebyl kvadrupední, nýbrž bipedální hominid.\n\nDr. Jeff Meldrum, odborník zabývající se primáty, se zaměřil na prozkoumání délky rukou bigfoota, kterého natočili Gimlin s Pattersonem. Zjistil, že běžně používaný index IM (což je číselný údaj získaný na základě porovnání délky končetin) neodpovídá lidskému indexu IM. Lidské ruce jsou výrazně kratší, než ruce tohoto bigfoota. Z jeho výzkumu vyplývá, že by bylo velmi složité, ne-li nemožné, aby na záběrech byl člověk v masce. Pokud by totiž člověk v masce nějakým způsobem prodloužil své ruce (např. velkými rukavicemi) změnil by se značně běžný poměr a jedinec v masce by měl viditelně delší předloktí v poměru k ostatním částem těla, což by působilo velmi nepřirozeně. \n\nV roce 1998 se štáb BBC pokusil vytvořit masku tak, aby v ní člověk vypadal jako bigfoot. V porovnání s originálními záběry je na první pohled zřejmé, že člověk v masce má podstatně kratší ruce, než bigfoot na záběrech z Bluff Creek.\n\nDne 22. května 2012 byl ve sdělovacích prostředcích představen Oxford-Lausanne Collateral Hominid Project, který je založen na spolupráci mezi Oxfordskou univerzitou a Muzeem zoologie v Lausanne. V projektu mají být využity nejnovější techniky ke genetickému vyšetření organických zbytků, které mají pařit tvoru zvanému yetti či bigfoot a dalším \"ztraceným\" druhům hominida. Prvotní základ pro výzkum představují vzorky, které od roku 1950 systematicky shromažďoval zoolog Dr. Bernard Heuvelmans (1916-2001), nacházející se ve vlastnictví švýcarského Muzea zoologie v Lausanne. Profesor Bryan Sykes z Oxfordu (uznávaný odborník v oblasti lidské genetiky) vyzval instituce i jednotlivce, aby Oxfordské univerzitě předložili podrobné údaje o vzorcích, které se nacházejí v jejich držení. Na požádání pak majitelé nejzajímavějších vzorků měli tyto zapůjčit univerzitě, a to zejména vlasy či chlupy, k jejich důsledné genetické analýze. První výsledky měly být zveřejněny v příslušných odborných (peer-reviewed scientific) časopisech v prvním kvartále roku 2013, k čemuž však nedošlo.\n\n\n\n"}
{"id": "291456", "url": "https://cs.wikipedia.org/wiki?curid=291456", "title": "Atlético Petróleos Luanda", "text": "Atlético Petróleos Luanda\n\nAtlético Petróleos Luanda je angolský fotbalový klub. Byl založen v roce 1980 ve městě Luanda. Hrají ligu Girabola na stadionu Estádio 11 de Novembro s kapacitou 50 000. Patří mezi tři nejlepší kluby Angoly.\n\n\n1982, 1984, 1986, 1987, 1988, 1989, 1990, 1993, 1994, 1995, 1997, 2000, 2001, 2008, 2009\n\n\n1987, 1992, 1993, 1994, 1997, 1998, 2000, 2002\n\n\n1988, 1993, 1994, 2002\n\nDO\n\nZ- Patrick Treviso \"(TP Mazembe)\"\n\nVEN\n\nO- Jamba \"(Atlético Sport Aviação)\"\n\nZ- Miguel Negao Oko \"(Botswana Defence Force XI)\"\n\nÚ- Michel Ntui Etah \"(Asante Kotoko)\"\n"}
{"id": "291459", "url": "https://cs.wikipedia.org/wiki?curid=291459", "title": "Lamá (angolský fotbalista)", "text": "Lamá (angolský fotbalista)\n\nLamá, celým jménem Luís Mamona João (* 1. února 1981 v Luandě) je fotbalový brankář a reprezentant Angoly. Momentálně chytá za angolský klub Atlético Petróleos Luanda.\n\n"}
{"id": "291460", "url": "https://cs.wikipedia.org/wiki?curid=291460", "title": "Viliam Gerik", "text": "Viliam Gerik\n\nViliam Gerik (28. prosince 1920, Slovenský Meder, dnes Palárikovo – 29. dubna 1947, Praha) byl voják československé zahraniční armády ve Velké Británii a příslušník výsadku Zinc.\n\nNarodil se 28. prosince 1920 ve Slovenském Mederu. Otec Peter byl kolář, matka Aloisie, za svobodna Havlenová, byla v domácnosti. Měl čtyři sourozence.\n\nV letech 1927 až 1936 absolvoval ve Slovenském Mederu lidovou a občanskou školu. Vyučil se obchodním příručím a pracoval v hotelu Luxor v Bratislavě. V roce 1939 se pokoušel získat práci ve Francii, ale nedostal pracovní povolení.\n\nSlovensko opustil 28. října 1939. Vlakem se přes Maďarsko, Jugoslávii, Řecko, Turecko,Sýrii a Bejrút v Libanonu dostal do francouzského přístavu Marseille. Dne 16. 9. 1940 byl v Agde odveden do československého zahraničního vojska a krátce nato zařazen do poddůstojnické školy pro radiotelegrafisty. Zúčastnil se bojů o Francii. Po francouzské porážce odplul dne 12. července 1940 lodí do Anglie.\n\nV Anglii byl zařazen do spojovací čety 2. praporu. Po vytipování byl zařazen k výcviku pro plnění zvláštních úkolů. Od 25. října 1940 do 26. března 1942 absolvoval sabotážní, parašutistický a radiotelegrafistický kurz. Počátkem roku 1942 působil jako telegrafista ve vojenské radiové ústředně ve Woldinghamu, kde přijímal a vysílal radiodepeše do okupovaného Československa. Dne 1. února 1942 byl povýšen do hodnosti svobodníka. Výcvik zakončil v šifrovacím kurzu a byl zařazen do operace Zinc jako radiotelegrafista. Nadřízenými byl charakterizován jako pozorný, vnímavý a inteligentní, se vzorným chováním.\n\nSkupina Zinc byla vysazena v noci z 27. na 28. března 1942 na území protektorátu Čechy a Morava. Skupina byla kvůli navigační chybě vysazena místo na úpatí moravských Chřibů na moravsko-slovenském pomezí u slovenské obce Gbely. Před přechodem hranice s protektorátem se skupina rozdělila, Gerik spolu s Arnoštem Mikšem přešli u Rohatce hranici a vlakem odjeli do obce Buchlovice na záchytnou adresu. Zde se pokusili o vysílání, radiová stanice však nebyla v pořádku a vysílání se nezdařilo. Po setkání s velitelem Pechalem bylo rozhodnuto, že Gerik s Mikšem odjedou do Prahy. V Praze se Gerik ocitl v neznámém prostředí, nepodařilo se mu navázat kontakt s představiteli domácího odboje a po dvoudenním čekání na Arnošta Mikše se 4. dubna 1942 přihlásil na Policejním ředitelství v Praze, odkud byl okamžitě předán pražské úřadovně gestapa. Gestapu poskytl informace o složení skupiny Zinc i skupiny Out Distance. Prozradil také úkryt vysílacích stanic na Slovensku. Gerik předpokládal, že jako Slovák bude vydán úřadům Slovenského státu, to se ale nestalo a Gerik se stal konfidentem gestapa.\n\nJako spolupracovník gestapa se podílel na identifikaci těla Arnošta Mikše, který se zastřelil po přestřelce s protektorátními četníky. Udal také téměř všechny osoby, které mu poskytly pomoc. Z popudu gestapa prověřoval některé adresy, na kterých se mohli skrývat parašutisté. Účastnil se dobývání kostela sv. Cyrila a Metoděje a následné identifikace těl, za což mu byla vyplacena odměna. \n\nPozději se snažil vymanit ze spolupráce s gestapem a navázat kontakt s odbojem. Jeho snaha byla odhalena, dne 6. dubna 1943 byl zatčen a odeslán do samovazby na Pankráci, poté do Terezína a odtud do koncentračního tábora Dachau.\n\nDne 29. dubna 1945 byl osvobozen americkou armádou. Poté, co se přihlásil na Ministerstvu národní obrany v Praze, byl zatčen a uvězněn ve vězení na Hradčanech. Odtud se mu podařilo uprchnout, ale krátce nato byl znovu zadržen. Mimořádným lidovým soudem byl 29. dubna 1947 uznán vinným ze zločinu vojenské zrady a odsouzen k trestu smrti. Téhož dne v 11.45 byl společně s Karlem Čurdou popraven.\n\nČestmír Šikola, příslušník paraskupiny Clay, který jako zpravodajský důstojník 2. oddělení Hlavního štábu ČSA v březnu 1947 vyslýchal Gerika a Čurdu ve věznici na Pankráci, označil trest smrti pro Gerika (nikoliv však pro Čurdu) za nepřiměřený kvůli okolnostem, ve kterých se Gerik po seskoku nalézal.\n\n\n\n"}
{"id": "291461", "url": "https://cs.wikipedia.org/wiki?curid=291461", "title": "František X. Halas", "text": "František X. Halas\n\nFrantišek Xaver Halas (* 18. října 1937 Praha) je český diplomat a historik specializující se na církevní dějiny. V současné době je ředitelem Diecézního teologického institutu královéhradecké diecéze a emeritním profesorem na Cyrilometodějské teologické fakultě UP v Olomouci. Byl posledním československým (1990–1993) a prvním českým (1993–1999) velvyslancem u Svatého stolce. Je synem českého básníka Františka Halase.\n\nVystudoval obor historie na FF UK v Praze a v roce 1970 získal tamtéž doktorát filozofie. V roce 1993 získal vědeckou hodnost kandidát historických věd (veškeré náležitosti ovšem splnil již v roce 1977). V roce 2000 byl jmenován docentem teologie (v rámci sloučení oborů církevní dějiny a teologie). V roce 2006 se stal profesorem církevních dějin. Ve svých pracích se zaměřuje především na církevní dějiny, zejména české a novodobé, a dějiny diplomacie a mezinárodních vztahů. Je autorem knihy \"Fenomén Vatikán\", která představuje nejucelenější českou monografii zabývající se podrobně Vatikánem a papežským úřadem.\n\nProfesní životopis a přehled jeho publikační činnosti na \"stránkách CMTF UP\n\n(F. X. Halas, František Jordán) \"Dokumenty k dějinám Masarykovy univerzity v Brně\", (edice), Brno, Masarykova univerzita 1994, I.– 442 s., 1995, II. – 354 s.\n\nF.X. Halas překládá většinou ve spolupráci se svou manželkou Dagmar.\nF. X. Halas také přeložil několik desítek kratších textů z oboru beletrie, historie, dějin umění a teologie, které byly vydány časopisecky (teologické texty zejm. v MKR Communio, česká verze).\n\n\n\n"}
{"id": "291464", "url": "https://cs.wikipedia.org/wiki?curid=291464", "title": "Turecké osmanské písmo", "text": "Turecké osmanské písmo\n\nTurecké osmanské písmo (الفبا \"elifbâ\") byla verze arabského písma používaná v osmanské turečtině za Osmanské říše a v prvních letech turecké republiky až do 1. listopadu 1928, kdy Mustafa Kemal Atatürk zavedl používání latinky.\n\nTak jako v arabském písmu má většina písmen čtyři formy: samostatnou, začáteční, středovou a koncovou.\n\nOsmanská turečtina také používala číslice používané v arabském světě, odlišné od těch našich „arabských“ číslic. Zde je seznam arabských číslic a jejich název v turečtině.\n\n\n"}
{"id": "291469", "url": "https://cs.wikipedia.org/wiki?curid=291469", "title": "Etmal", "text": "Etmal\n\nEtmal je stará holandská jednotka, která byla používána pro měření rychlosti mořských proudů. Byla definována jako rychlost jedné námořní míle (1852 m) za jeden den, tzn.:\n\nMíra byla nesprávně používána pro vyjádření vzdálenosti, kterou za 1 den urazilo nějaké konkrétní plavidlo.\n\n\n"}
{"id": "291473", "url": "https://cs.wikipedia.org/wiki?curid=291473", "title": "Grand Prix Maďarska 2003", "text": "Grand Prix Maďarska 2003\n\nFernando Alonso se stal nejmladším výhercem Velké ceny v historii šampionátu formule 1, překonal tak Bruce McLarena.\n\n† Startovní pozice\n"}
{"id": "291476", "url": "https://cs.wikipedia.org/wiki?curid=291476", "title": "Hluchavka", "text": "Hluchavka\n\nHluchavka (\"Lamium\") je rod krytosemenných rostlin z čeledi hluchavkovité (\"Lamiaceae\"), která je po tomto rodu pojmenovaná. Zahrnuje dle pojetí zhruba 40–56 druhů. Jsou to byliny původní v Evropě, Asii a severní Africe, ale některé pronikly jako plevelné druhy do celého mírného pásu.\n\nNěkteré jsou trvalky, některé jednoletky. Rozšiřují se semeny i větvením plazivých stonků. Někdy jsou laiky ztotožňovány s (poměrně nepříbuznými) kopřivami, ale na rozdíl od nich nemají žahavé chlupy, a tedy \"nepálí\".\n\nRod je v rámci čeledi řazen do její druhé největší podčeledi \"Lamioideae\", jeho lektotypem je hluchavka nachová (\"Lamium purpureum\"). K jeho taxonomii existují dva rozdílné přístupyː Ve světových zdrojích je obvykle chápán široce a jsou do něho zařazováni i zástpci rodu pitulník (\"Galeobdon\"); v tom případě by pak např. pitulník žlutý (\"Galeobdolon luteum\") byl označován za hluchavku žlutou (\"Lamium galeobdolon\") či hluchavku pitulník. V českém prostředí se naopak dává častěji přednost jejich vydělování do dvou samostatných rodů, vzhledem k jejich zřetelné morfologické odlišnosti a rozdílům v obsahovaných látkách; toto pojetí je respektováno i v tomto článku.\n\nJsou to jednoleté, dvouleté nebo vytrvalé byliny. Některé jsou jen 10–30 cm vysoké, jiné dorůstají až 60–80 cm. Mají jednoduché, řapíkaté listy, které při rozemnutí vydávají typický zápach. Květy jsou uspořádány v lichopřeslenech, které vyrůstají z paždí listenů tvarově podobných listům, nebo jsou nahloučeny na vrcholu lodyhy. Kalich je trubkovitý či zvonkovitý, koruna zřetelně dvoupyská, s velkým, často přilbovitě vyklenutým horním pyskem a trojlaločným spodním pyskem. Barva květů je bílá, růžová, fialová či purpurová. Tyčinky jsou čtyři, zřetelně dvoumocné, blizna dvouramenná. Plodem jsou tvrdky opatřené olejnatým masíčkem. Květy jsou opylovány hmyzem, vyskytuje se též samoopylení (kleistogamie). Semena jsou často šířena mravenci.\n\nNěkteré druhy (např. hluchavka šalvějová nebo skvrnitá) rostou ve světlejších vlhčích lesích, křovinách a potočních nivách, další najdeme na antropogenních stanovištích jako jsou rumiště, skládky, komposty, navážky, zanedbané okraje parků, příkopy a okraje cest nebo jako plevel v polních a zahradních kulturách. Obvykle vyžadují humózní, čerstvě vlhké a dobře kypřené půdy. Co do požadavků na světlo jsou zpravidla generalisty, drobnější druhy preferují světlejší stanoviště. Ve Středomoří a v Africe rostou i v horách na polostinných lesních skalkách a sutích, výjimečně i na otevřených vysokohorských prostranstvích.\n\nVyskytují se prakticky v celé Eurasii od Antlantiku po Dálný východ, původní jsou též v severní Africe a v Etiopii. Synantropně byly rozšířeny i do Severní a Jižní Ameriky. V české květeně jsou původní čtyři druhy, další místy zplaňují z kulturních výsadeb.\n\n\nNěkteré druhy hluchavek se řadí mezi léčivé. Jedná se například o hluchavku bílou či hluchavku nachovou. Pro domácí využití se tak mohou oba druhy zaměnit. Užití je vhodné při nachlazení, kašli, angíně či chřipce. Využívají se též jako okrasné rostliny. Hluchavka nachová či objímavá jsou považovány za nepříliš obtížný plevel v zahradách a polích.\n\n\n \n"}
{"id": "291477", "url": "https://cs.wikipedia.org/wiki?curid=291477", "title": "Borgis (jednotka)", "text": "Borgis (jednotka)\n\nJednotka borgis byla označením pro stupeň velikosti písma užívaného v typografii.\n\nJeden borgis = 3,384 milimetru = 9 typografických bodů.\n\n"}
{"id": "291484", "url": "https://cs.wikipedia.org/wiki?curid=291484", "title": "Family Frost", "text": "Family Frost\n\nFamily Frost je značka původem německé nadnárodní společnosti, která provozuje specializovanou síť pojízdných prodejen, charakteristických dodávkových automobilů žluté barvy. Specializuje se na prodej hlubokozmrazených potravin, zmrzliny (mražených krémů) a mražených polotovarů a jídel ve větších baleních (po více kusech). Příjezd na stanoviště oznamuje charakteristickou hlasitou znělkou, která údajně pochází ze švédské ukolébavky ze 17. století.\n\nPůsobí v Německu, Chorvatsku, Polsku, Portugalsku, Slovinsku, Španělsku, Česku a Maďarsku. Má asi 1300–1400 vozů (z toho kolem 230 v České republice), 130 dep a 2000–3000 zaměstnanců.\n\nSpolečnost Family Frost byla založena roku 1990 východoněmeckou firmou \"Milchhof Eiskrem GmbH & Co KG, Mettmann\". Služba rozvozu zmrzlin a mraženého zboží byla inspirována firmou \"Eismann\", působící v Německu a západní Evropě, a švédskou firmou \"Hjem-Is company\" (švédsky \"Hemglass\"), působící v severní Evropě. Od roku 2002 tyto tři skupiny patří pod Nestlé AG. Do roku 2002 patřila Family Frost pod koncern Schöller.. Od roku 2008 patří společnost Family Frost do skupiny Eismann.\n\nDo roku 1992 firma pokryla službami území východního Německa, v roce 1992 expandovala do západní části Německa, do Polska, Česka a Maďarska, v roce 1996 do Chorvatska, Slovinska a Španělska, v roce 1997 do Portugalska., později do Španělska, v roce 2008 do Rumunska.\n\nV Česku od jara 1993 působila firma prostřednictvím franchisingových (licencovaných) společností. Do roku 1998 téměř pokryla území republiky. \nTržby kolem roku 1997 byly asi 650 milionů ročně, \nstejně i v roce 2001 činily 650 miliónů Kč.\n\nNa konci 90. let začaly tržby vlivem rozšíření nových supermarketů klesat. V roce 2006 poklesla roční tržba na 410 milionů a ředitel Martin Odvárko vyjádřil názor, že se podařilo klesající trend zvrátit. Za hlavní cílovou skupinu považuje ženy v domácnosti s dětmi, lidi ve věku od 40 do 60 let s vnoučaty a čím dále více i důchodce. Marže dosahuje až 60 % prodejní ceny výrobků. Běžný sortiment zahrnuje kolem 90 druhů výrobků.\n\nZa den vozidlo má kolem 100 zastavení. Na jednotlivá stanoviště se dostane v týdenním intervalu.\n\nV roce 2008 měla podle informace na svých stránkách kolem 230 vozidel a 300 prodejců. Působila pod názvem \"Family Frost, spol. s r. o.\" . Ústředí firmy je v Praze 5.\n\nV minulosti část tras okopírovala a část zaměstnanců přebrala konkurenční firma Mrazík Ledík, dlouho se však neudržela.\n\nOd roku 2015 nese firma název Family Market s.r.o. \n\n"}
{"id": "291485", "url": "https://cs.wikipedia.org/wiki?curid=291485", "title": "Přemek Podlaha", "text": "Přemek Podlaha\n\nPřemek Podlaha (13. června 1938 Praha – 23. prosince 2014 Čerčany) byl český moderátor a publicista.\n\nVystudoval novinářství na Filozofické fakultě Univerzity Karlovy v Praze, promoval v roce 1962. V 60. letech 20. století začínal v zemědělské redakci Československé televize, kde uváděl pravidelný televizní pořad \"Zemědělský magazín\". Od roku 1975 spolumoderoval televizní soutěž \"Deset stupňů ke zlaté\". V televizi vedl pravidelnou zahrádkářskou, houbařskou a zemědělskou osvětu. Nejvíce se proslavil jako autor a moderátor televizních pořadů \"Receptář\" vysílaných od roku 1987 nejprve v Československé televizi a následně v České televizi a od roku 2001 v televizi Prima. Přes zdravotní potíže jej moderoval až do června 2014.\n\nZemřel po dlouhé těžké nemoci 23. prosince 2014 v hospicu U dobrého pastýře v Čerčanech. Pohřeb proběhl 2. ledna 2015 ve strašnickém krematoriu. Jeho manželkou byla Kateřina Kalendová.\n\nJeho charakteristický styl moderování byl parodován v pořadu \"Tele Tele\", kde byl karikován postavou \"Přemet Prkenná Podlaha\".\n\n\n\n\n\n"}
{"id": "291490", "url": "https://cs.wikipedia.org/wiki?curid=291490", "title": "Ježek", "text": "Ježek\n\nJežek (ustrnulá zdrobnělina od původního označení jež) je české rodové označení pro několik rodů hmyzožravých savců z podčeledi ježkové (\"Erinaceinae\"). Ježci se vyskytují po celé Evropě, v Africe i Asii, patří ale mezi ohrožené druhy zvěře.\n\nAčkoli byli tradičně klasifikováni v nyní opuštěném řádu hmyzožravců, ježci jsou všežraví. Živí se hmyzem, hlemýždi, žábami a ropuchami, hady, vejci ptáků, mrkví, houbami, kořeny, bobulemi, melouny a vodními melouny. Bobule tvoří důležitou součást stravy afghánských ježků na počátku jara po hibernaci.\n\n\nSymbol ježka je zobrazen na znaku a vlajce Jihlavy nebo na symbolech Kraje Vysočina.\n\n"}
{"id": "291491", "url": "https://cs.wikipedia.org/wiki?curid=291491", "title": "Půlka (rozcestník)", "text": "Půlka (rozcestník)\n\nSlovo půlka může být označením pro :\n\n"}
{"id": "291494", "url": "https://cs.wikipedia.org/wiki?curid=291494", "title": "Schwyz", "text": "Schwyz\n\nSchwyz (dříve také \"Schwiz\") je švýcarské město, hlavní a druhé největší město stejnojmenného kantonu. Podle údajů z roku 2012 zde žije téměř 15 000 obyvatel. Město se rozkládá v bezprostřední blízkosti dvou jezer: Lucernského a Lauerzersee.\n\nNádraží Schwyz se nachází asi 2 km od obce Schwyz v části Seewen na Gotthardské dráze. V původních plánech společnosti SOB, ve kterých měla trať končit namísto v Arth-Goldau v Brunnen, mělo být nádraží v centru obce.\n\nOd 6. října 1900 do 14. prosince 1963 spojovala nádraží s centrem města tramvaj. 8. května 1915 byl otevřen úsek Schwyz - Brunnen. Tramvaje byly nahrazeny autobusy společnosti Auto AG Schwyz, která provozuje v kantonech Schwyz a Lucern 12 autobusových linií.\n"}
{"id": "291495", "url": "https://cs.wikipedia.org/wiki?curid=291495", "title": "I bez tečky", "text": "I bez tečky\n\nı (zadní temné i) je grafém latinky používaný v turečtině, ázerbájdžánštině a v latinských verzích kazaštiny a tatarštiny. Toto písmeno se vyskytuje stejně jako písmena ĸ, ß nebo ſ jen v malé formě, odpovídající velké písmeno je klasické I.\n\nVe všech těchto jazycích je to zavřená zadopatrová samohláska, její fonetický symbol je [].\nVe slově Diyarbakır [] se nachází jak i s tečkou, tak bez tečky. Každé se však čte jinak.\nPři používání některých fontů se může stát, že kvůli ligatuře \"fi\" čárka nad písmenem \"i\" zmizí spojením s malým \"f\". Těmto případům by se uživatelé při zápisu jazyků používajících také \"ı\" měli vyhnout.\n"}
{"id": "291496", "url": "https://cs.wikipedia.org/wiki?curid=291496", "title": "Národní parlament dětí a mládeže", "text": "Národní parlament dětí a mládeže\n\nNárodní parlament dětí a mládeže (NPDM) je celorepublikový projekt, který umožňuje mladým lidem participaci na věcech veřejných.\n\nJedná se o strukturu parlamentů dětí a mládeže (PDM). Tyto samosprávné studentské orgány pracují jak na školách (ZŠ a SŠ), tak i na městech a v krajích. NPDM je vrcholný orgán zastupitelské demokracie, kde se delegovaní zástupci, kteří mají mandát, společně scházejí a jednají o tématech, která se přímo i nepřímo týkají dětí a mládeže v České republice. \n\nNPDM má zvolené předsednictvo, které je tvořeno 28 mladými lidmi (vždy 2 osoby za jeden kraj ČR) a ti po celé své funkční období pracují na problémech, projektech a realizaci celého NPDM. Z předsednictva je volena Rada NPDM, ze které mohou být voleni funkcionáři (předseda, 1. místopředseda, 2. místopředseda). V rámci NPDM funguje pět výborů. \n\nProjekt je realizován v rámci programu Participace, který formálně zastupuje koordinátorka Jana Strnad Votavová.\n\n\n"}
{"id": "291497", "url": "https://cs.wikipedia.org/wiki?curid=291497", "title": "Skalní rytiny v Altě", "text": "Skalní rytiny v Altě\n\nSkalní rytiny v Altě jsou součástí rozsáhlejšího archeologického naleziště ve městě Alta v oblasti Finnmarku v Norsku. Pocházejí z pravěku a jsou jedinými známými takto starými památkami, jaké se na území Norska nacházejí. První rytina byla objevena až na počátku 70. let 20. století, načež ze začaly objevovat další a další. V současné době je známo až několik tisíc rytin různého datování. Od roku 1985 jsou rytiny součástí světového dědictví.\n\nNa jejich území se nachází muzeum, které je za poplatek přístupné. Nachází se v něm expozice o životě místních lidí, historickém vývoji a součástí prohlídky je i možnost procházky po dřevěném chodníku okolo rytin. Prohlídka spojuje několik míst, kde se rytiny nacházejí.\n"}
{"id": "291500", "url": "https://cs.wikipedia.org/wiki?curid=291500", "title": "Maastrichtská kritéria", "text": "Maastrichtská kritéria\n\nMaastrichtská kritéria (známa také jako konvergenční kritéria) jsou kritéria pro členské státy Evropské unie pro vstup do 3. fáze Evropské hospodářské a měnové unie (EMU) a pro zavedení společné měny – eura.\nČtyři hlavní kritéria jsou založena na článku 140(1) Smlouvy o fungování Evropské Unie.\n\nČlenské státy EU, které chtějí zavést euro, musí splnit tato kritéria:\n\n\nShodné statuty centrálních bank \n\nMaastrichtská konvergenční kritéria musí splnit každý stát, který chce vstoupit do Evropské měnové unie.\n\nV roce 1999, kdy se hospodářská a měnová politika dostala do třetí fáze, splňovalo maastrichtská konvergenční kriteria 13 členských států (ne všechny se zapojily do měnové unie). Řecko, jako jediné nesplňovalo maastrichtská kritéria. V roce 2000, na základě nových hospodářských ukazatelů Řecka, bylo rozhodnuto,že již splňuje konvergenční kritéria. V roce 2004 vyšlo najevo, že Řecko statistické údaje zfalšovalo. Nicméně postavení Řecka se v eurozóně nezměnilo .\n\n"}
{"id": "291505", "url": "https://cs.wikipedia.org/wiki?curid=291505", "title": "HNSKY", "text": "HNSKY\n\nHNSKY nebo Hallo Northern Sky je 2D-astronomický program pro Windows k simulaci noční oblohy, který je vyvíjen od roku 1998 Holanďanem Han Kleijnen. Simuluje noční oblohu mezi lety 1750–2250. Velká verze (40 MB) má databázi 2,5 miliónu hvězd. Program se dá doplňovat vlastními daty.\n"}
{"id": "291508", "url": "https://cs.wikipedia.org/wiki?curid=291508", "title": "Giuseppe Peano", "text": "Giuseppe Peano\n\nGiuseppe Peano (27. srpna 1858, Spinetta, Piemont, Itálie – 20. dubna 1932, Turín) byl italský matematik, filosof a logik. Byl jedním ze zakladatelů matematické logiky a výrazně se podílel také na vzniku teorie množin. Vytvořil standardní axiomatizaci struktury přirozených čísel po něm nazvanou Peanovy axiomy. Jméno Peanova aritmetika nese na jeho počest i prvořádová aritmetická teorie z těchto axiomů odvozená. Většinu svého profesního života strávil na Turínské univerzitě.\n\nPeano krom své matematické činnosti navrhl také mezinárodní jazyk latino sine flexione (latina bez flexe), v podstatě latinu upravenou do formy izolačního jazyka.\n\nPodstatná jména, zájmena i slovesa měla mít jen jeden tvar, další významy např. časů se udávaly pomocí příslovcí, výslovnost měla být sjednocena na předpokládanou výslovnost klasické latiny. Peano vycházel z návrhů Gottfrieda Wilhelma Leibnize.\n\nPoprvé svůj jazyk publikoval v článku \"De Latino Sine Flexione, Lingua Auxilare Internationale\" (vyšel v Revue de Mathématiques roku 1903), který je zprvu psán klasickou latinou, ale postupně ruší gramatické koncovky a v závěru přechází do latino sine flexione.\n\nProjekt byl později přepracován pod názvem \"interlingua\" (nezaměňovat s pozdější interlinguou z roku 1951), ale nesetkal se s příliš velkým úspěchem.\n\n\n"}
{"id": "291512", "url": "https://cs.wikipedia.org/wiki?curid=291512", "title": "Agentura pro ochranu životního prostředí", "text": "Agentura pro ochranu životního prostředí\n\nAgentura pro ochranu životního prostředí (\"\" zkráceně \"EPA\" či \"USEPA\") je agentura, spadající pod Federální vládu Spojených států amerických, pověřená ochranou lidského zdraví a životního prostředí; vzduchu, vody a země.\n\nEPA začala fungovat 2. prosince 1970, po založení prezidentem USA Richardem Nixonem. V současnosti má asi 17 tisíc zaměstnanců, 10 regionálních poboček a 27 laboratoří.\n\nv září 2015 agentura odstartovala emisní skandál automobilky Volkswagen nazývaná také „dieselgate“, když zveřejnila informaci o tom, že německá automobilka Volkswagen, vybavila své automobily s dieselovými motory TDI softwarem, který snižoval množství vznikajících oxidů dusíku (NOx) během laboratorních testů výfukových plynů, aby splnila zákonný limit.\n\nPracovníci agentury nechtěně způsobili v létě 2015 znečistění řeky Colorado, když do ní vypustili kontaminované vody z dolu Gold King Mine.\n\n"}
{"id": "291513", "url": "https://cs.wikipedia.org/wiki?curid=291513", "title": "Souostroví Vega", "text": "Souostroví Vega\n\nSouostroví Vega (norsky Vegaøyan) se nachází v Norsku poblíž severního polárního kruhu. Zdejší ostrovy byly osidlovány již od pravěku i přesto, že krajina zde byla nehostinná. Lidé se živili převážně rybolovem, zakládali vesnice a postupně utvářeli krajinu, která pro svou jedinečnost byla v roce 2004 přijata na Seznam světového dědictví UNESCO.\n"}
{"id": "291519", "url": "https://cs.wikipedia.org/wiki?curid=291519", "title": "Geirangerfjord", "text": "Geirangerfjord\n\nGeirangerfjord je ledovcový fjord na západě Norska v Møre og Romsdal. Je 15 km dlouhý, a tvoří jednu z větví velkého Storfjordu. Geirangerfjord je jedna z nejnavštěvovanějších turistických destinací v Norsku. Od roku 2005 je společně s Nærøyfjordem součástí světového dědictví UNESCO.\n"}
{"id": "291524", "url": "https://cs.wikipedia.org/wiki?curid=291524", "title": "Nærøyfjord", "text": "Nærøyfjord\n\nNærøyfjord je ledovcový fjord na západě Norska. Je 17 km dlouhý a tvoří jednu z větví velkého Sognefjordu. Je vysoce ceněný pro svou takřka neporušenou krajinu, pročež je vyhledávanou turistickou oblastí. Od roku 2005 je společně s Geirangerfjordem součástí světového dědictví UNESCO.\n"}
{"id": "291525", "url": "https://cs.wikipedia.org/wiki?curid=291525", "title": "Kamboi Eagles", "text": "Kamboi Eagles\n\nKamboi Eagles je jeden z nejlepších fotbalových klubů Sierry Leone hrající soutěž Sierra Leone League. Byl založen v roce 1956 ve městě Kenema. Domácím stadionem v současnosti je Kenema Town Field s kapacitou 3 000 diváků. Největší rivalové klubu jsou Diamond Stars a městský rival Gem Stars .\n\nV klubu hrával i známý reprezentant Sierry Leone Paul Kpaka, ale přestoupil do belgického klubu KSV Roeselare.\n\n"}
{"id": "291526", "url": "https://cs.wikipedia.org/wiki?curid=291526", "title": "Mrazík (rozcestník)", "text": "Mrazík (rozcestník)\n\nMrazík je slovo, které se vyskytuje ve více použitích: \n\n\n\n"}
{"id": "291527", "url": "https://cs.wikipedia.org/wiki?curid=291527", "title": "EPA", "text": "EPA\n\nEPA je zkratka s více významy:\n\n"}
{"id": "291528", "url": "https://cs.wikipedia.org/wiki?curid=291528", "title": "Hamer Guitars", "text": "Hamer Guitars\n\nHamer Guitars je americká firma, vyrábějící převážně profesionální a poloprofesionální elektrické kytary a baskytary vysoké kvality.\n\nNa počátku firmy byla parta mladých rockových muzikantů, která chtěla mít lepší nástroje, než dokázala najít v místních obchodech. A tak začali upravovat nástroje jiných firem a postupně se vypracovali ke stavbě svých vlastních kytar a založení firmy Hamer Guitars. Tu založil v roce 1974 Jol Dantzig a jeho partner Paul Hamer. Firma od počátku razila myšlenku stavět nejlepší nástroje z nejlepších materiálů.\n\nKytary Hamer má v oblibě řada slavných hudebníků, například Brad Whitford (Aerosmith), Craig Ross (Lenny Kravitz), K. K. Downing (Judas Priest), Jeff Ament (Pearl Jam), Vernon Reid (Living Colour) nebo Martin Barre (Jethro Tull).\n\n"}
{"id": "291535", "url": "https://cs.wikipedia.org/wiki?curid=291535", "title": "Elektrárna Boxberg", "text": "Elektrárna Boxberg\n\nElektrárna Boxberg je hnědouhelná elektrárna u obce Boxberg v Horní Lužici, ve spolkové zemi Sasko, v Německu, severně od hranic České republiky. Má instalovaný výkon 2575 megawatt, které jsou vyráběné ve čtyřech blocích. Nejnovější blok 675 MW je ve zkušebním provozu od 16. února 2012, kdy dodal první elektřinu do sítě. Účinnost bloku je 43,7 %.\n\nProvozovatelem elektrárny je \"Vattenfall Europe\".\n"}
{"id": "291536", "url": "https://cs.wikipedia.org/wiki?curid=291536", "title": "Brook Taylor", "text": "Brook Taylor\n\nBrook Taylor (18. srpna 1685, Edmonton, blízko Londýna – 30. listopad, 1731) byl anglický matematik. Nejstarší syn Johna a Olivie Taylorových. Studoval na univerzitě v Cambridge. Od roku 1712 byl členem a v létech 1714–1718 sekretářem Královské vědecké společnosti.\n\nStěžejní díla vydaná roku 1715: \"Methodus incrementorum directa and reversed\" a \"Linear Perspective\".\n\nJe po něm pojmenována Taylorova řada.\n"}
{"id": "291539", "url": "https://cs.wikipedia.org/wiki?curid=291539", "title": "Robert Redford", "text": "Robert Redford\n\nRobert Redford (* 18. srpna 1936 Santa Monica) je americký herec, filmový režisér, producent, držitel dvou Cen Americké akademie filmových umění a věd Oscar, podnikatel, model, zastánce životního prostředí a filantrop.\n\nNarodil se v Santa Monice ve státě Kalifornie jako syn Marthy a Charlese Roberta Redfordových. Jeho otec byl původně mlékař a později účetní, původem z Rhode Islandu. Z otcova dalšího manželství pochází polorodý bratr William. Po rodičích má anglické a skotsko-irské předky.\n\nAbsolvoval na střední škole \"Van Nuys High School\" v Los Angeles v roce 1954 a obdržel baseballové stipendium na \"University of Colorado at Boulder\", kde hrál jako nadhazovač. Stipendium mu bylo odňato kvůli nadměrnému pití, na němž se zřejmě podepsala matčina smrt, když mu bylo 18 let. Ještě na univerzitě vstoupil do univerzitního bratrstva (angl. \"fraternity\") \"Kappa Sigma\". Následně studoval malířství na \"Pratt Institute\" v Brooklynu a chodil na prestižní American Academy of Dramatic Arts v New Yorku.\n\nJeho kariéra, stejně jako u většiny velkých hvězd, které se objevily v 50. letech, začala v New Yorku, kde bylo možné sehnat práci jak u televize, tak na divadelním jevišti. Jako hostující hvězda se objevil v mnoha amerických televizních pořadech, seriálech a dramatech, nebo v antologii \"Příběhy Alfreda Hitchcocka\" (1955). V roce 1962 byl za svůj výkon v seriálu \"The Voice of Charlie Pont\" nominován na Cenu Emmy za nejlepší herec ve vedlejší roli. Spolupracoval i s časopisem \"Playboy\".\n\nJeho broadwayským debutem se stala divadelní role úzkoprsého novomanžela ve hře Neila Simona \"Bosé nohy v parku\".\n\nSvůj filmový debut zaznamenal ve snímku \"War Hunt\" (1962), který se odehrává během posledních dnů Korejské války. Tento film byl i hereckým debutem Sydneyho Pollacka. Po úspěchu na Broadwayi byl obsazován do náročnějších hlavních rolí. V roli bisexuální filmové hvězdy, která si bere začínající herečku, se objevil po boku Natalie Woodové ve snímku \"Inside Daisy Clover\" (1965), s níž si zahrál znovu v Pollackově snímku \"Zakázaný majetek\" (1966) a opět v roli jejího milence. Ve témže roce spolupracoval poprvé s Jane Fondovou ve filmu Arthura Penna \"Štvanice\". S ní vytvořil poutavou dvojici ještě ve filmové verzi \"Bosých nohou v parku\" (1967) a v Pollackově \"Elektrickém jezdci\" (1979).\n\nZáleželo mu na jeho blonďaté image, kterou si jako začínající herec vytvořil, a odmítnul snímky \"Kdo se bojí Virginie Woolfové?\" a \"Absolvent\". Role, na kterou čekal, se dočkal ve filmu režiséra George Roy Hilla a scenáristy Williama Goldmana \"Butch Cassidy a Sundance Kid\" (1969), poprvé po boku Paula Newmana. Tento film z něj učinil kasovně úspěšného herce a vtiskl mu filmovou podobu inteligentního, spolehlivého, někdy trochu sardonického kladného hrdiny. Stal se jednou z nejpopulárnějších hvězd 70. let.\n\nProžil období několika kasovně nepříliš úspěšných filmů, včetně \"Downhill Racer\" (1969), \"Willie Boy\" (1969), a \"Ukradený diamant\" (1972). Celkově byla ale jeho kariéra v rozkvětu, např. kriticky i kasovně úspěšný hit Jeremiah Johnson (1972), politická satira \"Kandidát\" (1972), romantický film s Barbrou Streisandovou \"Takoví jsme byli\" (1973) a konečně další film s Paulem Newmanem \"Podraz\" (1973), za který byl nominován na Oscara.\n\nV dalších letech vytvořil několik hitů: \"Velký Gatsby\" (1974), \"Velký Waldo Pepper\" (1975) a \"Tři dny Kondora\" (1975). Film \"Všichni prezidentovi muži\" (1976) režiséra Alana J. Pakuly a scenáristy Goldmana znamenal mezník v jeho kariéře. Nejenže byl producentem filmu a hrál až druhou hlavní roli, ale vážný námět filmu, totiž aféra Watergate, ukazuje jeho zájem o politická témata i mimo obrazovku.\n\nV roce 1984 si zahrál v baseballovém filmu \"Přirozený talent\". Mnoho sportovních diváků jej hodnotí jako jeden z nejlepších filmů s baseballovou tematikou dodnes.\n\nV roce 1977 byl požádán českým režisérem Oldřichem Lipský a Jiřím Brdečkou, aby jim zahrál Nicka Cartera ve filmu Adéla ještě nevečeřela. Původně chtěl roli přijmout, ale jeho agent přepočítal honorář z korun na dolary a na konec roli odmítl.\n\nDlouho zaobíral myšlenkou pracovat před i za kamerou. Už v roce 1969 se producentsky podílel na filmu \"Downhill Racer\". Jako herec středního věku vyzrál natolik, že začal i s režií. Jeho první výlet do této oblasti byli \"Obyčejní lidé\" (1980), drama o postupném rozpadu rodiny z vyšší střední třídy, které získalo čtyři Oscary včetně za nejlepší režii. Dramatický výkon amerického miláčka Mary Tyler Moore a znamenité výkony Donalda Sutherlanda a Timothy Huttona jsou připisovány právě jeho režii.\n\nZnovu režíroval až \"Válku o fazolové pole\" (1988), komerčně nepříliš úspěšnou filmovou verzi proslulého stejnojmenného románu Johna Nicholse. Další režisérské počiny zahrnují dobové rodinné drama \"Teče tudy řeka\" podle stejnojmenné novely Normana Macleana, film podle skutečných událostí o skandálním odhalení v televizním kvizu z 50. let \"Otázky a odpovědi\" (1994). O úspěch tohoto filmu se zasloužili i scenárista Paul Attanasio, známý kameraman Michael Ballhaus a skvělé herecké obsazení – John Turturro, Rob Morrow a Ralph Fiennes. Jeho režijní dovednost mu zaslouženě vynesla všeobecné uznání. Režíroval i Willa Smithe ve \"Legendě o slavném návratu\" (2000).\n\nKromě svých režijních a produkčních závazků nadále působil jako herec. Ve věku, kdy většina herců hraje vedlejší charakterní role, on hrál hlavní role romantické. Jako protějšek Meryl Streepové si zahrál v Pollackově oscarových \"Vzpomínkách na Afriku\" (1985) (ve věku 49 let), s Michelle Pfeifferovou v redakční romanci \"Intimní detaily\" (1996) (ve věku 60 let) a po boku Kristin Scott Thomas v \"Zaříkávači koní\" (1998) (ve věku 62 let), jejž i režíroval. I nadále pracoval na filmech s politickým podtextem, např. \"Havana\" (1990), \"Slídilové\" (1992) a \"Spy Game\" (2001).\n\nI když se hodně angažoval v nezávislém filmu, i nadále hrál v mainstreamových hollywoodských filmech. Jako suspendovaný a odsouzený armádní důstojník se objevil ve filmu \"Poslední pevnost\" (2001) v režii Roda Lurieho. Coby čelní zastánce ochrany životního prostředí, namluvil dokumentární IMAXový film \"Posvátná planeta\" (2004), který je pronikavou panoramatickou cestou po Zemi na některé z jejích nejexotičtějších a nejohroženějších míst. V thrilleru \"Únos\" (2004) se rodině podnikatele, která žije svůj americký sen, svět převrátí vzhůru nohama, když je podnikatel unesen. K produkci se vrátil u filmu \"Motocyklové deníky\" (2004), road movie o názorovém dozrávání studenta medicíny Ernesta Guevary, který později vstoupil do historie jako Che Guevara, a jeho přítele Alberta Granady. Výroba filmu trvala pět let a režisér Walter Salles oceňoval jeho vstřícnost při tvorbě i uvedení filmu. Kladné kritiky obdržel i za svůj výkon před kamerou ve filmu Lasse Hallströma \"Žít po svém\" (2005) v roli mrzoutského rančera, který má poskytnout přístřeší své snaše (Jennifer Lopezová), kterou viní ze smrti svého syna, a vnučce, o které neměl ani tušení. Navzdory přesvědčivým hereckým výkonům film byl přijat jako klišovitý a příliš sentimentální.\n\n\nZa příjmy ze svých úspěšných filmů, počínaje filmy \"Butch Cassidy a Sundance Kid\" a \"Downhill Racer\", koupil lyžařské středisko Timp Haven v utažských horách, které bylo (přes jeho počáteční námitky) přejmenováno na Sundance. Jeho tehdejší žena Lola pocházela z Utahu a v roce 1963 se do zdejší oblasti přestěhovali. Některé části filmu \"Jeremiah Johnson\", který patří k jeho nejoblíbenějším a který ho zároveň silně ovlivnil, se točily nedaleko.\n\nV roce 1981 založil Sundance Institute a od té doby se intenzivně věnuje nezávislému filmu. Díky rozmanitým workshopovým programům a populárnímu filmovému festivalu, poskytuje Sundance tolik potřebnou podporu nezávislým filmovým tvůrcům. Prestižní Sundance Film Festival je ve filmovém průmyslu považován za útočiště nezávislých amerických filmařů. V roce 1995 podepsal smlouvu s kabelovou televizní společností Showtime a vznikl tak kabelový kanál Sundance Channel, který od února 1996 vysílá nezávislou tvorbu 24 hodin denně .\nSundance Institute, kino Sundance Cinemas i Sundance Channel jsou situovány přímo \"v\" nebo poblíž střediska Sundance. Kromě toho také vlastní proslulý restaurant Zoom na hlavní třídě nedalekého Park City.\n\nV roce 1995 Redford obdržel Čestný doktorát svobodných umění na \"Bard College\". V prosinci 2005 obdržel vyznamenání Kennedyho Centra za přínos americké kultuře. Držitelé tohoto vyznamenání jsou oceňováni za svůj celoživotní kulturní přínos ve svobodných uměních, ať už jde o tanec, hudbu, divadlo, operu, film nebo televizi. V časopise Playboy byl vyhlášen modelem století.\n\n"}
{"id": "291540", "url": "https://cs.wikipedia.org/wiki?curid=291540", "title": "Jisra'el Gutman", "text": "Jisra'el Gutman\n\nProfesor Jisra'el Gutman (: , ‎20. května 1923 Varšava, Polsko – 1. října 2013 Jeruzalém, Izrael) byl izraelský historik, profesor historie na Hebrejské univerzitě v Jeruzalémě a předseda Vědecké rady památníku Jad vašem.\n\nBojoval a byl raněn a zajat při povstání varšavského ghetta. Prošel koncentračními tábory Majdanek, Auschwitz, a poté pochodem smrti do Mauthausenu. Po konci druhé světové války emigroval do Izraele, kde se usadil v Jeruzalémě.\n\nByl šéfeditorem \"Encyklopedie holokaustu\", která vyšla hebrejsky a anglicky v roce 1990.\n\n"}
{"id": "291542", "url": "https://cs.wikipedia.org/wiki?curid=291542", "title": "Reaganova doktrína", "text": "Reaganova doktrína\n\nReaganova doktrína () je původně publicistické označení pro zahraniční politiku 40. prezidenta USA Ronalda Reagana (1981–1989) v závěrečné fázi Studené války. Cíl této politiky byl jednoduše vyjádřen Reaganovým heslem, které hlásal ještě roky předtím, než se stal vrcholným politikem: „My vyhrajeme, oni prohrají“. Byl přesvědčen, že komunismus – v očích Američanů reprezentovaný především Sovětským svazem (už ne tolik Čínou) – je třeba zničit, ne se snažit pouze o pokračování politiky \"détente\" (uvolňování napětí) a vytvoření co možná nejlepších podmínek pro koexistenci.\n\nNa rozdíl od předchozích amerických doktrín, ta Reaganova nebyla nikdy výslovně zformulována a takto jeho administrativou nazvána. Byla však novináři a komentátory odpozorována jak z různých projevů, tak z nových razantních postupů – kombinující politický, hospodářský a nepřímý i přímý vojenský tlak – které v soupeření s komunistickým arcinepřítelem („Říše zla“) prezident zvolil:\n\nPřes pochybnosti a odpor, jež postupy Reaganovy administrativy vzbuzovaly v řadách veřejnosti, akademické inteligence i u části amerických a západoevropských politiků, důsledné uplatňování této doktríny nakonec silně přispělo ke geopolitické porážce úhlavního amerického rivala. (Nakolik k pádu SSSR přispěl Reagan a nakolik jiné faktory, např. Gorbačovovy „perestrojkové“ reformy či inherentní hospodářské zaostávání plánovaného hospodářství za západním kapitalismem, je stále předmětem sporů historiků i politologů.) Stinnou stránkou doktríny však byla záštita jakéhokoliv odporu proti komunismu, včetně diktátorských režimů a extrémistických bojůvek páchajících masové zločiny, tj. v podstatě popírání hodnot, k nimž se na druhé straně Spojené státy hlásily. Navíc, výcvikem a vyzbrojováním mudžáhidů – pro něž Reagan razil lichotivé označení \"freedom fighters\" („bojovníci za svobodu“) – během války v Afgánistánu, USA významně napomohly k vytvoření a rozšíření fenoménu islámského terorismu, s jehož údery se jen o dekádu později musely samy (a zdaleka nejen ony) vyrovnávat.\n\n"}
{"id": "291544", "url": "https://cs.wikipedia.org/wiki?curid=291544", "title": "Starý most (Mostar)", "text": "Starý most (Mostar)\n\nStarý most (bosensky: \"Stari most\") je zrekonstruovaný obloukový most ze 16. století přes řeku Neretvu v Bosně a Hercegovině, který spojuje dvě části Mostaru. Postaven byl během osmanské éry. Jeho celková délka činí 29 metrů, šířka 4 metry a nad řekou dosahuje výšky 24 metrů.\n\nSvou funkci plnil 427 let až do 9. listopadu 1993, kdy byl během bosenské války chorvatskou armádou zničen. Sarajevské noviny uváděly, že ke zřícení došlo po více než šedesáti zásazích granátů. Následně mluvčí Chorvatů připustil vědomé zničení v důsledku strategické významnosti mostu. Akademici naopak uvedli, že takový význam byl minimální a že se jednalo o úmyslné zničení kulturní památky. Andras Riedlmayer použil pro tento čin termín „zavraždění památky“.\n\nKe znovutotevření došlo 23. července 2004 po rekonstrukci tureckou společností Er-Bu Construction Corp, která využila místního kamene a postupů používaných v Osmanské říši.\n\nMost je charakteristickým objektem balkánské islámské architektury, který navrhl Mimar Hayruddin, žák architekta Mimara Sinana. Most odděloval muslimskou část města od chorvatské.\n\nPředstavuje jednu z nejnavštěvovanějších památek v Bosně a Hercegovině. V roce 2005 byl zapsán na Seznam světového dědictví UNESCO.\n\nKaždé léto se na mostě, zpravidla v závěru července, pořádají závody ve skocích do vody, tzv. „skoky dospělosti“. Jedná se o nebezpečnou zábavu mladých mužů, která byla poprvé zaznamenána již v roce 1664.\n"}
{"id": "291546", "url": "https://cs.wikipedia.org/wiki?curid=291546", "title": "Scipione Caffarelli-Borghese", "text": "Scipione Caffarelli-Borghese\n\nScipione kardinál Caffarelli-Borghese [šipi\"o\"ne borg\"e\"ze] (1. září 1577, Artena, Lazio – 2. října 1633, Řím) byl italský římskokatolický duchovní, arcibiskup boloňský (v letech 1610 až 1612), kardinál státní sekretář (díky svému příbuzenství s papežem) a mecenáš umění.\n\nScipione byl synem Francisca Caffarelli a Ortensie Borghese, sestry Camilla Borghese. Díky svému strýci, papeži Pavlu V., se Scipione stal roku 1605 kardinálem (titulus San Crisogono 1629). Jako kardinál státní sekretář a faktický vůdce vatikánské vlády byl typickým příkladem nepotismu. Je pochován v kapli Borgo v kostele Santa Maria Maggiore.\n\nScipione Borghese dal postavit Villu Borghese (dnes třetí největší park v Římě) a založil uměleckou sbírku Galerii Borghese, jednu z nejproslulejších soukromých uměleckých sbírek na světě. Scipione investoval do uměleckých předmětů velkou sumu peněz. Na jeho zakázku vytvořil Gian Lorenzo Bernini několik soch k výzdobě Villy.\n\n\n"}
{"id": "291549", "url": "https://cs.wikipedia.org/wiki?curid=291549", "title": "Aréna", "text": "Aréna\n\nAréna je velký po obvodu uzavřený prostor, obvykle kruhového nebo oválného tvaru, určený pro sledování divadelních, hudebních nebo sportovních představení. Uprostřed arény je dostatečné velké prostranství, na kterém se odehrává sledovaný děj. Toto prostranství je vždy nejnižším bodem hlavního prostoru arény. Okolo jsou místa pro diváky. Mají k dispozici místa k stání nebo sezení a a díky sklonu hlediště k jevišti, mají velmi dobrý výhled na děj představení či utkání.\n\nVýraz aréna je používán i pro kryté stadiony.\n\nLatinské slovo \"harena\" znamená \"písek\", který byl nejčastěji používaným povrchem při zápase gladiátorů, protože dobře sál krev.\n\n"}
{"id": "291550", "url": "https://cs.wikipedia.org/wiki?curid=291550", "title": "Katedrála Panny Marie", "text": "Katedrála Panny Marie\n\nKatedrál Panny Marie je více (seznam není úplný):\n\n"}
{"id": "291551", "url": "https://cs.wikipedia.org/wiki?curid=291551", "title": "Joseph Kerwin", "text": "Joseph Kerwin\n\nJoseph Peter Kerwin (* 19. února 1932 Oak Park (Illinois), Illinois, USA) je bývalý americký astronaut, lékař a vědec z orbitální stanice Skylab.\n\nPo skončení střední školy studoval na College of the Holy Cross a v roce 1953 zde získal hodnost bakaláře filozofie. Poté pokračoval ve studiu na Severozápadní univerzitě v Chicagu (Northwestern University), kde po čtyřech letech obhájil doktorát medicíny. První atestaci složil ve Washingtonu na tamní Všeobecné nemocnici. Pak nastoupil k armádě, ke studiu na Námořní škole leteckého lékařství, která je na základně Pensacola na Floridě. Školu zakončil v roce 1958. Na vojně sloužil jako lékař u námořního letectva a námořnictva. V roce 1962 absolvoval letecký výcvik.\n\nV roce 1965 byl vybrán do čtvrté skupiny amerických kosmonautů u NASA. Po důkladné přípravě byl vyslán na stanici Skylab jako vědecký pracovník první posádky. Oženil se a měl s manželkou dvě děti.\n\nTrojice kosmonautů odstartovala na kosmické lodi Skylab 2 koncem jara 1973. Na palubě byli mimo doktora Kerwina ještě Charles Conrad a Paul Weitz. Letěli jako první posádka na orbitální stanici Skylab 1, která již kroužila na oběžné dráze Země a strávili zde bezmála měsíc. Pracovní výsledky měli výtečné. Kerwin zde plnil zejména program stanovený lékaři. Absolvoval také spolu s Conradem čtyřhodinový výstup do volného vesmíru kvůli opravě křídla se slunečními bateriemi. Přistáli pak na hladině Tichého oceánu.\n\nZůstal ve výcvikovém středisku s nadějí, že se dostane k letům raketoplány, ale nedočkal se. V letech 1984-1987 se stal náměstkem ředitele střediska JSC v Houstonu. Z NASA i armády (hodnost kapitána) odešel v roce 1987 do firmy Lockheed. Zde byl zaměstnán do roku 2004 v oblasti vývoje systémů vesmírných stanic.\n\n"}
{"id": "291557", "url": "https://cs.wikipedia.org/wiki?curid=291557", "title": "Deutz", "text": "Deutz\n\nDeutz může znamenat:\n\n\n\n"}
{"id": "291558", "url": "https://cs.wikipedia.org/wiki?curid=291558", "title": "Koněspřežná tramvaj v Praze", "text": "Koněspřežná tramvaj v Praze\n\nKoněspřežná tramvaj (Pražská tramway, pražská koňka) v Praze a přilehlých městech byla v provozu od roku 1875, v letech 1898 až 1905 byla přebudována na elektrickou a sloučena do jedné sítě s elektrickými dráhami v pražské aglomeraci.\n\nV roce 1873 založili Bernard Kollman a Zdeněk hrabě Kinský Anglo-českou tramwayovou společnost a ta obdržela 5. března 1873 koncesi ke stavbě a provozování kolejové pouliční dráhy s koňským pohonem. Z důvodu hospodářské krize však záměr nakonec nebyl realizován.\n\nStavební povolení k realizaci dráhy koněspřežné tramvaje získal belgický podnikatel Édouard Otlet 8. března 1875. Koleje byly do pražských ulic pokládány od 3. nebo 4. května 1875. První trasa byla zprovozněna 23. září 1875 v 15:15 hodin. Provozovatelem sítě byla belgická společnost Akciová společnost Pražské tramwaye, resp. Generální ředitelství Pražské tramwaye.\n\nKolejnice koňky byly zpočátku dřevěné, jen pobité plechem, na dřevěných pražcích. Tratě byly zpočátku jednokolejné s výhybnami. V letech 1876–1883 bylo několik úseků zdvojkoleněno a bylo dostavěno několik výhyben. V té době byly také některé dřevěné kolejnice nahrazeny „vídeňským způsobem“ kovovými traverzami, na nichž byly, přišroubované ploché žlábkové kolejnice, dřevěné pražce byly přitom nahrazeny jen kovovými rozponami (rozchodkami).\n\nLinky koňky nebyly číslované, ale označovaly se barevnými čtverci nebo čtverci s barevnými výsečemi, za tmy kruhovými prosvětlovanými terči. Poslední večerní spoj byl označen modrou svítilnou. Linek bylo po dokončení celé sítě celkem šest. Jezdilo se od 6:30 do 22 hodin, základní interval byl 7 minut. Průměrná cestovní rychlost byla 8 km/h.\n\nVozovnu měla koňka nejprve v Karlíně u dnešní křižovatky Sokolovská – Šaldova (1875, 10 vozů a 32 koní), od roku 1876 i na Smíchově (smíchovská vozovna byla roku 1883 přemístěna, resp. nahrazena novou, již zděnou vozovnou). Další vozovny pak byly na Žižkově a na vinohradské Zvonařce.\n\nVozy od roku 1876 dodávala firma Ringhoffer, většina vozů koňky byla později přestavěna na vlečné vozy elektrické dráhy. V roce 1890 měla koňská dráha 117 vlečných vozů a 528 koní.\n\nPrvní trať, slavnostně zprovozněná 23. září 1875 v 15:15 hodin, vedla od řetězového mostu císaře Františka I. (od právě budovaného Národního divadla) do Karlína k Invalidovně, zhruba do míst dnešní zastávky Urxova, tedy zhruba ve směru dnešní linky metra B.\n\n16. května 1876 byla uvedena do provozu navazující trať za Řetězovým mostem přes Újezd k nádraží Západní dráhy do města Smíchova. Řetězový most cestující přecházeli pěšky, protože se vedení dráhy přes most nepodařilo technicky vyřešit. Vozy z levého břehu Vltavy byly však na větší opravy přetahovány přes most i bez kolejí a opravovány v Karlíně. Palackého most byl sice postaven v roce 1878, ale koňka po něm propojila oba břehy Vltavy až v roce 1883.\n\nV roce 1882 uzavřela pražská obec s Otletovou firmou \"Smlouvu o koňskou dráhu pražskou\", která mu povolila použít další ulice pro provoz koňky. Smlouva stanovila přesné termíny pro dokončení nových tratí včetně penále za nedodržení, stanovila nájemné za užívání pozemků i další závazky obou stran. Otletova firma mohla podle smlouvy při stavbě každý den rozkopat jen takový úsek ulice, který byla schopna téhož dne i dokončit.\n\n28. června 1883 byla otevřena trať od dnešního Masarykova nádraží Dlážděnou, Jindřišskou, Vodičkovou a Myslíkovou ulicí a přes Palackého most do města Smíchova k Andělu. 1. srpna 1883 byla prodloužena trať od Národního divadla přes Křižovnické náměstí a Karlův most na Malostranské náměstí.\n\n24. prosince 1883 byl zprovozněn úsek přes Staré Město, 31. prosince 1883 celá trať, která vedla ze Žižkova (za usedlostí Bezovka, Chelčického ulice) ulicemi Chelčického, Rokycanovou, Prokopovou a Husitskou, přes Bulhar, Hybernskou ulici, Prašnou bránu, Celetnou ulici, přes Staroměstské náměstí a Mariánské náměstí, Platnéřskou ulici na Křižovnické náměstí. Roku 1893 byla na Žižkově prodloužena až na místo dnešní křižovatky na Olšanském náměstí a v roce 1895 byla zrušena nepoužívaná část trati v Táboritské a Vratislavově (dnešní Baranově) ulici.\n\nRoku 1883 již dosáhla délka všech tratí 19,43 kilometru. 20. května 1884 byl zprovozněn úsek Můstek – Václavské náměstí – Mezibranská – Tylovo náměstí – Nuselské schody (nynější konečná Zvonařka). 25. června 1884 začal provoz i v úseku Josefské náměstí (dnešní náměstí Republiky) – Marinkova továrna (v Holešovicích u dnešního Veletržního paláce), 21. března 1885 prodloužený do stanice Stromovka a 5. dubna 1885 sezonně do Královské obory. V roce 1885 tak kompletní síť koňky měřila 18,875 km.\n\nV průběhu října a listopadu 1897 byl ve výluce most císaře Františka Josefa. Spojení Újezdu s Malostranským náměstím dlouho nebylo možné, protože Karmelitská ulice byla v místě před vyústěním do náměstí (dům U klíčů) příliš úzká. Teprve v roce 1900 byl učiněn průlom, a ačkoliv trať byla budována již pro elektrický provoz, provizorně zde ještě nějaký čas jezdila koňka.\n\nLinky odpovídaly stavebním tratím, pouze mezi Andělem a Smíchovským nádražím byly od 16. srpna 1883 dvě linky v souběhu, v roce 1891 jezdily linky v souběhu k výstavišti.\n\nLinky nebyly číslované, ale rozlišovaly se barevným symbolem ve speciálním kruhovém reflektoru, barvou tabule s názvem konečné a barvou jízdenek. Nejstarší dvě linky měly atypické označení: nejstarší linka prostý bílý reflektor, její pokračování za řekou bílý reflektor s červeným křížem. Další linky měly terčík čtvrcený do bílo-barevných výsečí, které rozlišovaly žlutou, černou, červenou a zelenou linku.\n\nProstý bílý reflektor, bílé směrové tabule, bílé jízdenky.\n\nOd 23. září 1875 z Karlína k Národnímu divadlu. 1. srpna 1883 byla prodloužena na Malostranské náměstí. 31. prosince 1883 byla zkrácena na Křižovnické náměstí a v úseku na Karlově mostě ji nahradila černá žižkovská linka, ale od 12. března 1885 se linky prohodily do původního stavu. 4. září 1890 byla část Karlova mostu stržena povodní, 19. listopadu 1892 byl provoz koňky obnoven. Od 28. září 1899 byla linka rozdělena na dvě linky, první v trase Národní divadlo – Malá Strana a druhá s trasou Josefské náměstí – Invalidovna, mezi nimi již byla zavedena elektrická tramvaj. Od 7. října 1899 byla karlínská větev připojena k červené lince. Od 28. října 1901 zkrácena do trasy Křižovnické náměstí – Karlův most – Malá Strana. 13. května 1905 provoz této poslední linky pražské koňky definitivně ukončen.\n\nKARLÍN, Invalidovna – Karlín, Karlova ulice – Karlín, Jungmannovy sady – Karlín, Viadukt – Poříčí – Jízdecká ulice – Josefské náměstí – Prašná brána – Na Můstku – Platýz – Mikulandská ulice – Národní divadlo – Františkovo nábřeží – Křižovnické náměstí – Karlův most – MALOSTRANSKÉ NÁMĚSTÍ\n\n28. června 1883 začala být rozlišována červeným křížem. Bílé směrové tabule, modré jízdenky.\n\nOd 16. května 1876 od Újezda k Andělu, 16. srpna 1883 prodloužena k smíchovskému nádraží souběžně se „žlutou“ linkou. Od 1. října 1897 byla tato linka v provozu pouze v neděli v návaznosti na vlaky, její dopravní úlohu převzala nová linka se svislým pruhem. Od 16. září 1898 byla linka se svislým pruhem opět zrušena, linka s červeným křížem byla obnovena celotýdenně, avšak opět jen v trase od Újezda k Andělu. Od 22. prosince 1900 byla prodloužena na Malostranské náměstí, namísto bílým reflektorem s červeným křížem značena nově zeleným reflektorem. Od 17. června 1901 zrušena a nahrazena elektrickou tramvají.\n\nMALÁ STRANA, Chotkova ulice – U hradu – Smíchov, Kostelní náměstí – Smíchov, Austrie – SMÍCHOV, Plzeňská – SMÍCHOV, Nádraží Západní dráhy\n\nŽluté výseče na terčíku, tabule i jízdenky.\n\nV provozu od 28. června 1883. Od roku 1895 prodloužena do trasy Poříčí – Havlíčkova ulice – Dlažební ulice, od 1. května do konce června 1897 do úseku Havlíčkova – Poříčí zajížděla jen část spojů, od 15. června 1898 byla linka zkrácena do Havlíčkovy ulice. Od 1. října 1897 byla linka ve většině trasy posílena souběžnou linkou se svislým černým pruhem. Od 16. září 1898 byla linka se svislým pruhem zrušena a linka se žlutými výsečemi opět prodloužena až do stanice Poříčí. Od 1. června 1900 prodloužena na Těšnov. Od 18. prosince 1900 byla celá linka zrušena a nahrazena elektrickou tramvají.\n\nNOVÉ MĚSTO, Jízdecká ulice – Dlažební ulice – Jindřišská věž – Václavské náměstí – Vyšší dívčí škola – U Myslíků – Myslíkova ulice – Palackého nábřeží – Palackého most – Smíchov, Plzeňská třída – Smíchov, Vltavská ulice – SMÍCHOV, Nádraží Západní dráhy\n\nČerné výseče na terčíku, černé tabule (později červené), černé jízdenky.\n\nOd 24. prosince 1883 v trase Nové Město, Modrá hvězda – Staroměstské náměstí – Křižovnické náměstí.\n\nOd 31. prosince 1883 z Malostranského náměstí za Bezovku. V úseku na Karlově mostě tato linka nahradila karlínskou, která byla zkrácena na Křižovnické náměstí, ale od 12. března 1885 se linky prohodily do původního stavu. Roku 1893 na Žižkově prodloužená blokovou smyčkou do stanice Olšany na dnešním Olšanském náměstí. Od 1. května 1897 do konce února 1898 v úseku Křižovnické náměstí – Prašná brána jezdila jen část spojů. Od 26. srpna 1901 zkrácena do trasy Olšany – U Bulhara, ve zbylém úseku, ale i v trase souběžnou ulicí z Olšan zavedena elektrická tramvaj. Od 28. října 1901 linka koňky zrušena.\n\nŽIŽKOV, Olšany – Žižkov, Za Bezovkou – Žižkov, U Bezovky – Žižkov, Vítkova ulice – Žižkov, Husova ulice – Žižkov, Viadukt dráhy císaře Františka Josefa – Hyberňácká ulice – Dlažební ulice – Prašná brána – Ovocný trh – Staroměstské náměstí – Mariánské náměstí – STARÉ MĚSTO, Křižovnické náměstí.\n\nČervené výseče na terčíku, tabule i jízdenky.\n\nOd 20. května 1884. Od roku 1891 byla část spojů linky prodloužena do Královské obory souběžně s pravidelnými linkami, od ledna 1895 začala červená linka částečně nahrazovat souběžnou zelenou linku. Prodloužené spoje mimo letní období končily ve stanici Stromovka. Od 1. října 1897 do 14. června 1898 byla linka ve větší části trasy ve špičkách posílena novou linkou bez označení. Od 15. června 1898 část spojů nezajížděla na Vinohradech až na konečnou, ale končila v zastávce Havlíčkova třída. Od 28. září 1898 všechny spoje jezdily v trase Josefské náměstí – Nuselské schody. Od 28. září 1899 zkrácena do trasy Na Můstku – Nuselské schody, ve zbylém úseku zavedena elektrická tramvaj. Od 7. října 1899 byla linka prodloužena přes Josefské náměstí do Karlína k Invalidovně namísto zrušené větve původní karlínské linky koňky, mezi Můstkem a Josefským náměstím tedy byla koňka v souběhu s elektrickou tramvají. 14. května 1900 je zkrácena do trasy Museum – Nuselské schody, po délce Václavského náměstí byla nahrazena elektrickou tramvají. Od 23. června 1900 byla zrušena a v celé délce nahrazena elektrickou tramvají.\n\nNA MŮSTKU (U ŠPINKŮ) – Václavské náměstí – Marianská ulice – Mezibranská ulice – Královské Vinohrady, Havlíčkova třída – Královské Vinohrady, Erbenova ulice – KRÁLOVSKÉ VINOHRADY, Nuselské schody\n\nZelené výseče na terčíku, tabule i jízdenky.\n\nOd 25. června 1884 k Marinkově továrně, 21. března 1885 prodloužená do stanice Stromovka a 5. dubna 1885 sezonně do Královské obory (mimo letní období končí ve stanici Stromovka). Od ledna 1895 do konce dubna 1897 jezdila jen občas, v některých obdobích byla nahrazována souběžnou červenou linkou. Od 15. června 1898 do 27. září 1898 vybrané spoje prodlouženy k Národnímu divadlu. Od 28. září 1898 linka v provozu jen občasně v souběhu s nově zavedenou elektrickou tramvají, od 18. října 1898 je trvale zrušena.\n\nJOSEFSKÉ NÁMĚSTÍ – Klimentská ulice – Most císaře Františka Josefa – Belcrediho silnice – U hřbitova – U Vendlerovy továrny – U Martinkovy továrny – STROMOVKA – KRÁLOVSKÁ OBORA\n\nBez zvláštního označení.\n\nOd 1. října 1897 do 14. června 1898, jen ve špičkách. Trasa z větší části kopírovala červenou linku.\n\nNÁRODNÍ DIVADLO – Na Můstku – Václavské náměstí – Museum – Mezibranská ulice – KRÁLOVSKÉ VINOHRADY, Havlíčkova třída (uvedeny jen vybrané zastávky)\n\nOznačení tmavým svislým pruhem.\n\nZavedena od 1. října 1897, na Malé Straně nahradila linku s červeným křížem, zbytek trasy téměř shodný se žlutou linkou. Od 16. září 1898 linka zrušena.\n\nMALÁ STRANA, Chotkova ulice – Smíchov, Plzeňská třída – Palackého nábřeží – Myslíkova ulice – Václavské náměstí – Dlažební ulice – NOVÉ MĚSTO, Havlíčkova ulice.\n\nOtletova Pražská tramway byla městem kritizována za zhoršující se stav infrastruktury a postupně se společnost zapletla do řady soudních procesů s městem, řešila se například přednostní práva na stavbu tratí. Elektrické podniky nakonec celou síť 27. června 1898 (nebo 30. června) odkoupily a převzatou koňku v období do roku 1901 (s výjimkou Karlova mostu) postupně přebudovaly na elektrickou tramvaj.\n\nElektrizace probíhala v tomto pořadí:\n\nPoslední pravidelná jízda koňské tramvaje v Praze se konala 12. května 1905, poslední spoj vyjel v 18 hodin z Křižovnického náměstí.\nÚsek trati na Karlově mostě byl v září 1905 elektrizován jako poslední, a to pomocí tzv. spodního přívodu elektrického proudu, který již předtím Křižík odzkoušel na Letné. Systém byl sice na svou dobu velmi moderní, ale také velmi poruchový, a v provozu tak vydržel pouhé tři roky a pak byl od 1. května 1908 nahrazen autobusovou linkou, která také dlouho nevydržela.\n\nDalší osudy těchto tramvajových tratí vizte v článku Seznam tramvajových tratí v Praze.\n\n\n\n"}
{"id": "291568", "url": "https://cs.wikipedia.org/wiki?curid=291568", "title": "Étienne Lenoir", "text": "Étienne Lenoir\n\nJean Joseph Étienne Lenoir (12. ledna 1822, Mussy-la-Ville, Lucembursko, po roce 1839 Belgie – 7. srpna 1900, La Varenne u Paříže, Francie) byl francouzský vynálezce a obchodník belgického původu. Během svého života podal k patentování 80 svých vynálezů, z nichž nejznámějším je první úspěšný stacionární plynový spalovací motor.\n\nLenoir počátkem 50. let 19. století emigroval do Francie, usídlil se v Paříži. Později získal francouzské státní občanství.\n\nPrvní motor na svítiplyn vyvíjel v průběhu roku 1859, patent na něj získal 10. listopadu tohoto roku. 23. ledna 1860 jej představil asi dvacetičlennému obecenstvu. V tomto roce se také začal zabývat stavbou vozu s tímto motorem, vůz měl zásobu stlačeného plynu v nádrži. O tři roky později vykonal Lenoir s tímto vozem první jízdu na trase Paříž–Joinville-le-Pont a zpátky. Trasu o délce 18 kilometrů zvládl jeho vůz údajně za tři hodiny. V roce 1866 postavil Lenoir loď poháněnou plynovým motorem. Celkem vyrobil přes 400 exemplářů tohoto motoru. Plány k motoru prodal mimo jiné i německému vynálezci Nikolausi Ottovi, který jeho původní dvoutaktní motor nejprve vylepšoval a jím inspirován později vyrobil i první čtyřtaktní spalovací motor.\n\nLenoir byl rytířem Řádu čestné legie (\"Chevalier de la Légion d’Honneur\"). Pohřben je na hřbitově Père-Lachaise.\n"}
{"id": "291571", "url": "https://cs.wikipedia.org/wiki?curid=291571", "title": "TP Mazembe", "text": "TP Mazembe\n\nTout Puissant Mazembe (zkráceně TP Mazembe) je fotbalový klub z Demokratické republiky Kongo, hrající ligu Linafoot. Byl založen v roce 1932 ve městě Lubumbashi. Jejich domácím stadionem je Stade Municipal s kapacitou 35 000 míst. Je to nejlepší Konžský tým. Klub trénuje Santos Mutubile. Barvy klubu jsou černá a bílá. Delší název klubu je Tout Puissant Mazembe.\n\n\n\"Aktuální k 28. 2. 2014 \n\n\n"}
{"id": "291578", "url": "https://cs.wikipedia.org/wiki?curid=291578", "title": "List Jakubův", "text": "List Jakubův\n\nList Jakubův (zkratka Jk nebo Jak) je součástí Nového zákona a jedná se o jednu z tzv. katolických neboli obecných epištol. Epištola byla napsána řecky, autorství a datování je však sporné. Podle církevní tradice byl autorem listu Jakub, syn Zebedeův, ale pravděpodobnější je, že jím spíše bude Jakub Spravedlivý .\n\nList Jakubův má sice formu dopisu, nicméně jedná se o homilii, v níž se autor na samém začátku představuje jako „Jakub, služebník Boží a Pána Ježíše Krista“. List je určen „dvanácti pokolením v diaspoře“ , tj. patrně rozptýleně žijícím Židům. Kdyby byl autorem listu apoštol Jakub, syn Zebedeův, musel by ho sepsat před rokem 44 n. l., neboť nejpozději v tomto roce byl tento Jakub v Jeruzalémě na příkaz Heroda Agrippy I. sťat . Podle pravděpodobnější varianty, podle níž je autorem listu Jakub Spravedlivý, bychom mohli posunout možnou dobu sepsání až o 20 let později. Pochybnosti o autorství přiživuje fakt, že jméno Jakub bylo v té době běžné a poměrně frekventované, že se autor ve své epištole nijak blíže nepředstavuje a že list je psán vytříbenou řečtinou, což by mohlo poukazovat na ještě pozdější dobu sepsání nějakým vzdělaným křesťanem. Na druhou stranu však spis vykazuje jisté známky toho, že byl sepsán v židovském prostředí – v řeckém textu je např. shromáždění věřících označováno jako synagógé (συναγωγη) . Pochybnosti o původu listu byly už v prvních staletích (Muratoriho fragment, Eusebius, Jeroným aj.), takže součástí Nového zákona se stal až ve 4. století.\n\nObsahem listu je řada napomenutí a rad pro soužití v církvi i v běžném životě, výzva k trpělivosti a statečnosti i při pronásledování a zároveň varování před sklonem nadbíhat bohatým a pohrdat chudobou. V dějinách křesťanství byl významný následující úryvek, který se často pokládá za polemiku s radikálním učením Pavlovým, že člověk je ospravedlněn pouze vírou (např. Ř 3,28). Martin Luther proto Jakubův list odmítl a pokládal „za podřadný spis“ .\n\n\n\n"}
{"id": "291579", "url": "https://cs.wikipedia.org/wiki?curid=291579", "title": "Těšínský mír", "text": "Těšínský mír\n\nTěšínský mír (německy \"Friede von Teschen\") je mezinárodní smlouva, uzavřená dne 13. května 1779 v Těšíně, kterou byla ukončena válka o bavorské dědictví.\n\nTěšínská mírová smlouva zakončila řadu válek vedených od r. 1740 pruským králem Bedřichem II. (\"Fridrich II\"), bavorským kurfiřtem Karlem VII. Albertem a saským kurfiřtem a polským králem Augustem II. proti habsburské monarchii vedené arcivévodkyní – pozdější českou a uherskou královnou - Marií Terezií. Do těchto válek zasahovaly vojensky a politicky i jiné evropské státy (Francie, Španělsko, Rusko).\nVe všech těchto válkách české země - zvláště pak Slezsko - velmi trpěly, neboť se staly dějištěm bitev a průchozí zemí nepřátelských, vlastních i spojeneckých vojsk. Obyvatelstvo bylo nuceno tyto armády živit, byly na něm vymáhány válečné dávky a pokuty, mladí mužové byli povoláváni k vojsku a rozmáhaly se epidemie a bída. Proto není divu, že veškeré obyvatelstvo postižených území radostně uvítalo uzavření definitivního míru.\n\nTento mír byl uzavřen v Těšíně 13. května 1779, v den narozenin Marie Terezie, za přítomnosti delegátů sedmi zúčastněných zemí – Rakouska, Pruska, Saska, Bavorska, Francie, Ruska a vévodství Zweibrűcken. Rakousko získalo tímto mírem Innskou čtvrť, ale definitivně ztratilo ve prospěch Prusů Kladsko a většinu území Slezska mimo knížectví těšínské a částí knížectví opavského, krnovského a nisského.\n\nVálkami unavené země se konečně po dlouhých bojích těšily z vytouženého míru. Proto také většina památek na tuto událost neoslavuje vítězství, ale vyjadřuje radost z míru.\n\nMěsto Těšín oslavilo událost slavnostmi. Lid uvítal vyslance jednotlivých zemí a ti uspořádali na oslavu míru velký ples, na který byli pozváni zástupci stavů, úředníci a měšťané (vlastníci domů). Jak uvádí dr. F. Sláma, tehdy v Těšíně ještě chodily měšťanky oblékány v krojích a poněvadž nechtěly zůstat za pozvanými Opavankami, objednaly si kvůli dobré reprezentaci toalety až z Vídně.\n\nVedle Těšína se oslavovalo i v ostatních zainteresovaných zemích a není proto divu, že se objevila řada medailí, které byly vhodnou upomínkou. Většina medailí vznikala v Německu v panovnických mincovnách.\n\nNa medailích je za rakouskou stranu titulován císař Josef II. – syn a spoluvládce Marie Terezie od r. 1765.\n\n"}
{"id": "291580", "url": "https://cs.wikipedia.org/wiki?curid=291580", "title": "Velvyslanectví České republiky při Svatém stolci", "text": "Velvyslanectví České republiky při Svatém stolci\n\nVelvyslanectví České republiky při Svatém stolci je zastupitelský úřad České republiky, který se nachází v Římě poblíž Vatikánu, na rohu ulic \"Via Crescenzio\" a \"Via Properzio\". Vzniklo v roce 1993 z československého velvyslanectví, když Vatikán uznal kontinuitu Československé a České republiky. Poslední československý velvyslanec F. X. Halas se tak stal 1. ledna 1993 prvním českým velvyslancem u Svatého stolce. Jako v pořadí čtvrtý velvyslanec u Svatého stolce byl v létě 2008 jmenován JUDr. Pavel Vošalík, v květnu 2018 jej vystřídal Václav Kolaja.\n\nVelvyslanectví při Svatém stolci odpovídá za bilaterální vztahy ČR s Vatikánským městským státem, Republikou San Marino a Svrchovaným řádem maltézských rytířů.\n\n\n"}
{"id": "291587", "url": "https://cs.wikipedia.org/wiki?curid=291587", "title": "Jan Maria Plojhar", "text": "Jan Maria Plojhar\n\nRomán Jan Maria Plojhar s četnými autobiografickými prvky vydal Julius Zeyer poprvé časopisecky v Lumíru roku 1888 a knižně v roce 1891. Autobiografické prvky v knize nesouvisí s autorovým životem, ale s jeho duševním světem a jeho názory na společnost, náboženství a umění. Kniha je považována za autorovo vrcholné literární dílo.\n\nHlavním hrdinou díla je stejnojmenný mladík pocházející z bohaté pražské měšťanské rodiny. Sám však měšťáky opovrhuje, protože mu připadají příliš sobečtí a nafoukaní. K prostému lidu také necítí sounáležitost, neboť ten je podle něj příliš rezignovaný. V románu zaznívají kritické názory na jednání měšťáků i prostého lidu i na pasivitu porobeného národa žijícího v zemi, která mu nepatří. Román popisuje mladíkovy vnitřní rozpory mezi sny a skutečností, mezi touhou a odhodláním po velkých činech a naprostou pasivitou při jejich vlastní realizaci. Samostatným tématem je potom jeho vztah k Bohu a víře v něj vůbec, kde mladík má pochybnosti o existenci Boha jako nehmotné osoby, ale plně věří v život a činy Ježíše Krista. Tyto vnitřní rozpory v názorech není mladík schopen sám překonat.\n\nDěj románu začíná v Římě, kde se Jan Maria Plojhar, bydlící u paní Giovanniny, seznámí s mladou, krásnou a osiřelou Caterinou pocházející z kdysi vážené rodiny Soranesi, mladým lékařem Giggim a jeho matkou, markýzou donou Paolinou z nejvyšší římské společnosti. Při účasti na pouliční slavnosti se u Jana Marii Plojhara objeví zdravotní potíže způsobené dřívějším zraněním, je nucen ulehnout a my jako čtenáři tak máme možnost se, prostřednictvím jeho vzpomínek, seznámit s celým jeho dosavadním životem.\n\nNarodil se do bohaté pražské rodiny, ale své dětství strávil na zámečku v Havranicích. Romantická atmosféra zámečku a přilehlého okolí působila na jeho snivou duši tak, že se již v dětství rozhodl být poetou, cestovatelem a dobrodruhem. Ani jako dospívajícího a dospělého jej tyto sny neopustily, a tak se rozhodl být vojákem a dal se do armády. Z přísného vojenského života však byl nemálo překvapený.\n\nJeho sestra Rosa Marie, s níž neměl dobré vztahy, protože byla v jeho očích typická sobecká měšťanka, se zatím vdala za Leopolda. Tento podnikavec se po smrti Plojharovy matky ujal rodinného majetku, protože nepraktický Jan Maria s ním neumí nakládat a vše mu ochotně odsouhlasil. Leopold různými investicemi a finančními operacemi postupně přišel o majetek Plojharů a tím také i o peníze, ze kterých byl Jan Maria celý život živ.\n\nJan Maria se zatím jako námořník v armádě plavil po Středozemním moři, kde na Korfu prožil vášnivé milostné vzplanutí k velmi krásné paní Dragopulos. Tato cynická manželka bohatého bankéře jej využije jako nějakou zábavnou hračku a připraví jej o ideály ve vztahu k ženám. Nakonec jej vymění za jiného milence, když je Jan Maria odvelen na jiné místo. Aby se vyléčil ze zklamání, vrátí se do Prahy. Je nadšen městem, ale velmi zklamán pražskou společností. V jednom sporu mezi důstojníky hájí urážku českého národa proti německému důstojníku se zbraní v ruce a je vážně zraněn na prsou. Léčí se a po vyléčení odchází z armády a snaží se prosadit jako spisovatel, ale neúspěšně. Kritika jeho knihu odsoudí a on se zklamán rozstůně. Na doporučení lékaře se stěhuje do Itálie.\n\nPo krátkém pobytu v Římě, kde jsme jej zastihli na začátku příběhu, se stěhuje do San Catalda na statek ke Caterině. Tam teprve poznává pravou, hlubokou duševní lásku a postupně se s ní velmi sbližuje. Jejich vzájemný vztah projde těžkou zkouškou v podobě setkání obou s paní Dragopulos při vyjížďce na koních. Tato žena jej ponižuje a Caterinu urazí. Při návratu z vyjížďky se každý z nich vrací sám a Jan Maria spadne z koně. Toto neštěstí zhorší nemoc Jana Marii a on pochopí, že umírá. Caterina se s ním na poslední chvíli nechá oddat i přes odpor dony Paoliny, která ji chce provdat za svého nevlastního syna. Utajený církevní obřad vykoná přítel Cateriny - kněz don Clement. Krátce na to umírá Jan Maria na svou nemoc a Caterina po požití jedu v jeho objetí.\nPo jazykové stránce na díle zaujmou často používaná velmi dlouhá souvětí s poměrně složitou větnou strukturou i místy velmi dlouhé odstavce, které ještě více podtrhují složitý a rozporuplný svět vnitřních myšlenek hlavního hrdiny. Pro barvitější dokreslení italského prostředí, v němž se děj románu odehrává, používá autor místy italských slov i slovních spojení, která vhodně vkládá do přímých řečí vystupujících postav.\n"}
{"id": "291590", "url": "https://cs.wikipedia.org/wiki?curid=291590", "title": "Most Mehmeda Sokoloviće", "text": "Most Mehmeda Sokoloviće\n\nMost Mehmeda Paši Sokoloviće se nachází ve Višegradu, na východě Bosny a Hercegoviny (v Republice srbské). Byl postaven v 16. století přes řeku Drinu jako důležitá spojnice mezi východním a středním Balkánem. Téměř 179,5 m dlouhý kamenný most s 6 m širokou mostovkou stojí na 11 obloucích o rozpětích 11–15 metrů.\n\nRoku 2007 byl zapsán na seznam Světového dědictví UNESCO; až v březnu následujícího roku následovalo také prohlášení národní památkou BaH. V roce 2010 uzavřely místní srbské orgány dohodu s vládou Bosny a zástupci Turecka o celkové opravě mostu.\n\nMost byl vybudován mezi lety 1571–1577 na strategickém místě, kde stará římská obchodní a vojenská cesta z východu (Via Militaris), z Konstantinopole/Istanbulu, překonávala řeku Drinu a pokračovala dále do bosenského vnitrozemí, do Sarajeva (Saray Ovası) a dále k Jadranu. Výstavbou mostu byl pověřen nejznámější turecký stavitel raného novověku, Mimar Sinan, hlavní dvorní architekt (\"mimar\") tehdejšího Osmanského impéria. Svůj název most získal podle Mehmeda paši Sokoloviće, velkého vezíra celkem tří sultánů – Sulejmana Nádherného, Selima II. a Murata III.\n\nMost byl několikrát opravován, podle záznamů tomu tak bylo v letech 1664, 1875, 1911, 1939 a 1940. Tři oblouky byly zničeny během první světové války (1915) a v poničených místech byla historická stavba doplněna železnou provizorní konstrukcí, která nakonec sloužila až do roku 1939, kdy byl konečně most opraven. Opět však byl vážně poškozen během druhé světové války, v níž bylo dokonce poničeno pět oblouků. V říjnu 1943 při akcích Němců proti jugoslávským partyzánům byl most pobořen. Důkladné poválečné opravy se mu dostalo v letech 1950–1952.\n\nDo historie se most zapsal ještě jednou, a to velmi tragicky: právě zde se v létě 1992 odehrávala nejhorší zvěrstva spáchaná Srby na Muslimech (Bošnjacích) během bosenské, resp. jugoslávské války v rámci etnických čistek. Ačkoliv most je mimořádnou památkou muslimské architektury na Balkáně, po skončení jugoslávských válek žije na obou stranách mostu pouze pravoslavné obyvatelstvo.\n\nV roce 1944, uprostřed válečných časů, napsal Ivo Andrić, jugoslávský spisovatel bosenskosrbského původu, svůj slavný román \"Most na Drině\", zabývající se významem této stavby pro Višegrad a mnoha staletími válek a etnicko-náboženských sporů, jichž byl most svědkem. Především za toto dílo Andrić obdržel roku 1961 Nobelovu cenu za literaturu. Díky překladům do mnoha jazyků se tak most dostal do širšího povědomí světové veřejnosti (což zřejmě napomohlo jeho zachování i během krvavého rozpadu Jugoslávie, kdy řada jiných muslimských památek byla zničena).\n\n"}
{"id": "291596", "url": "https://cs.wikipedia.org/wiki?curid=291596", "title": "Tadeusz Borowski", "text": "Tadeusz Borowski\n\nTadeusz Borowski (12. listopadu 1922, Žytomyr – 3. července 1951, Varšava) byl polský básník, prozaik a publicista, vězeň nacistických koncentračních táborů.\n\nNarodil se 12. listopadu 1922 v Žytomyru (dnes na Ukrajině). V mládí žil u své tety, protože jeho rodiče byli deportováni jako disidenti na Sibiř. Teprve v roce 1932 se jeho otec vrátil a rodina se přestěhovala do Varšavy. Po napadení Polska Německem v září 1939 bylo zakázáno jakékoliv vyšší vzdělání, a proto začal Borowski navštěvovat ilegální školy. Za těchto podmínek se mu podařilo v roce 1940 odmaturovat, počemž nastoupil ke studiu na tajné Varšavské univerzitě (obor Polský jazyk a literatura). Během studia pracoval jako noční hlídač ve skladu firmy Pędzich. Právě při této práci začal psát válečnou poezii a v roce 1942 vytiskl vlastním nákladem svou prvotinu \"Gdziekolwiek ziemia\".\n\n24. února 1943 byla zatčena Borowského snoubenka Marie Rundová a o den později i on samotný. Nejprve byl vězněn dva měsíce v proslulém vězení na Pawiaku ve Varšavě, odkud byl převezen transportem do koncentračního tábora Auschwitz-Birkenau v Osvětimi. V Auschwitz byl až do srpna roku 1944, kdy byl transportován do malého tábora Dautmergen (jedna z poboček koncentračního tábora Natzweiler) a odtud na začátku roku 1945 do Dachau, kde se již dočkal osvobození.\n\nAž do září 1945 žil ve sběrném karanténním táboře v Mnichově. Po propuštění zůstal ještě několik měsíců v Mnichově, kde začal pracovat u Polského červeného kříže. Zde se snažil pátrat po své nezvěstné snoubence Marii a začal znovu psát.\n\nDo Polska se Borowski vrátil až v červnu roku 1946. Tam se konečně setkal se svou snoubenkou Marií a oženil se s ní. Stal se asistentem na Varšavské univerzitě, působil jako šéfredaktor vlastního literárního měsíčníku \"Nurt\" a byl také redaktorem měsíčníku \"Świat Młodych\". V letech 1949–1950 pracoval v Polském tiskovém středisku v Berlíně. 3. července 1951 zemřel na následky otravy výpary z plynových kamen (sebevražda). Je pochován na hřbitově 'Cmentarz Wojskowy na Powązkach' ve Varšavě.\n\nV knize Czesława Miłosze \"Zotročený duch\", která (mimo jiné) popisuje příklon některých polských spisovatelů ke stalinismu, vystupuje jako spisovatel s označením Beta.\n\nJeště předtím, než se po válce stal slavným díky kontroverzním povídkám z prostředí koncentračních táborů, vydal během okupace vlastním nákladem debutantskou sbírku básní Gdziekolwiek ziemia (1942). Sám opsal 165 exemplářů a označil je pořadovými čísly. Část výtisků rozdal přátelům a studentům polonistiky, zbytek tajně nabízeli knihkupci důvěryhodným zákazníkům.\n\nV roce 1944, kdy už byl internován v Auschwitz, vyšla jeho druhá válečná sbírka poezie – Arkusz poetycki nr 2. Krátce po osvobození vydal v \"Mnichov\"ě sbírku básní \"Imiona nurtu\" (1945), v níž se odrazily jeho vězeňské zážitky.\n\nK psaní prózy, která jej později proslavila nejvíce, se rozhodl až po naléhání kamarádů, s nimiž zůstal do září 1945 v karanténním táboře nedaleko Mnichova. Připravili společnou publikaci o životě v Auschwitzu, jež nakonec vyšla v roce 1946 pod názvem Byliśmy w Oświęcimiu (Byli jsme v Osvětimi, 1946) – byl to soubor 15 autentických výpovědí lidí, kteří na vlastní kůži zažili hrůzy nacistických koncentračních táborů. Borowski sem umístil čtyři povídky – \"Dzień na Harmenzach\" (Den na Harmenzách), \"Proszę państwa do gazu\" (Račte, prosím, do plynu), \"U nas w Auschwitzu\" (U nás v Auschwitzu) a \"Ludzie, którzy szli\" (Lidé, kteří šli).\n\nPovídková kniha Pożegnanie z Marią (Rozloučení s Marií), kterou vydal v Polsku krátce po válce v roce 1947, obsahovala dvě povídky ze sborníku Byli jsme v Osvětimi – Den na Harmenzách a Račte, prosím, do plynu a tři nové povídky – Rozloučení s Marií, Smrt povstalce a Bitva u Grunwaldu. Česky vyšla tato kniha až v roce 1987 a to značně rozšířená o další povídky, zejména o cyklus povídek Kamienny świat (Kamenný svět) a sbírku próz pro mládež \"Pewien žołnierz\" (O jednom vojákovi).\n\npovídky z knih \"Rozloučení s Marií\" (1947) a \"Kamenný svět\" (1948) se v 70. letech v Polsku staly součástí povinné školní četby.\n\nBorowského povídky vzbudily v Polsku četné vášnivé diskuze – mnohým se příliš nelíbil drastický způsob popisu lágrové reality. Např. hlavní hrdina Tadek byl tzv. „człowiek zlagrowany“ – naprosto přizpůsobený životu v koncentračním táboře, žijící na úkor druhých. Borowski dal navíc Tadkovi mnoho svých rysů a uvedl jej do situací, které sám zažil. Čtenáři si jej pak ztotožňovali s autorem a odsuzovali ho. Záměrem spisovatele však bylo poukázat na fakt, že válka otřásla veškerými morálními hodnotami, považovanými za základ naší civilizace a kultury. Jako první v literatuře o koncentračních táborech se Borowski postavil proti dělení lidí na „dobré“ a „zlé“, na vrahy a oběti a zodpovědnými za některé krutosti učinil rovněž vězně.\n\n\n\n\n\n\n"}
{"id": "291598", "url": "https://cs.wikipedia.org/wiki?curid=291598", "title": "Iva Straková", "text": "Iva Straková\n\nIva Straková (* 4. srpna 1980, Tábor) je bývalá česká atletka, výškařka, závodící za PSK Olymp Praha. Mezi její největší úspěchy patří sedmé místo na halovém ME 2005 v Madridu, 11. místo na Letních olympijských hrách v Pekingu a sedmé místo na halovém ME 2009 v Turíně.\n\nV dětství hrála čtyři roky tenis, později ji tělocvikáři na střední škole nutili do atletiky, konkrétně do výšky. Později se vydala na první závody z Bechyně do Tábora a z nulového tréninku dokázala přeskočit laťku ve výšce 163 cm. Hned se ji ujal trenér Roman Bém. Výškařskou kariéru tak začala za atletický oddíl Vodní stavby Tábor, kde se postupně zlepšovala ve své výkonnosti (1997 – 166 cm, 1998 – 175 cm, 1999 – 180 cm).\n\nPrvní úspěch si připsala na juniorském mistrovství republiky, kde získala stříbrnou medaili. Později si Ivy všiml bývalý československý výškař Jaroslav Kovář (bronz na ME 1954) a nabídl ji poloprofesionální podmínky. Po dvou týdnech zvažování pro a proti nakonec odešla do Prahy do klubu PSK Olymp Praha, kde podepsala poloviční úvazek. Ze začátku pracovala jako prodavačka v butiku, později v kanceláři a tréninky absolvovala odpoledne. V následujících dvou sezonách výkonnostně stagnovala, především díky zdravotním problémům s kotníky.\n\nV roce 2002 se probojovala na evropský šampionát do Mnichova. Její cesta skončila v kvalifikační skupině A, ovšem česká výškařka byla s tímto výsledkem spokojena, vždyť se jednalo o její první velkou akci. V roce 2004 splnila limit na olympijské hry do Athén. Na OH se Ivě dařilo ve skupině B v kvalifikaci na výškách 175, 180, 185 a 189 cm, všechny zdolala na první pokus. Na 192 cm však třikrát neuspěla a skončila na děleném 9. místě, což na postup do dvanáctičlenného finále nestačilo.\n\nNa halovém ME 2005 ve španělském Madridu zvládla poprvé projít sítem kvalifikace, když napotřetí skočila 192 cm. Ve finále zdolala 189 cm a obsadila sedmé místo. Na MS 2005 v Helsinkách prošla kvalifikací, když se prvním pokusem přenesla přes 191 cm. Ve dvanáctičlenném finále, které zkrápěl déšť a pořadatelé museli dokonce rozběžiště vysušovat, obsadila předposlední 11. místo za 185 cm. Další postupná výška 189 cm byla nad její síly stejně jako pro další dvě výškařky. Jak přiznala sama Iva, ve finále byla hodně nervózní a podepsalo se to jak na rozběhu, tak i ve výsledku.\nO rok později naopak neprošla kvalifikací na halovém MS v Moskvě i přesto, že napotřetí zdolala 193 cm. Do finále postoupilo osm výškařek, Iva skončila desátá. V létě se neprobojovala ani do finále na ME v Göteborgu. Hlavní sezóna vůbec nevyšla i díky zdravotním problémům, když nemohla absolvovat technické tréninky a před ME musela několikrát měnit rozběh. Na halovém MS v roce 2008 ve španělské Valencii dokázala zdolat ve finále 193 cm. V konečném součtu to znamenalo osmé dělené místo s tehdy ještě nepříliš známou Němkou Ariane Friedrichovou.\n\nJiž v lednu na Hustopečském skákání si zajistila výkonem 195 cm letenku do Pekingu, na 29. Letní olympijské hry. 21. srpna 2008 bojovala v deštivé kvalifikaci o postup do finále. 189 cm zvládla na třetí pokus, následných 193 ovšem napoprvé a mohla se těšit na finále stejně jako Romana Dubnova. Poprvé tak měla česká výprava v olympijském finále výšky dvojí zastoupení. I ve finále dokázala skočit 193 cm. Na 196 cm však skončila hned pětice závodnic a mezi nimi i česká výškařka, která se nakonec podělila s Ukrajinkou Vitou Sťopinovou o 12. místo.\n\nV halové sezóně 2009 si zajistila účast na halovém ME na závodě v Třinci (192 cm). V italském Turíně, kde se konalo třicáté HME pak obsadila ve finále sedmé místo, když zdolala napodruhé 192 cm. Následující laťku ve výšce 196 cm již nepřekonala, stejně jako mj. Chorvatka Blanka Vlašičová, která však zvládla 192 cm napoprvé.\n\nJe vítězkou mítinku Hustopečské skákání (2006), Beskydská laťka (2003), Ostravská laťka (2005, 2010), Čejkovická laťka (2003, 2008, 2009) a Memoriálu Ludvíka Daňka (2005 a 2007).\n\n\nV červnu roku 2011 oznámila, že je těhotná. Dne 19. prosince 2011 porodila v Příbrami syna Davida.\n\n"}
{"id": "291601", "url": "https://cs.wikipedia.org/wiki?curid=291601", "title": "Delémont", "text": "Delémont\n\nDelémont je švýcarské město, hlavní a největší město kantonu Jura. Podle údajů z roku 2007 zde žije 11 318 obyvatel, většina obyvatel města hovoří francouzsky. Město se nachází asi 30 km jihozápadně od Basileje. Město se rozkládá na březích řeky Sorne, krátce předtím, než se vlévá do řeky Birs.\n"}
{"id": "291602", "url": "https://cs.wikipedia.org/wiki?curid=291602", "title": "Niña Pastori", "text": "Niña Pastori\n\nNiña Pastori, vlastním jménem María Rosa García García (* 15. ledna 1978, San Fernando, Cádiz, Španělsko) je španělská zpěvačka stylu flamenco.\n\nNejmladší z pěti sourozenců a jediná dcera vojáka z povolání (José) a tanečnice flamenca La Pastori zahájila svoji uměleckou dráhu v raném věku. Již ve svých šesti letech doprovázela svou matku při vystoupeních flamenca v jejich čtvrti el Boquete. O rok později vyhrála „Niña“ (česky děvčátko) soutěž v San Fernandu a získala podporu mnoha umělců, kteří rozpoznali její umělecký potenciál.Niña Pastori je pravnučkou zpěvačky flamenca Inés „La del Pelao“ a jejím manželem je Julio Jiménez Borja „Chaboli“, perkusionista, skladatel a koproducent jejích nahrávek.\n\nMezi její první učitele patřil Camarón de la Isla, jehož čistý styl flamenca následovala ve svých začátcích. Pozdější posun směrem ke komerčnějšímu populárnímu stylu neznamenal zásadní odklon od stylu flamenca. Paco Ortega a Alejandro Sanz pomohli v roce 1995 tehdy sedmnáctileté zpěvačce vydat první album \"Entre dos puertos\" (\"Mezi dvěma přístavy\"). Píseň \"Tú me camelas\" se stala hitem, který v létě roku 1996 proslavil Niñu Pastori po celém Španělsku.\n\nSvým druhým albem \"Eres luz\" (\"Jsi světlo\", 1998) potvrdila zpěvačka, že její úspěch nebyl náhodný. Na albu se opět podíleli Paco Ortega a Alejandro Sanz, a také Parrita, Manuel Malou a jeho bratr Paco. V roce 2000 vydala Niña Pastori album \"Cañaílla\". Producenty desky byli Alejandro Sanz a Josemi Carmona ze skupiny flamenca \"Ketama\". Deska věnovaná jejímu rodnému městu je oproti předchozím nahrávkám návratem k čistšímu stylu flamenca. Na svém čtvrtém albu \"María\" (2002) se Niña Pastori podílela i autorsky, stejně tak jako na následujícím albu \"No hay quinto malo\" z roku 2004.\n\nPro své šesté album \"Joyas prestadas\" (\"Vypůjčené klenoty\", 2006) nazpívala Niña Pastori vlastní verze písní interpretů různých stylů a žánrů; původními interprety písní byli Joan Manuel Serrat, Alejandro Sanz, mexická rocková skupina Maná, dominikánský umělec Juan Luis Guerra, Antonio Machín, Manolo García ze skupiny El Último de la Fila, Luz Casal, Armando Manzanero, Los Jeros nebo Marifé de Triana.\n\n\n"}
{"id": "291611", "url": "https://cs.wikipedia.org/wiki?curid=291611", "title": "Katedrála Panny Marie a svatého Štěpána (Špýr)", "text": "Katedrála Panny Marie a svatého Štěpána (Špýr)\n\nKatedrála Panny Marie a svatého Štěpána v německém Špýru, v těsné blízkosti Rýna, je biskupským kostelem špýrské diecéze. Je to největší zachovaná románská stavba na světě, od roku 1981 je uvedena na seznamu světového dědictví UNESCO. Katedrála je pohřebištěm několika římských králů a císařů.\n\nZákladní kámen monumentální katedrály byl položen roku 1027, když se stal králem Svaté říše římské Konrád II. z dynastie sálské, který pocházel z okolí Špýru. Stavba byla zahájena roku 1030, roku 1039 byl Konrád pohřben v její kryptě a byla vysvěcena za vlády jeho vnuka Jindřicha IV. roku 1061. Stavba, která se odborně nazývá „Speyer I“, byla trojlodní bazilika s příční lodí, západním chórem (\"Westwerk\") a plochým dřevěným stropem.\n\nBlízkost řeky vedla k problémům s nestabilním podložím a Jindřich IV. dal část katedrály záhy po vysvěcení strhnout a založil ji v ještě větších rozměrech (Speyer II.). Zcela přestavěl východní chór, hlavní loď byla zvýšena o 5 metrů a zaklenuta křížovou klenbou, zůstala pouze krypta, část příčné lodi (transeptu) a spodní části východních věží. Roku 1106, když Jindřich IV. zemřel, byla stavba dokončena. Celá katedrála je postavena z červeného pískovce a svojí délkou 134 m a šířkou 43 m je po demolici opatství v Cluny počátkem 19. století největším románským kostelem na světě.\n\nKdyž vojsko francouzského krále Ludvíka XIV. roku 1689 dobylo a vypálilo Špýr, byla i katedrála značně poškozena a v troskách zůstala až do konce 18. století, kdy ji začal renovovat Ignác Michael Neumann. Roku 1794 byla znovu poškozena místním davem a hrozila jí demolice; zachránil ji zásah mohučského arcibiskupa.\n\nPo Napoleonově pádu připadl Špýr Bavorsku a král Ludvík I. se zasadil o rekonstrukci, jíž se ujal architekt Heinrich Hübsch a v letech 1854–1858 nově postavil celé západní průčelí v historizujícím slohu. Při rekonstrukci v 60. letech 20. století byla odstraněna vnitřní barokní omítka i fresky z 19. století a chrám dostal nová vrata. Od roku 1996 se opět rekonstruuje, plánované dokončení je rok 2015.\n\nKostel je pojat jako trojlodní románská bazilika se čtyřmi věžemi a barokní kopulí nad křížením. Všechny lodi jsou zaklenuty křížovými klenbami a vnitřek působí vznosným dojmem. Pod východním chórem je původní krypta z roku 1040. Stavba je 444 římských stop čili 134 m dlouhá, a 111 stop čili 43 m široká. Hlavní loď je 14 m široká a výška klenby je 33 m. Východní věže jsou 71, 2 m vysoké, západní věže v průčelí 65,6 m.\n\nVnitřní zařízení je vesměs moderní, v hlavní lodi jsou varhany z let 1961–1977, které se mají roku 2010 opět obnovit, v chóru varhany z roku 2008 a v barokní kupoli nad křížením je 9 zvonů, jeden je z roku 1822, ostatní z roku 1963.\nKatedrála během staletí fungovala jako císařské pohřebiště, v kryptě jsou pohřbeni:\n\n\n"}
{"id": "291613", "url": "https://cs.wikipedia.org/wiki?curid=291613", "title": "Brigadeführer", "text": "Brigadeführer\n\nBrigadeführer byla hodnost SS v nacistickém Německu mezi léty 1932 až 1945. Hodnost \"Brigadeführer\" byla mimo jiné i hodností SA.\n\nTato hodnost byla vytvořena během růstu SS a přiřazena těm důstojníkům, kteří veleli \"SS-Brigaden\" (brigádám SS). V roce 1933 byl název \"brigaden SS\" přejmenován na \"abschnitte SS\", avšak hodnost \"brigadeführer SS\" zůstala stejná.\n\nPůvodně byla hodnost \"Brigadeführer\" považována za druhou nejvyšší hodnost pro důstojníka SS a byla zařazena mezi hodnost Oberführer a Gruppenführer. Tato změna proběhla během rozmachu Waffen-SS a Ordnungspolizei. V obou těchto organizacích byla tato hodnost považována za ekvivalent pro hodnost \"generálmajor\" a byla zařazena těsně nad hodnost \"Oberst\" (plukovník) v německém Wehrmachtu.\n\nPůvodně byl znak pro hodnost \"SS-Brigadeführer\" tvořen ze dvou dubových listů a stříbrné pecky, avšak po vytvoření hodnosti Oberstgruppenführer v roce 1942 byl změněn na tři dubové listy.\n\nNositelé hodnosti \"SS-Brigadeführer\" nosili rovněž nárameníky \"generálmajora\" a byli uváděni jako \"SS-Brigadeführer und Generalmajor der Waffen-SS und Polizei\".\n"}
{"id": "291620", "url": "https://cs.wikipedia.org/wiki?curid=291620", "title": "Blenheim", "text": "Blenheim\n\nBlenheim je město na severovýchodě Jižního ostrova Nového Zélandu, hlavní město regionu Marlborough. Ve městě v současnosti žije zhruba 35 000 obyvatel, přičemž většina populace je evropského původu. Oblast nedaleko města je známá jako centrum novozélandského vinařského průmyslu. Město je pojmenováno na počest bitvy u Blenheimu.\n"}
{"id": "291622", "url": "https://cs.wikipedia.org/wiki?curid=291622", "title": "MTV Europe Music Awards", "text": "MTV Europe Music Awards\n\nMTV Europe Music Awards („EMAs“) je udílení evropských cen televize MTV. První předávání cen proběhlo v roce 1994 pod hlavičkou MTV Europe zpočátku jako oceňování nejlepších hudebních klipů (protipól k americkému vyhlašování MTV Video Music Awards)., MTV Europe Music Awards je v dnešní době velmi populární událost. Ceny jsou rozdávané pomocí diváků MTV v celé Evropě.\n\nUdílení cen se koná pravidelně každý rok (většinou začátkem listopadu) ve vybrané evropské metropoli. Ocenění již čtyřikrát hostovalo Německo a Velká Británie, v poslední době v Belfastu, poté v Londýně, Edinburghu a Liverpoolu.\n\nCeny jsou rozdávány každý rok a vysílají se živě na MTV Evropa a MTV Live HD a většina mezinárodních MTV televizí.\n\n\n\n\n\n"}
{"id": "291624", "url": "https://cs.wikipedia.org/wiki?curid=291624", "title": "Würzburská rezidence", "text": "Würzburská rezidence\n\nWürzburská rezidence je rozlehlý palác v německém Würzburgu, na jehož výstavbě se podíleli přední barokní architekti jako Johann Balthasar Neumann, Johann Lukas von Hildebrandt, Maximilian von Welsch a Robert de Cotte.\n\nVýstavba paláce probíhala v letech 1720-1744 a po jejím dokončení měl palác tři křídla s nádvořím uprostřed a několik stovek pokojů. Sloužil jako rezidence würzburského knížete-biskupa. Patří k nejvýznamnějším památkám Německa, od roku 1981 je součástí světového dědictví UNESCO.\n\nDominantou rezidence je schodiště bez opory jediného sloupu, krásná zámecká kaple nebo Císařský sál.\n"}
{"id": "291628", "url": "https://cs.wikipedia.org/wiki?curid=291628", "title": "Alfa Romeo 90", "text": "Alfa Romeo 90\n\nAlfa Romeo 90 patřící do třídy luxusních sedanů vyšší třídy vznikl přepracováním Alfetty a Alfy 6, přičemž konstrukčně je spřízněn s Alfou Romeo 75. Zvláštností karoserie kterou navrhlo studio Bertone byl nejen pod předním nárazníkem spoiler, který se vysouval při dosažení 80 km/h, ale i páka ruční brzdy ve tvaru podkovy a na straně spolujezdce vyjímatelný kufřík spolu s přepínači stahování oken a vnitřního osvětlení umístěnými na stropě. Uspořádání agregátů typické na tehdejší konstrukci u Alfy typické: motor umístěn vpředu, podélně nad přední nápravou a spojka ve společném bloku s převodovkou leží u zadní poháněné nápravy, což příznivě rozděluje hmotnost vozu na obě nápravy. Přenos točivého momentu mezi motorem a převodovkou zajišťoval hřídel se značným horizontálním vyosením, spojený třemi pružnými Hurdyho spojkami - systém transaxle. Za čtyři roky se celkem vyrobilo pouze 56 428 vozů než ji nahradil typ 164. Cena Alfy 90 2,5 V6 Quadrifoglio Verde byla 34 590 DM.\n\n"}
{"id": "291630", "url": "https://cs.wikipedia.org/wiki?curid=291630", "title": "Ordnungspolizei", "text": "Ordnungspolizei\n\nOrdnungspolizei (OrPo) byl název pro pravidelné německé uniformované policejní síly během existence nacistického Německa mezi lety 1936 až 1945. Poté co začali nosit zelené uniformy, byli nazýváni \"Grüne Polizei\" (Zelená policie).\n\nNázev \"Ordnungspolizei\" lze doslovně přeložit jako pořádková policie a jsou jí myšleny uniformované policejní jednotky. Tyto útvary bylo poprvé v německé historii zřízeny německým ministerstvem vnitra v létě roku 1936. Zřízení těchto útvarů zapříčilo zařazení běžných německých policejních sil do SS, do kterých byly později převeleny všechny místní, zemské, národní stupně soudních orgánů.\n\nPolicie byla rozdělena do \"Ordnungspolizei\" (OrPo či běžná policie) a do \"Sicherheitspolizei\" (SiPo či bezpečnostní policie), které bylo obnoveny po první světové válce. Muži, kteří toužili vstoupit do OrPo, většinou nejprve sloužili tři roky u SiPo. OrPo převzala povinnosti běžné uniformované policie, když pod SiPo začalo spadat gestapo a KriPo. Gestapo bylo sborem s obdobnou funkcí jako KGB či StB, a úkolem KriPo bylo vyšetřování různých zločinů jako vraždy apod. V září roku 1939 byla SiPo spojena s tajnou službou Sicherheitsdienst do hlavního úřadu pro obranu říše (Reichssicherheitshauptamt – RSHA), který symbolizoval blízké spojení mezi SS (stranickou organizací) a policií (státní organizací).\n\nOrPo spadala pod velení SS Oberstgruppenführera Kurta Daluegeho, který vše hlásil Reichsführerovi-SS Heinrichu Himmlerovi, jenž jako nejvyšší velitel SS měl pod kontrolou OrPo. Proto byl Himmler jmenován do funkce \"Chef der Deutschen Polizei\". Od roku 1941 bylo OrPo rozděleno na následující úřady:\n\nHauptamt Ordnungspolizei bylo centrální velitelství celé Ordnungspolizei a bylo považováno za plné velitelství SS.\n\nVelitelé\n\nSchutzpolizei (česky Říšská ochranná policie) fungovaly jako městské policejní síly Německa s úkolem dohlížet na dodržování zákonů a nařízení v německých městech. Schutzpolizei byla rozdělena na:\n\n\nV některých nacisty okupovaných zemích, například v protektorátě, tvořily jednotky Schutzpolizei hlavní část okupačních sil.\n\nGendarmerie (říšské četnictvo) nebo také venkovská policie měla za úkol udržování pořádku v pohraničních oblastech, horských oblastech a na vesnicích. Členové \"Gendarmerie\" byli především použiti k bojům s pytláky a také jako domobrana ve vysokohorských oblastech. Avšak s vývojem dálniční sítě v Německu byly v roce 1937 utvořeny skupiny ke hlídání dopravy.\n\nVerwaltungspolizei (správní policie) byla administrativní odnož OrPo a měla celkové velitelské pravomoci pro všechny služebny OrPo. Verwaltungspolizei byl také centrální úřad pro zaznamenávání trestných činů a měla celkové velitelské pravomoci pro civilní složky policie jako byly třeba \"Gesundheitspolizei\" (zdravotní policie), \"Gewerbepolizei\" (hospodářská a obchodní policie) a \"Baupolizei\" (stavební policie). V hlavních městech byly \"Verwaltungspolizei\", \"Schutzpolizei\" a \"Kriminalpolizei\" organizované do Policejní Administrativy známé jako \"Polizeipräsidium\" nebo \"Polizeidirektion\", které měly pravomoci nad policejními silami v městských oblastech.\n\nVerkehrspolizei (dopravní policie) měla za úkol dohlížet na dodržování předpisů v dopravě a za bezpečnost na silnicích. Verkehrspolizei byla také používána jako doprovodná eskorta při dopravě vysoce postavených nacistů přes říši.\n\nWasserschutzpolizei (vodní policie) byla pobřežní stráž Třetí říše s úkolem udržovat bezpečí na řekách, v přístavech a na vnitrozemských vodních kanálech. Skupina Wasserschutzpolizei byla zařazena do \"SS-Hafensicherungstruppen\", které spadaly do Allgemeine SS jako ochranný personál přístavů.\n\nBahnschutzpolizei (železniční policie) byla sestavena pro policejní důstojníky, kteří byli zároveň zaměstnanci Reichsbahn (státní železnice). Bahnschutzpolizei měla za úkol společně s ostrahou železnic předcházet špionážím a sabotážím majetku železnic.\n\nPostschutz (poštovní policie) zahrnovala zhruba 4 500 členů a měla za úkol udržovat bezpečí na německých poštovních úřadech a zajišťovat ochranu sdělovacích prostředků jako jsou telefonní ústředny a telefonní vedení.\n\nFeuerschutzpolizei (ochranná policie proti ohni) byla v roce 1938 přeřazena společně se všemi místními hasičskými sbory přeřazena pod OrPo. Pod velení feuerschutzpolizei spadaly všechny profesionální hasičské sbory. \"Orpo Hauptamt\" měla pravomoci nad \"Freiwillige Feuerwehren\" (místní dobrovolnické hasičské sbory civilistů).\n\nBezpečnostní a pomocná služba (\"Sicherheits und Hilfsdienst\" nebo zkratkovitě SHD) byla vytvořena v roce 1935 jako protivzdušná policie. Byla to civilní ochranná služba, která měla na starosti protivzdušnou obranu a záchranu obětí bombardování, a to všechno ve spojení se \"Technische Nothilfe\" (Technické nouzové sbory) a \"Feuerschutzpolizei\" (Požární sbory). V dubnu roku 1942 bylo SHD přejmenováno na \"Luftschutzpolizei\" (protivzdušná policejní obrana). Síť protiletecké obrany (\"Luftschutzdienst\") byla podporována \"RLB\" – \"Reichsluftschutzbund\" (Říšská asociace pro protiletecká opatření), která byla od roku 1935 pod kontrolou \"Ministerstva letectví\" pod velením Hermanna Göringa. RLB zřídila organizaci protiletecké správy, která byla odpovědná za bezpečí budov.\n\nTechnische Nothilfe byly známy jako TeNo (technické nouzové sbory), které se skládaly ze ženistů, různých techniků a specialistů na stavební práce. TeNo byly vytvořeny v roce 1919 k údržbě veřejných technických vybavení a základních průmyslových odvětví během vlny stávek. V roce 1930 byly služby na ochranu ovzduší a proti plynu zvětšeny a vybaveny k boji proti přírodním katastrofám (povodně, požáry apod.). Od roku 1937 se TeNo stává součástí technických pomocných sborů policie a spadají pod \"Orpo Hauptamt\". V roce 1943 má TeNo přes 100 000 členů. Po dobu druhé světové války byl jejím velitelem SS-Gruppenführer Hans Weinreich a po jeho penzionování převzal funkci SS-Gruppenführer Willy Schmelcher, který funkci zastával až do konce války.\n\nFunkschutz (stráž rádií) byla tvořena z řad mužů SS a OrPo, kteří byli určeni k hlídání německých rádiostanic před útoky a sabotážemi. Funkschutz byly také hlavní vyšetřovací službou pro ilegální poslech zahraničních rádiových stanic.\n\nWerkschutzpolizei (závodní stráž) byla zejména noční ostrahou továren Třetí říše. Jejími příslušníky byli civilisté, kteří zodpovídali centrální kanceláři OrPo. Typicky nosili polovojenský oděv, nejčastěji černé nebo šedé uniformy Allgemeine SS z nadbytečných zásob s nášivkou \"OrPo\".\n\nMezi lety 1939 až 1945 Ordnungspolizei udržovala oddělené vojenské formace, nezávislé na hlavních policejních úřadech v Německu. První podobné formace byly policejní prapory, založené za účelem dodržování zákonů na okupovaných územích a k protipartyzánským operacím. Policejní prapory spadaly pod velení místních vyšších velitelů SS a Policie a byly nejčastěji používány jako bezpečnostní síly hlídkující v židovských ghettech v Polsku. Policejní prapory byly jedním ze dvou hlavních zdrojů ze kterých Einsatzgruppen získávala členy. Dalším bylo Waffen-SS. V roce 1942 utvořily policejní prapory 28 policejních pluků. Mnoho z nich zažilo bojové akce na východní frontě při ústupu německé armády.\n\nNutno poznamenat, že běžná vojenská policie Wehrmachtu byla oddělená od Ordnungspolizei.\n\nHlavním vojenským odvětvím \"Ordnungspolizei\" byla 4. SS-Panzergrenadier Division „SS-Polizei“, která byla později používána jako zadní voj nebo záložní útvar. Avšak historicky o ní bylo známo, že jí chyběly veškeré znalosti taktiky. Divize byla složena ze 4 policejních pluků, které se podřizovaly personálu OrPo a byla běžně používána k doplnění policejních členů ve vojenských poměrech, aby neztratila policejní personál určený pro Wehrmacht nebo pro divize SS.\n\nV posledním roce druhé světové války bylo několik pluků OrPo SS-Policie přeměněno na 35. SS und Polizei Grenadier Division.\n\nOrdnungspolizei byla oddělena od SS a udržovala svůj vlastní systém hodností a insgignií Orpo. Policisté mohli být členy SS, ale pouze bez aktivní služby. Policejní generálové, kteří byli členy SS, uváděli během války současně obě hodnosti. Například \"Generalleutnant\" (Generálporučík), který byl rovněž členem SS, mohl být uváděn jako SS-Gruppenführer \"und Generalleutnant der Polizei\". Navíc tito policejní generálové Orpa, kteří plnili úkoly vyšších velitelů SS a Policie, získali ekvivalentní hodnost Waffen-SS. V srpnu roku 1944 byl Heinrich Himmler jmenován do funkce \"Chef der Ersatzheeres\" (Velitel domácí armády), protože měl pravomoce nad zajateckými tábory, které spadaly pod Waffen-SS, a zároveň byly na území, které měl na starost.\n\nV závěru druhé světové války přestala OrPo existovat, ale mnoho jejích členů pokračovalo s prací jako obvykle a vykonávalo policejní služby pro spojenecké okupační síly. Tradice OrPo pokračovala ve Východním Německu, kde jí udržovaly státní policejní síly (Volkspolizei), které byly navrženy podle struktur OrPo a SS. V Západním Německu byla policie decentralizována v každé spolkové republice (\"Bundesland\"), z nichž každá později založila policejní síly zvané Landespolizei, fungující dodnes. Mnoho předpisů, procedur a dokonce některé uniformy a insignie, které dnes používá Landespolizei, mají původ z OrPo a dokonce i z období Výmarské republiky.\n\n"}
{"id": "291632", "url": "https://cs.wikipedia.org/wiki?curid=291632", "title": "Anobiidae", "text": "Anobiidae\n\nAnobiidae je čeleď brouků. Larvy několika druhů vrtají ve dřevu a to broukům přineslo jméno červotoč. Několik druhů jsou škůdci, poškozující nábytek nebo dřevěné stavby domů. Nejznámější z nich je červotoč kostkovaný, \"Xestobium rufovillosum\" (De Geer, 1774) a červotoč pronikavý, \"Anobium punctatum\" (De Geer, 1774)\n\n"}
{"id": "291635", "url": "https://cs.wikipedia.org/wiki?curid=291635", "title": "Still Life", "text": "Still Life\n\nStill Life je počítačová hra typu adventura, kterou vydala firma Microïds v roce 2005. Hra navazuje dějem na hru Post Mortem a na konec roku 2008 bylo ohlášeno její pokračování Still Life 2. Hra má ponurý děj, popisuje vyšetřování sériových vražd v Chicagu počátku 21. století a Praze 20. let 20. století. Její název znamená v překladu \"zátiší\", a motiv tohoto druhu výtvarného umění úzce souvisí s dějem. Protože obsahuje brutální scény, je určena pro dospělé od 18 let.\n\nDěj\n\nHra má dvě hlavní postavy, které hráč ovládá: zvláštní agentku FBI Victorii McPhersonovou, která vyšetřuje sériové rituální vraždy v Chicagu a jejího dědečka, Gustava McPhersona, který řeší velmi podobné případy v Praze konce 20. let. Zápisky z dědečkova pobytu v Praze si vnučka čte a zjišťuje úzkou souvislost mezi oběma sériemi vražd.\n"}
{"id": "291636", "url": "https://cs.wikipedia.org/wiki?curid=291636", "title": "Palice krále Štíra", "text": "Palice krále Štíra\n\nPalice krále Štíra (nazývaná také Velká palice krále Štíra) je ozdobná staroegyptská palice nalezená britskými archeology Jamesem E. Quibellem a Frederikem W. Greenem v místě zvaném hlavní depozit v chrámu boha Hora v Hierakonpoli během výzkumů v probíhajících letech 1897/1898. Má hruškovitý tvar a je zhotovena z vápence. Kvůli piktogramu štíra vyrytému u obrazu krále je připisována králi Štírovi.\n\nÚlomek druhé, menší palice ukazuje krále Štíra s červenou korunou Dolního Egypta. Tato palice se nazývá Malá palice krále Štíra.\n\nNa palici krále Štíra je znázorněn panovník v jednoduché suknici, s bílou korunou Horního Egypta a zvířecím ocasem kolem pasu. V rukou drží motyku a stojí pravděpodobně u vodního kanálu. U hlavy krále je znázorněna růžice a štír. Podle toho byla tato palice nazvána. \n\nPanovník je následován dvěma nosiči slunečníků. Před panovníkem stojí muž sypající písek na zem. Nad ním jsou lidé, kteří drží standarty. Podél břehu kanálu jsou znázorněni lidé, kteří něco dělají. Za nosiči slunečníků jsou znázorněny nějaké rostliny, tleskající skupina žen a malá skupina dalších lidí. Všichni se nachází daleko od panovníka. V horní části je řada standart znázorňující pravděpodobně egyptské nomy. Na každé standartě visí za krk zvíře, pravděpodobně pták.\nNa palici je pravděpodobně znázorněn král Štír, který zahajuje zavlažovací práce nebo provádí výkop pro nějakou stavbu, možná hráz. Růžice u znaku štíra by mohla označovat panovníka. Ptáci na standartách mají znázorňovat kmeny, které si král Štír podrobil. Jsou to ptáci \"rechit\" (druh čejky nebo kulíka s výraznou hlavou s chocholem), jejichž znázornění se používalo jako symbol podrobených lidí. Od 3. dynastie však mohli znázorňovat též věrné poddané faraona.\n\nNa Malé palici krále Štíra je znázorněn král s červenou korunou Dolního Egypta, který sedí na krytém trůnu. Drží cep a u hlavy má obraz růžice a štíra. Proti němu je vyobrazen sokol který pravděpodobně drží v jednom z drápů konec nějakého lana. Podobný výjev s lanem je na Narmerově paletě.\n\n\n"}
{"id": "291639", "url": "https://cs.wikipedia.org/wiki?curid=291639", "title": "CPU-Z", "text": "CPU-Z\n\nCPU-Z je nástroj zaměřený na detekci procesoru, který dokáže také zobrazit informace o základní desce a operační paměti počítače. CPU-Z je určen pro systémy Microsoft Windows a je zdarma.\n\nCPU-Z je používán zejména pro účely přetaktování, protože dokáže velmi detailně rozpoznat typ a revizi procesoru počítače včetně jeho frekvence a další potřebné údaje o základní desce a pamětech RAM jako je jejich časování a frekvence.\n\nCPU-Z je přenosná (portable) aplikace, není potřeba ji instalovat, stačí pouze spustit.\n\nNa základě nástroje CPU-Z vytvořil W1zzard podobný nástroj GPU-Z pro zobrazování informací o grafických kartách.\n"}
{"id": "291640", "url": "https://cs.wikipedia.org/wiki?curid=291640", "title": "GPU-Z", "text": "GPU-Z\n\nGPU-Z je počítačový program na detekci procesoru grafické karty (GPU), který dokáže také zobrazit doplňkové informace o základní desce apod. GPU-Z je určen pro systémy Microsoft Windows a je zdarma. Program podporuje grafické karty NVIDIA, AMD a Intel. V současné době (4/2015) je aktuální GPU-Z verze 0.8.6.\n\nGPU-Z je přenosná (portable) aplikace, není potřeba ji instalovat, stačí pouze spustit.\n\nGPU-Z byl inspirován podobným nástrojem CPU-Z.\n\n"}
{"id": "291641", "url": "https://cs.wikipedia.org/wiki?curid=291641", "title": "Justice (hudební skupina)", "text": "Justice (hudební skupina)\n\nJustice je název pro dvojici francouzských hudebníků Gasparda Augé a Xaviera de Rosnay. Je to nejúspěšnější skupina vydávající na labelu Ed Banger a zároveň držitelé mnoha ocenění (MTV Europe Music Awards – nejlepší video (2x), nejlepší francouzský umělec). Třikrát byli nominováni na GRAMMY, šestkrát na PLUG Music Awards\n\nJejich debutové album vydané v roce 2007 nemá v názvu žádné slovo, nýbrž kříž. Časopis Mixmag jej v červenci 2007 vyhlásil jako album měsíce, hudební portál Pitchfork mu přisoudil 15. místo v hitparádě 50 nejlepších alb roku 2007. Zároveň bylo nominováno na GRAMMY v kategorii \"Electronic/Dance\".\n\nOblíbené jsou jejich remixy (např. \"As Above, So Below\" od Klaxons nebo \"Lower State of Consciousness\" od ZZT) a živé sety s obřím svítícím křížem na pódiu.\n\nNejznámějšími singly od Justice jsou „D.A.N.C.E.“ (nominace na GRAMMY v kategoriích nejlepší video a nejlepší taneční singl) a „DVNO“.\n\n\n\n\n"}
{"id": "291643", "url": "https://cs.wikipedia.org/wiki?curid=291643", "title": "Mew (hudební skupina)", "text": "Mew (hudební skupina)\n\nMew je dánská indie rocková skupina pocházející z Kodaně. Vznikla v roce 1995 v Hellerupu (severní část Kodaně) a od svého začátku se její členové snažili pozvednout dánskou indie rockovou scénu. Za třetí album \"Frengers\" získala od dánských kritiků v roce 2003 ocenění za „album roku“ a „skupina roku“.\n\nDeska s názvem \"And the Glass Handed Kites\" vyšla v roce 2005. Album bodovalo jak doma, tak i ve Finsku, Norsku a Švédsku. V současné době jsou Mew na tour ke své aktuální desce a současně připravují materiál pro nové studiové album.\n\n\n\n\n"}
{"id": "291644", "url": "https://cs.wikipedia.org/wiki?curid=291644", "title": "Williams", "text": "Williams\n\nWiliams může být:\n\n\n"}
{"id": "291645", "url": "https://cs.wikipedia.org/wiki?curid=291645", "title": "John Cornwell (spisovatel)", "text": "John Cornwell (spisovatel)\n\nJohn Cornwell (* 1940) je anglický novinář a spisovatel literatury faktu, známý zejména pro své knihy o papežích. Je bývalým seminaristou a jeho knihy jsou často značně kritické k církevní hierarchii.\n\nJeho nejznámější knihy jsou knihy o papežích: \"A Thief in the Night\" („vyšetřování“ náhlé smrti Jana Pavla I.), \"Hitlerův papež\" (velmi kriticky hodnotí jednání Pia XII. za holokaustu) a \"The Pontiff in Winter\" (kritické hodnocení pontifikátu Jana Pavla II.)\n\nJeho zdaleka nejúspěšnějším dílem je právě kniha \"Hitlerův papež\", v níž obviňuje papeže Pia XII. z latentního antisemitismu, a prohlašuje, že jeho \"„neschopnost zareagovat na hrůzy holokaustu byla více než jen osobní selhání, byla selháním samotného papežského úřadu a kultury tradičního katolicismu“\" (orig.: \"Pacelli's failure to respond to the enormity of the Holocaust was more than a personal failure, it was a failure of the papal office itself and the prevailing culture of Catholicism\").\n\nCornwellova kniha se setkala se smíšenou odezvou. Na jedné straně se stala symbolem kritiky Pia XII., byla poměrmě příznivě přijata veřejností a dočkala se překladu do mnoha jazyků (česky vyšel k květnu 2008), na druhé straně ji však řada historiků podrobila zdrcující kritice.\n\nCornwell byl jimi označen za nováčka, resp. amatéra v oboru historie a kanonického práva, bylo mu vyčítáno opomíjení zásadních zdrojů, velice selektivní zacházení s těmi používanými, poměrně četná hrubá přehlédnutí a v několika případech dokonce i manipulace s fakty a nepravdivé citace. Například profesor Ronald J. Rychlak, který ověřoval údaje z Cornwellovy knihy, zjistil, že dopis z roku 1919, kterým Cornwell dokládá Pacelliův údajný latentní antisemitismus, sice existuje, ale nepsal jej Pacelli, ale jeho asistent. Také poukázal na manipulace, kterých se Cornwell dopustil s fotografií na titulní straně anglického vydání knihy, aby vsugeroval čtenáři pocit, že se Pius XII. krátce před svojí volbou papežem setkal s Hitlerem (což není pravda).\n\nJsou zde i další rozpory: Cornwell například tvrdí, že dostal zvláštní povolení projít dosud uzavřené archivy a že mu vatikánské úřady poskytly všechny podklady, o které požádal. Svatý stolec ovšem popřel, že by Cornwell dostal při studiu v archivech nějaké nadstandardní oprávnění.\n\nŽidovský historik David G. Dalin zareagoval na Cornwelovu knihu vlastní knihou \"The Myth of Hitler's Pope\" (\"Mýtus Hitlerova papeže\"), v níž dokládá papežovo nezměrné úsilí zachránit Židy před holokaustem, plně se staví za jeho „mlčení“, které považuje za zcela správné, neboť umožnilo zachránit statisíce židovských životů, a obviňuje Cornwella, že jako liberální katolík zneužívá holokaust k očernění osoby papeže, který je symbolem konzervativní katolické tradice, aby tímto způsobem napadl celé konzervativní pojetí náboženství.\n\nCornwel sám od své rozhodné kritiky později ustoupil a prohlásil, že ve světle nových faktů a debat následujících po vydání knihy musí říci, že „\"Piovy možnosti byly tak omezené, že je nemožné soudit motivy pro jeho mlčení\"“\n\n\n\n"}
{"id": "291647", "url": "https://cs.wikipedia.org/wiki?curid=291647", "title": "Zdeněk Mathauser", "text": "Zdeněk Mathauser\n\nZdeněk Mathauser (3. června 1920 Rudolfov, okr. České Budějovice – 27. května 2007 Praha) byl český vysokoškolský učitel, rusista, dále pak estetik a literární vědec. Byl členem Pražského lingvistického kroužku.\n\nVe 40. letech 20. století vystudoval filozofii a ruštinu na Filozofické fakultě Univerzity Karlovy v Praze. Profesorem pro obor dějiny ruské literatury byl jmenován v roce 1967.\n\nJeho manželkou byla rusistka prof. Světla Mathauserová.\n\n\n"}
{"id": "291650", "url": "https://cs.wikipedia.org/wiki?curid=291650", "title": "Volba prezidenta České republiky", "text": "Volba prezidenta České republiky\n\nPrezidenta České republiky volí občané od roku 2012 přímou volbou. Mezi lety 1993 a 2012 byl prezident ČR volen nepřímo Parlamentem.\n\nPrezidentem republiky může být zvolen občan, který má právo volit a dosáhl věku 40 let. V České republice je funkční období prezidenta 5 let. Nikdo nemůže být zvolen více než dvakrát za sebou, zvolen také nemůže být občan, který byl potrestán za velezradu nebo za hrubé porušení Ústavy nebo jiné součásti ústavního pořádku. Podmínkou k podání kandidatury je získání podpory nejméně dvaceti poslanců nebo deseti senátorů, případně alespoň 50 000 občanů, kteří podepíší příslušnou petici. Historicky prvním, kdo byl zvolen přímou volbou, byl v roce 2013 Miloš Zeman.\n\nVolba se koná v posledních šedesáti dnech volebního období úřadujícího prezidenta republiky, nejpozději však třicet dnů před uplynutím jeho volebního období. Uvolní-li se úřad prezidenta republiky, koná se volba do devadesáti dnů.\n\nVolba se konala v posledních třiceti dnech volebního období úřadujícího prezidenta republiky. Uvolnil-li se úřad prezidenta, konala se volba do třiceti dnů.\n\nVolba se konala na společné schůzi Poslanecké sněmovny a Senátu (první volbu v roce 1993 provedli pouze poslanci, protože Senát ještě nebyl ustaven). V prvním kole volby byl zvolen prezident, pokud kandidát získal nadpoloviční většinu hlasů všech poslanců i nadpoloviční většinu hlasů všech senátorů. Nezískal-li žádný z kandidátů nadpoloviční většinu hlasů všech poslanců a všech senátorů, konalo se do čtrnácti dnů druhé kolo volby.\n\nDo druhého kola postupoval kandidát, který získal nejvyšší počet hlasů v Poslanecké sněmovně, a kandidát, který získal nejvyšší počet hlasů v Senátu. Bylo-li více kandidátů, kteří získali stejný nejvyšší počet hlasů v Poslanecké sněmovně, nebo více kandidátů, kteří získali stejný nejvyšší počet hlasů v Senátu, sečetly se hlasy odevzdané pro ně v obou komorách. Do druhého kola postupoval kandidát, který takto získal nejvyšší počet hlasů. Zvolen byl kandidát, který získal nadpoloviční většinu hlasů přítomných poslanců i nadpoloviční většinu hlasů přítomných senátorů.\n\nNebyl-li prezident republiky zvolen ani ve druhém kole, konalo se do čtrnácti dnů třetí kolo volby, v němž byl zvolen ten z kandidátů druhého kola, který získal nadpoloviční většinu hlasů přítomných poslanců a senátorů. Nebyl-li prezident republiky zvolen ani ve třetím kole, konaly se nové volby.\n\nÚstava ani příslušné zákony nepředepisovaly, zdali má být volba prezidenta veřejná, či tajná. Historicky první a jediné veřejné volby prezidenta České republiky se však konaly až v roce 2008, volby v předcházejících letech byly tajné.\n\nKe konci roku 2010 začala být už na vládní úrovni připravována změna Ústavy, která by zavedla volbu přímo občany. Vzhledem k tomu, že tento návrh prošel, Česká republika se přidala ke 12 zemím Evropské unie, které přímou volbu hlavy státu mají (Bulharsko, Finsko, Francie, Irsko, Kypr, Litva, Polsko, Portugalsko, Rakousko, Rumunsko, Slovensko a Slovinsko). Zajímavostí je, že u těchto států má silné pravomoci pouze francouzský prezident, postavení ostatních hlav států je podobné českému prezidentovi. Ostatní země EU pak mají volbu nepřímou (Estonsko, Itálie, Lotyšsko, Maďarsko, Malta, Německo a Řecko) nebo jsou konstitučními monarchiemi (Belgie, Dánsko, Lucembursko, Nizozemsko, Spojené království, Španělsko a Švédsko). Ovšem v Německu a Itálii nevolí prezidenta jen parlament, ale též zástupci německých zemí či italských oblastí. V Estonsku přechází právo volit prezidenta z parlamentu na Volební shromáždění, kde jsou i zástupci obcí, pokud parlament nezvolí prezidenta ani ve třetí volbě.\n\nMinisterstvo spravedlnosti připravilo tři varianty přímé volby hlavy státu všemi občany, jedna spočívala v jednokolové volbě, dvě ve volbě dvoukolové. Legislativní rada vlády pak doporučila z těchto navrhovaných možností tu, která je využívaná i při volbách do Senátu. Při prvním politickém jednání zástupců vládní koalice a ČSSD pak do hry vstoupila i varianta australského modelu volby poslanců, kdy by volič jednotlivé kandidáty seřadil podle své preference a prezidentem by pak byl zvolen ten kandidát, který by byl první v celkovém pořadí. Nakonec ale zůstalo u varianty využívané při volbách do českého Senátu.\n\nV polovině roku 2011 se ukázalo, že u relevantních politických sil existují rozdílné názory na to, zda se způsobem volby prezidenta republiky také nezměnit jeho pravomoci. ODS chtěla změnit jen způsob volby, ČSSD ale trvala i na změnách pravomocí. Podle bývalých ministerských předsedů Miloše Zemana a Jana Fischera byly tyto rozpory pouze záminkou k tomu, aby přímá volba prezidenta republiky schválena nebyla. \n\nDne 14. prosince 2011 však Poslanecká sněmovna schválila hlasy 159 poslanců ústavní zákon č. 71/2012 Sb., jímž se přímá volba zavádí. Proti byli jen tři poslanci. Také Senát návrh dne 8. února 2012 přijal, pro bylo 49 přítomných senátorů, proti 22. 17. února 2012 jej pak podepsal prezident Václav Klaus. Nový způsob volby hlavy českého státu vstoupil v účinnost 1. října 2012. \n\nKromě toho byl dodatečně přijat i prováděcí zákon č. 275/2012 Sb., který stanoví podrobnosti navrhování kandidátů, vyhlašování a provádění volby, vyhlašování jejího výsledku a možnost soudního přezkumu. Návrh takového prováděcího zákona podala vláda dne 27. února 2012, bez větších potíží byl schválen Poslaneckou sněmovnou dne 13. června, Senátem dne 18. července a prezident republiky jej podepsal 1. srpna 2012. Kdyby přijat nebyl, nebylo by možné volbu prezidenta provést a po 7. březnu 2013 by tudíž český stát byl bez své hlavy. Její pravomoci by dle čl. 66 Ústavy přešly na předsedu vlády a předsedu Poslanecké sněmovny (případně předsedu Senátu).\n\nOba nabyly účinnosti dne 1. října 2012. Téhož dne pak předseda Senátu Milan Štěch vyhlásil termín prvního kola volby.\n\nVolba prezidenta republiky se koná tajným hlasováním na základě všeobecného, rovného a přímého volebního práva všech českých občanů nad 18 let. Kandidáti musejí splňovat podmínky pro výkon funkce, které jsou obdobné jako do senátu PČR, tedy občanství ČR a věk nejméně 40 let, musí mít svéprávnost a nesmí jít o stávajícího (posledního) prezidenta, pokud je ve funkci již druhé volební období po sobě. Volba se musí konat v posledních šedesáti dnech funkčního období úřadujícího prezidenta, nejpozději však třicet dnů před jeho koncem. Volbu vyhlašuje předseda Senátu. \n\nNavrhnout kandidáta může každý občan České republiky starší 18 let, podpoří-li jeho návrh petice podepsaná nejméně 50 tisíci takovými občany. Navrhovat kandidáta je také oprávněno nejméně 20 poslanců nebo nejméně 10 senátorů. Kandidátní listinu je nutné podat ministerstvu vnitra nejpozději 66 dnů přede dnem volby. Navrhující poslanci, navrhující senátoři nebo navrhující občan mohou podat pouze jednu kandidátní listinu a kandidát může být uveden pouze na jedné kandidátní listině. Navrhující poslanci nebo senátoři musí určit svého zmocněnce, navrhující občan ho může určit. Kandidát na prezidenta nesmí být zmocněncem svých navrhovatelů/-e ani navrhovatelů/-e jiného kandidáta, kandidát však může jako občan sám navrhovat kandidaturu svoji nebo jiného kandidáta. Občan však může peticí podpořit i více kandidátů. Ke kandidátní listině musí být přiloženo prohlášení kandidáta, že souhlasí se svou kandidaturou a že mu není známa překážka volitelnosti nebo že tato překážka pomine ke dni volby prezidenta, že nedal souhlas k tomu, aby byl uveden na jiné kandidátní listině, a že údaje o jeho osobě jsou pravdivé. Ministerstvo kandidátní listinu přezkoumá a zaregistruje ji, splňuje-li všechny zákonné náležitosti. Kandidát se může vzdát své kandidatury do 24 hodin před zahájením volby, a to osobně nebo prohlášením s vlastním podpisem. Pokud kandidát pozbude volitelnosti, tuto informaci ministerstvu doručuje zmocněnec navrhovatelů či navrhovatele nebo navrhující občan. \n\nPovinností registrovaného kandidáta je nejpozději v den podání kandidátní listiny zřídit účet u banky v České republice. Přes tento účet musí být prováděno veškeré financovaní kampaně; pokud je účet zřízen již za probíhající kampaně, musí být všechny transakce zpětně doplněny. Všechny údaje o původu prostředků musí kandidát zveřejňovat (§ 24 zákona); většinou se to řeší tzv. transparentním účtem, ale zákon připouští i jiné a méně operativní metody zveřejňování, například měsíčním výpisem. Limit vynaložených prostředků je 40 milionů Kč a dalších 10 milionů pro účastníky druhého kola (§ 37 zákona).\nVoliči jsou vedeni ve stálém seznamu voličů vedeném podle zákona o volbách do zastupitelstev obcí a ve zvláštních seznamech voličů vedených podle zákona o volbách do Parlamentu České republiky nebo podle zákona o volbě prezidenta republiky. Volič, který pobývá nebo chce volit mimo místo, kde je veden ve stálém seznamu nebo ve zvláštním seznamu vedeném zastupitelským úřadem, je z tohoto seznamu dočasně vyškrtnut a zapsán do zvláštního seznamu, a to buď předem (v případě voličů v nemocnicích, sociálních a výchovných zařízeních či detenčních zařízeních a věznicích) na základě spolupráce s vedoucím daného zařízení, nebo až ve volební místnosti na základě předložení voličského průkazu, který dokládá dočasné vyškrtnutí ze stálého seznamu. Seznamy se uzavírají dva dny před volbou. Voliče o konání voleb informuje zveřejněním starosta nebo zastupitelský úřad, zároveň zveřejní adresy volebních místností a příslušnost k volebním okrskům. Specifický způsob volby probíhá v zahraničí. I pro volbu odsud je nutné si zařídit voličský průkaz a volí se vždy na zastupitelských úřadech, čili nejčastěji ambasádách. Při dlouhodobém pobytu se situace řeší zapsáním na speciální seznam voličů. \n\nVolí se stejně jako v ostatních volbách vždy v pátek od 14 do 22 hodin a v sobotu od 8 do 14 hodin. Prezidentem je zvolen kandidát, který získá nadpoloviční většinu všech platných odevzdaných hlasů. Když k tomu nedojde, koná se za čtrnáct dní druhé volební kolo, do kterého postupují dva nejúspěšnější kandidáti z kola prvního (při teoretické rovnosti hlasů postupují všichni kandidáti, kteří získali nejvyšší počet hlasů, a nejsou-li takoví kandidáti alespoň dva, postupují i kandidáti, kteří obdrželi druhý nejvyšší počet hlasů). Jestliže se postupující kandidát své kandidatury vzdá nebo přestane být volitelný, postupuje další v pořadí. Ve druhém kole je pak zvolen kandidát, který získá větší počet hlasů. Při opět hypotetické rovnosti hlasů je celá volba zrušena a do deseti dnů je vyhlášena nová volba.\n\n\n\n"}
{"id": "291652", "url": "https://cs.wikipedia.org/wiki?curid=291652", "title": "Makyta", "text": "Makyta\n\nMakyta (923,3 m n. m.) je nejvyšší a nejmasívnější vrchol západní části Javorníků na hranici mezi Českou a Slovenskou republikou. Nachází se na katastrech obcí Valašská Senice, Huslenky okres Vsetín v Zlínském kraji a Lazy pod Makytou, Lysá pod Makytou okres Púchov v Trenčianskem kraji.\n\nProchází zde také hranice mezi povodím Moravy a Váhu. Jihozápadně pod vrcholem v nadmořské výšce 840 m n. m. pramení řeka Senice, ústící do Bečvy a dále do Moravy.\nPotoky tekoucí na jihovýchod od vrcholu směřují skrze Bielu vodu do Váhu.\n\nNachází se zde křižovatka turistických značených tras, 4. zastavení naučné stezky Javorníky - západ a vrcholová kniha. Rozhled je omezený (dřevěná rozhledna zničena). Při červené turistické trase z Papajského sedla je studánka s vydatným pramenem.\n\nLesy ve svazích Makyty si zachovaly přírodě blízký charakter, převládá zde starý jedlobukový porost s přirozeným zmlazením. Vrchol je součástí první zóny CHKO Beskydy a CHKO Kysuce s nejvyšším stupněm ochrany. Byl zde pozorován výskyt velkých šelem (medvěd, vlk, rys), které ze Slovenska přecházejí i na Moravu. Na severních svazích hory se nachází přírodní rezervace Makyta.\n\nNa vrchol vede několik turistických značených tras z české i slovenské strany hranice – červená značka z Papajského sedla a sedla pod Radošovem, zelená z Huslenek a Lazů pod Makytou, modrá z Francovy Lhoty a žlutá z Lysé pod Makytou. Výstup je poměrně náročný, s velkým převýšením přes 400 m.\n\nPodle tohoto vrchu byly pojmenovány i známé slovenské oděvní závody, podnik Makyta Púchov.\n"}
{"id": "291653", "url": "https://cs.wikipedia.org/wiki?curid=291653", "title": "Javánština", "text": "Javánština\n\nJavánština je jazyk, kterým se mluví ve střední a východní části ostrova Jáva v Indonésii. Malé komunity mluvící javánsky jsou také na severním pobřeží západní Jávy. Je to mateřský jazyk více než 75 000 000 lidí.\n\nJavánština patří k austronéské jazykové rodině, a proto je příbuzná s indonéštinou. Mnoho z těch, jejichž mateřským jazykem je javánština, mluví v úředním a obchodním styku, a také kvůli dorozumění s ostatními obyvateli Indonésie, indonésky.\n\nVelké javánsky mluvící komunity jsou kromě Indonésie také v sousedních zemích, například ve Východním Timoru, Malajsii, Singapuru, Austrálii, ale i v Hongkongu a na Tchaj-wanu, a dále v Surinamu, Nizozemsku a na Nové Kaledonii. V Malajsii se javánsky mluvící obyvatelstvo nachází zejména ve státech Selangor a Johore.\n\nJavánština je jazykově blízce příbuzná malajštině, sundštině, madurštině, balijštině a v menší míře různým jazykům na Sumatře a Borneu a také malgaštině a tagalštině.\n\nJavánsky se mluví ve střední a východní části Jávy a na severním pobřeží západní Jávy. Na ostrovech Madura, Bali, Lombok a v sundánském regionu západní Jávy se také používá jako literární jazyk.\n\nJavánštinu lze považovat za jeden ze světových klasických jazyků. Její literární tradice přesahuje více než 12. století. Vědci dělí vývoj javánštiny do čtyř různých období:\n\nPro zápis javánštiny se používalo javánské písmo, které vzniklo z indického písma brahmí, arabsko-javánské písmo, arabské písmo (upravené pro javánštinu) a v současnosti latinka.\n\nPřestože javánština v současnosti není úředním jazykem nikde na světě, je austronéským jazykem s největším počtem rodilých mluvčích. Mluví jí nebo jí rozumí přibližně 80 milionů lidí. Nejméně 45 % obyvatel Indonésie má javánský původ nebo žije v oblasti, kde je javánština dominantním jazykem. Není proto překvapivé, že javánština značně ovlivnila vývoj indonéštiny.\n\nExistují tři hlavní nářečí moderní javánštiny: střední, východní a západní. Všechna javánská nářečí jsou vzájemně více či méně srozumitelná.\n\nJavánština, přestože není národním jazykem, je uznána jako regionální jazyk (\"bahasa daérah\") ve třech indonéských provinciích s největší hustotou javánského obyvatelstva: ve střední Jávě, Yogyakartě a východní Jávě. Javánština se vyučuje ve školách a používá se i v některých hromadných sdělovacích prostředcích. Javánsky psaný deník však již neexistuje. Mezi časopisy vycházející v javánštině patří např. \"Panjebar Semangat\", \"Jaka Lodhang\", \"Jaya Baya\", \"Damar Jati\" a \"Mekar Sari\".\n"}
{"id": "291656", "url": "https://cs.wikipedia.org/wiki?curid=291656", "title": "Harrods", "text": "Harrods\n\nHarrods je jeden z nejluxusnějších a nejproslulejších obchodních domů na světě. Nachází se těsně pod Hyde Parkem v centru Londýna. Budova je postavena na ploše o velikosti 4,5 akru, skrývá v sobě 330 obchodů a více než jeden milion čtverečních stop nákupních ploch. O zákazníky se zde stará přes 5000 zaměstnanců. To vše dělá z Harrods jeden z největších a nejdéle fungujících obchodních domů na světě.\n\nHistorie Harrods sahá do roku 1834, kdy v londýnské čtvrti Stepney založil \"Charles Henry Harrod\" obchod se specializací na čaj. V pochybném East Endu podnikal do roku 1849, než se odstěhoval do samotného centra Londýna. V roce 1851 se v Hyde Parku konala \"The Great Exhibition\" – první Světová výstava v historii. Obchodník Harrod výstavy využil, a jelikož si díky ní vydělal nemalé množství peněz, otevřel si vlastní malý podnik s potravinami v oblasti Knightsbridge. Začal jako maloobchodník s dvěma asistenty, jedním poslíčkem a obratem pouhých 20 liber za týden. Naštěstí se ale nacházel ve čtvrti Knightsbridge, která se během 50. let 19. století proměnila v jednu z nejluxusnějších částí v Londýně, a proto Harrodsův podnik prosperoval. V roce 1861 převzal obchod jeho syn \"Charles Digby Harrod\", který navázal na otcův úspěch. Rodinná firma Harrods stále rostla a v roce 1868 již zaměstnávala šestnáct zaměstnanců a týdenní obrat činil 1000 liber. Harrod mladší rozšířil prodejní sortiment o léky, parfémy a papírnické zboží. Více se soustředil na majetné lidi a snažil se vyjít vstříc náročným zákazníkům. Velkou oblibu si obchod získal také tím, že své výrobky balil do barev vlajky Spojeného království, tzv. Union Jack. S rostoucími výdělky skupoval Harrod okolní budovy a k roku 1880 firma zaměstnávala kolem stovky lidí.\n\nRychlý růst podniku se náhle změnil 6. prosince 1883, kdy Harrodsův obchod celý kompletně shořel. Navzdory rozsáhlým škodám ale kupodivu Harrod mladší zajistil náhradní zboží a všechny vánoční objednávky vyřídil a doručil k svým zákazníkům včas. Během Vánoc získal rekordní příjmy, které ihned investoval do výstavby nového obchodního domu a poskytoval úvěry svým nejlepším zákazníkům, mezi které patřil spisovatel Oscar Wilde nebo herečky Lilly Langtry a Ellen Terry či Sigmund Freud.\n\nKe konci 19. století členové rodiny Harrods již patřili k londýnské elitě, a protože svou firmu nechtěli spravovat sami, přeměnili ji v roce 1889 na veřejnou obchodní společnost. Na Londýnskou burzu vstoupila nová společnost pod názvem \"Harrod's Stores Limited\". Do ředitelského křesla byl dosazen \"Richard Burbidge\", který se postaral o modernizaci obchodů. V roce 1898 instaloval do Harrodsova obchodního domu údajně první eskalátor na světě a zkrátil pracovní dobu svým již 200 zaměstnancům. Zároveň Burbidge začal vytvářet velkolepé plány na výstavbu nového obchodního domu, který se měl stát nejluxusnějším na světě.\n\nVýstavba nového dnešního obchodního domu začala v roce 1901 podle plánů architekta Charlese Williama Stephense. Je to honosná budova s průčelím pokrytým terakotovými dlaždicemi a zdobenými okny ve stylu Art Noveau. Za zdmi se nachází bohatý interiér, který je nejvíce obdivován ve slavné \"Food Hall\", na jejíž secesní výzdobě se podílela hlavně anglická porcelánka Royal Doulton. Ve čtvrtém patře pak naleznete velkou \"Tea room\" se secesními střešními okny. V dnešní době v této velké hale sídlí restaurace \"Georgian Restaurant\". Po otevření nového obchodního domu se Harrods okamžitě stal nejluxusnějším londýnským obchodem. K roku 1927 bylo v přízemí a v prvním patře zprovozněno 91 obchodů.\n\nHarrods se během let stále orientoval na nová odvětví, což si vyžádalo také nové prodejní prostory. Ve třetím a čtvrtém patře proto zanikly honosné apartmány a proměnily se na prodejní plochy. Ve 30. letech 20. století se jižní strana domu přestavěla a přizpůsobila k prodeji módního oblečení. Avšak na konci 30. let přišla světová válka, což prudce změnilo celou společnost, a s ní i Harrods. Drahé plesy s tanečníkem Victorem Sylvestrem, nablýskané luxusní limuzíny a módní přehlídky s posledními módními trendy – to vše náhle skončilo. Místo toho se Harrods přizpůsobil válečnému období a začal vyrábět uniformy, padáky a součástky do bombardéru Lancaster. \n\nJindy movití lidé nyní neměli peníze na utrácení a během poválečných let utrpěl Harrods velké finanční ztráty. Krize skončila v roce 1959, kdy řetězec obchodních center House of Fraser koupil obchodní dům Harrods a započal rozsáhlou inovaci všeho, co se v té době zdálo být staromódní. Výborným tahem, jak nalákat zpět své zákazníky, bylo otevření nového butiku \"Way In\", který přenesl nákupní ulici Carnaby Street do jediné budovy. Mezi další výrazné úspěchy se dá počítat vybudování velkolepých hal. První z nich je \"Perfumery Hall\", jejíž stěny jsou obložené černým mramorem a bílým mramorem pokrytá \"Cosmetics Hall\". \n\nV 80. letech 20. století se představenstvu Harrods zdály prostory hračkářství, tzv. \"Toy Rooms\", nemoderní, a proto je přestěhovali do čtvrtého patra domu, kde byly zrekonstruovány. V roce 1985 koupila egyptská milionářská rodina Al-Fayed společnost House of Fraser za neuvěřitelných 615 milionů liber a Harrods se stal po několika desetiletích opět rodinným podnikem. Do ředitelského křesla se posadil Mohamed Al-Fayed, který vynaložil dalších 300 milionů liber na kompletní renovaci celého obchodního domu. Jeho velké plány zahrnovaly prosvětlení spodních pater, kde se nacházejí sekce s pánskou módou nebo vytvoření patra se sprotovními potřebami. Vrcholem moderních úprav se stal tzv. \"Egyptian Escalator\", čímž Al-Fayed vzdal poctu starověkému Egyptu. Aby tato sekce vypadala co nejautentičtěji, byly ke spolupráci pozvaní také experti z Britského muzea.\n\nOd té doby je Harrods neustále modernizován a vylepšován. Za šest milionů liber se \"Hair & Beauty\" proměnil na \"Urban Retreat\" – největší evropský salón pro krásu a zdraví a čtyři miliony liber byly investovány do rekonstrukce Cosmetics Hall. Jelikož obchodní dům provozuje i vlastní banku \"Harrods bank\", byly pro stálé zákazníky vytvořeny speciální kreditní karty, které jsou použitelné po celém světě.\n\nV roce 2010 Mohamed Al-Fayed Harrods prodal Katarské státní investiční společnosti asi za 1,5 mld GBP (asi 45 mld Kč).\n\nObchodní dům Harrods je prakticky malé město uprostřed velkoměsta. Svou plochou, která tvoří jednu třetinu rozlohy Britského muzea, zabírá prostor mezi ulicemi Brompton Road, Hans Road, Hans Crescent a Basil Street. Harrodské generátory jsou schopny vyrobit 70% elektřiny pro celý dům a pod budovou jsou vykopané dokonce tři artéské studně, z nichž nejhlubší sahá až 489 stop (cca 150 metrů) pod povrch. Kdyby náhodou v nákupních prostorách vypukl požár, má Harrods připravenou vlastní požární jednotku. Uvnitř stavby funguje 40 výtahů, které urazí neuvěřitelných 39 800 mil za rok a telefonní centrála vyřídí 7000 hovorů za den. Za zmínku také stojí noční osvětlení secesní fasády, o níž se stará 12 000 žárovek. \n\nHarrodsovo slavné motto Omnia Omnibus Ubique (\"Everything for Everyone, Everywhere – Všechno pro všechny, všude\") nabylo během několika let svůj význam. Například scenárista a herec Noël Coward si v sekci se zvířaty pořídil k Vánocům aligátora a prezident Ronald Reagan má odsud mládě slona \"Gertie\". Alan Alexander Milne našel v obchodech Harrods Medvídka Pú pro svého syna Christophera Robina, zatímco režisér Alfred Hitchcock si ve Food Hall koupil čerstvé sleďové slanečky na cestu do Hollywoodu. \n\nObchodní společnost již od prvopočátků vychází zákazníkům vstříc, a proto je v Harrods k sehnání prakticky cokoliv. Od počátku 20. století začala firma vyrábět na zakázky jachty, zařizovala pohřební obřady, prodávala letadla a skupovala další budovy. Služby domu dokonce sahaly i do lékařských oborů, a tak bylo možné si pronajmout kompletně vybavenou ambulanci i se sestřičkou. Ve 30. letech se za výlohami obchodního domu objevily první televizory a ve 40. letech se uvnitř otevřela velká knihovna. \n\nV dnešní době sortiment zboží v Harrods obsahuje hlavně luxusní oblečení, elektroniku, šperky, sportovní vybavení, svatební šaty, doplňky pro domácí zvířata, hračky, potraviny, papírnické potřeby, domácí potřeby, nábytek, parfémy atd. \n\nObchodní dům skrývá také 28 restaurací, které jsou schopny připravit svým zákazníkům cokoliv od odpoledního čaje, přes obyčejné hamburgery až po luxusní kaviár. \n\nJelikož je jméno Harrods ve světě dobře známé, navštíví ho každý den přibližně 300 000 zákazníků, což vyžaduje velké množství pracovníků. Celkem je evidováno více než 5000 zaměstnanců z padesáti zemí světa. Firma také zprostředkovává okamžitou dodávku po Londýně, a proto každý den vyjíždí do ulic poslíčci, kteří mají za úkol doručit 225 000 objednaných balíčků. \n\nObchodní dům Harrods je držitelem několika královských ocenění \"The Royal Warrant\" od:\n\nKrálovské ocenění od vévody z Edinburghu bylo uděleno roku 1956, avšak 21. prosince 2001 ho princ Philip odebral, protože údajně zaznamenal výrazný pokles v obchodním vztahu mezi vévodou a Harrods. Další poměry mezi obchodním domem a královskou rodinou se utužily po roce 1997, kdy tragicky zemřela Diana, princezna z Walesu společně se synem majitele Harrods Dodim Al-Fayedem v Paříži. \n\nUvnitř obchodního domu jsou celkem dva pomníky, které Mohamed Al-Fayed nechal vytvořit na památku zesnulé princezny Diany a jejího přítele Dodiho Al-Fayeda. První z nich byl slavnostně odhalen 12. dubna 1998. Skládá se z fotek mileneckého páru a malé pyramidy, v které je umístěná sklenice na víno z princezniny poslední večeře. Dodnes je na okraji sklenky zřetelný otisk Dianiny rtěnky. Pod sklenicí je položen snubní prsten, jejž Dodi koupil den před jejich smrtí.\n\nDruhý pomník byl odhalen v roce 2005 u \"Egyptian Escalator\" v egyptské sekci a jmenuje se \"Innocent Victims\" (Nevinné oběti). Je to bronzové sousoší dvou milenců tančících na pláži pod křídly albatrosa – ptáka, jenž symbolizuje Svatého Ducha. Dílo vytvořil 80letý Bill Mitchell, který je dlouholetým přítelem rodiny Al-Fayedů a zároveň je přes 40 let hlavním poradcem pro design obchodního domu.\n\nStejně jako k ostatním významným londýnským budovám, i k Harrods se váže mnoho zajímavostí. \n\nObchodní dům je známý svými přísnými předpisy, které se týkají oblékání. Návštěvníka do domu nepustí, jestliže má na sobě sportovní šortky a ustřižené či roztrhané kalhoty. Pro dívky je tabu, jestliže se rozhodnou jít nakupovat s tričkem, které by odhalovalo břicho a turista interiér Harrods neuvidí, jestli se bude snažit projít dovnitř s batohem. \n\n10. září 2007 si Harrods pronajal smrtelně jedovatou kobru egyptskou, která střežila jeden pár sandálů. Obuv z dílny návrháře Reneho Caovilly byla posázená rubíny, safíry a samozřejmě také diamanty a její cena byla odhadována na přibližně 62 000 liber.\n\nHarrods a Mohamed Al-Fayed stále čelí kritice kvůli prodeji pravých kožešin. Na protest proti prodeji se pravidelně konají demonstrace ochránců zvířat před obchodním domem. Nyní je Harrods poslední obchodní dům ve Spojeném království, kde je možnost sehnat pravou kožešinu.\n\nJelikož má Harrods titul nejluxusnější obchodní dům v Londýně, stává se častým cílem slavných lidí. Mezi pravidelné zákazníky patří zpěvačka Madonna, jejíž byt se nachází na druhé straně Hyde Parku a dříve zde trávila volná odpoledne také královna Alžběta II. Dalšími stálými zákaznicemi jsou britská popová zpěvačka Lily Allenová a kontroverzní londýnská celebrita Kate Moss. Své libry v obchodech utratily i zpěvačky Beyonce a Christina Aguilera a herečka Eva Longoria zahájila v roce 2006 Harrodsův zimní výprodej.\n\n"}
{"id": "291662", "url": "https://cs.wikipedia.org/wiki?curid=291662", "title": "Jack Lousma", "text": "Jack Lousma\n\nJack Robert Lousma (* 29. února 1936 Grand Rapids, Michigan, USA) je bývalý americký astronaut ze stanice Skylab a z letu raketoplánem Columbia.\n\nStřední škole vystudoval v Ann Arboru a pokračoval ve studiích na University of Michigan, na fakultě leteckého inženýrství. Zakončil ji v létě 1950 a vzápětí narukoval do armády jako dobrovolník do námořní pěchoty. Absolvoval jednoroční pilotní výcvik a pak sloužil na různých základnách, mj. i v Japonsku. Když se odtud vrátil do Států, rozhodl se pokračovat ve studiích. V roce 1965 obhájil diplomovou práci z leteckého oboru na postgraduální škole vojenského námořnictva (Naval Postgraduate School). Oženil se a požádal o přijetí do oddílu astronautů. Po narození druhého syna v dubnu 1966 se do oddílu dostal. Byl jmenován do podpůrné posádky lodí Apollo 9, pak i Apollo 10 a Apollo 13. Až po několika letech vyplněných neustálým praktickým i teoretickým výcvikem a stálým čekáním se konečně dočkal letu na americkou orbitální stanici Skylab. Narodil se mu třetí potomek.\n\nV kosmické lodi Skylab 3 odstartoval Jack Lousma v funkci palubního inženýra a pilota kosmické lodi v červenci 1973 společně s astronauty Alanem Beanem a Owenem Garriottem. Tentýž den po startu z mysu Canaveral na Floridě dosáhli orbitální stanice Skylab 1, kde pak zůstali dva měsíce a plnili desítky zadaných úkolů. V pořádku přistáli s pomocí padáků v kabině lodi na hladině Tichého oceánu. \n\nPo tomto letu byl jmenován do záložní posádky letu Sojuz-Apollo. I když se tady druhého startu nedočkal, zůstal v týmu, zacvičil se pro let s raketoplánem. V roce 1982, devět let po prvním letu se jej dočkal, byl jmenován do posádky mise STS 3 s raketoplánem Columbia v rámci programu Space Shuttle. V posádce byli jen dva, spolu s velitelem Lousmou letěl pilot Charles Fullerton. Raketoplán přistál po 8 dnech netradičně na White Sands Space Harbor v Las Cruces, New Mexico. \n\nBěhem svých dvou letů strávil ve vesmíru 67 dní.\n\n\n"}
{"id": "291663", "url": "https://cs.wikipedia.org/wiki?curid=291663", "title": "Djeravica", "text": "Djeravica\n\nĐeravica nebo Djeravica ( , cyrilicí , latinkou ) je druhá nejvyšší hora pohoří Prokletije a celé horské soustavy Dinárské hory, její vrchol leží v nadmořské výšce 2656 m. Je nejvyšší horou Kosova, nachází se v opštině Deçan (Dečani), nedaleko od kosovsko-albánské hranice.\nPřed vyhlášením nezávislosti Kosova 17. února 2008 byla nejvyšší horou Srbska, předtím mezi lety 1992 a 2006 byla nejvyšší horou Svazové republiky Jugoslávie.\n\n"}
{"id": "291666", "url": "https://cs.wikipedia.org/wiki?curid=291666", "title": "Seznam tramvajových tratí v Praze", "text": "Seznam tramvajových tratí v Praze\n\nTramvajové tratě v Praze byly budovány nejprve jako soukromé, postupně byly vykoupeny městským podnikem a spojeny do jedné sítě. Původní síť tratí koněspřežné tramvaje byla postupně zelektrifikována. Informace týkající se celé sítě a tramvajového provozu jsou též v článku Tramvajová doprava v Praze.\n\nSeznam obsahuje tramvajové tratě seřazené chronologicky podle data zprovoznění, místní názvy v seznamu jsou zčásti přizpůsobeny dnešnímu názvosloví.\n\nSíť pražské koňky vznikala jako jednotná síť soukromé společnosti Pražská tramway s podporou zahraničního kapitálu.\n\nElektrické podniky král. hl. města Prahy celou síť koňky odkoupily na konci června 1898.\n\n\n\n\n\n\nUvažuje se o obnově některých tratí zrušených v 70. a 80. letech i o výstavbě nových tratí. Některé z tratí jsou již zahrnuty v územním plánu, osud většiny ze zmiňovaných záměrů je však nutno považovat za nejistý. V říjnu 2008 v souvislosti s otevřením trati do Radlic zveřejnil Dopravní podnik hl. m. Prahy a. s. prostřednictvím ČTK návrh rozvoje, který počítá s rozšířením sítě do roku 2015 až o 32 kilometrů. Podobný seznam se v květnu 2008 objevil v interní prezentaci strategických cílů Dopravního podniku. \nO uvažovaných tratích informuje na svém webu neúředním stylem také magistrát.\n\nV aktuálních záměrech se objevují tyto tratě: \n\nÚtvar rozvoje hlavního města Prahy v září 2012 doporučil k realizaci následujících 13 projektů:\nPodle náměstka primátora a radního pro dopravu Josefa Noska mají největší prioritu tramvajové tratě do Dědiny, na Jižní Město, do Slivence a propojení mezi Zlíchovem a Dvorci, nejblíže k zahájení výstavby pak má trať do Dědiny. Rozpočet hlavního města Prahy na rok 2013 však žádné finanční prostředky na přípravu či stavbu nových tramvajových tratí neobsahuje.\n\nPodle zprávy z ledna 2013 jsou v územním plánu zatím zaneseny pouze tratě do Slivence a na Dědinu, přičemž za nejbližší možný termín zahájení výstavby označila iDnes rok 2015.\n\nMnohé plány tramvajových tratí byly v různých fází úvah nebo přípravy opuštěny, ke mnoha se úvahy opakovaně vracejí a i v dnešní době existuje mnoho záměrů, jejichž budoucnost lze těžko odhadovat. Ve studiích, projektech nebo územních plánech se objevily například tyto nerealizované tratě: \n\nK rušení tramvajových tratí docházelo v několika etapách.\n\n\n"}
{"id": "291670", "url": "https://cs.wikipedia.org/wiki?curid=291670", "title": "Pavel Šporcl", "text": "Pavel Šporcl\n\nPavel Šporcl (* 25. dubna 1973 České Budějovice) je český houslový virtuóz světového renomé. Jedná se o velmi výraznou a silnou uměleckou osobnost, laureáta mnoha předních houslových soutěží, dnes patrně vůbec nejpopulárnějšího českého umělce působícího v oblasti vážné hudby. Po studiích na konzervatoři a na AMU (prof. Václav Snítil) studoval houslovou hru v USA (Dorothy DeLay, Jicchak Perlman, Masao Kawasaki, Eduard Schmieder). Vystupuje na světových pódiích, festivalech (\"Salzburger Festspiele, Pražské jaro, Schleswig-Holstein)\" i s renomovanými orchestry (\"Česká filharmonie\", \"Tokyo Metropolitan Symphony Orchestra\", \"Orchestre national de France\", \"Liverpoolská královská filharmonie\", \"Orchestre de Paris\"). Své posluchače navíc zaujal svým často velmi neformálním vystupováním a oblékáním, kterým se snažil obecenstvu co nejvíce přiblížit – vystupoval se stylizovaným „pirátským“ šátkem na hlavě, nechal si postavit unikátní modré housle pro 21. století od nejlepšího současného houslaře Jana Špidlena atd.\n\nJeho nahrávky se těší velké přízni jak posluchačů, tak kritiky. Takřka všechna jeho alba získala titul Platinová deska. Vedle stěžejní klasické hudby koncertuje a nahrává i jiné žánry: s cikánskou kapelou (alba Gipsy Way & Gipsy Fire) odehrál přes 270 vystoupení v mnoha zemích světa včetně Číny. V roce 2012 nahrál své první pop-crossoverové album Sporcelain. Na koncertních pódiích se setkal s Karlem Gottem, Evou Pilarovou, Vojtěchem Dykem, Ewou Farnou, Terezou Černochovou, kapelou Kryštof i Hradišťanem. Je častým hostem televizních a rozhlasových pořadů, těší se zájmu všech médií.\n\nProstřednictvím svých vystoupení podporuje benefiční projekty nadací a neziskových organizací (\"Srdce pro děti\", \"Nadace ADRA\", \"Kapka naděje\", \"Naše dítě\", \"Běh pro Paraple\", \"Esteta\", \"Pomozte dětem\", \"Olivova dětská léčebna\", \"Hospic Anežky České\", záchrana kostela v Neratově, záchrana záplavami postižených oblastí…). Je patronem \"SOS dětských vesniček\", \"Centra pěstounských rodin\" a \"Asociace Apla\" pomáhající lidem s autismem.\n\nJe patronem festivalu Hudební festival Znojmo a uměleckým ředitelem festivalu Kociánovo Ústí.\n\nV dětství se účastnil řady soutěží – na lidových školách umění, zvítězil v mezinárodní \"Kocianově houslové soutěži\", v rozhlasovém klání \"Concertino Praga\" [končertino prága] atd. Kladl důraz na svědomitou přípravu; soutěže pro něj představovaly motivaci (doslova „jeden z hnacích motorů“). Aniž považuje za nutné vyhrát, Pavel Šporcl vidí jako největší přínos soutěží – krom nezbytné přípravy – podání co nejlepší výkonu.\n\n\n\n"}
{"id": "291671", "url": "https://cs.wikipedia.org/wiki?curid=291671", "title": "Vacek", "text": "Vacek\n\nČeské příjmení Vacek (, , nebo \"Waczek, Vaczek\") nese více různých osobností:\n\n\n\n\n\n"}
{"id": "291675", "url": "https://cs.wikipedia.org/wiki?curid=291675", "title": "Polouvozí", "text": "Polouvozí\n\nPolouvozí je stará česká míra pro měření objemu kapalin, někdy též zvaná kauf.\n\nJedno polouvozí = 744 litrů = 384 pint.\n\n"}
{"id": "291681", "url": "https://cs.wikipedia.org/wiki?curid=291681", "title": "Velikost obuvi", "text": "Velikost obuvi\n\nPro udávání velikostí obuvi se používá číslo velikosti obuvi. Jedná se o zcela specifický číselný systém, který navíc není mezinárodně zcela sjednocen. \n\nPrakticky existují celkem čtyři různé systémy značení velikosti bot:\n\n\nTento systém udává délku boty, respektive vnitřní stélky. Označuje se písmeny UK a používá se především v Británii a Irsku.\n\n\nTento systém udává délku boty, respektive vnitřní stélky. Označuje se písmeny EU a používá se ve většině evropských zemí a v Hong Kongu.\n\n\nAni toto značení není zcela jednotné, existují 2 systémy :\n\n\n"}
{"id": "291682", "url": "https://cs.wikipedia.org/wiki?curid=291682", "title": "René Sommerfeldt", "text": "René Sommerfeldt\n\nRené Sommerfeldt (* 2. října 1974 v Žitavě) je bývalý německý běžec na lyžích. Závodil za WSC Erzgebirge Oberwiesenthal a jeho trenérem byl Janko Neuber. Jeho silnou disciplínou byl běh volnou technikou, výborně zvládal i dlouhé a náročné tratě - v Tour de Ski 2007/08 měl nejrychlejší čas v závěrečném běhu do vrchu, v roce 2004 zvítězil ve slavném běžkařském maratonu v Holmenkollenu.\n\nJako první německý běžec na lyžích v historii zvítězil v celkovém pořadí Světového poháru (v sezóně 2003/04).\n\nBydlí v Oberwiesenthalu. K jeho zálibám patří golf. Je ženatý a s manželkou Dajanou mají syna Tristana.\n\n\n\n\n"}
{"id": "291697", "url": "https://cs.wikipedia.org/wiki?curid=291697", "title": "Brandberg (Namibie)", "text": "Brandberg (Namibie)\n\nBrandberg je horský masiv v Namibii v jižním Damarlandu v regionu Erongo. Jeho vrcholem je Königstein (2573 m n. m), který je zároveň nejvyšším bodem v zemi. Na úpatí hory se nachází městečko Uis, ve kterém býval cínový důl, jenž byl zavřen, čímž místní obyvatelstvo přišlo o hlavní zdroj příjmů a hlavní obživou je dnes turistika, především návštěvníci, směřující k vrcholu Königstein nebo k prehistorickým skalním malbám. Cesta k nim vede malebným horským údolím s rozmanitou flórou a faunou. V období dešťů bývá údolí zaplaveno.\n\nPůvodně khoi-sanské (křovácké) obyvatelstvo obývalo celý jih Afriky, ale později bylo vytlačováno především bantuskými kmeny a později bělochy, takže dnes můžeme nalézt tyto lidi pouze v omezených regionech Jihoafrické republiky a Namibie. Jejich předci zde však zanechali na mnoha místech nástěnné malby (slavné jsou např. malby v JAR nedaleko Sloní řeky). Velké množství (na 50 000) prehistorických maleb se nacházejí i v jeskyních na úbočí hory Brandberg. Německý grafik a prehistorický badatel Harald Pager, který působil v jižní Africe, zde na 879 místech zdokumentoval 45 000 kreseb. Jejich nejbohatší část nalezneme na severovýchodních svazích v Tsabib Ravine. Nejznámější je lokalita zvaná \"White Lady\" - mezi evidentně černými lidmi je zde zobrazena žena bílé barvy pleti. Její původ je nejasný, populární jsou například teorie o kontaktu se starověkými středomořskými kulturami.\n"}
{"id": "291700", "url": "https://cs.wikipedia.org/wiki?curid=291700", "title": "Šok (lékařství)", "text": "Šok (lékařství)\n\nV lékařství je šok stav poruchy krevního oběhu, ohrožující život, vyžadující urychlenou zdravotní (lékařskou) pomoc. Bez zdravotního zásahu šok obvykle končí smrtí. V obecném povědomí se však tento stav zaměňuje za psychický otřes.\n\nZ laického hlediska je možné rozdělit šokové stavy na:\n\nPříznaky výšeuvedených stavů se mohou výrazně lišit (rychlost tepu, barva kůže). Typické příznaky vnitřního krvácení (viz níže) mohou být i při duševním otřesu, je proto nutné se rozhodovat podle okolností stavu, a případného mechanismu úrazu.\n\nPříkladem různých typů šoku s rozdílnou první pomocí jsou šok z vnitřního krvácení a anafylaktický šok. Odlišnost stavu a potřebné pomoci je stručně naznačena níže.\n\nAkutní generalizovaný pokles prokrvení (perfuze) tkání a orgánů, který vyvolává neschopnost zásobovat kyslíkem a živinami, a zhoršuje odvod CO a metabolitů ze tkání.\n\nŠok je nepříznivá reakce organismu (lidského těla) na situaci, kdy tkáně trpí nedostatkem kyslíku a živin. Nejčastější příčinou je velká ztráta krve. Tělo potřebuje své zásoby těchto látek pro činnost mozku a srdce. Cílem první pomoci je podpořit dodávku krve právě do těchto životně důležitých orgánů.\n\n\"hypovolemický šok \"(snížení množství krve v cévách)\n\"kardiogenní šok \"(selhání funkce srdce jako pumpy)\n\"distribuční šok \"(roztažení cévního systému)\n\"obstrukční šok \"(stlačení srdce zvnějšku)\n\nPlný popis stavů je na stránkách vnitřní krvácení a anafylaktický šok.\n\n\n\nPoužití tzv. protišokové polohy se již dnes nedoporučuje, viz např. https://zachrannasluzba.cz/myty-o-prvni-pomoci/.\n\nLékařská pomoc u úrazového šoku spočívá především v rychlém doplnění tekutiny nitrožilně. To je také důvod proč není vhodné transportovat pacienty vlastními prostředky. Další typy šoku vyžadují komplexní léčbu – především podporu funkce srdce.\n\nAlergický jev, kterým tělo přehnaně reaguje na vnější podnět. Takřka výhradně se jedná o alergie na hmyzí (včelí) bodnutí, nebo alergii na lék podaný injekčně. Alergeny vstupující jinou cestou (potravinová alergie) vyvolávají tento život ohrožující stav extrémně vzácně. Postižený začne otékat jak zvenčí tak i zevnitř, zužují se průdušky a člověk umírá na udušení a zástavu srdce, pokud mu nebyla poskytnuta pomoc. Tento stav je vzácný a většina lidí alergických na hmyzí bodnutí má pouze rozsáhlejší otoky.\n\n\n\nLékařská první pomoc spočívá v nitrožilním podání adrenalinu, podání kortikoidů a antihistaminik je pouze doplňující léčbou.\n\nTakzvaná protišoková opatření (dosud v našich krajích citovaná pod zkratkou 5 T) jsou diskutabilní, historicky překonaná. Jejich použití je nejvhodnější právě jen u duševního otřesu. Pokud je používáme u jiných šokových stavů, je nutné vědět určitá upřesnění, samotný název může být lehce matoucí. Podle současných Standardů první pomoci se souhrn následujících doporučení již nepoužívá\n"}
{"id": "291701", "url": "https://cs.wikipedia.org/wiki?curid=291701", "title": "Historický román", "text": "Historický román\n\nHistorický román je román, jehož děj se odehrává v minulosti, kterou autor sám nezažil. Bývá zasazen nejčastěji do vzdálenější minulosti, především do období významných historických změn. Je zpravidla psán obvyklým jazykem, někdy jsou ale některé části textu (např. dialogy) k dokreslení koloritu psány archaičtějším jazykem. Popisy se (ne vždy úspěšně) snaží o historicky věrné líčení a vystižení dané doby.\n\nHistorický román jako literární žánr se rozděluje na tři typy (někdy jsou však obtížně rozlišitelné):\n\nPodle toho, jak zachovává \"princip historické věrnosti,\" je možno odlišit historický román v užším slova smyslu od románu historizujícího, jehož základním znakem je modernizace a aktualizace dějin. Romantický i realistický historický román v užším slova smyslu je charakterizován obvykle velkorysou epičností, individuální osudy postav jsou v souladu s charakterem historického dění a rámcem příběhu jsou historická fakta. Za nejčistší projev tohoto žánru se považují široké historické fresky spojující aspekt dějový i psychologický. Relativně samostatným subžánrem jsou historicko-dobrodružné romány a historické detektivní romány. \n\nPodmínkou pro označení historický román je, že autor románu osobně nezažil v románu popisované události (literárnímu historiku proto údaj o autorově datu narození a informace o případném zapojení v událostech, které autor popisuje, pomůže v zařazení románu mezi historické). \"Kronikářský román\" je charakterizován tím, že se vypravěč stylizuje do role nálezce či vydavatele rukopisu nebo deníku, který byl napsán starým kronikářem. \n\nPřechodným útvarem mezi románem ze současnosti a historickým románem je \"román retrospektivní\", který pojednává o minulosti, která je součástí individuální autorovy i obecně společenské paměti (jako optimální hranice mezi románem historickým a retrospektivním se jeví časový odstup zhruba šedesáti let). Nejčastějším případem románu retrospektivního jsou rodové kroniky. Pokud časový román popisuje události celé generace, bývá označován jako \"generační román\".\n\nK příbuzným historického románu lze řadit také romány alternativní historie nebo fantasy příběhy využívající historických kulis.\n\nV jiném pojetí bývají uváděny jako subžánry historického románu:\n\n\nHistorický román je záznam minulosti, je to příběh, který podává svědectví o minulých událostech. Základní koncept historického románu je minulý čas. Při popisu minulosti odhaluje historický román kulturu minulosti a duchovní podobu minulého člověka. Jedním z nejdůležitějších prvků je také jazyk historického románu. Třetím důležitým elementem tohoto žánru je malebnost a exotičnost minulosti.\n\nHistoricky román je určen:\n\n\nVztah mezi historií a historickým románem, popřípadě vztah mezi faktem a fikcí, je jedním z největších problémů historického románu. Evropané zdůrazňují v historickém románu elementy literárnosti, z pragmatického anglického a amerického hlediska má ovšem historický román status dokumentární fikce, případně je přímo zvláštní formou dějepisectví. Dějepisectví a historický román se v minulosti rozvíjely souběžně a ve vzájemné závislosti.\n\nHistorický román jako žánr vznikl v 1. polovině 19. století za romantismu, jako součást romantického obdivu k historii - prvním historickým románem byl \"Waverley\" Waltera Scotta (1814). Za předchůdce však můžeme považovat starověké a středověké eposy nebo gotické romány. V romantické literatuře byly historické romány, mimetického a zejména atraktivizačního typu, velmi četné (W. Scott, V. Hugo, A. Dumas starší). Ve 2. polovině 19. století v období realismu se klade vyšší důraz na znalost dějinných reálií, vznikají rozsáhlá i několikasvazková díla, autoři se zabývají úvahami o smyslu minulého (L.N. Tolstoj, H. Sienkiewicz, B. Prus, G. Flaubert). Ve 20. století se v historickém románu objevuje též kritický a ironický pohled na dějiny, vznikají románové biografie významných osobností, postmodernismus pak vytváří romány projekčního typu. K významným autorům patří L. Feuchtwanger, H. Mann, T. Wilder, M. Waltari, U. Eco.\n\nO vývoji historického románu v rámci české literatury viz Český historický román.\n\n"}
{"id": "291710", "url": "https://cs.wikipedia.org/wiki?curid=291710", "title": "Terra Sancti Benedicti", "text": "Terra Sancti Benedicti\n\nTerra Sancti Benedicti (italsky \"Terra di San Benedetto\"; česky \"Země svatého Benedikta\") bylo samostatné klášterní panství pod kontrolou mocného Montecassinského opatství. Tento klášter v jižní Itálii, založený roku 529 samotným sv. Benediktem z Nursie a pojmenovaný dle něj, byl prvním západním latinským klášterem vůbec.\n\nSamostatná država opatství pochází od vévody Gisulfa II. z Beneventa v roce 744. Terra Sancti Benedicti nebyla rozlehlá, v zásadě se skládala z bezprostředního okolí kopce kláštera Monte Cassino. Území to však nebylo zcela bezcenné a Monte Cassino se v historii stalo dějištěm bitev v mnoha válkách. Terra Sancti Benedicti se okamžitě stala součástí Papežského státu, v jehož rámci si podržela svou samosprávu. V roce 1057 papež Viktor II. deklaroval, že montecassinský opat má výjimečné postavení nad všemi ostatními opaty.\n\n\n"}
{"id": "291713", "url": "https://cs.wikipedia.org/wiki?curid=291713", "title": "La Massana", "text": "La Massana\n\nLa Massana (katalánská výslovnost: ) je jednou ze sedmi farností Andorrského knížectví. Nachází se na severozápadě země. Centrem regionu je stejnojmenné město – La Massana. Dalšími sídly jsou Pal, Arinsal, Anyós, Erts, Sispony, L'aldosa a Escàs. Jméno farnosti má původ v latinském \"mattianam\", označujicím odrůdu jablek.\n\nÚzemí farnosti je velmi hornaté a zahrnuje i nejvyšší horu celého knížectví, Coma Pedrosa (2 942 m), na jejíž západní straně již leží Španělsko.\n\nRozloha farnosti činí 61 km². Sousedí s farnostmi Ordino, Encamp, Escaldes-Engordany a Andorra la Vella. Spolu s farností Encamp je zároveň jedinou, která sdílí hranice jak se Španělskem, tak s Francií.\n\n"}
{"id": "291717", "url": "https://cs.wikipedia.org/wiki?curid=291717", "title": "Kostel ve Wies", "text": "Kostel ve Wies\n\nPoutní kostel sv. Josefa u bičovaného Spasitele ve Wies (německy \"Wieskirche\") je rokokový kostel oválného tvaru, který se nachází v bavorské v obci Steingaden. Jeho počátky sahají do 40. let 18. století, kdy nahradil stávající kapli na tamějším návrší. Stavby se ujal Dominikus Zimmermann, německý rokokový architekt a štukatér, hlavní část malířské výzdoby je dílem jeho bratra Johanna Zimmermanna. Roku 1754 byl kostel vysvěcen. V současné době je často navštěvovaným poutním místem a kostel patří k nejvýznamnějším rokokovým stavbám. Od roku 1983 je součástí světového dědictví UNESCO.\n\n"}
{"id": "291721", "url": "https://cs.wikipedia.org/wiki?curid=291721", "title": "Staré báje vikingů", "text": "Staré báje vikingů\n\nStaré báje vikingů (polsky: Stara baśń: Kiedy słońce było bogiem) je polský film z roku 2003.\n\nDěj se odehrává v 9. století v Polsku před příchodem křesťanství.\n\nNad jezerem Gopolo vládne krutý kníže Popiel. Vyvraždil celý svůj rod, aby zabezpečil nástupnictví svému třetímu synovi, kterého měl s otrokyní. To vyvolá vzpouru vladyků. Ziemek je mladý lovec, který se kdysi plavil s Vikingy a miluje dceru vladyka Višu. Ten ji však přislíbil bohům. Chce o ni bojovat, ale mezitím se střetává s Piastunom, bývalým velitelem knížecího vojska, a přidá se k němu a vladykům, aby vyhlásili válku Popielovi.\n"}
{"id": "291725", "url": "https://cs.wikipedia.org/wiki?curid=291725", "title": "Escaldes-Engordany", "text": "Escaldes-Engordany\n\nEscaldes-Engordany je farnost v Andoře. V roce 2005 zde žilo 16 918 obyvatel. Katastrální území je 30 km². Farnost je v nadmořské výšce 1050 metrů. Hustota zalidnění je 535,93 obyv./km².\n\n"}
{"id": "291726", "url": "https://cs.wikipedia.org/wiki?curid=291726", "title": "Česká hokejová extraliga 2007/2008", "text": "Česká hokejová extraliga 2007/2008\n\nČeská hokejová extraliga v sezóně 2007/2008 absolvovala svůj patnáctý ročník. Hlavním sponzorem byla opět společnost Telefónica O2 Czech Republic, a tak soutěž nesla jméno O Extraliga. Titul z ročníku 2006/07 obhajoval tým HC Sparta Praha. Soutěž měla mít 15 týmů, když soud zamítl uzavření soutěže a vítěz první ligy HC Slovan Ústečtí Lvi dostal právo startovat v nejvyšší soutěži. Před začátkem sezóny ale byl vyloučen HC Vsetín. Změnil se hrací systém, novinkou je předkolo playoff a skupina o udržení, vrací se baráž. Soutěž začala 12. září 2007 a skončila vítězstvím družstva HC Slavia Praha dne 16. dubna 2008, které v sedmém utkání finálové série porazilo tým HC Energie Karlovy Vary.\n\nZákladní část extraligy vyhrál českobudějovický HC České Budějovice.\n\n\n\nZákladní část se hrála od září do února, kdy se všechny týmy utkaly každý s každým celkem čtyřikrát. Poté následovalo podle nových pravidel rozšířené play-off. Nejprve se hrálo předkolo play-off, ve kterém se utkaly sedmý s desátým a osmý s devátým umístěným klubem v tabulce po základní části. Předkolo se hrálo na 3 vítězné zápasy. Poté následovalo klasické play-off, kdy hrál první s osmým, druhý se sedmým, třetí s šestým a čtvrtý s pátým. Od čtvrtfinále se hrálo na 4 vítězné zápasy. Čtyři vítězné týmy ze čtvrtfinále postoupily do semifinále. Vítězní semifinalisté do finále. Vítěz finále se stává Mistrem extraligy, konečné druhé až desáté místo je určeno úspěšností týmů v play-off.\n\nJedenáctý až čtrnáctý tým tabulky po základní části hráli play-out skupinu o udržení, ve které se každý s každým utká čtyřikrát, přičemž se započítávají všechny body ze základní části. Tým, který skončil ve skupině o udržení poslední, hrál baráž o udržení v extralize s vítězem 1. ligy. Tato baráž se hrála na čtyři vítězná utkání.\n\nPoznámky:\n\n1. utkání\n2. utkání\n3. utkání\nDo čtvrtfinále postoupili HC Oceláři Třinec, když zvítězili 3:0 na zápasy\n\n1. utkání\n2. utkání\n3. utkání\n4. utkání\nDo čtvrtfinále postoupila HC GEUS OKNA Kladno, když zvítězila 3:1 na zápasy\n\n1. utkání\n2. utkání\n3. utkání\n4. utkání\n5. utkání\nDo semifinále postoupil HC České Budějovice, když zvítězil 4:1 na zápasy\n\n1. utkání\n2. utkání\n3. utkání\n4. utkání\n5. utkání\nDo semifinále postoupila HC Slavia Praha, když zvítězila 4:1 na zápasy\n\n1. utkání\n2. utkání\n3. utkání\n4. utkání\nDo semifinále postoupili Bílí Tygři Liberec, když zvítězili 4:0 na zápasy\n\n1. utkání\n2. utkání\n3. utkání\n4. utkání\n5. utkání\nDo semifinále postoupila HC Energie Karlovy Vary, když zvítězila 4:1 na zápasy\n\n1. utkání\n2. utkání\n3. utkání\n4. utkání\n5. utkání\n6. utkání\n7. utkání\nDo finále postoupila HC Energie Karlovy Vary, když zvítězila 4:3 na zápasy\n\n1. utkání\n2. utkání\n3. utkání\n4. utkání\n5. utkání\n6. utkání\n7. utkání\nDo finále postoupila HC Slavia Praha, když zvítězila 4:3 na zápasy\n\n1. utkání\n2. utkání\n3. utkání\n4. utkání\n5. utkání\n6. utkání\n7. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n"}
{"id": "291727", "url": "https://cs.wikipedia.org/wiki?curid=291727", "title": "Ordino", "text": "Ordino\n\nOrdino (katalánská výslovnost: ) je nejsevernější ze sedmi farností Andorrského knížectví. Centrem regionu je stejnojmenné město – Ordino, které leží na svahu hory Casamnya, v přibližném středu Andorry. V roce 2015 zde žilo okolo 4 500 obyvatel.\n\nRozloha farnosti činí 90 km². Sousedí s farnostmi La Massana, Canillo, Encamp. Na severu sdílí hranici s Francií. Nachází se zde Národní park Sorteny.\n\nOd roku 1983 se ve městě Ordino koná každý říjen festival klasické hudby, založený španělským kytaristou Narciso Yepesem.\n\n\n"}
{"id": "291729", "url": "https://cs.wikipedia.org/wiki?curid=291729", "title": "Deník (literatura)", "text": "Deník (literatura)\n\nDeník je literární dílo, koncipované jako série fiktivních nebo skutečných, zpravidla datovaných záznamů, pořizovaných průběžně v kratších časových intervalech (často v intervalu jednoho dne, odtud název).\n\nDeník je velmi starým literárním žánrem, v Evropě deníková metoda zápisků zažívá velký rozmach v období renesance, byl pěstován v asijských zemích (Čína, Japonsko, Arábie), byl pěstován už ve středověku, častými autory deníků byli šlechtici a jiné významné osobnosti, jejich deníky byly často (zpravidla posmrtně) vydávány jako literární dílo nebo jako historický dokument (např. Deník Samuela Pepyse).\nZáznamy většinou popisují autorův osobní a duševní život, často citáty, nápady nebo úvahy (v tomto směru vynikají deníky spisovatelů, např. Cesare Paveseho nebo Franze Kafky).\n\nV české literatuře jsou známé erotické deníky Karla Hynka Máchy nebo básnické deníky Jiřího Koláře.\n\nFormou fiktivního deníku jedné z postav jsou často psána i jiná literární díla, například romány. Toto pojetí románu zvyšuje autentičnost a osobní charakter sdělení.\n\nDeníky mohou být adaptovány do audioknih (\"Deník malého poseroutky\", Jeff Kinney), divadelních her (\"Izolovat\", Michail Bulgakov), seriálů (\"The Ricky Gervais Show: Karl's Diary\", Karl Pilkington), filmů (\"Deník Bridget Jonesové\", Helen Fieldingová).\n\nPsaní deníků je aspoň u některých osob v určité části života velmi rozšířené, samozřejmě ne všechny jsou zveřejněny (velká část není ke zveřejnění ani určena, takové jsou často psány tajným písmem nebo pomocí šifry). Deníkům je v mnohém příbuzná i novější internetová tradice Blogů a vlogů.\n\n"}
{"id": "291730", "url": "https://cs.wikipedia.org/wiki?curid=291730", "title": "Annie Hacker", "text": "Annie Hacker\n\nAnne \"Annie\" Hacker je fiktivní postava v britských televizních seriálech \"Jistě, pane ministře\" a \"Jistě, pane premiére.\" Postavu ztvárnila britská herečka Diana Hoddinott. Annie je manželkou Jima Hackera, ministra pro administrativní záležitosti. V poslední epizodě seriálu \"Jistě, pane ministře\" (\"Stranické hrátky\") jejího manžela jmenují ministerským předsedou Spojeného království a tuto pozici zastává i v seriálu \"Jistě, pane premiére\". \n\nAnnie představuje frustrovanou manželku politika, které se nelíbí ztráta soukromí, způsobená Jimovým zaměstnáním. S manželem mají dceru Lucy, která je sice mnohokrát zmiňována, avšak v seriálu se objeví pouze jednou. Přestože Lucy již studuje vysokou školu, vypadá Annie Hacker o hodně mladší než její manžel (herečka Diana Hoddinott byla skoro o dvacet let mladší než Paul Eddington, představitel Jima Hackera). \n"}
{"id": "291731", "url": "https://cs.wikipedia.org/wiki?curid=291731", "title": "Lánská koněspřežka", "text": "Lánská koněspřežka\n\nLánská koněspřežka Praha – Kladno – Stochov – Lány byla první železnicí na dnešním území Prahy a po dráze z Českých Budějovic do Lince druhou nejstarší veřejnou železnicí v kontinentální Evropě. Z větší části spadá do dnešní trati 120.\n\nDráhu provozovalo sdružení pražských měšťanů a šlechticů s názvem Pražská železniční společnost. V roce 1825 o koncesi žadali hrabě Kašpar Šternberk a hrabě Eugen Vrbna. Právo k postavení dráhy získali 30. července 1827. Podle císařského privilegia měla dráha pokračovat z Kladna přes křivoklátské lesy, Zbečno a Liblín do Plzně.\n\nTrať vyměřoval Joachim Barrande, při tom objevil bohaté naleziště zkamenělin Skryjská jezírka.\n\nDráha měla rozchod kolejí 1120 mm. Byla založena na pražcích z tvrdého pískovce (z lomů Karla Clam-Martinice v okolí Kamenných Žehrovic) a litinových kolejnicích (z hutí knížete Fürstenberga). Se stavbou se začalo u Kačice a roku 1828 byl připraven první kilometrový zkušební úsek. Na něm se zjistilo, že kolejnice se lámou, pražce drolí a vozy také nejsou ideální.\n\nOd 21. května (21. března ?) 1830 byla v provozu od Brusky neboli Bruské či Písecké brány, poblíž dnešní stanice Praha-Dejvice (tehdy se stanice pravděpodobně označovala názvem Praha, po roce 1863 je doložen název Praha-Písecká brána), do stanice Kladno-Vejhybka. Ještě roku 1830 byla prodloužena přes Stochov do Lán a roku 1833 až do polesí Píně jihozápadně od Lán na Křivoklátsku. Délka dráhy dosáhla 58,7 km (62,5 km ?) a výstavba se zastavila.\n\nRoku 1831 byla vybudována Chotkova silnice, která umožnila krátké dopravní spojení od Bruské brány na Malou Stranu a přes Karlův most do centra Prahy.\n\nPro ekonomický neúspěch byl veřejný provoz roku 1834 zastaven a dráha začala rychle chátrat.\n\nV roce 1836 si dráhu pronajal podnikatel Schimann. V té době bylo provozuschopných pouze 12 km tratě. Schimann provedl rekonstrukci, po níž dráha byla schopna vozit dříví a uhlí až do přestavby v roce 1863.\n\nDráhu převzal kníže Karel Egon II. z Fürstenberka, největší věřitel, majitel lánských lesů. V roce 1839 ho císař Ferdinand I. Dobrotivý zprostil povinnosti dostavět trať až do Plzně, protože původní plán se ukázal málo reálným. Dráha sloužila zejména k dopravě dříví, stavebního kamene, případně i obilí a později i uhlí do Prahy. S osobní dopravou se původně nepočítalo.\n\nRoku 1846 obdržel Fürstenberk padesátileté císařské privilegium pro stavbu odbočné trati k buštěhradským dolům a požádal o povolení přestavět stávající dráhu na parní pohon a na normální rozchod a napojit ji v Praze na podmokelskou Státní dráhu. V důsledku revoluce roku 1848 byl projekt odložen. Kladenské uhelné těžařstvo prosazovalo raději dráhu z Kladna do Kralup. Teprve 20. listopadu 1855 získala koncesi pro provoz pražsko-lánské koněspřežky „Buštěhradská železniční společnost“, v níž byly kapitálově zastoupené těžařské společnosti, a Fürstenberk byl donucen postavit i trať do Kralup. Roku 1863 (provoz zahájen 4. listopadu) byla dráha přestavěna na normální rozchod a parní provoz a roku 1866 prodloužena přes tunel ve Stromovce na nádraží Bubny. Od této přestavby se trati říkalo Buštěhradská dráha. Zestátněna byla roku 1923.\n\nLesní úsek ze Stochova do Píní zůstal jako koněspřežná dráha až do roku 1873, poté byl traťový svršek rozebrán. Zachovaly se některé pískovcové mostky. U myslivny Píně stojí bývalá nádražní budova. U nádraží v Kamenných Žehrovicích u bývalého náspu koněspřežky se její historii věnuje jedenácté zastavení naučné stezky Povodí středního Kačáku – Drvotovy stezky.\n\nV současné době jsou zvažovány možnosti rekonstrukce pražské části dráhy na kapacitní příměstskou železnici (tzv. \"rychlodráhu\") k letišti Ruzyně, případně na Kladno.\n\nVýchozí stanice, Bruska, dnes spadá do území Dejvic. Nádražní budova Praha-Dejvice se nachází na protilehlé straně kolejiště než původní staniční budova koněspřežné dráhy. Dráha v zářezu podchází Svatovítskou ulici. V dalším úseku tvoří hranici mezi Dejvicemi a Střešovicemi, Dejvicemi a Vokovicemi, Veleslavínem a Vokovicemi, od dnešní stanice Praha-Veleslavín pokračuje územím Veleslavína proti proudu Litovického potoka, přes Liboc do Ruzyně, v jejíž skladové zóně je na trať napojena soustava vleček, přes stanici Praha-Ruzyně, Hostivici, která je železničním uzlem, Jeneč, Pavlov, Malé Přítočno (v němž je stanice Unhošť), Pletený Újezd (bez zastávky), železniční stanici Kladno (s větvením tratí), Kladno-Rozdělov, stanici Kamenné Žehrovice ležící v lesích daleko severně od stejnojmenné obce, přes Srby (bez zastávky), Kačice (mezi Kačicí a dnešním Stochovem - do roku 1960 nádražím Lány - byla původní trať koněspřežky delší a klikatější než dnešní trať), Stochov a Rynholec.\n\nV Rynholci trasa bývalé koněspřežky odbočuje z trasy dnešní železnice, která pokračuje do Nového Strašecí a Rakovníka. Trasa koněspřežky z Rynholce odbočuje ostře na jihovýchod do Lán, z Lán pak zhruba jihozápadním směrem kolem vrchu Habrová stráň, souběžně s dnešní silnicí 236 přes osadu Píně a před osadou Brejl pak na severozápad proti toku Klíčavy k Pínské hájovně.\n\nV Lánech se zachovala původní staniční budova v domě čp. 10. Budova pochází přibližně z roku 1830 a v roce 2015 byla rekonstruována. Jak je uvedeno na tabuli na budově, jedná se o zbytek původního drážního areálu. \n\n\n"}
{"id": "291738", "url": "https://cs.wikipedia.org/wiki?curid=291738", "title": "Encamp", "text": "Encamp\n\nEncamp je jedna z farností Andorry, ve které se nachází stejnojmenné město. Další města jsou Vila, Pas de la Casa, Grau Roig, Les Bons a Engolasters. V roce 2004 zde žilo 11 800 obyvatel. Centrum provincie leží 1 300 metrů nad mořem.\n\nDo 9. dubna 1981 zde byl v provozu vysílač Rádia Andorra, vysoký 1 600 metrů.\n\nEkonomika této oblasti je zaměřena na turistiku, obzvlášť na lyžování. Také se zde nacházejí hydroelektrárny.\n\n\n"}
{"id": "291739", "url": "https://cs.wikipedia.org/wiki?curid=291739", "title": "Arnold Robinson", "text": "Arnold Robinson\n\nSir Arnold Robinson je fiktivní postava v seriálu Jistě, pane ministře a v následující sérii Jistě, pane premiére, jehož postavu ztvárnil John Nettleton. V seriálu Jistě, pane ministře zastává funkci tajemníka kabinetu. V poslední epizodě „Party Games“ odchází do důchodu a je nahrazen sirem Humphreym Applebym, stálým tajemníkem ministerstva pro administrativní záležitosti.\n"}
{"id": "291740", "url": "https://cs.wikipedia.org/wiki?curid=291740", "title": "Žertovná šachová úloha", "text": "Žertovná šachová úloha\n\nŽertovná šachová úloha je šachová úloha, která na rozdíl od běžných úloh kompozičního šachu s vážně míněnými tématy, jako jsou například témata Grimshaw, Novotný nebo Lačný, používá jako jeden ze svých hlavních nebo vedlejší prvků humor.\nŽertovnou šachovou úlohu nebývá složité řešit, ale existují výjimky. V některých případech se skladatel, ve snaze zabránit řešiteli uspět klasickou analýzou, uchýlí k různým trikům. V jiných případech humor vychází z neobvyklých závěrečných pozic. Humor hraje svou roli také v mnoha běžných šachových úlohách, protože jejich řešení zdánlivě odporuje logice šachové hry.\n\nNěkteré problémy v podstatě vůbec problémy nejsou. Zadání šachové úlohy na diagramu vpravo ukládá bílému dát černému mat v 6 tazích. Vtip v tomto případě spočívá v tom, že při dodržení šachových pravidel bílý ani nemá jinou možnost, než dát černému mat v 6 tazích: dostupné povolené tahy vedou přímo k „řešení“:\n\nŠachová pravidla jsou poměrně jednoduchá a jasně definovaná. Přesto si někdy skladatelé všimnou různých nejasností a využijí je k vytvoření žertovných úloh. Typickým příkladem může být pozice zobrazená na druhém diagramu. Podle zadání má bílý dát mat prvním tahem. Na první pohled je to zcela nemožné. Řešením je proměna bílého pěšce v černého jezdce na poli b8, čímž černý král přijde o jedinou možnou únikovou cestu. Současná pravidla Mezinárodní šachové federace však požadují, aby se pěšec vždy proměnil ve figuru stejné barvy.\n\nO něco propracovanější příklad složil nizozemský spisovatel a šachista Tim Krabbé, který využil mezery v definici rošády. Na třetím diagramu má bílý dát mat 3. tahem. Hlavní variantou řešení je 1. e7 Kxf3 2. e8V! Kg2 3. O-O-O-O! mat. Bílý za pomoci své nově proměněné věže rochuje tak, že přesune krále na e3 a věž na e2. Šachová pravidla platná v té době tah nezakazovala, protože věž na e8 se ještě nepohnula. Mezinárodní šachová federace následně přijala k pravidlu rošády dodatek, že rochující věž musí stát na stejné řadě šachovnice jako král.\n\nNěkteré problémy jsou zajímavé svým neobvyklým rozložením kamenů na šachovnici. Některé úlohy s přímým matem a zvláště s pomocným matem byly sestaveny s kameny tvořícími například tvary písmen, číslic nebo dokonce stromu.\n\nJeden ze zajímavých problémů je zobrazen na čtvrtém diagramu. Na konci této úlohy se bílé figury dostanou do velmi povědomé pozice. Krabbé tento problém nazval „úloha s malou domů“ (anglicky: \"back home task\"). Dále o úloze napsal, že sice postrádá strategii a hlubší téma, neboť všechny tahy černého jsou vynucené, ale je to jedna z nejhumornějších šachových úloh, jaké kdy viděl.\n\nZadáním úlohy je samomat 8. tahem, to znamená, že bílý musí přinutit černého, aby mu dal mat proti své vůli:\n\nTermín „housenkové téma“ (anglicky: \"caterpillar theme\") pochází od Tima Krabbého, který ho používá pro úlohy a studie, v nichž se jeden po druhém pohybují zdvojení nebo ztrojení pěšci. Na diagramu vlevo je zvláště humorný případ, kdy bílý matuje soupeře v 6 tazích. Řešení je 1. Sb1 b2 2. Va2 b3 3. Va3 b4 4. Va4 b5 5. Va5 b6 6. Se4 mat. V jednom svém článku, věnovaném tomuto tématu, Krabbé citoval asi 10 podobných případů.\n\nAmerický skladatel William A. Shinkman (1847–1933) sestavil úlohu, zobrazenou na diagramu vpravo, se šesti pěšci za sebou na sloupci a. Vzhledem k tomu, že úloha má být hlavně vtipná, není řešení obtížné:\n\nVelkou vadou úlohy však je, že má i druhé řešení, tzv. duál – tah 1. Kd2 vede k matu v 8 tazích také.\nHumor může být také součástí některých tradičních témat, jako například groteska nebo Excelsior.\n\nRoku 2004 se odehrál kompoziční šachový turnaj zaměřený na humorné šachové koncovky. Dvě vítězné úlohy lze i s řešeními nalézt na webových stránkách Tima Krabbého.\n\n"}
{"id": "291745", "url": "https://cs.wikipedia.org/wiki?curid=291745", "title": "USS Hornet (CV-8)", "text": "USS Hornet (CV-8)\n\nUSS \"Hornet\" (CV-8) byla třetí a poslední letadlová loď třídy \"Yorktown\" a sedmá loď toho jména ve službě amerického námořnictva. \"Hornet\" byl poslední letadlovou lodí, kterou námořnictvo Spojených států získalo před vstupem do druhé světové války. I když ve službě strávil pouhý rok a sedm dní (1941–1942), než byl potopen v bitvě u Santa Cruz, významně zasáhl do bojů v Pacifiku.\n\nZkáze jádra pacifické floty v Pearl Harboru unikl, protože tou dobou teprve prodělával cvičné plavby na východním pobřeží USA. V březnu 1942 připlul do Pacifiku a byl vybrán k uskutečnění jedné z prvních ofenzivních operací Spojenců v Pacifiku, kterou byl Doolittlův nálet na Japonsko.\n\nByl jednou ze tří zbývajících akceschopných letadlových lodí, které mohli Američané nasadit v bitvě u Midway. V této bitvě byla jeho 8. torpédová eskadra (VT-8) kompletně zničena při neúspěšném útoku na japonské letadlové lodě. 29 ze 30 členů posádek zahynulo a všechny její stroje byly ztraceny. VT-8 obdržela za tento sebevražedný útok Presidential Unit Citation „za mimořádnou statečnost a vynikající službu nad rámec povinnosti“. V pozdější fázi bitvy se letouny z \"Hornetu\" podílely na potopení těžkého křižníku \"Mikuma\" a poškození jeho sesterské lodě \"Mogami\".\n\nPo modifikacích v Pearl Harboru zasáhl \"Hornet\" do operací u Šalomounových ostrovů. V období od 15. září do 23. října byl \"Hornet\" jedinou americkou letadlovou lodí v oblasti a tak tíha leteckých bojů ležela na jeho palubních letounech a na letadlech z Guadalcanalu. Když se v říjnu Japonci pokusili o další ofenzivu proti americkým pozicím na Guadalcanalu, byl to \"Hornet\" a právě opravená USS \"Enterprise\", kdo se Japoncům postavil v bitvě u Santa Cruz. Bombardéry z \"Hornetu\" v ní dokázaly těžce poškodit letadlovou loď \"Šókaku\" a jeden těžký křižník, ale ani \"Hornet\" neunikl japonskému úderu. Po celodenních náletech byl těžce poškozený \"Hornet\" opuštěn a měl být doražen americkými torpédoborci. Navzdory těžkým poškozením se ale stále držel na hladině a tak ho nakonec dorazily japonské torpédoborce. \"Hornet\" se tak stal čtvrtou a poslední letadlovou lodí typu CV, kterou USA ztratily (původně letadlová loď USS \"Langley\" totiž v době svého potopení již nepůsobila jakožto letadlová loď).\n\nBěhem služby byl \"Hornet\" vyznamenán čtyřmi battle star: za bitvu u Midway, za útok na Buin-Faisi-Tonolai, za dobytí a obranu Guadalcanalu a za bitvu u Santa Cruz.\n\nStavba nové letadlové lodě byla umožněna na základě Naval Expansion Act ze 17. května 1938 a následného schválení rozpočtu pro rok 1939. Tou dobou se již nebylo třeba řídit omezeními ustanovenými washingtonskou a londýnskou námořní konferencí. Proto bylo rozhodnuto postavit ještě jednu jednotku podle lehce modifikovaného designu třídy \"Yorktown\", než bude možné do námořnictva zařadit první jednotky třídy \"Essex\", která byla v té době ve stádiu návrhu. Modifikace obnášela například mírné zvětšení rozměrů (délka na vodorysce 234,7 metru oproti 232 metrům u USS \"Yorktown\"), redukci počtu stanovišť řízení palby ze čtyř na dvě, změnu v rozmístění 28mm baterií (zadní čtyřče bylo posunuto víc k zádi a umístěno na pravoboku pod úrovní paluby, takže směrem na levobok mělo omezené palebné pole), jiný tvar velitelské věže pod navigačním můstkem v přední části ostrova nebo umístění 127mm děl Mk 12 do palpostů Mark 24 Mod 2. \"Yorktown\" a \"Enterprise\" měly 127mm děla umístěná v palpostech Mark 21 Mod 16.\n\nPlavidlo bylo objednáno 30. března 1939, jeho stavba byla zahájena 25. září toho roku v loděnicích Newport News Shipbuilding & Drydock Co. v Newport News ve Virginii. Spuštění poslední předválečné letadlové lodě (pro US Navy) na vodu proběhlo 14. prosince 1940 v Newport News ve Virginii a na \"Hornet\" jí pokřtila Annie Reid Knox – manželka ministra amerického námořnictva Williama F. Knoxe.\n\nRychlostní zkoušky loď absolvovala v Chesapeakském zálivu a přijata do služby byla 20. října 1941 v Norfolku. Posádku tvořili ze 75 % nováčci, přičemž 700 jich dorazilo pouhé dvě hodiny před přijetím do služby přímo z námořního výcvikového střediska na Velkých jezerech. Prvním velitelem se stal \"Captain\" (kapitán) Marc A. Mitscher a byl jím až do 15. června 1942, kdy ho na pozici velitele vystřídal CAPT Charles P. Mason. V listopadu 1941 se ještě \"Hornet\" vrátil do Newport News k posledním úpravám, při kterých byly sejmuty 12,7mm kulomety a nahrazeny 27 Oerlikony.\n\nPřed útokem na Pearl Harbor prodělával \"Hornet\" cvičné plavby u východního pobřeží USA. Po vstupu USA do války pokračoval ve cvičných plavbách v Mexickém zálivu. Po vypuknutí války byly též (obdobně jako na jiných lodích US Navy) odstraněny záchranné čluny, které byly v předválečných časech umístěny vedle ostrova a nahrazeny záchrannými vory.\n\nLetecká skupina operující z \"Hornetu\" (\"Hornet Air Group\" ~ HAG) se skládala ze stíhací (\"VF\"), průzkumné (\"VS\"), bombardovací (\"VB\") a torpédové (\"VT\") eskadry. Skupině velel LCDR (komandér-poručík) Stanhope C. Ring a formálně byla založena 6. října 1941. Stíhací VF-8 vznikla 2. září 1941 na NAS Norfolk (\"Naval Air Station\" ~ Námořní letecká základna) a z počátku měla ve výzbroji několik stíhaček F4F-3 Wildcat. V říjnu převzala sedm F4F-3A od VF-5. Stíhací eskadra tak na tom s vybavením byla nejlépe ze všech čtyř HAG eskader. Když se \"Hornet\" připravoval na cvičnou plavbu do Mexického zálivu, na kterou vyplul 26. prosince z Hampton Roads, měla VF-8 devatenáct F4F-3, dva F4F-3A a dva cvičné SNJ-3. Průzkumná VS-8 i bombardovací VB-8 měly dvouplošné střemhlavé bombardéry SBC-4 Helldiver a torpédová VT-8 měla průzkumné bombardéry SBN-1 a jenom pomalu je nahrazovala za torpédonosné TBD-1 Devastator. Z cvičné plavby, na které přístup velení nové a nezkušené letce spíše demoralizoval, se \"Hornet\" vrátil 31. ledna 1942.\n\nV Norfolku byl \"Hornet\" opatřen kamufláží Measure 12 (Modified) a 2. února 1942 vyplul z Norfolku se dvěma armádními středními bombardéry North American B-25 Mitchell na palubě. Na moři se ve 13:00 uskutečnil úspěšný start těchto – na palubě letadlové lodě neobvyklých – strojů, které posléze přistály na pevnině. Účel tohoto cvičení prozatím zůstal posádce utajen. Dokonce ani v lodním deníku se o B-25 neobjevila ani zmínka z důvodů utajení. Po tomto testu se \"Hornet\" vrátil do Norfolku, kde se připravoval na bojové nasazení. Dne 4. března opustil Norfolk v doprovodu křižníků USS \"Vincennes\", USS \"Nashville\", čtyř torpédoborců a tankeru USS \"Cimarron\". Zamířil přes Panamský průplav, kterým proplul 12. března, do San Diega na západním pobřeží, kam dorazil 20. března.\n\nV San Diegu došlo k modernizaci leteckého parku: F4F-3 a -3A byly nahrazeny 19 novějšími F4F-4 se silnější výzbrojí a sklápěcími křídly, což umožnilo uskladnit v hangáru více strojů. Zastaralé SBC-4 byly nahrazeny za SBD-3 Dauntless a VT-8 dokončila přezbrojení na TBD-1. Dne 23. března vyplul \"Hornet\" na další cvičnou plavbu, během které byly 23. a 24. března během nehod při startu a přistání zničeny tři a poškozeny dva letouny (tři F4F a dva SBD). Posádky strojů se ale podařilo zachránit a 25. března se \"Hornet\" vrátil do San Diega.\n\nDne 29. března získala VF-8 dalších 11 F4F-4, čímž dosáhla stavu 30 Wildcatů, tedy o tři stroje nad tabulkový stav. VS-8 a VB-8 ale měly dohromady pouhých 24 SBD-3 a VT-8 byla se svými 10 TBD-1 rovněž hluboko pod tabulkovým stavem.\n\nPodle Lundstroma vyplul \"Hornet\" ze San Diega 30. března a 31. března připlul do San Francisca. Rose uvádí, že do San Francisca \"Hornet\" připlul již ráno 30. března.\n\nDne 1. dubna byly na základně Alameda v Sanfranciské zátoce přesunuty palubní letouny do hangáru a na palubu bylo naloženo šestnáct bombardérů B-25B Mitchell pod velením Lt Col (podplukovník) Jamese H. Doolittla. Spolu s ním se nalodilo i 70 důstojníků a 64 poddůstojníků létajícího a pozemního personálu 17. bombardovací skupiny armádního letectva. Dne 2. dubna \"Hornet\" vyplul s eskortou dvou křižníků, čtyř torpédoborců a tankeru (tvořících dohromady Task Force 18) z Alamedy a zamířil k setkání s Task Force 16 seskupené kolem sesterské letadlové lodě \"Enterprise\". Teprve večer na moři informoval kapitán Mitscher svoji posádku o cíli jejich cesty: leteckém útoku na Japonsko.\n\nRáno 13. dubna došlo ke spojení obou svazů u Midwaye na pozici (či o 60 námořních mil (111,1 km) severněji na pozici ). TF 18 byla začleněna do TF 16 jako Task Group 16.2. Poté lodě zamířily k Japonsku. \"Hornet\" byl zcela závislý na leteckém krytí z \"Enterprise\", neboť jeho vlastní letadla nemohla operovat kvůli armádním bombardérům na palubě. Podle plánu měly být tyto bombardéry vyslány k útoku ze vzdálenosti 400 námořních mil (740,8 km) od japonských břehů. Během cesty na západ \"Hornet\" 14./15. dubna poprvé překročil mezinárodní datovou hranici (MDH).\n\nRáno 18. dubna byl svaz zpozorován japonským hlídkovým člunem \"Nitto Maru č. 23\". Hlídky na \"Hornetu\" zpozorovaly \"Nitto Maru č. 23\" v 7:38. Jeho potopením byl pověřen lehký křižník \"Nashville\", ale hlídkový člun ještě stačil podat rádiem zprávu o kontaktu. Viceadmirál William F. Halsey na palubě \"Enterprise\" proto (po konzultaci s Doolittlem) vydal v 8:00 rozkaz k okamžitému vyslání bombardérů i za cenu toho, že svaz se nacházel přibližně 650 námořních mil (1 203,8 km) od Japonska a bylo pravděpodobné, že bombardérům nebude stačit palivo na bezpečný dolet do Japonci neokupované části Číny.\n\n\"Hornet\" se natočil proti větru na kurz 320° a zrychlil na 27 uzlů (50,0 km/h). Vítr vál rychlostí asi 70 km/h. Loď se zvedala a zase propadala na devítimetrových vlnách, paluba byla mokrá od vodní tříště a bombardéry měly – díky svému rozpětí – mezi koncem pravého křídla a lodním ostrovem jenom něco málo přes 1,2 metru volného místa. Startovací důstojník LT (poručík) Edgar G. Osborne stál na přídi před prvním bombardérem a na jeho signál měly posádky bombardérů startovat: letouny musely opustit palubu, když byla příď nejvýše, těsně předtím, než se začala propadat do vln. První stroj (s/n 40-2344) pilotovaný Doolittlem měl k dispozici pouze 142,3 metru vzletové dráhy. Přesto všechny bombardéry úspěšně odstartovaly. První v 8:20 lodního času z pozice (nebo ) a poslední (s/n 40-2268) v 9:19, respektive 9:21. Poté, co bombardéry odstartovaly, zamířila TF 16 rychlostí 25 uzlů (46,3 km/h) na východ. \"Hornet\" začal připravovat ke startu své vlastní letouny a v 11:15 se opět natočil proti větru, aby vyslal do vzduchu svoji první leteckou bojovou hlídku ( ~ CAP) osmi Wildcatů.\n\nDne 21. dubna (západně od MDH) se na průzkumného letu ztratil LT Gardner D. Randall se svým SBD-2 BuNo 2179 od VB-8. Nakonec se povedlo bombardér navést zpět, ale na dohled od TF 16 mu došlo palivo a pilot musel nouzově přistát na hladinu. I přes následné pátrání doprovodné lodě nikoho z dvoučlenné posádky nenašly.\n\nCestou na východ \"Hornet\" 22./21. dubna opět překročil datovou hranici. Ráno 25. dubna odstartovala letecká skupina \"Hornetu\" k přeletu na MCAS ( ~ Letecká základna námořní pěchoty) Ewa a později téhož dne \"Hornet\" zakotvil v Pearl Harboru.\n\nŽe bombardéry vzlétly z \"Hornetu\" bylo rok po uskutečnění náletu drženo v tajnosti. Když se novináři na konferenci ptali Roosevelta, odkud vzlétly ony bombardéry, dostalo se jim odpovědi, že ze „Šangri-La“. Na památku této události pak byla jedna z letadlových lodí třídy \"Essex\" pojmenována USS \"Shangri-La\". Toto utajování bylo zbytečné, neboť Japonci od zajatých Doolittlových letců věděli, že bombardéry vzlétly z \"Hornetu\". Přesto se ale \"Hornet\" ani jeho posádka kvůli utajování během války nedočkaly veřejného uznání za tento průnik do japonského obranného perimetru. Teprve až 15. května 1995, tedy 53 let po události, byly \"Hornet\" a celá TF 16 odměněny citací ministra námořnictva.\n\nRáno 30. dubna vyplula TF 16 (\"Enterprise\", \"Hornet\", 4 křižníky a 8 torpédoborců) z Pearl Harboru, aby dopravila Wildcaty VMF-212 na Efate a podpořila \"Yorktown\" a USS \"Lexington\" v bitvě v Korálovém moři. \"Hornet\" ke svým 27 Wildcatům přidal ještě jedenáct F4F-3 od VMF-212. Po přeletu z letiště Ewa zpět na \"Hornet\" narazil Wildcat BuNo 5122 LT Bruce L. Harwooda do záchytné bariéry, lodního ostrova a nakonec se převrátil na záda. Pilot vyvázl pouze s lehkým zraněním.\n\nBylo poprvé zavedeno rozdělení letadlových lodí na jednu hlídkující a druhou mimo službu, která se mohla věnovat výcviku. Střídaly se tak, že jedna loď měla jeden den ranní hlídku a druhá dopolední/polední a odpolední a druhý den se prohodily. Ranní hlídkou nad TF 16 byl 1. května pověřen \"Hornet\". Wildcat BuNo 5131 ENS (podporučík) Stephen W. Grovese nedokázal během startu ve 4:52 nabrat dostatečnou rychlost a skončil v moři. Druhý den při startu na hlídku v 11:15 zase skončil v moři ENS Charles M. Kelly se svým Wildcatem BuNo 5095. Oba piloty sice zachránil USS \"Monssen\", ale stav VF-8 tak klesl na 24 operačních Wildcatů. Dne 4. května (nebo až 5. května) překročil \"Hornet\" poprvé rovník a i přes zákaz viceadmirála Halseyho, který se obával vlivu oslav na bojeschopnost lodí, se konala tradiční oslava překročení „čáry“ a křtění „pulců“ (těch, co překročili rovník poprvé). Dne 8./9. května došlo k překročení datové hranice.\n\nBitva v Korálovém moři skončila dříve, než TF 16 dosáhla oblasti. Dne 10. května došlo ke změně markingu letadel na základě \"ALNAV 97 Dispatch 062230\" ze 6. června: bílo–červené pruhy na směrovce byly přemalovány šedomodrou barvou, ve které byl i zbytek vrchních a bočních ploch letadel. Také červený terč uprostřed výsostných znaků byl přemalován bílou barvou.\n\nRáno 11. května se TF 16 nacházela jihovýchodně od Efate. Průzkum z \"Enterprise\" zjistil, že letiště na Efate není vhodné pro přepravované Wildcaty a tak byly Wildcaty VMF-212 odeslány do Nouméa. Téhož dne ještě \"Hornet\" doplnil palivo z doprovodného tankeru a převzal z \"Monssenu\" oba zachráněné piloty. Poté byla TF 16 odeslána na sever k ochraně Ocean a Nauru před očekávanou japonskou invazí (japonská „operace RY“). Velení amerického námořnictva mělo nyní rozdílný pohled na nasazení jediných dvou akceschopných letadlových lodí v Pacifiku. Zatímco vrchní velitel admirál Ernest J. King chtěl TF 16 ponechat v oblasti, admirál Chester Nimitz požadoval její stažení do Pearl Harboru, neboť se obával japonské invaze v centrálním Pacifiku (jak naznačoval radiový odposlech). Nimitz proto pověřil TF 16 úkolem nechat se zpozorovat japonským průzkumem, aby Japonci věděli o americké přítomnosti v jihozápadním Pacifiku a pak se stáhnout do Pearl Harboru. Japonský létající člun typu 97 (H6K/„Mavis“) od \"Jokohama kókútai\" ( ~ letecký pluk/skupina) z Tulagi zpozoroval a nahlásil přítomnost amerických letadlových lodí v 10:15 dne 15. května, čímž byl úkol splněn a TF 16 zamířila do Pearl Harboru.\n\nDne 21./20. května \"Hornet\" opět překročil datovou hranici. Ráno 21. května došlo na \"Hornetu\" k první tragické nehodě, když \"Seaman 1st Class\" (námořník 1. třídy) Stephen I. McGowan vběhl nešťastnou náhodou do točící se vrtule jednoho stroje připraveného na start a ta ho rozsekala na kusy.\n\nV úterý 26. května ráno vyslal \"Hornet\" opět svoje palubní letouny na MCAS Ewa a kolem poledne pak sám zakotvil v Pearl Harboru.\n\nBěhem krátkého pobytu \"Hornetu\" v Pearl Harboru byla jeho letecká skupina držena na MCAS Ewa. Pro piloty bylo velkým překvapením, že nedostali dva dny volna, jako například jejich protějšci z \"Enterprise\" a místo toho museli držet pohotovost od hodiny před svítáním do hodiny po západu slunce. Zda se tak dělo na základě čistě Ringova rozhodnutí není jisté, ale Lundstrom to považuje za nepravděpodobné. Oblibu si tím ale Ring ať tak či onak nezískal a dokonce musel několik pilotů uzemnit pro porušení subordinace.\n\nDosavadní velitel \"Hornetu\" Mitscher měl být povýšen na kontradmirála a novým velitelem se měl stát CAPT Charles P. Mason. Jelikož ale do vyplutí nebyl dostatek času na předání velení, byl během bitvy u Midway kapitánem stále Mitscher, zatímco Mason vše pouze pozoroval.\n\nV přístavu byl z \"Hornetu\" vyložen poškozený Harwoodův Wildcat BuNo 5122 a byly naloženy čtyři náhradní F4F-4. Jeden z nich byl experimentálně vybaven přídavnou nádrží a po otestování a schválení leteckým úřadem měly být obdobně upraveny všechny F4F-4. Během bitvy ale k použití přídavných nádrží nedošlo.\n\nRáno 28. května vyplul \"Hornet\" s TF 16 z Pearl Harboru. Na širém moři přijal zpět svoji leteckou skupinu, která přiletěla z MCAS Ewa. Na MCAS Ewa zůstal pouze letu neschopný Ringův velitelský SBD. TF 16 poté (podle Lundstroma) zamířila kurzem 340° při rychlosti 16 uzlů (29,6 km/h) k Midwayi. Podle Mitscherova bojového hlášení \"Hornet\" ale až do odpoledne 31. května držel kurz 296° a poté přešel na 290°. Dva dny po TF 16 vyplul narychlo opravený \"Yorktown\". Bitva u Midway, ke které se schylovalo, byla jedinou bitvou, kde všechny tři letadlové lodě třídy \"Yorktown\" bojovaly společně: \"Yorktown\" v rámci TF 17, \"Enterprise\" (Spruanceho vlajková loď) a \"Hornet\" jako TF 16. Ze všech tří leteckých skupin měla letecká skupina \"Hornetu\" nejméně zkušeností.\n\nDne 29. května vyslal \"Hornet\" několik svých SBD a F4F na hlídku. Z té se podle Lundstroma a Mitscherova bojového hlášení nevrátil se svým SBD ENS Robert D. Milliman od VS-8. Podle aviationarchaeology.com je ale ztráta Millimana (který je ale řazen k VB-8) a SBD-3 BuNo 4664 uváděna až k 8. červnu.\n\nDne 31. května se na palubě \"Hornetu\" konala porada ohledně plánování útočné vlny, kterou \"Hornet\" vyšle v předpokládané nadcházející bitvě. Zúčastnili se jí velitel letecké skupiny CDR (komandér) Ring, velitel \"Hornetu\" CAPT Mitscher, budoucí velitel \"Hornetu\" CAPT Mason, velitel leteckého provozu CDR Apollo Soucek, velitel VF-8 LCDR Samuel G. Mitchell, velitel VB-8 LCDR Robert R. Johnson, velitel VS-8 LCDR Walter F. Rodee, velitel VT-8 LCDR John C. Waldron a letečtí důstojníci (\"flight officer\" ~ FO) všech čtyř eskader. Waldron během porady požadoval stíhací eskortu pro své pomalé a zastaralé Devastatory. Ring a všichni přítomní důstojníci jednotlivých eskader souhlasili s vyčleněním části Wildcatů pro blízký doprovod Devastatorů, ale Mitscher to zamítl. Na základě zpráv o průběhu bitvy v Korálovém moři trval na tom, že stíhači musí být k dispozici primárně pro ochranu \"Hornetu\". Pro eskortu útočné vlny bude možné uvolnit pouze 10 Wildcatů a ty musí zůstat ve velké výšce spolu se střemhlavými Dauntlessy, aby měly nad japonskými stíhači výškovou převahu.\n\nDne 3. června doplnil \"Hornet\" a ostatní plavidla TF 16 palivo z doprovodných tankerů \"Cimarron\" a USS \"Platte\".\n\nV předvečer bitvy nesl \"Hornet\" (podle Lundstroma a Mitscherova bojového hlášení) celkem 77 letadel ve čtyřech eskadrách, z toho 76 operačních. Mitchellova stíhací VF-8 měla 27 F4F-4 Wildcat, Johnsonova střemhlavá bombardovací VB-8 měla 19 SBD-3 Dauntless, Rodeeho průzkumná VS-8 měla 16 SBD-3 (15 operačních) a Waldronova torpédová VT-8 čítala 15 TBD-1 Devastator. Pouze část stíhacích Wildcatů VF-8 mělo IFF, což v boji stěžovalo rozlišení vlastních stíhačů od nepřátelských bombardérů. Volací znak \"Hornetu\" byl „Blue base“ (Modrá základna) a jeho hlídkující stíhači měli volací znak „Blue“ a pořadové číslo.\n\nBudíček pro piloty a členy posádek na \"Hornetu\" byl v 1:30 a snídaně od 3:00 do 4:00. Slunce vyšlo přibližně ve 4:30 a \"Hornet\" plul ekonomickou rychlostí 13,5 uzlů (25,0 km/h). V 5:34 přišlo první hlášení (bez udání polohy) o objevení japonských letadlových lodí. V 5:45 následovalo další hlášení, že japonská letadla se blíží k Midway. Teprve v 6:03 dorazila zpráva o objevení dvou letadlových lodí i s udanou polohou, podle které se Japonci měli nacházet 175 námořních mil (324,1 km) směrem 247° od Američanů. Nahlášená poloha ale byla chybná a ve skutečnosti byla vzdálenost mezi svazy téměř 200 námořních mil (370,4 km). TF 16 zamířila rychlostí 25 uzlů (46,3 km/h) na jihozápad kurzem 240°, aby zmenšila vzdálenost mezi oběma svazy.\n\n\"Hornet\" se připravoval k vyslání letadel, ale zatím nebylo na \"Hornetu\" jasné, kdy se tak stane, neboť Spruance neinformoval \"Hornet\" o plánovaném startu v 7:00. Teprve v 6:38 signalizovala \"Enterprise\" záměr vyslat letouny v 7:00. Na můstku \"Hornetu\" se konala poslední předletová porada, na které bylo dohodnuto, že Ring povede letouny \"Hornetu\" kurzem 265°. Podle revidované doktríny USF-74 z dubna 1941 měl Ring (jako nejstarší velitel letecké skupiny) vést útok všech letounů TF 16, tedy i letadel z \"Enterprise\". Neexistují ale žádné důkazy, že by se někdo pokusil toto prosadit, což bylo jedině dobře. Ring totiž neměl – na rozdíl od LCDR C. W. McClusky z \"Enterprise\" – vůbec žádné bojové zkušenosti.\n\nV 6:56 se \"Hornet\", natočil proti slabému jihovýchodnímu větru, aby umožnily start svým letounům. Během bitvy u Midway se každá z amerických letadlových lodí rozhodla pro jiný způsob startu svých letounů. V případě \"Hornetu\" to byl společný odlet ( – všechna letadla se po startu seřadí nad lodí a teprve poté zamíří k cíli) se stíhačkami startujícími jako první. Toto pořadí doporučovala předválečná příručka námořnictva z roku 1941. Válečné zkušenosti ze střetnutí letadlových lodí – které ale měl pouze \"Yorktown\" – ukázaly, jak je důležité útok letecké skupiny koordinovat a zaútočit pokud možno najednou. To ale nebylo možné, jestliže pomalé Devastatory odstartovaly jako poslední a rychlé Wildcaty spotřebovaly další palivo při čekání na bombardéry. Navíc během startů musel \"Hornet\" plout na jihovýchod rychlostí 28 uzlů (51,9 km/h), čímž se vzdálenost, kterou musely letouny překonat, zvětšovala.\n\nKvůli nedostatku místa na palubě musel \"Hornet\" rozdělit startovní rozmístění letadel na palubě na dvakrát. Jako první startovalo osm Wildcatů na bojovou hlídku a dva další byly připraveny jako náhrada. Po nich následovalo deset eskortních Mitchellových Wildcatů. Následovalo 34 střemhlavých bombardérů Dauntless: 15 SBD od VS-8 vedených Rodeem, Ring ve vypůjčeném SBD od VB-8 se dvěma wingmany od VB-8 (podle Fishera byl druhým wingmanem ENS Ben Tappan od VS-8) a 16 SBD od VB-8 vedených Johnsonem. Po rozmístění všech těchto letadel na palubě zůstalo na palubě místo již pouze pro šest z patnácti Waldronových Devastatorů. Zbývajících devět TBD bylo vytaženo na palubu až po odstartování všech letounů prvního rozmístění. V 7:42 byly všechny letouny ve vzduchu a v 7:46 signalizoval Ring pokyn ke společnému odletu.\n\nKrátce po odletu útočné vlny nahlásil ENS Stephen W. Groves z bojové hlídky mechanické potíže na svém Wildcatu. V 7:54 nouzově přistál a \"Hornet\" vyslal do vzduchu náhradní Wildcat. Wildcaty z \"Hornetu\" byly pověřeny hlídkováním ve vysoké výšce nad TF 16, proto po startu vystoupaly až do 18 000 stop (5486,4 m).\n\nDauntlessy spolu s Wildcaty se při pátrání po japonských letadlových lodích držely kurzu 265° na kterém se na poradě před startem dohodli Mitscher, Ring, Mitchell a Rodee. Dauntlessy vystoupaly do výšky 19 000 stop (5791,2 m) a stíhačky do 22 000 stop (6705,6 m). Ring přeskupil původní V-formaci V-formací SBD do průzkumné rojnice tak, že on letěl uprostřed, VS-8 po jeho pravici (severní křídlo) a VB-8 po levici (jižní křídlo). Takto bylo možno pokrýt větší plochu oceánu, který se pilotům ztrácel pod vrstvou oblačnosti.\n\nPo deváté hodině začali stíhači hlásit ubývající stav paliva. Jako první se začal návratu dožadovat ENS John E. McInerny, který opustil své místo ve formaci, přeletěl k Mitchellovi a gestikulací naznačoval, že mu dochází palivo. Mitchell mu nařídil zařadit se zpět do formace, což sice McInerny udělal, ale za chvíli byl již opět po boku Mitchellova Wildcatu. Mitchell mu sice opět odpověděl, že se má zařadit, ale McInerny se otočil a zamířil zpět na východ. Spolu s ním odletěl i jeho velitel sekce ENS John Magda. Během obratu McInerny zpozoroval na jihozápadě kouř, ale nikdo z posádek bombardérů se o jeho objevu nedozvěděl. Krátce po odletu McInernyho a Magdy se – asi 150 až 160 námořních mil (277,8 až 296,3 km) od místa startu – k návratu otočily i zbývající Wildcaty. McInernyho a Magdu, kteří letěli jižněji, se jim ale již dohonit nepodařilo. Cestou zpět Wildcaty pomalu klesaly. To sice šetřilo palivo a umožnilo letět rychlostí až 160 uzlů (296,3 km/h), ale na druhou stranu to znesnadňovalo zaměření radiokompasu Zed Bakeru na naváděcí signál radiomajáku YE. Celkovou situaci nezlepšila ani nezkušenost pilotů s používáním Zed Bakeru. Obě skupiny mířily jižně (doprava) od TF 16. Nedlouho po 10:00 zpozorovali piloti větší osmičlenné skupiny světlé lodní brázdy na severu. Jelikož ale nevěděli, kde přesně jsou, došli k závěru, že musí jít o japonské letadlové lodě (nevěděli o McInernyho kontaktu při obratu) a ze strachu před zajetím v případě přistání v jejich blízkosti, se k nim ani nepřiblížili a letěli dál. Ve skutečnosti opravdu našli TF 16 a zahodili svoji jedinou šanci na návrat.\n\nJako prvnímu došlo palivo ENS George R. Hillovi (F-13, BuNo 5117), jehož tělo se nikdy nenašlo. Jako dalším došlo palivo Magdovi a McInernymu, kteří společně nouzově přistáli na vodě. Dne 8. června je zachránila PBY Catalina ENS Thomase Seabrooka od VP-72 z Midwaye. Dalšími trosečníky se stali LTJG Minuard F. Jennings a jeho číslo ENS Humphrey L. Tallman, které 8. června zachránila Catalina ENS Roberta E. Slatera od VP-23. Jako další přišel na řadu ENS C. Markland Kelly, jehož Wildcat F-9 BuNo 5109 se okamžitě potopil. V 10:30 musel sednout Mitchellův wingman ENS Johny A. Talbot, kterého 8. června zachránila Catalina PBY-5 BuNo 2389 od VP-51 LTJG Francise M. Fislera. Přibližně v 10:45 došlo palivo i posledním třem Wildcatům. Mitchell (F-18, BuNo 5119), LT Stanley E. Ruehlow (F-19, BuNo 5123) a LTJG Richard Dick Grey (F-5, BuNo 5086) dosedli společně. Fislerova Catalina je zachránila 9. června. Všech deset eskortních Wildcatů tak bylo ztraceno a spolu s nimi i dva piloti (Hill a Kelly).\n\nNa \"Hornetu\" nikdo nic o tragédii VF-8 nevěděl a až do 8. června byli piloti vedeni jako pohřešovaní. Jedinou zprávu podaly posádky Dountlessů, které zaznamenaly odpoutání Wildcatů a měly za to, že stíhači zamířili k Midway. Jelikož na Midway žádný z nich nedorazil, předpokládalo se (a je to zaznamenáno i v hlášení \"Hornetu\" \"Serial 0018\"), že všichni přistáli na moři, někde ve směru 320° od Midway. Ve skutečnosti ale osm trosečníků driftovalo severovýchodně od Midway.\n\nPo odletu stíhačů pokračovaly Ringovy Dauntlessy ve svém letu kurzem 265°. Aniž by to jejich piloti věděli, minuli Nagumovu \"Kidó Butai\" ( ~ mobilní úderný svaz letadlových lodí) severně a před nimi se nacházel jen širý oceán. Ring nezachytil ani Waldronovu zprávu o kontaktu, kterou Waldron odvysílal kolem 9:20. S ubývajícím palivem i posádky SBD musely začít uvažovat o návratu. Asi 225 námořních mil (416,7 km) od místa startu a někdy po 9:30 Ring otočil formaci velkým obloukem doleva (na jih), aby při zpátečním letu propátral jižněji ležící oblast. Není příliš jasné, co se v následujících okamžicích událo. Ringova formace se rozpadla. Podle Lundstroma zůstal Ring sám a vydal se zpět na východ. Jeho Zed Baker neměl ve velké výšce problém i na takovou vzdálenost zachytit signál radiomajáku YE. Rodeeho VS-8 po několika minutách letu jižním směrem rovněž zamířila na východ. Pouze Johnsonova VB-8 pokračovala jihovýchodním kurzem. Tak se stalo, že VS-8 a Ring při zpátečním letu minuli japonský svaz severně, zatímco VB-8 ho minula jižně. Letecký úder \"Hornetu\" vyšel do prázdna a přitom se japonský svaz nacházel mezi VS-8 a VB-8. Severně letící Rodee a Ring sice cestou zpět zahlédli na jihu kouř ze zasažených japonských letadlových lodí, ale toto pozorování bylo ignorováno.\n\nVětší štěstí v hledání nepřítele mělo 15 Devastatorů VT-8. Jejich velitel LCDR John C. Waldron je vedl v letové hladině 1500 stop (457,2 m) rychlostí 100 uzlů (185,2 km/h) a zpočátku se držel kurzu 265° za odlétajícími Ringovými SBD. Aniž by si toho někdo z VT-8 všiml, vysoko nad nimi se k nim jako doprovod přidalo dest Wildcatů LT Jamese S. Graye (F-1) od VF-6 z \"Enterprise\". Gray si totiž spletl odlétající VT-8 s vlastní VT-6.\n\nWaldron byl rozhodnut – jak před útokem řekl kapitánu Mitscherovi – „vést útok proti nepříteli bez ohledu na následky“. Asi po půl hodině letu kurzem 265°, kolem 8:25, se Waldronova VT-8 otočila doleva na kurz přibližně 246°. Cestou narazila Waldronova skupina na japonský průzkumný hydroplán typu 0 (E13A1/„Jake“). Jednalo se o vracející se průzkumný letoun č. 4 z \"Tone\", který v 8:55 varoval \"Kidó Butai\" rádiem před blížícím se nepřítelem.\n\nWaldron roztáhl všech osm strojů z první divize (svůj T-16 a T-2 až T-8) do průzkumné linie, aby při hledání nepřítele pokryl větší plochu. Tou dobu se TBD dostaly pod vrstvu oblačnosti a Gray nad ní s nimi ztratil kontakt. Časem se Waldronova průzkumná linie začala rozpadat a tak Waldron přikázal letcům opět se semknout do formace. V 9:15 Waldronovi piloti zpozorovali před sebou na jihozápadním obzoru kouř a brzo i tři letadlové lodě. Waldron odvysílal hlášení o kontaktu, které ale \"Hornet\" nezachytil.\n\n\"Kidó Butai\" právě dokončila přistání části hlídkujících stíhačů a Tomonagovy midwayské útočné vlny, když těžký křižník \"Čikuma\" v 9:18 zpozoroval na vzdálenost asi 35 kilometrů blížící se Waldronovy Devastatory. Těžké křižníky \"Tone\" a \"Čikuma\" začaly okamžitě pokládat kouřovou clonu. V 9:20 zahájila \"Čikuma\" palbu ze svých 203,2mm děl hlavní baterie, aby upozornila hlídkující stíhače a \"Kaga\" vyslala do vzduchu šest stíhaček, čímž počet hlídkujících palubních stíhacích letounů typu 0 (A6M2 Reisen/Zero) stoupl na 24. Po zpozorování nového nebezpečí zvýšila \"Kidó Butai\" rychlost a letadlové lodě se začaly otáčet k západu, aby nastavily útočícím Devastatorům své zádě. Z Waldronova pohledu se před ním nacházely tři letadlové lodě, které mu právě nastavily své pravoboky. Nejvíce napravo a nejdál se nacházela \"Kaga\". Uprostřed a nejblíže byla \"Sórjú\" s \"Hirjú\" nalevo. \"Akagi\" byla za \"Hirjú\" a pravděpodobně proto její přítomnost Waldron nezaregistroval.\n\nWaldron vedl VT-8 do útoku na \"Sórjú\". Nejprve rozkázal LT James C. Owensovi (T-9, BuNo 0295) aby s druhou divizí (T-9 až T-15) zaútočil zprava, ale když se přiblížila Zera, povolal Owense zpět: v sevřené formaci se mohly Devastatory navzájem krýt palbou palubních střelců. Devastatory klesly nízko k hladině a pomalu se přibližovaly k cíli. Na VT-8 se vrhlo celkem 10 Zero: čtyřčlenná \"šótai\" ( ~ sekce) \"itó hikó heisó\" ( ~ četař) Masao Tanigučiho z \"Akagi\" a dvě tříčlenné \"šótai\" \"tai'i\" ( ~ poručík) Masao Iizuky a \"itó hikó heisó\" Akira Jamamoty z \"Kaga\". Jeden po druhém během následujících patnácti minut padaly zasažené Devastatory do moře. Když se poslední tři stále ještě letící Devatsatory přiblížily k \"Sórjú\", ta zahájila úhybný manévr otočením doprava (na východ). ENS George H. Gay ve svém TBD-1 BuNo 1518 (T-14) dokázal vypustit své torpédo proti levoboku nebo pravoboku \"Sórjú\" ze vzdálenosti asi 800 yardů (731,5 m). Poté se přehoupl přes její palubu a na druhé straně dopadl do moře. Podle pozdější Gayovy výpovědi je T-14 považován za poslední letící TBD VT-8 a jediný, který svrhl své torpédo. Avšak japonské záznamy tvrdí, že svá torpéda vypustily dva Devastatory a \"Sórjú\" se vyhýbala dvěma torpédům. Gayův T-14 tak nemusel být posledním letícím Devastatorem.\n\nPodle japonských záznamů bylo v 9:42 po všem. Všech 15 TBD-1 od VT-8 bylo sestřeleno, aniž by dosáhly jediného zásahu. Masakr VT-8 přežil jako jediný ENS George H. Gay. Zbývajících 14 pilotů a 15 radistů-palubních střelců zahynulo. Grayovy Wildcaty po celou dobu hlídkovaly nad místem tragédie, ale kvůli vrstvě oblačnosti a rozdílným komunikačním frekvencím neměly o ničem ponětí.\n\nPo sebeobětování posádek torpédových bombardérů VT-8 a poté i VT-6 dorazily na scénu střemhlavé bombardéry (a VT-3, která byla rovněž zdecimována) z \"Yorktownu\" a \"Enterprise\" a těžce poškodily tři ze čtyř japonských letadlových lodí. Dříve bylo obětování posádek pomalých a zastaralých torpédonosných Devastatorů vykládáno jako velký přínos pro vítězství Američanů, neboť odlákaly stíhače do nízkých letových hladin a donutily je vyčerpat palivo a munici. Parshall & Tully, Lundstrom a Rose ve svých pracích ale ukazují, že útok VT-8 měl za následek „pouze“ zdržení vyslání japonské útočné vlny proti americkým letadlovým lodím a přilákání VT-6. Stále ještě měli Japonci dost času vystoupat s čerstvými stíhači do dostatečné výšky, aby mohli zasáhnout proti střemhlavým bombardérům.\n\nMezi 9:32 a 9:50 vyslal \"Hornet\" do vzduchu druhou stíhací hlídku osmi Wildcatů (dvě divize po čtyřech strojích) a také přistála polovina Wildcatů z první hlídky. Zbývající čtyři stroje první hlídky přistály až přibližně v 10:45. Poté \"Hornet\" připravil ke startu osm Wildcatů třetí hlídky. Tu ale \"Hornet\" vyslal do vzduchu až poté, co radar v 11:00 zachytil vracející se SBD. Jako první letěl Ring a za ním s odstupem patnáct SBD z VS-8. Část pilotů své pumy před přistáním odhodila do moře, zatímco zbytek – včetně Ringa – se rozhodl přistát i s podvěšenou pumou. Ring dosedl kolem 11:18 a VS-8 začala přistávat pár minut po něm. Poslední SBD dosedl ve 12:09.\n\nMezitím Johnsonova VB-8 mířila jihovýchodním směrem k Midway. Čtyři SBD se od skupiny oddělily a v 11:45 přistály na \"Hornetu\". Zbývajících čtrnáct strojů pokračovalo k atolu, ale dvěma z nich došlo palivo severozápadně od Midwaye a musely nouzově přistát na hladinu. V laguně atolu přistál i třetí ztracený SBD. Posádky těchto tří ztracených SBD byly později zachráněny. Zbývajících jedenáct SBD přistálo na atolu kolem 11:35. Piloti odhodili před přistáním pumy, což vedlo k obránce k domnění, že se jedná o další nálet a tři SBD byly následovně poškozeny „přátelskou“ protiletadlovou palbou.\n\nV 11:52 zachytil radar na \"Yorktownu\" blížící se Kobajašiho první údernou vlnu z \"Hirjú\". K obráncům \"Yorktownu\" se přidala i čtyřčlenná divize Wildcatů z třetí hlídky \"Hornetu\", kterou vedl LT Warren W. „Hank“ Ford. Rozkaz letět na pomoc \"Yorktownu\" se týkal obou divizí třetí hlídky, ale uposlechla ho pouze Fordova divize. LT Edward J. O'Neill, který vedl druhou divizi (a první sekci), měl vadné rádio a odmítl – v rozporu s doktrínou – předat vedení svému wingmanovi ENS Carlton B. Starkesovi, který rozkaz slyšel. Rovněž velitel druhé sekce LTJG Lawrence C. French měl porouchané rádio a tak se z druhé divize na pomoc \"Yorktownu\" vydali pouze oba wingmani, kteří ale přiletěli příliš pozdě, než aby zasáhli do boje.\n\nFord a jeho wingman ENS Morrill I. „Cookie“ Cook se z výšky 20 000 stop (6096 m) vrhli na doprovodná Zera pod sebou. Ford si nárokoval jedno Zero, ale poté se – nebýt pomoci ENS Johna B. Baina od VF-3 z \"Yorktownu\" – málem stal obětí jiného. Cook, který se od svého velitele oddělil, si nárokoval dvě Zera. Celkem si američtí stíhači nárokovali sedm sestřelených Zero jistě a další pravděpodobně, či poškozená. Ve skutečnosti ale Japonci přišli nad TF 17 pouze o tři Zera.\n\nZbývající dva stíhači Fordovy divize se zaměřili na palubní bombardéry (\"kanbaku\") typu 99 (D3A1/„Val“), které se blížily k \"Yorktownu\". ENS George Formanek si nárokoval sestřelení jednoho \"kanbaku\". Jeho wingman ENS Stephen W. Groves (F-17, BuNo 5089 nebo 5118) se ale z mise nevrátil. Podle Formaneka ho měli na svědomí vlastní protiletadloví dělostřelci. Později bylo Grovesovi in memoriam přiznáno sestřelení druhého \"kanbaku\".\n\nKdyž ve 12:09 dokončil \"Hornet\" přistávání navrátilých SBD, vyslal ve 12:25 do vzduchu pět Harwoodových Wildcatů čtvrté hlídky, které zamířily k \"Yorktownu\". Po jejich startu přijal \"Hornet\" tři stíhače z vlastní hlídky. Poté došlo na palubě \"Hornetu\" k nehodě. Zraněný ENS Daniel C. Sheedy od VF-3, který se vracel z doprovodu bombardérů, se rozhodl se svým poškozeným F4F-4 Wildcatem (F-24, BuNo 5239) přistát na \"Hornetu\". Při prudkém přistání ve 12:29 se zhroutila pravá podvozková noha, F-24 se stočil doprava a došlo k výstřelu asi dvouvteřinové dávky ze všech šesti 12,7mm kulometů, která zasáhla zadní část lodního ostrova. Tam zabila pět a zranila dalších dvacet mužů posádky. F-24 byl jako neopravitelný shozen přes palubu.\n\nVe 12:53 vyslal \"Hornet\" další tři Wildcaty LTJG John F. Sutherlanda na hlídku nad TF 16. Mezi 13:16 a 13:29 přistálo na \"Hornetu\" šest Wildcatů od VF-3 (Crommelin, Bain, Bass, Markham, Bright a Barnes) a zbývající tři stíhači Fordovy divize ze třetí hlídky. Jako poslední sedal Barnes (3-F-5) a opět došlo k výstřelu dávky z kulometů, která ale tentokrát nikoho nezranila.\n\nVe 13:50 došlo k zajímavému incidentu, když éterem zazněl perfektní angličtinou vyslovený příkaz (~ Všem modrým hlídkám [tzn. VF-8]: vraťte se pro šťávu). Jednalo se o japonský pokus ochromit americké krytí. Návodčí z \"Enterprise\" proto okamžitě varoval hlídky před japonským vměšováním.\n\nTěsně po 13:56 uvolnil návodčí z \"Yorktownu\" oba wingmany O'Neillovy divize (Starkes a Smith) ze třetí hlídky, kteří dosud hlídkovali a prověřovali (~ neidentifikované letouny) nad \"Yorktownem\". Oba se vydali s ubývajícím palivem k \"Hornetu\", kam je následovalo i všech pět Harwoodových Wildcatů čtvrté hlídky. Rovněž O'Neill a French, kteří celou dobu hlídkovali nad TF 16, sestoupili na přistání. Ve 14:09 přistál O'Neill a hned po něm French. Ve 14:19 přistál Starkes, ale ENS James C. Smith byl „odmávnut“ na další okruh, který ale již nedokončil. Po vyčerpání paliva ve 14:22 přistál na hladině a následně jej zachránil torpédoborec USS \"Conyngham\". Jednalo se o dvanáctý Wildcat, který toho dne VF-8 ztratila.\n\n\"Hornet\" měl ve 14:30 ve vzduchu na hlídce celkem osm Wildcatů a spolu s \"Enterprise\" se začal připravovat k vyslání druhé vlny bombardérů. To zabránilo vyslání dalších stíhačů na pomoc \"Yorktownu\", ke kterému se blížila druhá vlna z \"Hirjú\". Z osmi modrých stíhačů se na pomoc \"Yorktownu\" vydala Sutherlandova trojice, ale ve výšce 18 000 stop (5486,4 m) letící stíhači nebyli schopní najít nízko letící palubní útočné letouny (\"kankó\") typu 97 (B5N2/„Kate“) a do boje nezasáhly. Teprve až ve 14:50 vyslal \"Hornet\" další hlídku osmi Wildcatů (4 od VF-8 a 4 od VF-3).\n\nVe 14:45 letoun z \"Yorktownu\" objevil zbývající akceschopnou japonskou letadlovou loď \"Hirjú\". \"Hornet\" zachytil hlášení o kontaktu a Mitscher nechal připravit novou údernou vlnu. \"Enterprise\" se také chystala vyslat své letouny, ale opět nikoho na \"Enterprise\" nenapadlo předat rozkazy na \"Hornet\". Mezitím se nad \"Hornetem\" objevilo jedenáct Johnsonových SBD, které se vracely z mezipřistání na Midway. Mitscher proto rozhodl přerušit přípravu nové vlny a nechat přistát čekající letouny. První z nich dosedl v 15:10 a poslední o půl čtvrté. Spolu s nimi přistálo i všech pět Wildcatů Harwoodovy čtvrté hlídky a dva stíhači z VF-3 (Haas a Dibb).\n\nTeprve kolem půl čtvrté signalizovala \"Enterprise\" rozkaz vyslat druhou vlnu bez doprovodu stíhaček. V 16:03 vyslal \"Hornet\" druhou vlnu 16 střemhlavých bombardérů složenou ze strojů VS-8 i VB-8 a kterou vedl LT Edgar E. Stebbins od VS-8. Po startu bombardéry nabraly kurz 278°. Cestou se dva bombardéry musely obrátit zpět. Cílem zbývajících čtrnácti byla \"Hirjú\", ale když piloti z \"Hornetu\" přiletěli v 17:20 na místo, našli ji již v plamenech. Předešli je o něco dříve startující střemhlavé bombardéry VS-6, VB-6 a VB-3 z \"Enterprise\". Stroje z \"Hornetu\" proto napadly doprovodná plavidla. Hubáček uvádí, že se jejich cílem stala bitevní loď \"Haruna\" a těžký křižník \"Čikuma\". Podle Parshall & Tully a Hackett & Kingsepp se jejich cílem stala dvojice křižníků \"Tone\" a \"Čikuma\". Na rozdíl od Mitscherova tvrzení v oficiálním hlášení, které nárokuje tři zásahy na bitevní lodi a dva zásahy těžkého křižníku, se všichni výše zmínění historikové shodují, že se Stebbinsovým bombardérům nepodařil ani jeden zásah. Jediným pozitivem pro piloty z \"Hornetu\" tak mohlo být to, že i přes přítomnost japonských stíhačů (které ale letci z \"Hornetu\" nezaznamenali) nebyl žádný SBD sestřelen.\n\nV 18:57 začaly na \"Hornetu\" přistávat hlídkující Wildcaty a vracející se Stebbinsova druhá vlna. Všechny stroje přistály v pořádku a letecké operace toho dne pro \"Hornet\" skončily.\n\nV 19:15 se \"Hornet\" spolu s ostatními loděmi otočil na kurz 090° a zamířil na východ, aby se vyhnul případnému nočnímu střetu s japonskými hladinovými jednotkami. Ve 23:10 byly ostatky pěti mužů posádky zabitých při nouzovém přistání Sheedyho Wildcatu pohřbeny do moře. O půlnoci byl kurz změněn na severní.\n\nMezi historiky nepanuje jednoznačná shoda ohledně toho, co se dělo po půlnoci na 5. června. Podle Lundstroma změnila TF 16 po půlnoci kurz kvůli falešnému radarovému kontaktu opět na východ. Ve 2:00 se lodě otočily o 180° na západní kurz 270°, aby naopak zmenšily vzdálenost pro plánované ranní letecké operace. Ve 4:20 byl kurz upraven na jihozápadní a lodě vpluly do mlhy a deště. Podle Hubáčka po změně kurzu na severní následovala změna kurzu na jižní a následně na západní. Podle Rose po změně kurzu na severní následovala v 1:45 změna kurzu na západ. Podle Mitscherova hlášení po půlnoční změně kurzu na sever následovala v 1:48 změna kurzu na 270°. Podle \"Combat Naratives\" z roku 1943 plula TF 16 na sever až do radarového kontaktu v 0:44. Poté se otočila na východ a později na jih a až ve 2:00 měl být nastaven západní kurz 270°. Všechny zdroje se ale shodují v tom, že časně ráno plul \"Hornet\" na západ.\n\nV 7:30 byla rychlost změněna na 25 uzlů (46,3 km/h). Podle Hubáčka zamířila TF 16 na severozápad vstříc poškozené \"Hirjú\" (která se ale potopila krátce po deváté hodině – což Američané nevěděli) po osmé hodině ráno. Podle Lundstroma se tak stalo až v 11:00 stále rychlostí 25 uzlů. Stíhací hlídku nad svazem držela \"Enterprise\". Pro \"Hornet\" to znamenalo klidné ráno, které bylo přerušeno pouze přistáním šesti Wildcatů (F-1, F-10, F-12, F-13, F-15 a F-21) LCRD Johna S. Thache (F-1) od VF-3 z první hlídky \"Enterprise\". Ty po hlídce přistály na \"Hornetu\", aby kompenzovaly ztráty VF-8 z předchozího dne. \"Hornet\" tak nyní nesl 29 F4F-4 (15 od VF-8 a 14 od VF-3). VF-3 se ve skutečnosti skládala ze samotné VF-3 (původně z USS \"Saratoga\") sloučené s VF-42 (původně z USS \"Ranger\"). Když byla VF-3 nyní sloučena se zbytkem \"Hornetí\" VF-8, byl tento hybrid pod velením LCDR Thache označován jako „VF-3/42/8“.\n\nPodle Lundstroma odstartovalo v 15:12 12 SBD od VB-8 vedených CDR Ringem. Následovaly je bombardéry z \"Enterprise\" a v 15:43 se na cestu vydala druhá vlna 14 SBD, kterou vedl LCDR Rodee. Podle Mitscherova hlášení odstartovalo všech 26 SBD najednou v 15:12 a podle Parshall & Tully odstartovala první vlna 11 SBD až v 15:30, zatímco druhá vlna v 15:43 měla mít 21 strojů.\n\nNěkteré bombardéry z \"Hornetu\" byly – navzdory Spruanceho rozkazu – podvěšeny 1000lb (453,6 kg) pumou. Cílem byly zbytky \"Kidó Butai\" spolu s předpokládanou letadlovou lodí. Ring vedl svoji skupinu kurzem 324° a cestou narazil v 17:15 na „lehký křižník“. Pokračoval dál v pátrání až do vzdálenosti 315 námořních mil (583,4 km), ale žádné další hladinové jednotky nepřítele nenašel. Cestou zpět se proto Ringova skupina vrhla v 18:08 na onen „lehký křižník“, který byl ve skutečnosti torpédoborec \"Tanikaze\". \"Tanikaze\" byl vyslán, aby potopil \"Hirjú\" v případě, že by se stále ještě držela na hladině. Torpédoborec se všem svrženým pumám obratně vyhnul – střepiny jedné z pum pouze zasáhly zadní dělovou věž a následná exploze zabila její šestičlennou obsluhu – a bombardéry se vydaly zpět k TF 16.\n\nNa mateřské lodě se bombardéry vracely již za tmy a s posledními kapkami paliva v nádržích. Obě letadlové lodě – navzdory nebezpečí útoku ponorek – rozsvítily palubní světla a když se k \"Hornetu\" blížil se svým Dauntlessem velitel VB-8 LCDR Johnson, byly dokonce rozsvíceny dva světlomety a namířeny k obloze. LT Ray Davis od VS-8 se svým SBD přistál nouzově na hladině a byl následně vyzvednut na palubu USS \"Aylwin\". Až na Davise přistály všechny ostatní SBD v pořádku i když ne vždy na své letadlové lodi. Na \"Hornetu\" přistál SBD 6-S-1 z \"Enterprise\", zatímco pět SBD z \"Hornetu\" přistálo na \"Enterprise\". Byl mezi nimi i SBD 8-B-2.\n\nPo nočním přistání – které bylo pro mnohé piloty jejich prvním – nejeden z pilotů využil povolené „lékařské“ brandy. Na lodích US Navy byla jinak konzumace alkoholických nápojů zakázaná.\n\nBěhem noci na 6. června plul \"Hornet\" 15 uzly (27,8 km/h) kurzem 280°. V noci dorazila zpráva o záchraně ENS Gaye. Osud zbývajících pilotů a členů posádek pohřešovaných letadel VT-8 a VF-8 zůstával stále neznámý.\n\nV 5:00 ráno 6. června byla TF 16 více než 350 námořních mil (648,2 km) severozápadně od Midway. \"Hornet\" vyslal šest \"Wildcatů\" na časnou ranní hlídku. Mezi letouny, které ráno odstartovaly z \"Enterprise\" na průzkum, byly i SBD z \"Hornetu\", které předchozího večera přistály na \"Enterprise\". Byl mezi nimi i SBD 8-B-2, který v 6:45 hlásil kontakt s „jednou letadlovou lodí a pěti torpédoborci“. Po jeho přistání na \"Hornetu\" se ukázalo, že hlášený kontakt měla být bitevní a ne letadlová loď. Ve skutečnosti zahlédnuté lodě nebyly ani letadlové, ani bitevní, ale jednalo se o dva Kuritovy poškozené těžké křižníky \"Mogami\" a \"Mikuma\", které se v noci ze 4. na 5. června srazily a teď zůstaly pozadu. \"Mogami\" měla zdemolovanou příď a \"Mikuma\" měla protrženou palivovou nádrž.\n\n\"Hornet\" zrychlil na 25 uzlů a otočil se na jiho–jihozápad. V 7:57 opustil palubu \"Hornetu\" první ze 34 strojů první útočné vlny. Tvořilo jí 26 SBD-3 (vypůjčený Ringův, 11 od VB-8, 12 od VS-8 a po jednom od VS-5 a VS-6) vedených CDR Ringem a 8 F4F-4 LT Forda z původní VF-8. Osm SBD neslo 500lb (226,8 kg) pumu a zbývající SBD nesly po jedné 1000lb pumě. Stíhači byli vyzbrojeni pouze palubními kulomety a byli vysláni pro případ, že by Japonci měli v oblasti ještě nějaké letadlové lodě. Po startu útočné vlny zahájil \"Hornet\" v 8:15 příjem vracejících se SBD (které startovaly z \"Enterprise\") z ranního průzkumu. Po ukončení leteckých operací přešel \"Hornet\" na jihozápadní kurz.\n\nV 9:30 zpozorovaly bombardéry z \"Hornetu\" cíl a v 9:50 přešly do střemhlavého letu. Protiletadlová palba obou křižníků a dvou doprovodných torpédoborců sestřelila dva SBD: stroj BuNo 4677 ENS Donalda T. Griswolda od VB-8 a ENS Vammena (6-S-1, BuNo 03207) od VS-6. Jejich posádky zahynuly. Doprovodní stíhači, kteří ve vzduchu nenarazili na odpor, se přidali k útoku a postřelovali japonská plavidla svými šesti půlpalcovými kulomety. Co dokáží s lodní nástavbou, jim před dvěma dny názorně ukázal ENS Sheedy.\n\nPo náletu si piloti (podle Mitscherova hlášení) nárokovali tři zásahy na „bitevní lodi“ (chybně klasifikovaná \"Mikuma\") a dva na „těžkém křižníku“ (\"Mogami\"). Japonské záznamy (podle Parshall & Tully) ale potvrzují pouze dva zásahy na \"Mogami\" (skórovala VS-8: jedna puma pronikla pancéřováním zadní dělové věže a zabila celou její posádku, druhá explodovala uprostřed lodě a zničila torpédomety) a pouze blízké dopady pum u \"Mikumy\".\n\nV 10:35 přistál první letoun z útočné vlny zpátky na \"Hornetu\". V 10:45 již byly všechny letouny zpět na palubě. Po Ringovi zaútočily na křižníky bombardéry z \"Enterprise\" a zasáhly oba křižníky. Letouny první vlny byly na \"Hornetu\" dotankovány, přezbrojeny a ve 13:30 začalo 24 Dauntlessů startovat ke třetímu a poslednímu úderu. Tentokrát již letěly bez stíhacího doprovodu a každý nesl 1000lb pumu. Cestou se musel jeden SBD otočit a nouzově přistát na \"Hornetu\" ve 14:00. Po tomto nouzovém přistání přijal kolem 14:15 \"Hornet\" na palubu ještě tři vracející se SBD z útočné vlny \"Enterprise\".\n\nPoslední vlna z \"Hornetu\" se vrhla do útoku kolem 15:00. Jedna z bomb explodovala na zádi torpédoborce \"Arašio\", kde způsobila masakr mezi trosečníky z \"Mikumy\". Kromě toho si američtí piloti nárokovali až šest dalších zásahů 1000lb pumami na \"Mikumě\" a jeden na \"Mogami\", kde puma zasáhla plošinu pro hydroplány. I přes těžká poškození \"Mogami\" nakonec unikla, zatímco \"Mikuma\" se potopila v 19:30. Letouny poslední útočné vlny se vrátily v 15:28 beze ztrát. Po jejich přistání se TF 16 v 19:07 otočila na severovýchod a bitva u Midway skončila.\n\nCelkem přišla palubní skupina \"Hornetu\" během celé bitvy o 32 až 37 letadel (bez započítání vyčleněné části VT-8 na Midway): VF-8 o 12 Wildcatů, VT-8 o všech 15 Devastatorů a ztráty VS-8 a VB-8 byly buďto po pěti Dauntlessech z VB-8 a VS-8, nebo pět SBD z VB-8 a jeden z VS-8, nebo jenom pět SBD bez bližšího určení jednotky, jak uvádí Mitscher v hlíšení.\n\nTF 16 mířila na setkání s tankery \"Cimarron\" a USS \"Guadalupe\". Dne 8. června se za snížené viditelnosti ztratily dva SBD. Jeden z nich nakonec přistál na Midway. Dne 9. června došlo na \"Hornetu\" k další tragické nehodě, když při doplňování paliva z \"Cimarronu\" zahynul příslušník personálu VT-8 James C. Hawkins. Po doplnění paliva z tankerů 9. června se 10. června TF 16 setkala se zbytky TF 17 posílenými o \"Saratogu\". Ráno 11. června na \"Hornet\" přeletělo ze \"Saratogy\" devět náhradních SBD-3 LT Keith E. Taylora od přepravní jednotky a deset nových TBF-1 Avenger od detašmentu VT-8 LT Harolda H. Larsena. Poté, co TF 16 obdržela nová letadla, zamířila v 11:00 na sever, aby se zapojila do plánovaných bojů u Aleut. Po několika hodinách plavby byl rozkaz odvolán a TF 16 obrátila k Pearl Harboru. Ráno 13. června odeslal \"Hornet\" své letouny na MCAS Ewa a ještě téhož dne zakotvil v Pearlu.\n\nPo návratu od Midway až do 17. srpna zůstal \"Hornet\" v Pearl Harboru. Posádka potřebovala odpočinout, neboť od vyplutí z Norfolku se prakticky nezastavila. Také bylo třeba dát dohromady novou palubní skupinu a čas v přístavu byl využit i pro různé modifikace.\n\nDne 26. června byl z hangárové paluby odstraněn katapult H 2. Počátkem července byl na \"Hornet\" nainstalován nový metrový radar CXAM pro sledování vzdušných i hladinových cílů, který byl demontován z potopené bitevní lodě USS \"California\" a který nahradil dosavadní metrový radar SC. K plánované výměně 28mm čtyřčat za čtyřhlavňové 40mm Boforsy ale nedošlo, neboť do Pearl Harboru žádné nedorazily. Protiletadlová výzbroj byla posílena jenom o pět Oerlikonů na celkový počet 32 hlavní. Těchto pět nových 20mm kanónů bylo rozmístěno následovně: dva posílily baterii vedle můstku (nyní šest hlavní), dva byly umístěny na zádi ve výřezech na okraji letové paluby a jeden na zádi na levoboku za stanovištěm LSO.\n\nLetecká skupina \"Hornetu\" byla reorganizována. LCDR Henry G. Sanchez se svojí VF-72 nahradil stíhací VF-8. VF-72 předtím sloužila v Atlantiku na USS \"Wasp\". Sanchez do svojí jednotky přibral i některé piloty z VF-8 a zbytek Wildcatů, takže VF-72 měla 36 F4F-4. VF-8 se ze ztrát a kanibalizace již nevzpamatovala a 25. srpna byla deaktivována. Zdevastovaná VT-8 byla nahrazena nově sestavenou VT-6 (původní VT-6 z \"Enterprise\" byla rovněž zdecimována u Midwaye) s TBF-1 Avengery.\n\nTaké velení prodělalo změny. Novým velitelem \"Hornetu\" se 15. června stal CAPT Charles P. Mason. Novým velitelem leteckého provozu místo Souceka se stal bývalý zkušební pilot CDR Marcel E. A. Gouin. CDR Ring odešel a na uvolněné místo velitele letecké skupiny nastoupil na CDR povýšený Walter F. Rodee.\n\nProběhla také cvičná plavba v okolí Pearl Harboru.\n\nDne 17. srpna vyplul \"Hornet\" – v rámci TF 17 kontradmirála George D. Murraye – k Šalomounovým ostrovům, aby se zapojil do bojů o Guadalcanal. Vedle \"Hornetu\" se TF 17 skládala ještě z těžkých křižníku USS \"Northampton\" a USS \"Pensacola\", protiletadlového křižníku USS \"San Diego\" a šesti torpédoborců.\n\nPři vyplutí disponovala Sanchezova VF-72 celkem 37 F4F-4 (32 operačních) a jedním odlehčeným průzkumným F4F-7 (BuNo 5268). VB-8 s 16 SBD-3 velel LCDR Alfred B. Tucker III a VS-8 s dalšími 16 SBD-3 velel LCDR William J. Widhelm. VB-8 a VS-8 měly celkem 24 SBD operačních. VT-6 s 16 TBF-1 (13 operačních) velel LT Edwin B. Parker. CDR Rodee měl navíc k dispozici vlastní TBF-1. Kromě těchto vlastních letadel nesl \"Hornet\" ještě dalších dvacet nových F4F-4, které byly s demontovanými křídly zavěšeny pod stropem hangáru. V jihozápadním Pacifiku, kam měl \"Hornet\" namířeno, byl totiž zoufalý nedostatek stíhačů. Celkem tak \"Hornet\" na své poslední plavbě z Pearl Harboru nesl 107 letadel, z toho 57 stíhacích F4F-4. Na palubě se nacházeli i dva váleční korespondenti Thomas C. „Tom“ Lea a John R. Hersey.\n\nCestou na jihozápad překročil \"Hornet\" opět rovník, tentokrát na 174. stupni západní délky. Dne 19. srpna během hlídkového letu začal Tuckerův SBD-3 BuNo 03191 hořet. Tucker sice opustil stroj na padáku, ale přivolaný torpédoborec nikoho nenašel. Novým velitelem VB-8 se tak stal Widhelm a na post velitele VS-8 nastoupil její výkonný důstojník LT James E. Vose.\n\nDo cílové oblasti \"Hornet\" dorazil 29. srpna. Toho rána se 50 námořních mil (92,6 km) východně od San Cristobal TF 17 připojila k Fletcherově TF 61 s letadlovými loděmi \"Saratoga\" (Fletcherova vlajková loď) a \"Wasp\", přičemž TF 17 byla začleněna do TF 61 jako TG 61.2. Spolu s celou TF 61 pak \"Hornet\" zamířil na jih. Fletcher totiž se svými loděmi křižoval východně od San Cristobal – mimo dosah japonských letadel z Rabaulu. Během dne plul na jih k Espiritu Santo a během noci se zase vracel zpět na sever. Dne 30. srpna se od TF 61 odpojil \"Wasp\" s doprovodem (TG 61.3 respektive TF 18) kvůli doplnění zásob. V 7:48 31. srpna byla \"Saratoga\" zasažena torpédem z ponorky \"I-26\" a \"Hornet\" se tak až do návratu \"Waspu\" stal jedinou akceschopnou letadlovou lodí TF 61.\n\nV 19:00 téhož dne se \"Hornet\" spolu se zbytkem TF 17 oddělil od TF 61 a zamířil k předem naplánovanému setkání s tankerem 250 námořních mil (463 km) jihovýchodně od Espiritu Santo. Během tankování obdržel 3. září RADM Murray rozkaz držet se s TF 17 jižně od 12. jižní rovnoběžky (doposud to byla 10.) a východně od linie Ndeni–Espiritu Santo. VADM Robert L. Ghormley ( ~ velitel jižního Pacifiku) chtěl tímto rozkazem stáhnout TF 17 z operační oblasti japonských ponorek a zaujmout pozici pro případné napadení japonského loďstva – o kterém nevěděl, kde se zrovna nachází – z východu. Zároveň tím ale Guadalcanal připravil o podporu \"Hornetu\".\n\nPo dokončení tankování se TF 17 vydala na severozápad. Navzdory Ghormleyho rozkazům se Murray rozhodl proniknout až k jižním Šalomounům. Časně ráno 5. září překročila TF 17 linii Ndeni–Espiritu Santo a v 8:00 následujícího dne se TF 17 nacházela již 250 námořních mil (463 km) západně od této linie. Jihozápadně od San Cristobal a 75 námořních mil (138,9 km) od Rennellova ostrova se TF 17 otočila na jihovýchod a rychlostí 15 uzlů (27,8 km/h) se začala stahovat. Ve 12:45 vyslal \"Hornet\" do vzduchu tříčlennou protiponorkovou hlídku Avengerů. Tou dobou se ke svazu přiblížila japonská ponorka \"I-11\", pronikla clonou doprovodných plavidel a vystřelila na \"Hornet\" tři torpéda. Ve 12:51 byla blížící se torpéda zpozorována jak hlídkou na \"Hornetu\", tak letadly ve vzduchu. ENS John Cresto svrhl ze svého Avengeru jednu 325 librovou (147,4 kg) hlubinnou pumu, která zneškodnila dvě torpéda, zatímco třetí torpédo minulo. V 17:30 zaznamenala čtyřčlenná hlídka Wildcatů vedená LT Sutherlandem další kontakt s ponorkou nedaleko svazu a Sutherlandovi piloti na ponořující se ponorku zaútočili svými kulomety.\nBěhem noci na 8. září plul \"Hornet\" na severovýchod, směrem k ostrovům Santa Cruz a ráno překročil linii Ndeni–Espiritu Santo, čímž se vrátil do oblasti nařízené Ghormlayem. Poté \"Hornet\" zamířil na jih, aby doplnil palivo z tankeru 125 námořních mil (231,5 km) severovýchodně od Espiritu Santo.\n\nDne 9. září poslal \"Hornet\" 34 svých letadel na Espiritu Santo, kde měly zůstat přes noc. Na \"Hornetu\" se tím uvolnil prostor pro smontování rozložených F4F-4. Piloti VF-72 následujícího dne přelétli 19 F4F-4 a jeden F4F-7 na Espiritu Santo, kde je předali leteckým silám jižního Pacifiku (). Poté se v kokpitech strojů, které byly na Espiritu Santo „uklizeny“ předchozího dne, vrátili zpět na \"Hornet\".\n\nTF 17 doplnila palivo a v 8:00 dne 11. září se k ní severovýchodně od Espiritu Santo přidala TF 18 soustředěná kolem \"Waspu\". Oba svazy byly opět sloučeny do TF 61, které z \"Waspu\" velel RADM Leigh Noyes. Pro \"Hornet\" tak skončilo první jedenáctidenní období, kdy byl jedinou akceschopnou americkou letadlovou lodí v jižním Pacifiku. Po setkání s \"Waspem\" se jediné dvě americké letadlové lodě v oblasti začaly připravovat na odražení dalšího japonského postupu hlášeného rozvědkou.\n\nDne 9. září obnovilo císařské námořní letectvo denní útoky na Guadalcanal ze základen v Rabaulu. Na bezměsíčnou noc z 12. září naplánoval \"šóšó\" ( ~ generálmajor) Kijotake Kawaguči pozemní ofenzívu proti americkým pozicím na Guadalcanalu. Za této situace bylo 11. září rozhodnuto, aby TF 61 dopravila 19 náhradních F4F-4 z Espiritu Santo na Guadalcanal. Jelikož většina pilotů VMO-251 a VMF-212 neměla zkušenosti s přistáním na letadlové lodi, museli přelet z Espiritu Santo na letadlové lodě vykonat stíhači z letadlových lodí \"Hornet\" a \"Wasp\". Dne 12. září odstartovalo z \"Hornetu\" deset SBD od VB-8, aby na Espiritu Santo dopravilo piloty VF-72. Ti pak odpoledne přelétli deset z 19 F4F-4 na \"Hornet\". SBD na zpáteční cestě vzaly na palubu piloty námořní pěchoty. Krátce po startu z Espiritu Santo musel ENS Philip F. Grant se svým SBD nouzově přistát na hladině. On i jeho pasažér od VMO-251 byli při přistání zraněni a později je vyzvedl minonosný torpédoborec USS \"Gamble\".\n\nV noci na 13. září odrazila americká námořní pěchota první Kawagučiho útok v bitvě u Edson's Ridge a pro další den tak udržela perimetr kolem letiště. Před východem slunce odstartovalo 290 námořních mil (537,1 km) jihovýchodně od Guadalcanalu z \"Hornetu\" devět F4F-4 od VMO-251. Stíhačky na Hendersonově letišti přistály ještě před pravidelným japonským náletem a ještě téhož dne se zapojily do bojů. Na palubě \"Hornetu\" zůstal jeden z transportovaných Wildcatů (BuNo 03455), neboť kvůli havárii Grantova SBD nebylo dost pilotů pro všech deset stíhaček.\n\nPo odeslání letadel na Guadalcanal ráno 13. září se TF 61 začala stahovat na východ k ostrovu Vanikoro. Po jedenácté hodině zachytila TF 61 zprávu, že jedna Catalina zpozorovala dva japonské křižníky severně od Santa Cruz. V 11:10 byla samotná TF 61 zpozorována a nahlášena japonským létajícím člunem typu 2 (H8K1/„Emily“) \"tokumu čú'i\" ( ~ speciální mladší poručík) Kijoši Mizukury od \"Jokohama kókútai\" z Rabaulu. Mizukurovo hlášení odstartovalo sled událostí, které málem vedly k další bitvě letadlových lodí.\n\nTF 61 se po několik následujících hodin snažila přiblížit ke kontaktu hlášenému Catalinou. Ukázalo se ale, že šlo o omyl. Během noci pak TF 61 dosáhla oblasti východně od Vanikoro.\n\nRáno 14. září vyplul z Espiritu Santo konvoj šesti transportních lodí přepravujících na Guadalcanal 7. pluk 1. divize námořní pěchoty a zásoby. TF 61 měla poskytnout konvoji vzdálené krytí a tak se opět otočila na západ a v 10:00 se nacházela jižně od Vanikoro a přibližně 140 námořních mil (259,3 km) severně od konvoje. Toho dne nad svazem hlídkovaly letouny z \"Waspu\" a \"Hornet\" byl držen v záloze s letouny první úderné vlny připravenými na palubě.\n\nV 10:35 přišla první zpráva od PBY-5 91-P-8 LT Glen E. Hoffmana od VP-91, která oznamovala zpozorování Kondóova předsunutého svazu severozápadně od Santa Cruz na pozici – tedy 325 námořních mil (601,9 km) severo–severozápadně od TF 61. Japonské letadlové lodě \"Šókaku\", \"Zuikaku\" a \"Zuihó\" byly na moři již několik dní a nyní pátraly po svých amerických protějšcích, které předchozího dne nahlásil Mizukura. Následující Hoffmanova zpráva v 10:45 velikost Kondóova svazu značně nadsadila: hovořila o čtyřech bitevních a sedmi letadlových lodích.\n\nV 11:01 změnila TF 61 kurz na 330° a zvýšila rychlost na 23 uzlů (42,6 km/h), aby se přiblížila k nepříteli a mohla zaútočit. V 11:40 Hoffman upřesnil kontakt jako tři bitevní lodě, čtyři křižníky, čtyři torpédoborce a jednu transportní loď. V 11:56 přišlo hlášení od Cataliny 23-P-4, která objevila Nagumovy letadlové lodě 200 námořních mil (370,4 km) severně od předsunutého svazu.\n\nRADM Noyes se rozhodl napadnout předsunutý svaz. Ve 13:15 se TF 61 otočila proti větru na jihovýchod a \"Hornet\" vyslal údernou vlnu šestnácti SBD-3 od VS-8 a VB-8 a šesti pumami vyzbrojených TBF-1, eskortovaných šestnácti F4F-4 a jedním Rodeeho velitelským TBF. Zároveň \"Wasp\" vyslal své SBD na bojový průzkum. Ve 13:40 přešla TF 61 na kurz 300° při rychlosti 20 uzlů (37,0 km/h).\n\nI Japonci se pokoušeli najít svého protivníka, ale jelikož se jim to zatím nepodařilo, odvolal Jamamoto předsunutý svaz na sever, čímž se Kondó dostal mimo dosah palubních letounů. Hoffman o tom podal zprávu ve 14:15, která ale byla zachycena až v 15:35. Rodee vedl svoji údernou vlnu až do vzdálenosti 225 námořních mil (416,7 km) od \"Hornetu\", ale nic nenašel a rozhodl se k návratu. V 16:00 se TF 61 opět natočila proti jihovýchodnímu větru a v 16:48 přistál na \"Hornetu\" první z vracejících se letounů útočné vlny. Ve 23:00 se TF 61 otočila na západ, rychlost 16 uzlů (29,6 km/h).\nDne 15. září byl \"Hornet\" – stejně jako předchozí den – určen jako záložní letadlová loď pro vyslání leteckého úderu, zatímco letouny z \"Waspu\" držely letecké hlídky. V 11:05 se na radaru \"Hornetu\" objevil neidentifikovaný kontakt ve vzdálenosti 38 námořních mil (72,2 km). Byl to japonský létající člun typu 97 \"tai'i\" Šigeru Jonejamy od Tókó kokútai ze Shortlandu, o který se vzápětí postarala čtveřice F4F od VF-71 z \"Waspu\". TF 61 plula dál kurzem 280°. Ve 13:20 se celá formace otočila na jihovýchod proti větru, aby mohl \"Wasp\" provést výměnu hlídek. Ve 13:42 se TF 61 začala otáčet doprava, zpět na kurz 280°. Ve 13:45 byl \"Wasp\" zasažen pravděpodobně dvěma ze šesti torpéd, vypálených ponorkou \"I-19\". Zbývající torpéda, která minula svůj cíl, pokračovala směrem k TF 17, která se nacházela 5 až 7 námořních mil (9,3 až 13,0 km) severovýchodně od \"Waspu\". Po jednom torpédu inkasovaly torpédoborec USS \"O'Brien\" a bitevní loď USS \"North Carolina\" – Lundstrom uvádí časy 13:51 a 13:52, kdežto Hackett & Kingsepp uvádějí 13:54 a 13:52. Jedno torpédo minulo \"Hornet\". Dříve historici (z českých například Hubáček) přisuzovali torpéda, která zasáhla dvě plavidla z doprovodu \"Hornetu\", ponorce \"I-15\". Přibližně od osmdesátých let 20. století se ale prosazuje názor, že všechna torpéda pocházela z \"I-19\".\n\nRADM Murray dočasně převzal velení TF 61 a okamžitě otočil \"Hornet\" na východ, aby se dostal z vod kontrolovaných japonskými ponorkami. Situace \"Waspu\" byla kritická a Murray na \"Hornetu\" vydal příkaz připravit se na příjem letadel z \"Waspu\", která byla ve vzduchu. V 15:39 vyslal \"Hornet\" do vzduchu osm F4F a pět TBF na stíhací a protiponorkovou hlídku. Spolu s nimi odstartovalo patnáct SBD, které měly prohledat moře před \"Hornetem\" a přistát na Espiritu Santo. Z patnácti SBD ale cestou pět letounů zabloudilo. ENS Paul E. Tepas nouzově přistál na moři u ostrova Gaua a další čtyři SBD nouzově přistály u ostrova Pentecost. Všechny posádky byly zachráněny.\n\nPoté, co se uvolnila letová paluba, přistála na \"Hornetu\" část letadel z \"Waspu\": osm F4F od VF-71 a čtyři SBD od VS-72. Ve vzduchu bylo ale ještě čtrnáct SBD od VS-71, které byly na odpoledním průzkumu. \"Hornet\" proto v 16:32 vyslal dva SBD od VB-8, které se vrátily nad \"Wasp\", kde kroužícím navrátilcům z VS-71 ukázaly cestu k \"Hornetu\". V 18:14 přistál na \"Hornetu\" první ze třinácti SBD VS-71 (čtrnáctý přistál nouzově u TF 18) a spolu s nimi přistály i letouny z \"Hornetu\". Celkem tak na \"Hornetu\" přistálo 25 letounů z \"Waspu\", které byly odpoledne 16. září odeslány na Espiritu Santo.\n\nPo potopení \"Waspu\" byl \"Hornet\" jedinou akceschopnou americkou letadlovou lodí v Pacifiku a spolu s letouny z Hendersonova letiště na Guadalcanalu nesl hlavní tíhu následujících leteckých bojů v oblasti. Tento stav pak trval až do návratu \"Enterprise\" z oprav po bitvě u východních Šalomounů.\n\nKromě vlastní bojové podpory představoval \"Hornet\" i vítanou gastronomickou podporu pro menší lodě ve svém okolí: stroj na zmrzlinu (i když z prášku) dokázal zpříjemnit službu v tropickém podnebí.\n\nDne 27. září zakotvil \"Hornet\" v Nouméa na Nové Kaledonii, aby doplnil zásoby a 2. října opět vyplul na moře. 5. října napadla letadla z \"Hornetu\" japonské cíle na Bougainville a kotviště na okolních ostrovech. Vzhledem k množství spotřebované munice a díky nepříznivému počasí byl ale výsledek útoku žalostný. Stíhači z bojové hlídky si aspoň připsali dvě sestřelené Betty, které se objevily na radaru. 12. října si stíhači z bojové hlídky připsali další dva „slídily“ a následujícího dne přidali další Betty. 14. říjen byl vyhrazen doplnění paliva z tankeru a přesunu obou válečných korespondentů na palubu tankeru. Následujícího dne si hlídka připsala sestřel jednoho létajícího člunu. 16. října letouny z \"Hornetu\" napadly v celkem třech vlnách japonské pozice na Guadalcanalu a japonskou základnu hydroplánů v Rekata Bay na Santa Isabel. Výsledek byl ale opět spíše zklamáním, tentokrát kvůli nedostatku hodnotných cílů. Stíhači z bojové hlídky si připsali jednu Mavis, která se dostala až na dohled TF 17.\n\nDne 23. října (GMT+12) se východně od Espiritu Santo k \"Hornetu\" (jakožto TF 17) opět připojila \"Enterprise\" (TF 16) a spolu s ní (jako TF 61) zamířil svaz na sever k ostrovům Santa Cruz, vstříc japonskému svazu viceadmirála Naguma.\n\nK bitvě u Santa Cruz došlo 26. října 1942. Ráno onoho dne dva střemhlavé bombardéry SBD-3 Dauntless z VS-10 (ozbrojený průzkum z \"Enterprise\") napadly v 7:40 japonskou letadlovou loď \"Zuihó\". Obě pumy zasáhly svůj cíl a vyřadily letovou palubu z provozu. Ta ale již byla prázdná – japonská útočná vlna již byla na cestě. Jako reakci na objevení japonského svazu vyslali Američané do útoku celkem tři vlny: v 7:30 odstartovalo patnáct Dauntlessů, šest Avengerů a osm Wildcatů z \"Hornetu\". V 8:00 vyslala \"Enterprise\" tři SBD, devět TBF a osm F4F a v 8:15 odstartovalo dalších devět SBD-3, osm TBF-1 a sedm F4F-4 z \"Hornetu\". Cestou k cíli v 8:30 americké letouny spatřili japonské stroje, mířící opačným směrem.\n\nAmerické lodě byly varovány a začaly se připravovat k boji. Letouny byly odstraněny z letové paluby, vodotěsné přepážky uzavřeny, rozvody leteckého paliva napuštěny nehořlavým CO. V 8:40 zaznamenal radar na \"Enterprise\" první kontakt, ale až do 8:57 bylo těžké rozlišit vlastní odlétávající letouny od přilétávajících útočníků. V té chvíli byl nepřítel od letadlových lodí vzdálen něco přes 60 kilometrů. TF 16 kolem \"Enterprise\" vplula do bouře, která ji uchránila před zraky japonských letců. Proto se první japonský útok, vedený veteránem od Pearl Harboru velitelem palubní skupiny ( \"hikótaičó\") \"šósa\" ( korvetní kapitán) Šigehara Muratou, soustředil na TF 17 a zejména na \"Hornet\".\n\nDvacet torpédonosných B5N2 Kate ze \"Šókaku\" pod přímým Muratovým velením letělo ve 14 000 stopách (4 267 m) doprovázeno čtyřmi A6M2 Zero. Dalších 21 střemhlavých bombardérů D3A1 Val \"tai'i\" Sadamu Takahašiho ze \"Zuikaku\" letělo ve výšce 17 000 stop (5 182 m) eskortováno osmi Zero. Na cestě k cíli japonskou vlnu doprovázely dvě neozbrojené Kate ze \"Zuikaku\" a \"Zuihó\", které zajišťovaly navigaci a spojení s mateřskými plavidly. Dalších devět Zero ze \"Zuihó\", která rovněž patřila k první vlně, se ale samotného útoku na \"Hornet\" nezúčastnilo kvůli střetu s útočnou vlnou z \"Enterprise\".\n\nPatnáct stíhaček F4F-4 od VF-72 (volací znak „Blue“) a 21 od VF-10 z \"Enterprise\" (volací znak „Reaper“ – ty se ale zapojily později) se nacházelo příliš blízko mateřským lodím a ve výšce pouhých 10 000 stop (3 048 m). Když v 8:59 LTJG (mladší poručík) Thomas J. Gallagher („Blue 14“) nahlásil vizuální kontakt se střemhlavými bombardéry, začaly Wildcaty šplhat do větší výšky. Přes jejich snahu ale většina japonských bombardérů pronikla přes nevhodně rozmístěnou stíhací ochranu. V 9:09 zahájila 127mm protiletadlová děla \"Hornetu\" a doprovodných plavidel palbu na vzdálenost 10 500 yardů (9 601 m) na přilétající bombardéry.\n\n\"Hornet\" nyní plul rychlostí 28 uzlů (52 km/h) obklopen kruhem doprovodných plavidel plujících ve vzdálenosti 2 000 yardů (1 828,8 m) od svého svěřence. USS \"Pensacola\" a USS \"San Diego\" na levoboku, USS \"Northampton\" a USS \"Juneau\" na pravoboku a po třech torpédoborcích vpředu (USS \"Morris\", USS \"Mustin\" a USS \"Hughes\") a vzadu (USS \"Barton\", USS \"Russell\" a USS \"Anderson\").\n\nKoordinovaný útok japonských střemhlavých a torpédových bombardérů přišel z různých směrů: střemhlavé Val útočily od západu, zatímco torpédonosné Kate se rozdělily a devět jich útočilo ze severu a zbývajících jedenáct z jihu. Jedna z prvních Val zasáhla svojí 250kg pumou zadní část letové paluby na pravoboku. Další dvě Val těsně minuly a jejich pumy skončily ve vodě na pravoboku vedle můstku. Krátce na to v 9:14 narazila do tělesa komínu Val, která byla poškozena protiletadlovou palbou. Její pilot \"hikó heisóčó\" (飛行兵曹長 praporčík) Šigejuki Sató do poslední chvíle střílel ze svých dvou 7,7mm kulometů a rozhodl se navést svůj poškozený letoun na cíl i s nákladem bomb. Palivo z jeho nádrží postříkalo signální můstek. Letoun se odrazil od komína a prorazil letovou palubu. Na letové palubě a v prostorách pod ní vypukl požár živený palivem z japonského letadla, který se podařilo uhasit až po dvou hodinách.\n\nSoučasně se střemhlavými bombardéry zaútočilo 20 torpédonosných Kate. Jako první zaútočily tři Kate Muratovy 40. \"šótai\". Pronikly přes clonu doprovodných plavidel mezi \"Northamptonem\" a \"Andersonem\" za zádí na pravoboku \"Hornetu\" a chystaly se odhodit svá torpéda z výšky asi 300 stop (91,4 m). První Kate odhodila torpédo ve vzdálenosti 1500 yardů (1371,6 m) od \"Hornetu\" a následně byla zasažena a sestřelena protiletadlovou palbou. Zbývající dvě Kate pronikly až na 1000 yardů (914,4 m), odhodily svá torpéda a zahájily únik zatáčkou doprava. V tom okamžiku protiletadlová palba zasáhla palivové nádrže druhé Kate, která se zřítila do moře. V jedné z těchto dvou sestřelených Kate nalezl smrt i velitel celého útoku Šigeharu Murata. Pouze poslední Kate 40. \"šótai\" unikla na sever. Tři torpéda typu 91 ale byla na cestě k cíli. Jedno torpédo proplulo před přídí \"Hornetu\", ale zbylá dvě zasáhla pravobok s dvacetisekundovým odstupem v 9:15.\n\nPrvní torpédo zasáhlo trup těsně za můstkem na úrovni 110 ½. žebra (v prostoru přední strojovny) a druhé na zádi nad vnějším lodním šroubem na úrovni 160. žebra. Důsledkem toho došlo k výpadku energie a spojení. Hasicí systémy se ocitly bez tlaku. Voda se hrnula do přední strojovny a loď se naklonila o 10,5° na pravobok. Později byl ale náklon zredukován na 7-8°. Prakticky ve stejný okamžik zasáhly zadní polovinu lodi další dvě 250kg pumy. Jedna pronikla až na čtvrtou palubu, kde explodovala. V pořadí čtvrtá 250kg puma vzápětí zasáhla přední část lodi, pronikla na třetí či čtvrtou palubu a explodovala u přední jídelny. V závěru tohoto asi 10 minut trvajícího náletu (v 9:17) navedl jeden japonský pilot svůj hořící stroj (Val nebo Kate) na levou přední protiletadlovou baterii 127mm děl. Bombardér (který ale již svoji podvěšenou výzbroj odhodil) prorazil bok galerie a zřítil se do výtahové šachty předního výtahu, kde způsobil rozsáhlý požár.\n\nZa vyřazení \"Hornetu\" z boje (chybně identifikovaného jako \"Saratoga\") zaplatili Japonci ztrátou 11 Val (pět z nich padlo pravděpodobně za oběť Wildcatům ještě před zahájením útoku), 10 Kate (jednu dostali stíhači ještě než odhodila torpédo) a tří Zero, které byly sestřeleny v bezprostřední blízkosti TF 17. K tomu je třeba připočítat po šesti Kate a Val a dvě Zero, které musely později nouzově přistát na hladině kvůli poškozením a vyčerpání paliva. Na americké straně se nevrátily čtyři Wildcaty z VF-72 (Franklin †, Landry †, Gallagher a Formanek – dva piloti se zachránili) a dva z VF-10, jejichž piloti padli. Přeživší Wildcaty VF-72 přistály na \"Enterprise\".\n\nKdyž tento první útok v 9:20 skončil, hořel \"Hornet\" po celé délce a plameny ho stravovaly od můstku až po čtvrtou palubu hluboko v nitru lodi. Loď byla nakloněná na pravobok a zpomalovala až do úplného zastavení. Záchranné čety se pustily do práce. Jelikož zásah torpédy způsobil pokles tlaku vody v hasicích systémech, přirazily k bokům poškozené letadlové lodě torpédoborce \"Morris\" (k pravoboku), \"Russell\" (k přídi na levoboku) a později i \"Mustin\" (k levoboku – poté, co se neúspěšně pokoušel přirazit k pravoboku) a přetáhly na palubu svoje požární hadice. S jejich pomocí se podařilo plameny kolem 10:00 dostat pod kontrolu. Dalším problémem bylo kormidlo zablokované výpadkem proudu v poloze 30° doprava.\n\nPodle opravárenských čet by se tři kotle daly zprovoznit a šlo by převést páru do zadní strojovny, aby byl \"Hornet\" schopný pohybu vlastní silou, ale prozatím měl být vzat do vleku. Tímto úkolem byl v 10:05 pověřen křižník \"Northampton\".\n\nV 10:09 se bez varování objevil nad svazem jeden osamělý japonský stroj, který zaútočil z klouzavého letu, svrhl svoji „pumu“ a – i když se na něj soustředila palba celého svazu – unikl. Jeho „puma“ sice cíl minula a dopadla vedle pravoboku \"Morrise\", ale \"Northampton\" kvůli tomu přerušil připevňování vlečných lan. Stroj patřil k druhé útočné vlně, která si vybrala za cíl 20 mil (32 km) vzdálenou \"Enterprise\" a šlo o B5N2 Kate \"hikó heisóčó\" (飛行兵曹長 praporčík) Šigenobu Tanaky ze \"Zuihó\". Tanakův palubní útočný letoun ale nebyl ozbrojen (kromě kulometu) a byl pověřen doprovodem útočné vlny. Tanaka se přesto rozhodl zaútočit a využít psychologického efektu leteckého útoku, aby přerušil pokus o odvlečení nepřátelské letadlové lodě. Onou odhozenou „pumou“ byl ve skutečnosti značkovač, kterým japonská doprovodná letadla vyznačovala (barevnou skvrnou na hladině) ostatním cestu. I když některé zdroje identifikují útočníka jako D3A1 Val, fotografie pořízené při útoku ukazují Kate. Tanaka pokračoval ve sledování TF 17 a to se mu stalo osudným. V 11:06 ho asi 9 námořních mil (16,7 km) západně od TF 17 pravděpodobně sestřelil SBD B-7 od VB-8 (BuNo. 03341, ex „černá 14“ od VS-72 z \"Waspu\") LTJG Forrester C. Aumana se střelcem Samuel P. McLeanem, kteří se zrovna vraceli z útoku na japonské letadlové lodě.\n\nV 10:30 se \"Northampton\" opět pokusil vzít \"Hornet\" do vleku. V 11:23 bylo 4,5cm silné lano poprvé napnuto, ale již v 11:40 se přetrhlo. V 11:57 přesedl velitel TF 17 kontradmirál George D. Murray a jeho štáb z \"Hornetu\" na \"Russell\", který je dopravil na \"Pensacola\". Z paluby \"Hornetu\" bylo také evakuováno na 500 mužů posádky, kteří nebyli potřeba pro záchranné práce, včetně zraněných. Evakuované přebíraly napřed torpédoborce \"Russell\" a \"Hughes\".\n\nKdyž japonská první vlna dokončila svoji „práci“ na \"Hornetu\" a zbývající útočníci se obrátili zpět ke svým letadlovým lodím, dorazily VB-8 a VS-8 z první vlny \"Hornet\"u k japonským letadlovým lodím. První vlna z \"Hornetu\" pronikla skrz japonská hlídkující Zera a v 9:27 zahájilo pět SBD z VS-8 útok. K nim se po chvíli přidalo i pět SBD z VB-8. Letadlová loď \"Šókaku\" byla zasažena čtyřmi pumami (podle japonských záznamů – americké prameny hovoří o třech až šesti) a vyřazena z boje. LTJG Stanley R. Holm (S-6) zaútočil na torpédoborec \"Teruzuki\", ale jeho puma dopadla těsně vedle. Avengery první vlny letadlové lodě nenašly a svá torpéda neúspěšně vyplýtvaly na těžký křižník \"Tone\" z předsunuté skupiny bitevních lodí a křižníků kontradmirála Abea.\n\nDruhá (z \"Enterprise\") ani třetí (z \"Hornetu\") americká vlna ale již Nagumovy letadlové lodě nenašly a napadly předsunutou skupinu kontradmirála Abea. Střemhlavé bombardéry z \"Hornetu\" zaútočily na těžký křižník \"Čikuma\" a zaznamenaly dva zásahy. První puma zasáhla velitelský můstek, kde zabila či zranila všechny přítomné, včetně kapitána Komury. Druhá zasáhla střed lodi. Třetí zásah přidal LT Ward F. Powell, když jedna ze čtyř 500lb (226,8 kg) pum jeho Avengeru zasáhla torpédomet. LTJG Humphrey L. Tallman zaútočil na torpédoborec (\"Urakaze\" nebo \"Tanikaze\"), který si ale nárokoval jako zásah lehkého křižníku. Při návratu našly letouny svojí loď těžce poškozenou, a proto se jejich piloti rozhodli přistát na \"Enterprise\", která ale byla rovněž poškozena, zatímco jiní pro nedostatek paliva přistáli na hladině.\n\nVe 13:30 bylo mezi \"Hornetem\" a \"Northamptonem\" připraveno druhé – 5cm silné – lano. Ve 14:40 byla ukončena evakuace vážně zraněných a \"Hornet\" se dal do pohybu rychlostí 3 uzlů (5,5 km/h), vlečen těžkým křižníkem. Kolem 15:00 ale radar zachytil další přibližující se letouny. TF 17 již neměla žádnou stíhací ochranu a tak se mohla bránit jenom děly na palubách napadených lodí. Počet děl TF 17 byl ale snížen odplutím protiletadlového křižníku \"Juneau\", který díky nedorozumění v komunikaci odplul k TF 16.\n\n\"Northampton\" odpojil vlečné lano, aby mohl manévrovat a těsně poté v 15:20 zaútočilo šest torpédonosných Kate z pravoboku. Šlo o druhou vlnu z \"Džunjó\", která vyslala sedm Kate (šest vyzbrojených torpédy a jeden spojovací a navigační) a osm Zero pod vedením \"tai'i\" Jošiaki Irikiina. Dvě či tři z nich si za cíl vybraly nehybný \"Hornet\" a zbývající zaútočily na \"Northampton\". \"Hornet\" byl v 15:23 zasažen jedním torpédem na pravoboku těsně za můstkem na úrovni 115. žebra. Náklon se zvýšil na 14° a zadní strojovna byla zaplavena.\n\nBylo nařízeno připravit se na opuštění lodi, ale v 15:40 se objevila další skupinka dvou či pěti Val ze třetí vlny \"Zuikaku\". Ta se skládala z jedné vedoucí neozbrojené Kate, šesti Kate s pumami (které se opozdily), dvou Val a eskorty pěti Zero. Nesrovnalost by bylo možno vysvětlit záměnou několika Zero z eskorty za Val. Ani jedna puma svůj cíl nezasáhla, ale ani američtí dělostřelci nedokázali žádného útočníka sestřelit. Náklon lodi se zvětšil na 20°. Po skončení náletu v 15:50 kapitán Mason opustil můstek a sešel na letovou palubu.\n\nV 15:55 se přiblížil zbytek třetí vlny ze \"Zuikaku\": šest Kate, které byly tentokráte vyzbrojeny 800kg protipancéřovými pumami. Kate zahájily útok přibližně z výšky 3 000 metrů. Část pum dopadla vedle pravoboku protiletadlového křižníku \"San Diego\", jedna dopadla přibližně 50 yardů (45,7 m) od pravoboku \"Hornetu\", ale jedna letadlovou loď zasáhla vzadu na pravoboku. Tři útočníci byli sestřeleni, ale po odletu zbývajících byl vydán rozkaz k opuštění lodi. Námořníci začali slézat po sítích na paluby torpédoborců a do člunů, sám kapitán sestoupil do člunu v 16:27 a přestoupil na \"Mustin\".\n\nV 17:02 se ale Japonci objevili znovu – tentokrát naposledy. Čtyři Val z \"Džunjó\" eskortované šesti Zero tvořily poslední japonskou vlnu vyslanou proti Američanům toho dne. \"Hornet\" byl zasažen jednou pumou, která explodovala v hangáru před můstkem a způsobila požár, který ale po asi 15 minutách sám uhasl.\n\nPo skončení posledního náletu se torpédoborce vrátily k přebírání posádky \"Hornetu\". V 17:40 byly \"Mustin\" a \"Anderson\" pověřeny potopením \"Hornetu\" a v 18:00 zamířil zbytek TF 17 rychlostí 27 uzlů na východ za ustupující TF 16. \"Mustin\" vypustil v 18:03 na \"Hornet\" osm torpéd Mark 15 Model 1, ale pouze tři zasáhla. Druhý pokus uskutečnil v 18:40 torpédoborec \"Anderson\" s dalšími osmi torpédy. Zaznamenal šest zásahů, ale ani teď se \"Hornet\" nehodlal potopit. Oba torpédoborce zahájily palbu ze svých 127mm děl do trupu opuštěné letadlové lodě. Přestože se ale hořící \"Hornet\" stále odmítal nechat potopit, přerušily oba torpédoborce po čase palbu a ve 20:46 zamířily na jihovýchod, protože se blížila japonská předsunutá skupina kontradmirála Abea. \"Anderson\" a \"Mustin\" stačily vystřelit každý po 150 granátech ráže 127 mm. Ve 21:20 dorazily Japonci k hořícímu vraku. Abe vyslal část torpédoborců pronásledovat \"Anderson\" a \"Mustin\" a se zbytkem sil zvažoval odtažení \"Hornetu\" na Truk, jak požadoval rozkaz admirála Jamamota. Poškození letadlové lodě již ale bylo příliš vážné: hořela po celé délce a do trupu proniklo již příliš mnoho vody. Abe proto nařídil torpédoborcům \"Makigumo\" a \"Akigumo\" americkou loď dorazit. Stalo se tak čtyřmi 610mm torpédy typu 93 a \"Hornet\" zmizel pod hladinou v 01:35 27. října 1942 na pozici \n\nPodle AAIR zmizelo s \"Hornetem\" pod hladinou nejméně 21 letounů, které zůstaly na jeho palubě: devět F4F-4, osm SBD-3 a čtyři TBF-1. Podle Lundstroma ale zůstalo na \"Hornetu\" pouze osm F4F-4 a sedm SBD-3.\n\nZahynulo přes 130 členů posádky. Evakuovaná posádka (přes 2350 přeživších) byla dopravena do Nouméy a později část odeslána do Států, část přidělena na jiné lodě a část na Guadalcanal a Tulagi. Ze seznamu lodí US Navy byl ale \"Hornet\" vyškrtnut až 13. ledna 1943 a jeho jméno pak nesla čtvrtá jednotka třídy \"Essex\" CV-12.\n\nVrak objevila britská výzkumná loď RV \"Petrel\" (IMO: 9268629, MMSI: 235102789) v druhé polovině ledna 2019. Vrak leží v hloubce 5 400 m ve vzpřímené poloze.\n\n\n\n"}
{"id": "291749", "url": "https://cs.wikipedia.org/wiki?curid=291749", "title": "Sant Julià de Lòria", "text": "Sant Julià de Lòria\n\nSant Julià de Lòria (katalánská výslovnost: ) je jednou ze sedmi farností Andorrského knížectví. Nachází se na samém jihu země. Administrativním centrem regionu je stejnojmenné město, které je v 908 m n. m. nejníže položeným obydleným místem země. Dalšími sídly farnosti jsou Aixirivall, Aixovall, Auvinyà, Bixessarri, Certers, Fontaneda, Juberri, Llumeneres a Nagol. Ve městě Sant Julià de Lòria se nachází univerzita \"Universitat d'Andorra\". V roce 2015 zde žilo 9 379 obyvatel.\n\nSousedí s farnostmi Escaldes-Engordany a Andorra la Vella a sdílí státní hranici se Španělskem.\n\n"}
{"id": "291757", "url": "https://cs.wikipedia.org/wiki?curid=291757", "title": "Canillo", "text": "Canillo\n\nCanillo (katalánská výslovnost: případně ) je jednou ze sedmi farností Andorrského knížectví. Rozkládá se na severovýchodě země a jejím administrativním centrem je stejnojmenné město. Ve městě Canillo se nachází gondolová lanovka vedoucí do lyžarského střediska \"Grandvalira\". Žije zde obyvatel.\n\nCanillo leží v nadmořské výšce 1 400–2 913 m n. m. a s rozlohou 121 km² se jedná o největší farnost Andorry. Sousedí s farnostmi Ordino na západě a Encamp na jihu. Sdílí státní hranici s francouzskými departementy Ariège a Pyrénées-Orientales.\n\nVe farnosti se nacházejí následující sídla:\n"}
{"id": "291759", "url": "https://cs.wikipedia.org/wiki?curid=291759", "title": "Deník", "text": "Deník\n\nDeník má více významů:\n\n\n\n\n(ať už skutečné nebo i fiktivní deníky)\n\n\n\n\n\n"}
{"id": "291764", "url": "https://cs.wikipedia.org/wiki?curid=291764", "title": "Yowie", "text": "Yowie\n\nYowie je označení neznámého druhu dvounohého primáta, který se údajně vyskytuje v Austrálii. Neověřená svědectví o pozorování tohoto živočicha pocházejí především z vnitrozemí východních států Austrálie. Protože jeho existence nebyla dosud prokázána, řadí se mezi záhadné člověku blízké tvory jako yetti nebo bigfoot. Svým vzhledem je z primátů nejbližší gorile, podle popisů je to chlupatý tvor s oblou hlavou bez krku, vysoký asi 1,5 metru, pohybující se nejčastěji po zadních končetinách a celý pokrytý dlouhou hnědou srstí.\nV mytologii australských domorodců jsou zmiňovány dva typy bytostí zvaných \"yowie\". Jeden se podobá malému, ale podsaditému chlupatému opočlověku. Druhý typ je spíše démon s dlouhými zuby a červeně planoucíma očima, který chodí po nocích a sežere každého a cokoli co mu příjde do cesty.\n\n\n"}
{"id": "291767", "url": "https://cs.wikipedia.org/wiki?curid=291767", "title": "Budyšínská vodní nádrž", "text": "Budyšínská vodní nádrž\n\nBudyšínská vodní nádrž ( , ) je přehradní nádrž, která se nachází severně od města Budyšín v Horní Lužici v Sasku a je napájena vodou z řeky Sprévy. Přehrada slouží zásobování užitkovou vodou, k udržování stálého průtoku v řece Sprévě, ale hlavně slouží k zásobování elektrárny Boxberg vodou, dále je využívána k rybaření a k sportovnímu využití.\nPřehrada byla postavena v letech 1968 až 1975, do plného provozu byla uvedena v roce 1977. Při výstavbě přehrady byly zatopeny obce \"Malsitz\" und \"Nimschütz\".\n\n"}
{"id": "291771", "url": "https://cs.wikipedia.org/wiki?curid=291771", "title": "Merica", "text": "Merica\n\nMerica je stará slovenská jednotka objemu užívaná pro sypké látky. Pro kapaliny byla používána jednotka podobné a později i stejné velikosti okov.\n\n\n\n"}
{"id": "291772", "url": "https://cs.wikipedia.org/wiki?curid=291772", "title": "Tomb Raider: The Last Revelation", "text": "Tomb Raider: The Last Revelation\n\nTomb Raider: The Last Revelation je čtvrtá hra v \"Tomb Raider\". Tu vyvinula společnost Core Design a vydala Eidos Interactive. Byla určena pro platformy PC, PlayStation a Sega Dreamcast.\n\nPříběh začíná v minulosti, kdy je Laře Croftové 16 let a je doprovázena svým učitelem, světoznámým rakouským archeologem Wernerem Von Croyem. Její první dobrodružná cesta začíná v chrámu Angkor Wat, v Kambodži, kde se snaží najít tajemný artefakt \"Iris.\" Avšak, cesta končí neštěstím a Lara je donucena opustit svého průvodce, aby si zachránila vlastní život. Příběh pokračuje v současnosti v Egyptě (celá hra se odehrává v jedné zemi, na rozdíl od jiných her v sérii), Lara Croft odhaluje starobylou hrobku, ve které byl uvězněn obávaný egyptský bůh Sutech. Lara jej neúmyslně osvobodí a dostane se do smrtícího závodu s časem, aby oživila boha, který jej zastaví dříve než apokalypsa postihne Zemi. Von Croy se stává novým Lařiným protivníkem, protože je sám posedlý Sutechem a dělá vše podstatně složitější. Lara cestuje přes Egypt, aby posbírala části brnění boha Hóra, za účelem zničení Sutecha. Ty se nacházejí v Pharosu, Chrámu Isis, Chrámu Poseidona a v Kleopatřiných palácích. Lara tyto části spojí (Amuletem Hóra) v Chrámu Hóra, aby nakonec porazila svého protivníka. Avšak dříve než mohl být Hórus přivolán, Sutech přijde a zničí brnění, shozením amuletu do vody. Lara jej okamžitě získá zpět a opouští chrám, jehož vchod uzavře amuletem. Musí jej nechat na místě, aby zůstal Sutech uvězněný na věčnost. Jakmile dosáhne východu z chrámu, těžce zraněná je konfrontována s Von Croyem. Z obavy, že může být stále posedlý, není ochotna se chytit jeho ruky a tak padá do temnoty.\n"}
{"id": "291775", "url": "https://cs.wikipedia.org/wiki?curid=291775", "title": "Hálka", "text": "Hálka\n\nHálka je útvar vznikající na rostlinách působením látek produkovaných jiným organismem, kterým může být hmyz, houba, bakterie nebo roztoč.\n\nHálky vznikají na rostlinách jako reakce na fytohormony, které vylučuje cizorodý organismus. K takovému působení dochází buď na poškozeném místě, které je vystaveno mikroorganismům, nebo na místě, do kterého byla nakladena larva hmyzu. Hálky vznikají nejčastěji na meristémech, místech, kde dochází k nejrychlejšímu dělení buněk (spodní straně listu, lodyze, pupenu, vzácněji na větvi, kořenu, květu, plodu). Vznikající pletivo má charakter hojivého pletiva, nazývaného kalus, které ale bývá často poměrně složitě uspořádané, proto se dá určit původce hálky z její struktury. Duběnky jsou útvary, které vznikají na organismu působením jiného organismu, proto se dají charakterizovat jako rozšířený fenotyp parazita.\n\n\nDuběnky jsou zdrojem taninu, který se používá k výrobě duběnkového inkoustu, činění kůží a barvení.\n\n"}
{"id": "291778", "url": "https://cs.wikipedia.org/wiki?curid=291778", "title": "Granulocyt", "text": "Granulocyt\n\nGranulocyt je druh bílých krvinek, který v cytoplazmě své buňky obsahuje granula. Jejich jádro je velmi proměnlivé (polymorfní), a tak jsou někdy nazývány i polymorfonukleární leukocyty (PMN, PML). Obecně se ale dá říci, že je jejich jádro rozdělené do tří segmentů. Granulocyty vznikají v kostní dřeni. Jsou schopné vytvářeť proteolytické enzymy. Mají schopnost fagocytózy.\n\nExistují tři hlavní skupiny granulocytů. V běžném hovoru se ale granulocytem myslí především neutrofilní granulocyt, který je z nich nejběžnější.\n\nBílé krvinky, které nejsou granulocyty, se označují jako agranulocyty (k nim patří monocyty a lymfocyty).\n\nExistují tři druhy granulocytů, které se dají rozlišit Wrightovým barvením:\n\n\nJména jsou odvozená od výsledku Wrightova barvení. Například granula neutrofilních granulocytů se barví neutrálně.\n\n\n"}
{"id": "291785", "url": "https://cs.wikipedia.org/wiki?curid=291785", "title": "Filtrátor", "text": "Filtrátor\n\nFiltrátor je vodní živočich, který se živí řasami a drobnými živočichy, které získává filtrováním vody.\nMezi filtrátory patří například mechovky, mlži či perloočky.\n"}
{"id": "291787", "url": "https://cs.wikipedia.org/wiki?curid=291787", "title": "Zámky Augustusburg a Falkenlust", "text": "Zámky Augustusburg a Falkenlust\n\nZámky Augustusburg a Falkenlust jsou rokokové zámky v německém Brühlu. Obě budovy byly vystavěny na počátku 18. století na popud arcibiskupa a kurfiřta Clemense Augusta z Kolína. V minulosti i v současné době slouží německé vládě jako reprezentativní budovy. Patří k významným rokokovým i německým památkám.\n\nOd roku 1984 jsou oba zámky součástí světového dědictví UNESCO.\n\nJiž ve 12. století tu vlastnili kolínští arcibiskupové statek s oborou. V roce 1284 nechal kolínský arcibiskup Siegfried postavit vodní hrad, jehož stavba byla dokončena v roce 1298. Přetrval až do roku 1689, kdy ho během devítileté války vyhodily Francouzi do vzduchu.\n\nZámek Augustusburg nechal na místě bývalého vodního hradu postavit kolínský arcibiskup Clemens August I. Bavorský (1700–1761) z dynastie Wittelsbachů. Krátce poté, co v srpnu 1723 Clemens August vystřídal na místě kolínského arcibiskupa svého strýce Josefa Clemense Bavorského, začali v roce 1725 stavební práce na zámku podle plánů vestfálského architekta Johanna Conrada Schlauna, přičemž byly pro nový zámek použity základy z minulé stavby. Z tohoto důvodu nejsou okenní osy bočních křídel zcela symetricky rozděleny, protože šířka zámku na tomto místě odpovídá staré stavbě. To je neobvyklé v tom, že symetrie je jedním z nejdůležitějších znaků baroka. Zámek je tvořen třemi křídly s valbovou střechou, která uzavírají čestný dvůr.\nDalší úpravy nové stavby prováděl od roku 1728 mnichovský dvorní architekt François de Cuvilliés, který vytvořil fasády a slavnostní pokoje ve stylu régence a raného rokoka. V té době vznikla i západní strana s galeriemi. V letech 1740 až 1746 vytvořil Balthasar Neumann nádherné schodiště, které je považováno za hlavní dílo německého baroka. Závěrečné práce prováděl Johann Heinrich Roth. V prvním patře se nachází tzv. Gardensaal, který je obložen žlutým a zeleným mramorem. Stropní freska je od Carla Carlona. Od téhož autora je i stropní malba nad schodištěm. Štukatérské práce jsou dílem Giuseppa Artaria, Carla Pietra Morsegna a Josepha Antona Brillieho. Schodiště, které bylo vážně poškozeno za druhé světové války, bylo znovu vybudováno za pomoci polských restaurátorů.\n\nV přízemí jižního křídla se nacházejí komnaty bývalých knížecích biskupů. V zámeckém kostele Panny Marie Andělské, který byl vysvěcen v roce 1493 a dříve patřil františkánskému klášteru, je impozantní hlavní oltář od Balthasara Neumanna. V roce 1735 byl přeměněn na dvorní kostel a přistavěnou oratoří s oranžerií připojen k zámku.\n\nZámek Augustusburg byl navržen čistě jako lovecký zámek a letní rezidence a proto zde kurfiřt bydlel pouze čtyři až šest týdnů v roce. Hlavními rezidencemi tehdy byli kurfiřtský zámek a palác Poppelsdorf v Bonnu.\n\nNa konci 2. světové války byl zámek vážně poškozen. Již v roce 1946 byly započaty restaurátorské práce. I Falkenlust potřeboval po válce rozsáhlou rekonstrukci. V letech 1949 až 1996 pořádal spolkový prezident na zámku Augustusburg hostiny pro státní hosty. Proto se zde na toto téma konala od 12. března 2008 do 10. srpna 2008 výstava. Natáčel se zde film Tři oříšky pro Popelku.\n\nLovecký zámek Falkenlust postavil v letech 1729 až 1740 de Cuvilliés podle vzoru letohrádku Amalienburg v Mnichově. V překladu Falkenlust znamená \"\"sokolí potěšení\"\" a jak tento název napovídá, byl zámek vystaven pro v té době velice oblíbené sokolnictví. Zámeček je lemován dvěma přízemními budovami, z nichž vybíhá do oblouku kovaný plot, který odděluje zámecký dvůr od volné krajiny. Zatímco dvůr je směrem do aleje a k zámku Augustusburg, směřuje opačná strana zámečku do původně neobdělávané honitby. Tento pohled však změnila novější výstavba a zemědělství.\n\nPůdorys loveckého zámku se opírá o Amalienburg. Zámek má na střeše hlavní budovy stejně jako jeho vzor vyhlídkovou plošinu, ze které bylo možné pozorovat lov. V obou patrech zámku se ve střední ose nachází předpokoj, který vede do salonu. Za ním je v každém patře ložnice, kabinet a šatna pro kurfiřta a jednoho hosta.\n\nV jižní části zámku je schodiště, které je ozdobeno holandskými kachličkami. Stropní malba pochází od Laurenze de La Roque a zobrazuje scény ze sokolnictví. Lovecký zámek Falkenlust byl de Cuvilliésem postaven jako letohrádek a jeho místnosti na rozdíl od zámku Augustusburg s jeho reprezentativním využitím mají privátní, útulný a intimní charakter.\n\nV roce 1730 byla v parku loveckého zámku postavena kaple, která je bohatě zdobena mušlemi. Malý oktogon postavil Peter Laporterie a má interiér ve stylu jeskyně.\n\nV letech 1832 až 1960 patřil zámek podnikatelské rodině Gieslerů z Brühlu. Poté přešel do majetku spolkové země Severní Porýní-Vestfálsko.\n\n"}
{"id": "291795", "url": "https://cs.wikipedia.org/wiki?curid=291795", "title": "Chaluha", "text": "Chaluha\n\nChaluha je označení pro více biologických entit:\n\n"}
{"id": "291802", "url": "https://cs.wikipedia.org/wiki?curid=291802", "title": "Pevnost Ágra", "text": "Pevnost Ágra\n\nPevnost Ágra, známá též jako Červená pevnost v Ágře, je indická pevnost ležící v městě Ágra, ležícího asi 200 km jihovýchodně od Dillí. Jen 2,5 kilometru jihovýchodně od pevnosti se nachází jedna z nejznámějších indických památek, Tádž Mahal.\n\nÁgerská pevnost patří k vůbec k nejdůležitějším pevnostem v Indii. V době Mughalské říše zde sídlili tehdejší panovníci a řídili odtud celou zemi. V současné době je často navštěvovaným turistickým místem. \n\nOd roku 1983 je součástí světového dědictví UNESCO.\n"}
{"id": "291806", "url": "https://cs.wikipedia.org/wiki?curid=291806", "title": "Guláš", "text": "Guláš\n\nGuláš je původně maďarský pokrm tvořený nakrájenými masovými kostkami v omáčce z cibule, kořeněné paprikou. Slovo je odvozeno z maďarského \"„gulya“\" (stádo hovězího dobytka), ze kterého pochází maďarský název \"gulyás\" (výslovnost [gujáš]) a z toho dále české \"guláš\". V původní maďarské verzi jde o hovězí (jak název napovídá) polévku. Častou přísadou v ní je mrkev a malé bílé knedlíčky zvané \"csipetke\". V maďarské verzi není nikdy zahušťován moukou. Gulyás ač má blízko k polévce, může být i hlavním jídlem, a v maďarštině není výrazného rozdílu mezi \"gulyás\" (guláš) a \"gulyásleves\" (gulášová polévka). Nejde nutně o krmi ostře kořeněnou, většina papriky v prášku obsažená v guláši je paprika sladká, chceme-li získat verzi pikantní (pálivou), můžeme při podávání talíře či misky polévky dodat kousky čerstvé pálivé papriky anebo přidat rozmačkanou konzervovanou pálivou papriku (např. \"Erős Pista\"). Gulyás je vždy podáván s bílým chlebem.Mimo Maďarsko se pod pojmem guláš rozumí dušené maso následně zahuštěné, podávané se všemožnými přílohami. Tato krmě není identická, ale blíží se maďarskému \"pörköltu\". V angličtině by odpovídal přibližně termín \"„stew“\".\n\nPůvodně a etymologicky jde o pokrm z hovězího masa. Existují jiné varianty. V Česku je populární kromě hovězího i vepřový nebo zvěřinový guláš. Základem guláše vařeného u nás je cibule, která se smaží na sádle nebo rostlinném oleji. K tomu se přidá maso a mletá paprika, které se zpravidla orestují, pak se přidá rajčatový protlak a poté se vše zalije, hovězím, příp. zvěřinovým vývarem či vodou a dusí do měkka. Dle druhu masa a druhu receptu se mohou přidat i další druhy koření, jako je kmín, pepř, nové koření, jalovec, bobkový list, pálivá paprika, chilli, příp. jiné. Když je maso téměř měkké, přilije se potřebné množství vývaru nebo vody. Pokud se dává jen voda nebo když vývar není dostatečně silný, šťávu je potřeba dochutit masoxem či jiným výrobkem na přípravu guláše. Toto vše se zahušťuje, obvykle se používá mouka rozkvedlaná ve vodě, najemno rozdrobený chléb, bramborový nebo kukuřičný škrob, najemno nastrouhaný brambor či hotová granulová jíška. Guláš se poté asi ještě 20 minut vaří a na závěr se zpravidla přidává prolisovaný česnek a majoránka. Podává se zpravidla s houskovým knedlíkem, chlebem nebo rohlíkem. Na hotový guláš na talíři se vkládají ještě další přílohy, např. syrová cibule, strouhaný křen a jiné.\n\nV českých restauracích a stravovacích zařízeních se stále častěji setkáváme s univerzální chutí guláše, jehož omáčka je vyrobena z instantního základu z gastrobalení.\n\nSegedínský guláš je pokrm z vepřového masa a zelí. Název je odvozen z maďarského \"székelygulyas\", což je pokrm mnoha tváří, který obsahuje kysané zelí. Nemá nic do činění s maďarským městem Segedín, ale odvozuje se od etnické skupiny Szekélů (Sikulů), kteří žijí na pomezí Maďarska a Sedmihradska. Někteří Maďaři ovšem tvrdí, že český „segedín“ je spíš podobný maďarskému \"kološvárskému zelí\" (kolozsvári káposzta). V Maďarsku je populárním i telecí guláš (borjúgulyás) a fazolová gulášová polévka (babgulyásleves), z čehož známou verzí je například Jókaiova fazolová polévka, údajně recept dle maďarského spisovatele Móra Jókaie. Maďarskému gulyási je podobná i rybí polévka zvaná halászlé (doslova přeloženo: \"rybí šťáva\").\nJe známo, že guláš nepochází svým původem z Maďarska, ale že se jednalo o tureckou vojenskou stravu. Znamenalo to \"maso pro muže (vojáky)\" Takže země, které Turci za svých výpadů „navštívili“ poznaly i guláš. \n\nKotlíkový guláš je maďarský typ guláše, který se na rozdíl od gulášů připravovaných v Česku nezhušťuje, prakticky se jedná o velmi hustou polévku.\n\nBramborový guláš (buřtguláš) je druh guláše, který se vyrábí z uzeniny a brambor.\n\nVáclavkový guláš je pokrm z václavek.\n\nHlívový guláš\n\n\nMilovníci guláše se scházejí každoročně na festivalu \"Magyar Gulyás\" v maďarském Szolnoku, aby ochutnali ty nejlepší z gulášů a podělili se o novinky i znalosti tradice.\n\nV ČR se pořádá soutěž o nejlépe uvařený guláš od roku 2004 v Rakvicích.\n\n\n"}
{"id": "291808", "url": "https://cs.wikipedia.org/wiki?curid=291808", "title": "Vlakotramvaj", "text": "Vlakotramvaj\n\nTramvlak, vlakotramvaj, dvousystémová tramvaj, tram-train, TramTrain, bimodální tramvaj, hybridní tramvaj, propojovací tramvaj, karlsruheský model nebo Model Karlsruhe jsou různé názvy pro dopravní systém a vozidla umožňující přejíždění z železniční tratě na tramvajovou trať, popřípadě pro jízdu po trati, která má smíšené rysy (například železniční trať vedená obcí po ulici), nebo vůbec železniční doprava lehkými osobními vozy.\n\nVýhodou sloučeného systému je efektivnější využití tratí v úsecích, kde by jinak vedly dvě dráhy souběžně, a větší komfort pro cestující, kteří méně často musejí přestupovat. Nejvýznamnějším nedostatkem je přenášení nepravidelností z městského provozu do železniční sítě.\n\nZákladní podmínkou je shodný rozchod kolejí. Významnou roli však může hrát i geometrie kolejí a kol, zejména ve vztahu k výhybkám, ale i obloukům, žlábkovým kolejnicím atd. Okolky tramvajových vozů nejsou vhodné pro železniční tratě, navíc v různých městech mají různou geometrii: zatímco v Ostravě jsou okolky podobné železničním, v dalších českých městech jsou okolky příliš úzké a na železniční výhybce by přídržnice nezaručovala správné vedení kola a může působit problémy i na srdcovkách. Železniční kola zase nelze použít v tramvajových kolejích (s výjimkou ostravských) pro nedostatečnou hloubku i šířku žlábků kolejnic, zejména na srdcovkách výhybek.\n\nDalší podmínkou je vyřešení pohonu, zejména elektrického napájení. Pokud vozidlo odebírá energii sběračem na trati (z trolejového vedení apod.), musí být uzpůsobeno pro příslušný systém (stejnosměrný nebo střídavý proud, napětí, způsob zatěžování sítě odběrem, rekuperace atd.). Akcelerace a brzdné vlastnosti vozidla musí odpovídat i provozu s krátkými mezizastávkovými úseky. Trakční zařízení by přitom neměla ve vozidle zabírat příliš místa na úkor přepravy cestujících. Výška trolejového drátu na české železnici je obvykle minimálně 5,1 m, u tramvají minimálně 4,7 m.\n\nVozidlo musí mít patřičná označení a signalizační zařízení k silničnímu i železničnímu provozu a musí být kompatibilní se zabezpečovacími a komunikačními zařízeními a způsoby organizace dopravy v obou systémech.\n\nVozidlo musí být odolné proti nárazům přiměřeně železničním standardům, avšak v městské dopravě by jeho náraz neměl mít nepřiměřeně ničivé účinky na ostatní účastníky provozu. Na tramvajových tratích je přípustný vyšší sklon.\n\nMusí být dořešena odpovídající výška nástupní hrany a její vzdálenost od osy koleje, i s přihlédnutím k možnosti bezbariérového nástupu. Tramvaje jsou stavěny pro výšku nástupišť několik cm, nástupiště na síti SŽ mají výšku standardně 55 cm nad temenem kolejnic, u sypaných nástupišť nejméně 25 cm. Tramvajová vozidla jsou široká 2,5 m, maximálně 2,65 m, železniční kolem 3 m, rozdíl v optimální vzdálenosti nástupních hran od osy koleje je kolem 30–35 cm.\n\nJeden ze systémů přechodnosti se nazývá podle německého města Karlsruhe, v jehož okolí byl v 80. letech 20. století zaveden v síti společnosti Albtal-Verkehrs-Gesellschaft. Některá drážní vozidla jsou uzpůsobena pro dva systémy napájení (750 V SS / 15 kV 16,7 Herz), některé tratě železničního charakteru mají tramvajové napájení 750 V, na jiných linkách zase tatáž vozidla jezdí jen na železničních tratích s železničním napájením. V Karlsruhe je celý tento systém označován jako Stadtbahn a linky a vlaky jsou označovány písmenem S podobně jako systémy S-Bahn v jiných městech.\n\nNa obdobném technickém systému jsou založeny i projekty v dalších městech, především v Německu, ale i ve Francii, Nizozemsku a Anglii:\n\nV České republice legislativa v současné době ostře rozlišuje mezi tramvajovými a železničními dráhami. V některých zemích (a v počátcích drážní dopravy i v Rakousko-Uhersku) takový rozdíl přímo definován nebyl či není a tramvajové dráhy spadají do stejných nebo podobných podmínek jako místní železniční dráhy. Charakter podobný tramvajovému provozu mívaly především některé místní úzkorozchodné nebo první mimoměstské elektrické dráhy, naproti tomu provoz parních tramvají měl mnohé rysy železniční dopravy.\n\nZa nejaktuálnější záměr tohoto typu byl ještě v roce 2003 považován projekt Regiotram Nisa, který počítá s možností propojení mezi Libercem a Jabloncem nad Nisou nebo pokračováním železniční trati Tanvald – Harrachov do zástavby Harrachova.\n\nO vlakotramvajích se uvažuje na Ostravsku. Na tratě z Ostravy do Orlové a Hlučína byly již vypracovány studie.\n\nKolem roku 2003 se jednalo o tram-vlakovém systému mezi Karlovými Vary a Mariánskými Lázněmi.\n\nNa Mostecku byl z iniciativy Dopravního podniku měst Mostu a Litvínova za účasti Českých drah a. s. navržen mezinárodní projekt EURO-CESTY. Ten počítá se zahrnutím meziměstské tramvajové tratě Most – Litvínov, tzv. Moldavské horské dráhy (trať 135), včetně obnovení přeshraničního úseku a pokračování systému na německém území do Holzhau a Freibergu, a výstavbou nové dvojkolejné trati Most – Žatec. V roce 2003 zamýšlely České dráhy zahájení provozu v roce 2011.\n\nExistuje také studie zavedení systému vlakotramvají v Brně, a to v rámci tzv. zjednodušené varianty přestavby železničního uzlu a hlavního nádraží.\n\nV Praze přicházejí hypoteticky v úvahu například relace Dejvice – Letiště Ruzyně – Kladno, Modřany – Vrané nad Vltavou, Vysočany – Lysá nad Labem či Všetaty, Holešovice – Kralupy, Malešice u Depa Hostivař, nádraží Praha-Smíchov, Masarykovo nádraží.\n\nO vlakotramvajích se uvažuje také v okolí Bratislavy, Košic nebo v Hradci Králové.\n\n\n"}
{"id": "291817", "url": "https://cs.wikipedia.org/wiki?curid=291817", "title": "Ňasviž", "text": "Ňasviž\n\nŇasviž ( ; ; ; ) je město v Minské oblasti ve středním Bělorusku, asi 40 km východně od města Baranavičy. Je centrem rajónu a v roce 2004 zde žilo 14 300 obyvatel.\n\nMěsto, jehož historie sahá do roku 1223, bylo od 16. století v majetku polského šlechtického rodu Radziwiłłů. Ti zde postupně vybudovali nákladné sídlo. Zámecký komplex v Ňasviži je od roku 2005 součástí Světového dědictví UNESCO. Další významnou památkou je raně barokní farní kostel.\n"}
{"id": "291830", "url": "https://cs.wikipedia.org/wiki?curid=291830", "title": "Starý Bydžov", "text": "Starý Bydžov\n\nStarý Bydžov () je obec v Královéhradeckém kraji, asi tři kilometry severozápadně od města Nový Bydžov v okrese Hradec Králové. V obci žije obyvatel.\n\nÚzemí obce Starý Bydžov bylo osídleno už v pravěku. Z pozdní doby kamenné je doložena kultura zvoncovitých pohárů a ze starší doby bronzové pochází vzácný hromadný nález z kultury únětické, obsahující mimo jiné i osm terčovitých náušnic, největší soubor tohoto šperku zjištěný v naší zemi. Významnými nálezy je také zastoupena slezskoplatěnická kultura a v mladší době železné kultura laténská.\n\nPrvní písemná zmínka o Bydžově je uvedena v listině českého knížete Bedřicha z 23. dubna 1186 ve dvou variantách – „Butsou“ a „Buitsov“.\n\nVes byla už tehdy důležitým střediskem okolní oblasti. O jejím významu svědčí především poloha na polské cestě a o velikosti nepřímo údaj, že jen část Bydžova byla vyměněna za dvě vesnice.\n\nVýjimečné postavení Bydžova dokládá i původně románský kostel zasvěcený sv. Prokopu. Obdélná stavba se typově hlásí do první poloviny 13. století, ale není vyloučen ještě ranější vznik s jiným zasvěcením.\n\nPůvodní ves Bydžov byla někdy koncem 80. let či počátkem 90. let 13. století povýšena na město, ovšem městské založení se na tomto vyvýšeném místě ukázalo zanedlouho nevýhodným - zřejmě vadila hlavně větší vzdálenost od řeky Cidliny. A tak snad ještě koncem 13. století, ale spíše počátkem 14. století došlo k „přenesení města“ na nynější místo a k jeho pravidelnému vyměření „na zeleném drnu“.\n\nV knize svědomí města Nového Bydžova (z let 1311 a 1470) pak vícekrát čteme o nynějším Starém Bydžově jako o starém městě, v několika dalších zápisech jsou uváděna obě města. Po založení Nového Bydžova poklesl Starý Bydžov opět mezi vesnice, ale vzhledem k předchozímu vývoji nepřestával mít zvláštní postavení. Obec sdílela společné osudy s Novým Bydžovem až do roku 1549.\n\nV roce 1549 bratři z Pernštejna prodali Sloupno s patronátním právem nad kostely v Metličanech a ve Starém Bydžově a 20 lidí v této obci Janovi Kluckému z Libodřic a v témž roce druhý díl Starého Bydžova Albrechtovi Kapounovi ze Svojkova, který v tomto roce také koupil statek Hlušice. Od té doby se Starý Bydžov stal tzv. dělenou vsí se dvěma vrchnostmi, čemuž odpovídaly i dvě tvrze - první byla jihovýchodně od kostela, druhá severně od kostela.\n\nV roce 1552 postoupil Jan Klucký svůj díl ve Starém Bydžově i s patronátem nad kostelem své sestře Ludmile, provdané za Maternu z Květnice, a podržel si jen hospodu, která pak patřila ke statku Sloupno.\n\nZa Maternů z Květnice a Kapounů ze Svojkova získal starobydžovský kostel svůj charakteristický vzhled. Loď a kněžiště byly zvýšeny a namísto dvou menších postranních věží byla v západní části přistavěna mohutná věž, pro kterou byl v roce 1587 ulit velký zvon Pražan, jedno z mistrovských děl pražského zvonaře Brikcího z Vimperka.\n\nV roce 1629 koupil Albrecht z Valdštejna větší část Starého Bydžova s poplužním dvorem od Jindřicha Zikmunda z Květnice a další část od Jana Oktaviána Vchynského a ves připojil k panství Smidary. Po zavraždění Valdštejna bylo panství konfiskováno a v roce 1635 dědičně darováno císařskému plukovníku Janu Gordnovi. V roce 1651 se majitelem panství stal Rudolf Colloredo z Walsee a v držení tohoto rodu zůstalo s kratším přerušením až do roku 1834, kdy Rozina Colloredová prodala panství Martinu Waagnerovi.\n\nPodle Berní ruly z roku 1654 bylo po třicetileté válce ve Starém Bydžově z 11 usedlostí 7 pustých a z 21 chalupnických hospodářství 5 pustých. Tereziánský katastr z roku 1757 v obci zaznamenal celkem 38 hospodářů a 5 řemeslníků. První celkové údaje o počtu domů a počtu obyvatel jsou doloženy z roku 1788 - tehdy ve Starém Bydžově bylo 70 domů a 473 obyvatel. V roce 1843 měla obec 84 domů a 596 obyvatel. Největšího počtu obyvatel dosáhla obec při sčítání v roce 1910 - tehdy zde žilo 959 osob. V obci často hořelo.\n\nV roce 1879 byla postavena nová jednopatrová škola. Na hřbitově u kostela se pohřbívalo až do roku 1882, kdy byl za vesnicí zřízen nový hřbitov. V roce 1895 byla postavena kruhová cihelna a v roce 1901 chodník k Novému Bydžovu. Po požáru roubené farní budovy v roce 1904 byla nová fara stavbou cihlovou.\n\nElektřina byla do obce zavedena v roce 1923. V následujícím roce proběhla parcelace starobydžovského dvora o výměře 235 ha. Hospodářské budovy a 86 ha polí při parcelaci získal František Chmelař. První zemědělské družstvo bylo založeno v roce 1957 s výměrou 750 ha, poštovní úřad je v obci od roku 1961.\n\nV letech 1980 až 1990 byl Starý Bydžov spolu s několika dalšími obcemi připojen k Novému Bydžovu. Po komunálních volbách v roce 1990 je Starý Bydžov opět samostatnou obcí s obecním úřadem.\n\nStarý Bydžov je rodištěm hudebního skladatele a pedagoga Jana Maláta (1843–1915), autora klavírních a houslových škol, Hudebního slovníku, Nauky o hudbě, sběratele a upravovatele národních písní a autora oper \"Stáňa\" a \"Veselé námluvy\". Památku slavného rodáka připomíná pískovcový pomník s pamětní deskou, která sem byla osazena po zboření rodného domu, bývalé staré školy.\n\n\n"}
{"id": "291834", "url": "https://cs.wikipedia.org/wiki?curid=291834", "title": "Stéblová", "text": "Stéblová\n\nObec Stéblová se nachází asi sedm kilometrů severně od krajského města Pardubice. Žije zde  obyvatel. Nejstarší písemná zmínka o obci pochází z roku 1385. Kolem východního okraje zastavěného území prochází železniční trať Pardubice – Hradec Králové, na které je zřízena železniční stanice \"Stéblová\".\n\n14. listopadu roku 1960 došlo nedaleko Stéblové k největšímu železničnímu neštěstí v českých zemích: při střetu dvou osobních vlaků, parního a motorového, zahynulo 118 lidí a 110 bylo zraněno.\n\n"}
{"id": "291837", "url": "https://cs.wikipedia.org/wiki?curid=291837", "title": "Jaroslav Achab Haidler", "text": "Jaroslav Achab Haidler\n\nJaroslav Achab Haidler (* 13. října 1958 Frýdlant v Čechách) je český (především divadelní) herec, překladatel, fotograf, regionální politik a bývalý ředitel Činoherního studia v Ústí nad Labem.\n\nNarodil se ve Frýdlantu a v jeho deseti letech byl jeho otec, pracující jako novinář, po srpnu 1968 zatčen a vězněn. Kvůli špatnému kádrovému posudku tak nemohl studovat, a proto se vyučil spojovým mechanikem. Složil státnice z ruštiny a němčiny. Později působil mezi Adventisty sedmého dne a zajímal se o křesťanství. Z biblických jazyků si vybral ke studiu hebrejštinu. V divadelním prostředí pracoval nejprve jako kulisák v tehdejším brněnském Divadle bratří Mrštíků a až později začal vystupovat. Při hraní divadla se začal učit hebrejsky, studoval historii a judaismus. Ovlivnil ho chasidismus. Fascinovala ho symbolika, tajemství, znamení a překládal nápisy na židovských náhrobcích. Později se stal praktikujícím židem. Začal se věnovat dokumentaci židovských hřbitovů v Čechách a na Moravě. Hercem na volné noze se stává v roce 1984 a od roku 1989 působil v Činoherním studiu Ústí nad Labem. V březnu 2011 jej správní rada divadla odvolala z postu ředitele pro jeho kritiku vedení města a oficiálně pak pro „překvapivou změnu v komunikaci mezi zástupci města a zástupci divadla, ke které došlo na sklonku roku 2010.“\n\nV komunálních volbách v roce 2010 neúspěšně kandidoval jako nestraník za Piráty do Zastupitelstva města Ústí nad Labem (na kandidátce byl v pozici lídra). O čtyři roky později byl ve volbách 2014 zvolen jak městským zastupitelem, tak zastupitelem městského obvodu Severní Terasa. V tomto roce kandidoval jako nestraník za hnutí \"PRO! Ústí\" (tj. nezávislí, SZ, STAN a Piráti). V listopadu 2014 se stal radním města pro kulturu a cestovní ruch. V červnu 2015 však na tento post rezignoval v souvislosti s chybami, kterých se dopustil jako ředitel příspěvkové organizace Činoherní studio města Ústí nad Labem.\n\nV krajských volbách v roce 2012 byl zvolen zastupitelem Ústeckého kraje. Kandidoval jako nestraník za Stranu zelených v rámci subjektu \"Hnutí PRO! kraj\" (tj. SZ, HNHRM a KDU-ČSL). Ve volbách v roce 2016 mandát krajského zastupitele obhajoval jako nestraník za hnutí JsmePRO! (tj. JsmePRO!, KDU-ČSL a HNHRM), ale neuspěl.\n\n\n\n\n"}
{"id": "291840", "url": "https://cs.wikipedia.org/wiki?curid=291840", "title": "Dýmka", "text": "Dýmka\n\nDýmka je nástroj určený ke kouření, obvykle tabáku. Skládá se z hlavičky, v níž doutná kuřivo, a troubele zakončené náustkem, kterým kuřák vdechuje vzniklý dým. Obvykle se vyrábí ze dřeva vřesovce stromovitého, ale řidčeji se používají i jiné druhy dřeva (oliva, morta) a další materiály (porcelán, mořská pěna, kukuřice aj.). Dýmka s dlouhou troubelí se také nazývá lulka. Kromě v Evropě obvyklého jednoduchého typu existují i speciální konstrukce (například vodní dýmka). Dýmka jako rekvizita hrála roli v mnoha uměleckých dílech (je například častou rekvizitou postav detektivů). Známá je též indiánská dýmka – kalumet.\n\nPrvní dýmky z hlíny a dřeva byly objeveny v pyramidách v Severní Americe. V 17. století se v Orientu zrodily vodní dýmky. V 20. a 21. století se nejrychleji rozšiřují elektronické dýmky.\n\n„Fajfka“ je hovorové synonymum slova „dýmka“. Slovo dýmka pochází z českého slova „dým“. Slovo „Fajfka“ pochází z německého slova „Pfeife“, proto někteří lidé pod slovem fajfka myslí „tyrolskou dýmku“.\n\n„Čibuk“ je totéž co „lulka“, tj. fajfka s krátkým vodorovným troubelem. \n\n\n\n\n\n\n\n\n\n\n\n\n\n\n\n\nVýroba dýmek má v Česku dlouhou tradici, na niž navazuje společnost BPK spol. s. r. o. sídlící v Proseči, kde je i muzeum dýmek. Dalšími známými výrobci dýmek jsou například Karel Krška, Oldřich Jirsa, Dušan Doubek, Jan Klouček, Petr Vobořil, Štěpán Kunc nebo Petr Kučera (PIPKIN).\n\n\n"}
{"id": "291843", "url": "https://cs.wikipedia.org/wiki?curid=291843", "title": "Rišon le-Cijon", "text": "Rišon le-Cijon\n\nRišon le-Cijon ( , doslova \"První k Sijónu\", v oficiálním přepisu do angličtiny Rishon LeZiyyon, přepisováno též Rishon LeZion nebo Rishon LeTzion, neformálně nazýván jen Rišon) je město v Centrálním distriktu Státu Izrael. K roku 2013 žilo ve městě 240 700 obyvatel a šlo tak o čtvrté nejlidnatější město v Izraeli. Starostou je Dov Cur.\n\nNázev města je odvozen z biblického verše: \"Já první zvěstuji Sijónu: „Hle, už tu jsou!“ a Jeruzalému dám toho, jenž nese radostnou zvěst\" (Iz 41,27). Jméno tak odkazuje na fakt, že Rišon le-Cijon byl jedním z prvních novodobých sídel Židů ve Svaté zemi.\n\nRišon le-Cijon byl založen 31. července 1882 židovskými emigranty z Charkova (tehdy součástí Ruského impéria), jako druhá z novodobých židovských osad v dnešním Izraeli (po Petach Tikva). První osadníci měli četné potíže: půda byla písčitá, voda vzácná a oni sami neměli zkušenosti se zemědělstvím. 23. února 1883 se osadnickému předvoji podařilo narazit na vodní pramen, čímž se otevřela možnost pro intenzivní zemědělskou kolonizaci. Osada se začala rozvíjet až díky podpoře barona Edmonda Rothschilda, významným odvětvím se stalo vinařství. Roku 1886 byla otevřena první hebrejská škola, roku 1898 první hebrejská mateřská škola. V roce 1900 měla osada 526 obyvatel, o půlstoletí později v roce 1948 10 000. Od roku 1922 měla status místní rady (malého samosprávného města).\n\nPo vyhlášení nezávislosti státu Izrael začal prudký rozvoj města, v dnešní době slouží především jako obytná oblast pro lidi pracující v Tel Avivu. 18. srpna 1950 byl povýšen na město. Jedním z tradičních odvětví místní ekonomiky je dodnes vinařství, své sídlo zde má největší izraelská vinařská společnost \"Carmel\". Město má vlastní průmyslovou zónu, důležité jsou také finanční služby a obchod. Nachází se zde mnoho památek na první novodobé židovské osadníky: Stará studna, Velká synagoga, první hebrejská škola aj. Každoročně se zde pořádá festival vína, nachází se zde také jedno z největších kulturních center: \"Hejchal ha-Tarbut\". Východně od města se rozkládá průmyslová zóna Crifin a Nemocnice Asaf ha-Rofe.\n\nLeží v nadmořské výšce 40 metrů v jižní části aglomerace Guš Dan, jižně od Tel Avivu v rovinaté pobřežní planině.\n\nMěsto je na dopravní síť napojeno soustavou četných dálničních tahů. Jde zejména o dálnici číslo 4, dálnici číslo 20 a dálnici číslo 44. Na jihu města se s nimi kříží nová dálniční komunikace silnice číslo 431. K jihu z města vybíhá ještě dálnici číslo 42.\n\nMěsto se počátkem 21. století dočkalo i vlakového spojení. Prochází tudy krátká železniční trať Tel Aviv-Rišon le-Cijon, na níž se nalézá železniční stanice Rišon le-Cijon ha-Rišonim. Výhledově má být protažena k západu. Od roku 2011 pak přibylo další vlakové spojení, když byla postavena železniční trať Tel Aviv – Bnej Darom sledující těleso dálnice číslo 20, na níž se nachází železniční stanice Rišon le-Cijon Moše Dajan.\n\nPodle údajů z roku 2009 tvořili naprostou většinu obyvatel Židé – cca 213 300 osob (včetně statistické kategorie „ostatní“, která zahrnuje nearabské obyvatele židovského původu ale bez formální příslušnosti k židovskému náboženství, cca 228 100 osob).\n\nJde o obec velkoměstského typu s dlouhodobě rostoucí populací. K 31. prosinci 2014 zde žilo 240 700 lidí. Po Jeruzalému, Tel Avivu a Haifě jde o čtvrté nejlidnatější město Izraele.\n\n\"* údaje za rok 2001 a od roku 2010 zaokrouhleny na stovky\"\n\nBěhem války v Zálivu v roce 1991 navštívil Rišon le-Cijon překvapivě starosta Münsteru. Svojí nenadálou návštěvu zdůvodnil slovy, že „nemůže doma v klidu sedět, zatímco na jeho partnerské město dopadají rakety.“ Po dobu války pak žil v domě tehdejšího starosty Me'ira Nicana a doprovázel ho na místa zasažená iráckými Scudy.\n\n"}
{"id": "291846", "url": "https://cs.wikipedia.org/wiki?curid=291846", "title": "Duběnka", "text": "Duběnka\n\nDuběnka je druh hálky, kterou způsobuje blanokřídlý hmyz - žlabatka dubová. Duběnka má kulovitý tvar a mívá asi 2 cm v průměru. \n\nSamičky žlabatek dubových nakladou v květnu a červnu vajíčka, ze kterých se později líhnou larvy. Vajíčka jsou umístěna do meristémů, nejčastěji na spodní straně listu dubu, lodyze, vzácněji na větvi nebo pupenu. Mechanismus vzniku hálky ještě není zcela objasněn, důležitou úlohu má chemické nebo mechanické působení, případně virová infekce. Larvy se obklopí rostlinným pletivem, ze kterého berou živiny, a které je chrání proti predátorům a působení prostředí. Rostlinná tkáň je zpočátku měkká, teprve později dřevnatí. Hálky opadávají spolu s listím, larvy se obvykle líhnou až po opadnutí. Dospělý jedinec unikne z hálky vykousáním kruhového otvoru, skrze který vyleze ven. Po nějaké době stará prázdná duběnka plesniví a rozkládá se.\nDuběnky často červenají na straně, která je vystavena slunci.\n\nV Mattioliho herbáři se píše:\nDříve lidé duběnku považovali za symbol plodnosti a ochrany\n\nDuběnky jsou zdrojem taninu pro výrobu duběnkového inkoustu, který byl jedním z nejrozšířenějších psacích inkoustů od 12. do 19. století.\n\n\n"}
{"id": "291847", "url": "https://cs.wikipedia.org/wiki?curid=291847", "title": "Danuše Kvasničková", "text": "Danuše Kvasničková\n\nPhDr. RNDr. Danuše Kvasničková, CSc. (* 1935, Mladá Boleslav, Československo) je česká ekoložka a pedagožka, vědecká odbornice v oboru ekologické výchovy dětí, mládeže a přírodovědného vzdělávání vůbec.\n\nJedná se o nestorku tohoto pedagogického oboru v České republice, odbornici evropského významu. Absolvovala Přírodovědeckou fakultu tehdejší Vysoké školy pedagogické v Praze (dnešní Pedagogická fakulta Univerzity Karlovy); učila chemii a biologii na střední zdravotní škole a gymnáziu. Od roku 1967 pracovala ve Výzkumném ústavu odborného školství v Praze, po roce 1968 odešla do Výzkumného ústavu pedagogického a v roce 1982 do Ústavu aplikované ekologie a ekotechniky Vysoké školy zemědělské v Kostelci nad Černými lesy. V roce 1992 přijala místo zástupkyně vedoucího odboru ekologie na ministerstvu zemědělství.\n\nKromě své praktické pedagogické a vědecké činnosti se jedná o bývalou ředitelku Prvního pražského ekogymnázia, kde působila do roku 1998. Nadto je předsedkyní Klubu ekologické výchovy, jenž v roce 1995 založila. Jedná se o společenskou organizaci sdružující jak školy všech typů věnující se ekologické výchově, tak i jednotlivé pedagogické a ekologické pracovníky.\nJiž v roce 1968 založila přírodovědeckou soutěž mládeže \"Natura semper viva\", je autorkou nebo spoluautorkou celé řady odborných učebnic pro základní i střední školy, odborných metodik i vysokoškolských skript. Známé jsou například učebnice \"Základy ekologie pro základní a střední školy\" či řada učebnic \"Ekologický přírodopis\". Autorsky spolupracovala i na televizním pořadu \"Ekologie všemi pády\".\n\nV roce 1996 obdržela za svoji dlouholetou činnost v tomto oboru mezinárodní ocenění UNEP Global 500 a Cenu ministra životního prostředí.\n\n"}
{"id": "291848", "url": "https://cs.wikipedia.org/wiki?curid=291848", "title": "Sítnice", "text": "Sítnice\n\nSítnice (lat. retina) je vnitřní tenká vrstva oka obratlovců. Její hlavní funkcí je snímání a předzpracování světelných signálů přicházejících na sítnici skrze čočku.\nAnatomicky se člení na deset vrstev: vrstva pigmentových buněk, vrstva čivých výběžků, zevní ohraničující membrána, vnitřní jádrová vrstva (tyčinky a čípky), zevní plexiformní vrstva, vnitřní jádrová vrstva (bipolární, horizontální a amakrinní buňky), vnitřní plexiformní vrstva, vrstva gangliových buněk, vnitřní ohraničující membrána, vrstva axonů gangliových buněk., přičemž čivé výběžky jsou nejdále od dopadajícího světla.\n\nNa sítnici jsou dobře zřetelné dva útvary – slepá skvrna, neboli optický disk, kudy vystupuje zrakový nerv a vstupuje \"a. centralis retinae\" která se tam i větví na své čtyři hlavní větve. Optický disk je důležitý bod při vyšetření oftalmoskopem – jestli je propadlý, tak je zvýšený nitrooční tlak (který může způsobit zelený zákal), jestli je naopak vystouplý, je zvýšený tlak nitrolebeční, což může být způsobeno mnoha patologickými procesy v lebce, které mohou být život ohrožující (nádor, hydrocephalus, epidurální krvácení).\n\nDruhým útvarem je takzvaná centrální jamka obsahující žlutou skvrnu. Žlutá skvrna je místem maximální ostrosti vidění, obsahuje pouze čípky a ostatní vrstvy sítnice jsou odsunuty stranou (tím vzniká ona jamka). Paprsky jdoucí z předmětu, na nějž se oko soustředí, jsou zaostřovány právě sem.\n\nPůsobením světelných paprsků pronikajících do oční koule dochází v tyčinkách a čípcích ke vzniku chemické reakce a následnému vzniku nervových impulsů přenášených do centrálního nervového systému. Látka obsažená ve fotoreceptorech, u které dochází k rozkladu působením světla, se nazývá rodopsin.\n\nSítnice vzniká jako výchlipka z embryonálního mozku (konkrétně z prosencephala) což zapříčiňuje jednak její stavbu a jednak fakt, že ke zpracování zrakového vjemu dochází už v sítnici samotné. Také to způsobuje, že zrakový nerv na sobě má meningy, což je důvod proč se ho někteří vědci zdráhají nazývat zrakovým nervem a preferují pojem \"zrakový svazek\".\n"}
{"id": "291849", "url": "https://cs.wikipedia.org/wiki?curid=291849", "title": "Sáňčí", "text": "Sáňčí\n\nSáňčí (Sánčí) je malá vesnice, která leží 46 km na východě od Bhópálu v centrální indické provincii Madhjapradéš. Madhjapradéš najdeme v severní oblasti Indie, avšak dnešní buddhistické památky nemají co společného s Buddhou. Je tedy známá především díky svým buddhistickým památkám, které zde byly stavěny mezi 3. stoletím př. n. l. až 12. stoletím. Jedná se o to památky o kterých mnohdy nejsou ani zmínky ve starých spisech. Tyčí se zde jedny z nejzachovalejších buddhistických památek – jsou to mistrně zdobené Stúpy (kopulovité mohyly, kláštery a chrámy). Osudným se jim málem stalo až znovuobjevení v 19. století. Dnes je to velmi uznávaná oblast, která přitahuje jak mnoho turistů tak vědeckých znalců.\n\nNevýznamnější památkou Sáňčí je na kopci tyčící se Velká stúpa, která je považována za nejstarší sakrální stavbu v Indii. Měří v průměru téměř sedmatřicet metrů a její plášť bez stříšky a hrotu se zvedá do výšky sedmnáct metrů. Byla postavena asi ve 2. století př. n. l. zvětšením původní stúpy, kterou zde nechal ve 3. stol. př. n. l. vystavět buddhistický vládce Ašóka. Korunuje ji \"čhattra\" (deštník), který symbolizuje tři klenoty buddhismu – Buddhu, dharmu a sanghu (mnišskou komunitu). K prosté kupoli přibyl ochoz s balustrádou a v prvním století 4 \"tórany\" (mistrovsky vyřezávané brány). Jsou vysoké asi 10 metrů a míří do všech světových stran. Umisťují stúpu symbolicky na křižovatku, pravděpodobně aby evokovaly otevřenost a univerzalitu dharmy. Trojité podélné trámy i svislé sloupy z pískovce zobrazují velké množství lidských i zvířecích postav, které jsou propracovány do detailů. Zobrazují scény z Buddhova života, vyprávění o jeho minulých zrozeních, démonech a vyobrazují i bitevní scény. K nejvýznamnějším reliéfům patří ten, na kterém je Buddha lhostejný ke svodům démona Máry, a také příběh z džátak, vyprávějící o princi Makakapim, který zachránil 80 000 opic tím, že svým tělem překlenul řeku Gangu a vytvořil tak most, po kterém opice unikly nepřátelům. Na Ašókových basreliéfech je Buddha znázorněn jako strom. Vedle torany je umístěn Ašókův kamenný sloup, který směřuje k jihu. Nápis na obelisku je vyryt v písmu kharóšthí. Stojí na podestě, kolem níž poutníci krouží ve směru hodinových ručiček, což je akt, jež značí, že to, co je obcházeno, symbolizuje to, co ideálně stojí v centru lidského života. Na podestě stojí černé sochy meditujících buddhů. \n\nStúpa 2 leží asi 320 metrů na stejném kopci od Velké stúpy. Byla vystavěna přibližně ve 2. století př. n. l., což naznačuje, že je nejstarší ze tří Stúp z období Sunga. Nejzajímavější položkou ve Stúpě 2 je kolekce basreliéfů, jako jsou medailony. Jsou zde zdobné motivy jako lotosové květy, jiná vegetace a různé motivy zvířat. Jedním ze zvířat, která jsou zobrazena na basreliéfech ve tvaru medailonů na balustrádě je slon. Poutníci zde podstupovali ochůzky ve směru libovolných ručiček zvanou \"pradakši napatha\".\n\nStúpa 3, leží asi 60 metrů severně od Velké stúpy, byla postavena v 1. století. Jako by napodobovala Velkou Stúpu v malém měřítku, její tvorba byla skoro stejná jako v případě Velké stúpy za starých časů, kromě toho, že jeho Chhatra má jedinou vrstvu, na rozdíl od tří posledních. V malé komoře v této relikvii Stúpy byly nalezeny dva steatity (skříňky na popel), na kterých bylo napsáno prvních deset učedníků Buddhy. Byly tam nalezeny také úlomky kostí, krystaly, ametysty, perly. Byly přeneseni do Británie ale nějaký čas poté se vrátily zpátky do Indie, kde jsou nyní uloženy v novém chrámů vystavěném na kopci vedle stúp.\n\nNejvětší zásluhu na vzniknutí toho poutního místa mu dal právě indický císař Ašóka kolem 3.století př.n.l.. Vybudoval ho na počest sňatku se svou ženou. Císař Ašóka dal také poprvé vyhlásit buddhismus za státní náboženství. Dal vystavět první stúpy a vztyčit leštěné pískovcové sloupy. Později v následujících dvou stoletích ještě přibylo velké množství stúp, chrámů i klášterů.\nStavělo se až do dvanáctého století, ale později byly stavby zapomenuty v džungli jako spoustu ostatních.\nPo objevení památek generálem Taylorem bylo opět Sáňčí velkou senzací a přitahovalo mnoho vědců, archeologů, ale v neposlední řade také lovce pokladů. Sáňčí bylo rozkradeno a poničeno.\n\nNa celém pahorku nad Sáňčí jsou postaveny desítky dalších malých stúp, ruiny klášterů, chrámů a pilířů: například chrám a klášter číslo 45 ze 7.-8. století n. l. nebo chrám číslo 17, který má již prvky klasického hinduistického stavebního stylu.\nSloup je z čunarského pískovce a císař Ašóka jich nechal postavil po celé Indii několik desítek. Nápisy na nich – Ašókovy edikty šířily mírumilovné myšlenky, ale poničený text na tomto sloupu má spíše vyhrožovat než šířit mírumilovnost. Mnichy tak varuje před hříchy a hrozí jim trestem vyhoštění. Tento sloup je považován za dobře zachovaný, ačkoliv před znovuobjevením památek v 19. stol došlo k jejich velkému poničení.\n\nPřibližně okolo 2. století př. n. l. byla Velká Stúpa zdemolována s nástupem císaře jménem Pušjamitra Šunga. Zničili původní stúpu a jeho syn Agnimitra jí přestavěl. Později byla Velká Stúpa rozšířena kamennými deskami na téměř dvojnásobek své původní velikosti. Kopule (\"kumbha\") byla na vrcholu zarovnaná a korunovaná třemi překrývajícími slunečníky uvnitř čtvercového zábradlí (\"védiká\").\n\nDekorace vyřezávané do severní vstupní brány stúpy byly zhotoveny za Satavahanovo vlády. Zachycovaly každodenní život Buddhy a tak měli divákům usnadnit aby pochopili buddhistické vyznání, jak je důležité pro jejich životy. V Sánčí většina stúp byla vystavěna s peněžní pomocí obyvatel. nebylo tam žádné přímé přímé královské sponzorství. Ti co přispěli na zhotovení výzdoby často volili scény že života Buddhy a později měli svá jména i napsaná na zhotoveném díle.Buddha nebyl nikdy líčen jako lidská postava. Namísto toho se umělci rozhodli že jej budou zastupovat určité atributy, jako je kůň,jeho stopy nebo baldachýn pod Bodhi stromem v okamžiku jeho osvícení. Lidské tělo bylo totiž považováno za příliš svazující pro Buddhu.\n\nMůžeme zde také nalézt kláštery a chrámy, které spadají do rozlišných období vyznávání buddhistické víry. Chrám č. 18 je ze 7. stol. a můžeme na něm pozorovat jeho nezaměnitelný řecký vzhled a je to také důkaz o tom, že zde zanechal svůj odkaz i Alexandr Veliký. Chrám č. 17 je pravděpodobně jedním z prvních buddhistických chrámů. Skládá se ze čtvercové svatyně s plochou střechou, sloupovím a 4 pilíři. Interiér a tři strany exteriéru jsou hladké a nezdobené, ale přední sloupy jsou elegantně vyřezávané, což chrámu dodává \"klasický\" vzhled. Splývání asketického buddhismu a melodramatickými až teatrálními hinduistickými kulty se odráží v chrámech č. 45 a 47 na jižní straně kopce. Na vysokých reliéfech je Buddha obklopen božstvy řek Gangy a Jamuny, smyslnými tanečnicemi a dokonce i erotickými scénami, otvírajícími novou spirituální a uměleckou sféru, která dosáhla dokonalosti v podobě chrámů v Khadžuráhu. Další buddhistické a i brzy hinduistické struktury byla přidány do 12. století. S úpadkem buddhismu v Indii, památky v Sánčí vyšly z užívání a dostaly se do havarijního stavu.\n\nV roce 1818 britský důstojník generál Taylor, byl první známý historik, který znovuobjevil Sáňčí. Hodně amatérských archeologů a lovců pokladů zpustošilo toto místo, až od roku 1881 bylo zahájeno restaurování. V letech 1912 a 1919 struktury byly obnoveny a jejich současný stav byl pod dohledem Sir Johna Marshalla.\nDnes tyto památky (asi tři stůpy, několik chrámů atd.) jsou uvedeny mezi světové dědictví UNESCO od roku 1989.\n\n\n"}
{"id": "291855", "url": "https://cs.wikipedia.org/wiki?curid=291855", "title": "Gymnázium Ostrava-Hrabůvka", "text": "Gymnázium Ostrava-Hrabůvka\n\nGymnázium, Ostrava-Hrabůvka, příspěvková organizace je státní víceleté gymnázium, jehož zřizovatelem je Moravskoslezský kraj. Ve školském rejstříku má škola registrovány studijní obory \"Gymnázium – všeobecné\" (79-41-K/401) pro čtyřleté i (79-41-K/801) osmileté studium a obor \"Gymnázium\" (79-41-K/81) víceletého studia.\n\nV roce 1953 vznikla zprvu jedenáctiletá střední škola (1953–1958). Vznik školy byl spojen se Zákonem o jednotném školství a zřizovatelem se stal Krajský národní výbor v Ostravě. Podle administrativního principu se novými studenty stali žáci z obvodů Vítkovice, Starý Zábřeh, Hrabová a přilehlých obcí. Profesorský sbor byl vytvořen z učitelů Matičního gymnázia, gymnázia v Ostravě-Přívoze a zdravotní školy. První ředitelkou se stala Irena Vantuchová. Spolu se střední školou sídlila v budově také základní škola.\n\nKoncem 50. a na počátku 60. let se škola stala nejprve dvanáctiletkou a posléze Střední všeobecně vzdělávací školou (SVVŠ). Po otevření školy stejného typu v Ostravě-Zábřehu však došlo k odlivu žáků. Dalším důvodem snižujícího se stavu žáků bylo rušení bytového fondu Vítkovic, které souviselo s rozšiřováním závodů VŽKG.\n\nNa jaře 1968 byla zahájena stavba nové budovy, její otevření bylo naplánováno na rok 1970. V této době vznikly i první třídy čtyřletého gymnázia. Kvůli opožděné realizaci začalo vyučování v nových prostorách v Ostravě-Hrabůvce na ulici Františka Hajdy 34 až 25. září 1974. Budova tehdy představovala nejmodernější objekt v rámci ostravských středních škol.\n\n"}
{"id": "291856", "url": "https://cs.wikipedia.org/wiki?curid=291856", "title": "Harappa", "text": "Harappa\n\nHarappa (urdsky ہڑپہ) je město v pákistánské provincii Paňdžábu. V dávné minulosti bylo střediskem harrapské kultury, jedné z prvních známých kultur Indického subkontinentu. Vedle města Mohendžo-daro tvoří jednu z nejvýznamnějších archeologických lokalit této kultury. Pozůstatky města byly objeveny až ve 20. století.\n"}
{"id": "291857", "url": "https://cs.wikipedia.org/wiki?curid=291857", "title": "Král Štír", "text": "Král Štír\n\nŠtír, nazývaný král Štír nebo Štír II. je jméno jednoho nebo dvou králů Horního Egypta vládnoucího během předdynastického období (před 3000 př. n. l., období 0. dynastie).\n\nZápis jména krále Štíra: L7\n\nŠtír nebo také Hor Sereq (hieroglyfický znak pro Štíra se asi četl jako Serek) - panoval v Horním Egyptě pravděpodobně před sjednocením Egypta (srov. serech). Jeho moc přinejmenším dosahovala až k jižnímu okraji delty Nilu (k vrcholu pomyslného trojúhelníku), jelikož jeho jméno se mj. zachovalo v Tarchánu u Káhiry. Existence tohoto panovníka je sporná, protože není uveden na žádném seznamu králů, ale dokazuje ji tzv. palice krále Štíra, která byla nalezena v hlavním depozitu Hórova chrámu v Nechenu (Hierakonpolis) britskými archeology Jamesem E. Quibellem a Frederikem W. Greenem při výzkumu v letech 1897/1898.\n\nDnes se tato palice nachází v Ashmolean muzeu v Oxfordu. Přesné umístění nálezu není známo díky postupu při výzkumu, ale předpokládá se, že pochází z konce předdynastického období. Na této palici je znázorněn panovník s bílou korunou Horního Egypta u jehož hlavy se nachází obrázek štíra. Po něm byl také panovník pojmenován. Král Serek je ještě spolu s bohy vyobrazen (ale jen v podobě štíra) na tzv. Paletě měst, jak motykou symbolicky ničí opevněné město.\n\n"}
{"id": "291859", "url": "https://cs.wikipedia.org/wiki?curid=291859", "title": "Strádov", "text": "Strádov\n\nStrádov je zřícenina hradu na 70 m vysokém skalnatém ostrohu z červené žuly nad pravým břehem Chrudimky a údolím Libáňského potoka ve Slavické oboře, jihovýchodně od Práčova, necelý kilometr západně od silnice I/37, v katastrálním území Ochoz u Nasavrk města Nasavrky. Hrad se stejně jako nedaleký Rabštejn liší od tvrze pouze svojí polohou. Od roku 1964 je chráněn jako kulturní památka.\n\nPrvní zmínka o hradu je z r. 1374, kdy se připomíná Jaroš Lacembok ze Strádova jako patron kostela a kláštera v blízkém Práčově. V r. 1382 se uvádí jako majitel Strádova Jarošův syn Jindřich Lacembok ze Strádova, v r. 1409 Bleh z Lipky a ze Strádova. Za jeho vlády na jaře r. 1421 husitská vojska dobyla klášter v Práčově a pravděpodobně ovládla i Strádov. V r. 1438 Jan ze Strádova, dal hrad do zástavy i s městečkem Nasavrky a devět vsí Alešovi z Bítovan, Benešovi z Křivého a Janovi z Lipky, synovi uvedeného Bleha. V roce 1444 panství náleželo Janovi Slonovi ze Seslavce. V této době hrad zpustl, připomíná se tak poprvé r. 1457 jako součást odúmrti po Janovi z Lipky, která připadla králi Ladislavovi.\n\nHrad Strádov byl vystavěn tak, že jeho předhradí zabíralo okraj plošiny nad východním srázem údolí Chrudimky. Samotné hradní jádro se pak tísnilo na skalnatém výběžku hrany údolí nad skalní stěnou přímo nad hladinou řeky, odděleném od předhradí hlubokým hradním příkopem. Nestálo tedy přímo na ostrohu nad soutokem Libáňského potoka a Chrudimky, ale bylo ze strategických důvodů mírně vyoseno na jihozápad tak, aby bylo chráněno téměř kolmou skalní stěnou na severu, svahem na západě a svahem k řece Chrudimce a k Libáňskému potoku na protější straně.\nPředhradí samotné bylo odděleno od zbytku rovinaté plošiny dvojitým příkopem a dvojitým valem resp. zdí s branou, ke které patrně vedla původní středověká cesta z Nasavrk do Svídnice.\n\nHradní jádro mělo podobu nepravidelného kruhu a kopírovalo obrys celého skalnatého výběžku. K vnější hradební zdi (plášťové hradbě) přiléhala na východě u úzké šíje vedle brány ústící nad most přes příkop přibližně čtvercová věž obranného a obytného charakteru. Byl to pravděpodobně donjon stavebně mladší než plášťová hradba, který zřejmě nahradil původní okrouhlý bergfrit (možná vestavěný jako součást hradby těsně vedle brány). Vnější hradba pak tvořila u věže nároží pro boční střelbu. Ze severu se tato hradba dodnes zachovala v podobě cca 11 metrů vysoké zdi založené přímo na skále. Je možné, že na protější západní straně přímo nad skalní stěnou mohl stát další nevelký obytný palác.\n\n"}
{"id": "291861", "url": "https://cs.wikipedia.org/wiki?curid=291861", "title": "Ošima (provincie)", "text": "Ošima (provincie)\n\nProvincie Ošima (: 渡島国; \"Ošima no kuni\") byla krátce existující japonská provincie ležící na ostrově Hokkaidó. Na jejím území se dnes rozkládá jižní část podprefektury Ošima a podprefektura Hijama.\n\nProvincie vznikla 15. srpna 1869 a skládala se ze 7 okresů. V roce 1872 při sčítání lidu činila populace provincie 75 830 osob. V červenci 1881 se okresy Cugaru a Fukušima sloučily a celkový počet okresů provincie tak klesl na šest. V roce 1882 byly provincie na ostrově Hokkaidó zrušeny.\n\n"}
{"id": "291862", "url": "https://cs.wikipedia.org/wiki?curid=291862", "title": "Plicní sklípek", "text": "Plicní sklípek\n\nPlicní sklípek (latinsky \"alveolus\", množné číslo \"alveoli\") je dutý útvar v plicích podílející se na struktuře plicních váčků. Představuje základní funkční jednotkou plic, ve které dochází k difuzi plynů mezi vzduchem a krví – tedy k vlastnímu dýchání.\n\nStěna plicních sklípků je složena především z pneumocytů, které se zde vyskytují ve 2 typech.\nV plicních sklípcích jsou přítomny ještě alveolární makrofágy, které mohou se vyskytovat jak mezi jednotlivými pneumocyty, tak i volně uvnitř alveol. Zajišťují pohlcování vdechnutých částic a jiných drobných nečistot a jejich transport pryč z plicních váčků. Na některých místech plicních sklípků se vyskytuje i mezibuněčná hmota (extracelulární matrix), která zajišťuje mj. elasticitu plicních sklípků.\n\nK plicním sklípkům přisedají zvenku vlásečnice, které přivádějí odkysličenou krev a odvádějí krev obohacenou o kyslík. Tyto vlásečnice tvoří s pneumocyty I. typu a několika málo dalšími podpůrnými vrstvami tzv. alveolokapilární membránu, přes kterou probíhá vlastní přenos plynů ze vzduchu do krve a naopak. Je obvykle jen 100–1500 nanometrů silná.\n\nKaždý plicní sklípek má přibližně 200 mikrometrů v průměru a při nádechu se zvětšuje. Plicních alveol je v každé plíci přibližně 350 milionů a jejich celková plocha se odhaduje na 140 m². Jednotlivé plicní sklípky jsou propojeny s okolními sklípky póry o průměru 10–15 µm. Ty slouží k vyrovnání tlaků mezi sklípky a umožňují také cirkulaci vzduchu v případě zneprůchodnění některé průdušinky.\n\n\n"}
{"id": "291864", "url": "https://cs.wikipedia.org/wiki?curid=291864", "title": "Stračov", "text": "Stračov\n\nStračov () je obec, která se nachází asi 19 kilometrů severozápadně od okresního města Hradec Králové a též jedna ze dvou vesnic tvořících tuto obec. Obec Stračov je složena ze dvou místních částí – Stračov a Klenice, které společně mají obyvatel.\n\nHistoricky lze ves doložit od roku 1358.\n\n\n"}
{"id": "291865", "url": "https://cs.wikipedia.org/wiki?curid=291865", "title": "Éllóra", "text": "Éllóra\n\nÉllóra je archeologické naleziště v indickém státě Maháráštra. Tvoří jej množství buddhistických, hinduistických i džinistických staveb, převážně klášterů, stúp a skalních jeskyní.\n\nOd roku 1983 jsou jeskyně Éllóra součástí Seznamu světového dědictví UNESCO. Necelých sto kilometrů od Éllóry se nachází Adžanta, další významná archeologická oblast.\n\n"}
{"id": "291870", "url": "https://cs.wikipedia.org/wiki?curid=291870", "title": "Tenisový turnaj žen v Antverpách", "text": "Tenisový turnaj žen v Antverpách\n\nTenisový turnaj žen v Antverpách, oficiálně se jménem sponzora BNP Paribas Fortis Diamond Games, byl profesionální tenisový turnaj žen hraný v přístavních Antverpách, centru stejnojmenné belgické provincie. V sezóně 2015 se vrátil na okruh WTA Tour, jakožto součást kategorie WTA Premier Tournaments. Založen byl roku 2002, když nahradil do té doby konaný Belgian Open. V letech 2009–2014 probíhal ve formě exhibice.\n\nTurnaj se odehrával na krytých dvorcích s tvrdým povrchem arény Sportpaleis Merksem. Konal se v únorovém termínu, jakožto první evropský turnaj sezóny i první halový v kategorii Premier. Rozpočet k roku 2015 činil 731 000 dolarů. Do soutěže dvouhry nastupovalo dvacet osm hráček, v kvalifikaci soutěžilo třicet dva singlistek, a deblové soutěže se účastnilo šestnáct párů. Ředitelkou byla bývalá belgická světová jednička Kim Clijstersová.\n\nV kalendáři okruhu nahradil v roce 2015 pařížskou událost Open GDF Suez, do té doby konanou v témže období i kategorii. Po odehrání jediného ročníku byl ukončen a nahrazen petrohradským St. Petersburg Ladies Trophy.\n\nV prvním období profesionální existence mezi roky 2002–2008 nesl turnaj jméno sponzora Proximus Diamond Games. Hráčka, jež by v singlové soutěži triumfovala třikrát v pěti letech, mohla v této éře vyhrát bonus ve formě zlaté rakety posázené diamanty, a to v odhadované výši jednoho milionu eur. Tuto prémii se podařilo vybojovat roku 2007 francouzské tenistce a bývalé světové jedničce Amélii Mauresmové. Blízko k této ceně měla i Američanka Venus Williamsová, pokud by získala třetí trofej roku 2006. Z turnaje se však dva dny před zahájením odhlásila pro přetrvávající poranění zápěstí. Inspirace v podobě diamantové rakety vzešla z předchozího mužského turnaje European Community Championships, jenž se odehrával také v Antverpách.\n\nV ročníku 2008 byla představena nová prémie ve výši circa 1,5 milionu eur, jíž tvořily zlatá raketa a míček. V sezóně 2008 také došlo k ukončení kariér dvou výrazných belgických hráček Kim Clijstersové a Justine Heninové. V rámci rekonstrukce kategorií WTA vypadla událost od roku 2009 z kalendáře okruhu. Následující období 2009–2014 probíhala jako exhibice Diamond Games sponzorovaná různými subjekty. Postupně se jednalo o společnosti Thomas Cook (2009), GDF Suez (2010), BNP Paribas Fortis (2011). V roce 2012 se ročník jmenoval „Kim's Thank You Games“ u příležitosti druhého a definitivního ukončení kariéry Clijstersové. Roku 2013 pak exhibice nesla název „Kim Clijsters Invitational“.\n\n"}
{"id": "291875", "url": "https://cs.wikipedia.org/wiki?curid=291875", "title": "Furie", "text": "Furie\n\nFurie (latinsky \"Furiae\", j. č. \"Furia\") jsou v římské mytologii bohyně pomsty a kletby. V řecké mytologii jim odpovídají Erínye. Vznikly z krve Urána poté, co ho jeho syn Chronos zabil.\n\nSlovo se užívá také v přeneseném významu v hovorovém jazyce. Jako fúrie se dle slovníku cizích slov označuje zuřivá, zběsilá bytost. Hovorový termín se dle wikislovníku používá pro osoby ženského pohlaví, synonymem je semetrika.\n"}
{"id": "291879", "url": "https://cs.wikipedia.org/wiki?curid=291879", "title": "Hunor a Magor", "text": "Hunor a Magor\n\nHunor a Magor byli mýtičtí bratři z maďarských předkřesťanských legend. Synové bohatýra Ménróta (krále Nimróda) a jeho ženy Eneth. Podle nich se Hunor stal praotcem Hunů a Magor praotcem Maďarů (Magyarok).\n\nLegenda o Hunorovi a Magorovi: Bratři Hunor a Magor se vydali na lov do bažin meotiských. Uviděli krásného jelena (v některých verzích jde o laň a v jiných o jelena zlatého) a jali se jej pronásledovat, až přijeli na úžasné místo, které bylo ideální pro usazení se. Dostali od svého otce povolení tak učinit a odešli do močálů meotiských na pět let. Poté co vyšli ven, našli tábor bez mužů, jen ženy a děti tam žily. Mezi nimi byly i dvě dcery mocného vládce Alanů, které bratři pojali za manželky. Tyto manželky jim daly potomky, plémě hunsko-maďarské... V této verzi najdeme legendu například v kronice Gesta Hungarorum. Tato legenda vzbuzuje dojem, že Hunové a Maďaři byli příbuzné kmeny, a že dobytím Panonie Hunové dali Maďarům právo na „opětovné dobytí“ těchto území, tedy Uher. \n"}
{"id": "291880", "url": "https://cs.wikipedia.org/wiki?curid=291880", "title": "Kitami (provincie)", "text": "Kitami (provincie)\n\nProvincie Kitami (: 北見国; \"Kitami no kuni\") byla krátce existující japonská provincie ležící na ostrově Hokkaidó. Na jejím území se dnes rozkládají podprefektury Sója a Abaširi bez části okresu Abaširi.\n\nProvincie vznikla 15. srpna 1869 a skládala se z 8 okresů. V roce 1872 při sčítání lidu činila populace provincie 1 511 osob. V roce 1882 byly provincie na ostrově Hokkaidó zrušeny.\n\n"}
{"id": "291881", "url": "https://cs.wikipedia.org/wiki?curid=291881", "title": "Bámján (provincie)", "text": "Bámján (provincie)\n\nProvincie Bámján ( , ) je jedna z celkových třiceti čtyř provincií Afghánistánu. Leží ve středu země a její hlavní město je Bámján, kulturní centrum Hazárů.\n\nV minulosti celá oblast Bamjánu ležela na křižovatce hedvábné stezky a dlouhou dobu byla kulturním i náboženským centrem celého Afghánistánu.\n"}
{"id": "291886", "url": "https://cs.wikipedia.org/wiki?curid=291886", "title": "Kuširo (provincie)", "text": "Kuširo (provincie)\n\nProvincie Kuširo (: 釧路国; \"Kuširo no kuni\") byla krátce existující japonská provincie ležící na ostrově Hokkaidó. Na jejím území se dnes rozkládá podprefektura Kuširo a část podprefektury Abaširi.\n\nProvincie vznikla 15. srpna 1869 a skládala se ze 7 okresů. V roce 1872 při sčítání lidu činila populace provincie 1 734 osob. V roce 1882 byly provincie na ostrově Hokkaidó zrušeny.\n\n"}
{"id": "291888", "url": "https://cs.wikipedia.org/wiki?curid=291888", "title": "Chur", "text": "Chur\n\nChur (italsky: Coira, francouzsky: Coire, rétorománsky: Cuira) je švýcarské město, hlavní a největší město kantonu Graubünden. Podle informací z roku 2011 zde žije 33 984 obyvatel. Nachází se v místě, kde se řeka Rýn po nedalekém soutoku Předního a Zadního Rýna stáčí na sever a volně plyne dále do Bodamského jezera. Jde o jedno z nejstarších švýcarských sídel, místo bylo osídleno již 3000 let před naším letopočtem.\n\nMěsto je výborně dopravně dostupné, po železnici je vzdáleno jen 74 km od Curychu. S jihem a severozápadem země je spojeno dálnicemi nesoucími označení A3 (do Curychu) respektive A13 (na sever podél Rýna a hranic s Lichtenštejnskem a Rakouskem do St. Margarethen, na jih proti proudu Zadního Rýna přes průsmyk San Bernardino do Itálie).\n\nNarodil se zde umělec Hans R. Giger, mimo jiné původní tvůrce návrhu filmového \"Vetřelce\". Také se zde nachází jeden z \"Giger Bars\", designovaný právě podle Gigerových námětů.\n"}
{"id": "291889", "url": "https://cs.wikipedia.org/wiki?curid=291889", "title": "6. horská divize SS „Nord“", "text": "6. horská divize SS „Nord“\n\n6. SS-Gebirgs Division „Nord“ byla německá divize jednotek Waffen-SS. Původně byla vytvořena z \"SS-Kampfgruppe \"Nord\"\" v únoru roku 1941 v Norsku. Na divizi byla přeměněna až v září roku 1941.\n\nDivize byla složena z příslušníků SS, kteří sloužili v Norsku. Tito muži byli převeleni do Laponska ve Finsku, aby se jako část německého XXXVI. sboru pod velením 21. armády připravili na Operaci Barbarossa.\n\nV červenci roku 1941 se divize společně se 169. pěší divizí a 6. finskou divizí účastnila Operace Silberfuchs. I přes nedostatečný výcvik se byli vojáci nuceni bránit proti sovětskému útoku v oblasti Salla.\n\nDivize byla později připojena k III. finskému sboru, který operoval v oblasti Kiestinki.\n\nV září roku 1942 byla divize přejmenována na \"SS Gebirgs Division \"Nord\"\" (SS horská divize \"Sever\") a v říjnu roku 1943 dostala konečný název \"6. SS-Gebirgs Division „Nord“\".\n\nV roce 1944 se divize účastnila Laponské války proti Finsku. Po stažení byla převelena do Dánska a později do Německa, kde se účastnila Operace Nordwind. Poté se divize stáhla přes Rýn dál hlouběji do\nNěmecka.\n\nZbytky divize se vzdaly v květnu roku 1945 americkým vojskům v Bavorsku.\n\nVrchní velení divize\n\n\nNáčelníci štábu\n\n\nProviantní důstojníci\n\n\n\n"}
{"id": "291891", "url": "https://cs.wikipedia.org/wiki?curid=291891", "title": "Mahábalípuram", "text": "Mahábalípuram\n\nMahábalípuram je indické město v Tamilnádu, které leží na východním pobřeží Indického subkontinentu. Jeho populace v roce 2001 přesáhla 12 000 obyvatel.\n\nKolem Mahábalípuramu se nachází velké množství památek vystavěných převážně mezi 7. – 9. stoletím. Jedná se především o chrámy, stúpy apod. Všechny tyto památky byly v roce 1984 zapsány na Seznam světového dědictví UNESCO.\n"}
{"id": "291894", "url": "https://cs.wikipedia.org/wiki?curid=291894", "title": "Vítězslav Gardavský", "text": "Vítězslav Gardavský\n\nVítězslav Gardavský (24. října 1923 v Zábřehu u Ostravy – 7. března 1978 v Prosetíně) byl spisovatel, dramatik, básník, voják, učitel, chalupář, řidič, skladník, dělník...a především filozof.\n\nVítězslav Gardavský se narodil dne 24. října 1923 v Zábřehu u Ostravy. Jeho otec i matka byli učitelé. V roce 1934 nastoupil Vítězslav ke studiu na Arcibiskupském gymnáziu v Kroměříži. Vítězslav byl již tehdy na svůj věk velmi talentovaný, jeho zálibou byla poezie, divadlo, film.\nKdyž v roce 1942 Vítězslav odmaturoval z latiny, řečtiny, němčiny a dalších disciplín a tím ukončil studium na gymnáziu, byl nasazen na nucené práce ve Vídni a v Lipsku. V tamějších továrnách pracoval do jara 1945.\nPo návratu se rozhodl pokračovat ve studiu. V letech 1945 - 1949 studoval na Karlově univerzitě češtinu a filozofii. Poté nastoupil ke krátké učitelské praxi na gymnáziích v Praze a Novém Bydžově. V dalších letech působil jako voják v hodnosti nadporučíka v Moravské Třebové a zároveň učil na zdejším vojenském gymnáziu. V roce 1951 se zde oženil (manželka Jindra) a ještě téhož roku se mladé rodině narodila dcera Dagmar. Roku 1953 byl pan Gardavský přeložen na Vojenskou akademii v Brně, kde se stává asistentem na katedře mezinárodních vztahů.\nO dva roky později přechází na nově založenou fakultu filozofie. Od tohoto okamžiku se Vítězslav začal aktivně věnovat studiu filozofie a dějin.\nV roce 1956 se narodila druhá dcera Alice. Ovšem co se kariéry týče, přichází v letech 1958 - 1960 nepříjemnosti ze strany politické. Vítězslav je podroben stranickému řízení pro preferování odborných hledisek před politickými. Za trest byl v roce 1959 přeložen k pluku do Znojma. Na katedru se vrátil o rok později a to jen díky tomu, že připravil malý divadelní soubor k vítězství v celonárodní soutěži. V těchto letech se zase panu Gardavskému začíná dařit. V roce 1963 se mu podařilo obhájit kandidátskou práci „Katolicismus a Německo“ a stává se kandidátem filozofických věd. Hned nato začal pracovat na spisu Fenomén Německo, jež byl později přijat a schválen vědeckou radou filozofické fakulty brněnské univerzity. V roce 1968 byl na základě tohoto spisu jmenován docentem pro obor filozofie. Už v roce 1965 začal p. Gardavský psát knihu „Bůh není zcela mrtev“. Tato kniha byla poprvé vydána v roce 1967. V krátké době následovalo dalších sedm vydání tohoto díla v Německu (7krát), ve Velké Británii, ve Španělsku, Nizozemsku, Švédsku a dokonce i v Japonsku. V tomto roce absolvoval p. Gardavský i přednáškové turné a další zahraniční cesty. Turné bylo tentokrát v rámci NSR a obsahovalo řadu filozofických přednášek. Podobné turné uskutečnil i o 2 roky později, tehdy cestoval v USA a přednášel na známých universitách (New York, Chicago, Dallas, San Francisco…) Jeho poslední zahraniční cesta pak v roce 1969 vedla do NSR a Anglie. V roce 1967 dokončil také další dílo – „Naděje ze skepse“, byl dokonce přijat do Svazu spisovatelů. 7. dubna 1968 byla premiéra Gardavského hry „Já, Jákob“ v Státním divadle v Brně. Práci na této hře zahájil její autor již v roce 1966. Hra s Václavem Postráneckým v hlavní roli byla režírována panem Aloisem Hajdou a získala cenu Divadelních novin i mezinárodní ohlas. Jedna z jejích repríz dokonce proběhla v červnu stejného roku v Praze v Divadle na Vinohradech.\n\nZa své názory, přednášky a filozofii, které se nelíbily režimu, musel pykat. V listopadu 1970 byl vyloučen z KSČ, důsledek toho byla i jeho výpověď na JAMU, propuštění z VAAZ a armády. Mohl vykonávat pouze manuální práci. Dlouhých sedm měsíců hledání práce vyplnil rekonstrukcí své chalupy v Prosetíně. Získání práce ve firmě Geotest Brno poté považoval za velký úspěch. Stal se z něj dělník, pracující u čerpadla a bydlící v maringotce. I přesto však pokračuje v studiu a psaní dalších děl – překládá i sám tvoří. Překlad a úprava divadelní hry Friedricha Schillera Parazit je dokončen v roce 1971, jeho vlastní divadelní hra „Legenda o Františkovi a Kláře“ je hotova v roce 1973, stejně jako rozhlasové monology „Krev-krev-dějiny“ a kniha „Milá paní kolegyně“. Ve stejném roce také autor zahajuje psaní filozofického díla o starozákonním proroku Jeremiášovi – „Anděl na hrotu meče“, které je dokončeno o dva roky později.\n\nZ firmy Geotest Brno odchází p. Gardavský po dvou letech, stěhuje se již natrvalo do Prosetína, kde má již zrekonstruovanou chalupu číslo 56. Zde si našel práci v místním JZD. Z vojáka, profesora a nakonec dělníka se tedy nakonec stává řidič a skladník. Jeho úkolem byl nákup materiálu, nástrojů, evidence a distribuce v prosetínském skladě. Aby předešel poznámkám ze strany jiných družstevníků, dal se dokonce do četby zemědělských příruček a studia místního nářečí. Stále také překládá divadelní hry i poezii.\n\nAni ústup pana Gardavského do ústraní, ztráta práce a odstěhování na Vysočinu však jeho odpůrcům nestačí, možná protože je to stále činný autor. Právě proto je v roce 1978 zahájeno vyšetřování státní bezpečností. Gardavský měl být soudně stíhán a veřejná bezpečnost měla připravit návrh na toto stíhání. 7. března 1978 pan Gardavský umírá.\n\nVe věci jeho smrti se všechny zdroje neshodují. Internetové zdroje uvádějí datum 6. nebo 7. března. Co se týče příčiny úmrtí, oficiální verze zní: přirozená smrt. Veřejně známé příčiny jsou fyzické a psychické vyčerpání. Fyzické lze vysvětlit tak, že profesor, který celý život učil, nebyl zvyklý na náročnou fyzickou práci. K fyzickému vyčerpání pravděpodobně přispělo i stálé cestování mezi Brnem a Prosetínem. Za psychické vyčerpání může stíhání ze strany státu, neustálý strach o život, svobodu, peníze, práci a rodinu. Jeho tělo bylo pochováno na Ústředním hřbitově v Brně, nedávno však byly jeho ostatky přemístěny na hřbitov v Ivančicích.\n\nVítězslav Gardavský je autorem mnoha děl. Zde jsou sepsány jeho vydané i některé nevydané knihy (u nich není uvedeno nakladatelství). Samozřejmě napsal také velké množství odborných článků, drobných básní apod., jež nelze zaznamenat. Jeho díla jsou rozdělena do kategorií filozofie, poezie, drama a próza. Pokud bychom je chtěli zahrnout do společné třídy, byla by to filozofická literatura, jejíž prvky se vyskytují ve všech dílech.\n\nBibliografie\n\nFilosofie, politika\n\nPoesie\n\nDrama\n\nPróza\n\nPřeklady\n\nUčebnice\n\nOstatní\n\n\n"}
{"id": "291897", "url": "https://cs.wikipedia.org/wiki?curid=291897", "title": "Nemuro (provincie)", "text": "Nemuro (provincie)\n\nProvincie Nemuro (: 根室国; \"Nemuro no kuni\") byla krátce existující japonská provincie ležící na ostrově Hokkaidó. Na jejím území se dnes rozkládá podprefektura Nemuro.\n\nProvincie vznikla 15. srpna 1869 a skládala se z 5 okresů. V roce 1872 při sčítání lidu činila populace provincie 832 osob. V lednu 1885 byl Šikotan převeden pod provincii Čišima.\n\n"}
{"id": "291901", "url": "https://cs.wikipedia.org/wiki?curid=291901", "title": "Divoká planeta", "text": "Divoká planeta\n\nDivoká planeta je francouzsko-československý animovaný sci-fi film z roku 1973, natočený podle románu Stefana Wula. Režisérem byl René Laloux. V roce svého uvedení obdržel cenu poroty festivalu v Cannes.\n\nHlavním hrdinou je mladý člověk, který slouží jako hračka dítěte modrých Dragů – skutečných vládců planety Ygam. Modří jsou několikanásobně větší než normální lidé a jsou vybaveni dokonalými technologiemi. Obyčejní lidé jsou pro ně jen trpěnou škodnou a domácími mazlíčky. Hlavní hrdina se postupně seznamuje s fantastickým světem Divoké planety a když uprchne, seznámí se i divokými lidmi. Protože se Modří rozhodnou lidi vyhubit, utíkají lidé na sousední měsíc, Divokou planetu. Tam zjistí, že Modří získávají svou sílu a technologie od jiných mimozemšťanů. Lidé zneškodní obří sochy, naruší rozmnožovací cyklus Modrých, kteří chtě-nechtě musejí vyjednat oboustranně přijatelný kompromis.\nAnimovaný film (francouzský název \"La Planéte sauvage\") je barevný, dlouhý 72 minut. Hlavní zásluhu o uznání filmu měl francouzský grafik, literát a tvůrce řady experimentálních filmů Roland Topor. Přesto, že zpracováním je film na první pohled určen pro děti, hluboké myšlenkové poselství uspokojí zejména přemýšlivé diváky. Film se připravoval v letech 1969 až 1973 a byl natočen v pražském studiu Jiřího Trnky.\n\n"}
{"id": "291905", "url": "https://cs.wikipedia.org/wiki?curid=291905", "title": "Petra Němcová", "text": "Petra Němcová\n\nPetra Němcová (* 24. června 1979 Karviná) je česká modelka.\n\nNarodila se v Karviné. Její otec byl zedník a matka učitelka. Po základní škole studovala obor Oděvnictví na SPŠ chemické v Ostravě. Odmaturovala s vyznamenáním v roce 1997. V roce 1995 vyhrála českou soutěž Elite Model Look. Poté odjela do Milána. Získala titul Model roku 2003 časopisu \"Sports Illustrated Swimsuit Issue\", v němž se objevila na obálce. Jako modelka pracovala mj. pro Victoria's Secret, jakož i pro další společnosti zaměřené na dámskou módu. Dne 3. června 2004 zasedla v porotě na 53. ročníku Miss Universe v ekvádorském hlavním městě Quito.\n\nDne 26. prosince 2004, když byla se svým snoubencem v Thajsku, je zasáhlo tsunami. Petra přežila tak, že vyšplhala na palmu, kde strávila následujících 8 hodin. Navíc utrpěla zranění (zlomeninu) pánve, z něhož se úspěšně vyléčila. Její tehdejší přítel, britský módní fotograf Simon Atlee, však při neštěstí zahynul. Tato zkušenost ji po uzdravení v roce 2005 motivovala k založení charity na pomoc obětem živelních katastrof \"Happy Hearts Fund\" (Nadace šťastných srdcí). Zmínka o této nadaci padla také v reklamě na notebooky firmy Hewlett-Packard, v níž Němcová účinkovala v roce 2007. Nadace pomáhá dětem, které při zemětřesení nebo tsunami přišly o rodinu a základní věci k přežití.\n\nJejím přítelem byl i populární anglický zpěvák James Blunt, s nímž se však rozešla v únoru 2007. Od roku 2007 je vegankou. Na začátku roku 2009 byla tváří a mentorkou americké modelingové televizní soutěže \"A Model Life\".\n\nV letech 2013–2014 udržovala partnerský vztah s haitským premiérem Laurentem Lamothem.\n\n"}
{"id": "291907", "url": "https://cs.wikipedia.org/wiki?curid=291907", "title": "Terraformace", "text": "Terraformace\n\nTerraformace či teraformace (\"terra\" - lat. \"Země\", \"terraformace\" je česky \"pozemšťování\") označuje též někdy i planetární inženýrství, avšak ve skutečnosti se jedná o jeden z jeho typů. Je to globální děj, při kterém dochází k záměrné přeměně atmosféry, teploty a přírodních podmínek přirozeného vesmírného tělesa (planety, popř. měsíce) za účelem co nejvíce přiblížit podmínky, které na něm panují, těm na Zemi a učinit ho obyvatelný lidmi. Obecně se dá říci, že se jedná o přeměnu (formování) nehostinných faktorů na hodnoty snesitelné pro lidský organismus. Některé planety jsou pro terraformaci vhodné (terestrické) a některé ne (plynní obři; pozemský Měsíc, jelikož nemá atmosféru).\n\nV dnešní době je terraformace spíše vědecká myšlenka, se kterou se počítá při přeměně některých planet při lidské expanzi do vesmíru. Dnešním nejžhavějším kandidátem je planeta Mars, u které se plánuje zvýšení teploty její atmosféry pomocí umělého skleníkového efektu vypouštěním skleníkových plynů do ovzduší. Přesto je terraformace Marsu s dnešní technologií nemožná. Naopak, u planet jako je Venuše by bylo potřeba teplotu snížit – například pomocí vhodně umístěné solární clony (globální stmívání) a nebo pomocí posílení místního skleníkového efektu nechat příliš hustou atmosféru \"vyvařit\". Z vnějších planet nebo měsíců Sluneční soustavy se jako vážný kandidát na terraformaci jeví Jupiterův měsíc Europa, neboť se pod jejím povrchem s velkou pravděpodobností nachází voda v kapalném stavu.\n\nV současnosti je známo dostatečné množství teoretických postupů, jak terraformaci řešit, ale ani jeden projekt není nejspíše zatím v realizačních možnostech lidstva (popř. jej není schopno vyřešit v dostatečně krátké době) a tak se při terraformaci pohybujeme spíše v rozmezí spekulací.\n\nPojem „terraforming“ byl pravděpodobně vytvořen ve sci-fi příběhu publikovaném v roce 1942 v \"Astounding Science Fiction\", ale skutečný koncept přesahuje tuto práci. Povídka Olafa Stapletona \"Last and First Men\" (1930) poskytuje příklad. Planeta Venuše je v ní změněna po dlouhé a destruktivní válce s původními obyvateli planety.\n\n\n"}
{"id": "291913", "url": "https://cs.wikipedia.org/wiki?curid=291913", "title": "Iburi (provincie)", "text": "Iburi (provincie)\n\nProvincie Iburi (: 胆振国; \"Iburi no kuni\") byla krátce existující japonská provincie ležící na ostrově Hokkaidó. Na jejím území se dnes rozkládá podprefektura Iburi, okres Jamakoši v podprefektuře Ošima, okres Abuta v podprefektuře Širibeši, města Čitose a Eniwa v podprefektuře Išikari a obec Šimukappu v podprefektura Kamikawa.\n\nProvincie vznikla 15. srpna 1869 a skládala se z 8 okresů. V roce 1872 při sčítání lidu činila populace provincie 6 251 osob. V roce 1882 byly provincie na ostrově Hokkaidó zrušeny.\n\n"}
{"id": "291916", "url": "https://cs.wikipedia.org/wiki?curid=291916", "title": "Kosovo a Metochie", "text": "Kosovo a Metochie\n\nKosovo a Metochie (, \"Kosovo i Metohija\", ), oficiálně Autonomní oblast Kosovo a Metochie (srbsky , Autonomna Pokrajina Kosovo i Metohija, albánsky ), známé krátce jako Kosovo (albánsky ) nebo Kosmet (od \"Kosovo\" a \"Metochie\") odkazuje na region Kosovo, jak je definován v srbské ústavě. Území provincie je sporné mezi Srbskem a samozvanou Kosovskou republikou, přičemž druhá z nich má oblast \"de facto\" pod kontrolou. Region byl po většinu období mezi lety 1912 a 1999 součástí Srbska (zejména, když Srbsko bylo součástí Jugoslávie). \n\nÚzemí provincie, jak je uznáno srbskými zákony, leží v jižní části Srbska a pokrývá regiony Kosovo a Metochie. Hlavním městem provincie je Priština. Území bylo dříve během Socialistické Jugoslávie autonomní oblastí Srbska (1946–1990) a získalo současný současný stav v roce 1990. Oblast byla ovládána jako součást Srbska až do kosovské války (1998–1999), kdy se stala v souladu s rezolucí Rady bezpečnosti OSN 1244 protektorátem OSN, ale přesto byla mezinárodně uznávána jako součást Srbska. Kontrola byla poté převedena do správy Mise OSN. V roce 2008 kosovské orgány jednostranně vyhlásily nezávislost, kterou uznává 100 členů OSN, nikoli však Srbsko, které ho stále považuje za svou provincii. \n\nJméno Kosova je citlivou otázkou jak pro Srby, tak pro Albánce. Na „hlavním“ názvu (odvozeném ze slovanského \"kos\"/\"кос\" – „kos“) se obě etnika shodují – Kosovo ( \"Kosovo\"/; či \"Kosovë\"). Před rokem 1945 Srbové tuto oblast spolu s okolními kraji zahrnovali pod „Staré Srbsko“ nebo „Jižní Srbsko“. Avšak druhá část názvu – Metochie ( \"Metochija/Метохија,\" z řeckého \"μετόχια\", označuje „klášterní panství“) – je předmětem sporu. Srbové tak nazývají západní, s Černou Horou a Albánií hraničící třetinu Kosova, kde měl od středověku až do komunistického znárodnění v roce 1945 velké pozemky pećský patriarchát Srbské pravoslavné církve. Pro Srby přídavek „a Metochie“ neznamená pouze přesnější geografické určení, ale symbolizuje především starobylý pravoslavný charakter oblasti. Ze stejného důvodu naopak Albánci tento přídavek ostře odmítají a trvají na souhrnném jméně Kosovo, popř. Metochii spolu s přilehlými oblastmi Albánie neoficiálně označují za \"Rrafshi i Dukagjinit\" („Dukagjiniho pláň“; podle Leka Dukagjiniho, albánského vládce a slavného zákonodárce z 15. století).\n\nA tak zatímco podle ústavy Srbska je oficiálním názvem území oblasti Kosovo a Metochie ( \"Kosovo i Metohija/\"), nynější albánská vláda v Kosovu, stejně jako UNMIK a Rezoluce Rady bezpečnosti OSN č. 1244 používají výhradně název \"Kosovo\". Nicméně i v samotném Srbsku se hovorově zpravidla \"Metochie\" vynechává, nebo se používá sloučenina \"Kosmet\" či zkratka \"KiM\".\n\nProměnlivá míra autonomie, skrytý boj mezi převážně muslimskými Albánci a pravoslavnými Srby o mocenskou převahu, jakož i změny politicko-ekonomického zřízení, se opakovaně projevovaly i v názvu autonomního Kosova:\nÚstavní dodatek z roku 1963 povýšil status území na větší míru samosprávy, Kosovo se dostalo na roveň Vojvodiny. V roce 1974, kdy v celé SFRJ proběhla velká ústavní reforma, Jugoslávie i všechny republiky schválily nové ústavy, což mimo jiné vedlo k posílení autonomie Kosova a Vojvodiny uvnitř Srbska. Kosovu byla z názvu odebrána „Metochie“, aby se vyšlo vstříc místní albánské většině, a přidán atribut „socialistická“ – v souladu s tehdejší politikou státu. Rozpad Jugoslávie a restaurace kapitalismu se opět promítly do názvu kosovské oblasti, a to v opačném duchu: přídomek socialistická byl vypuštěn, naopak opět byl přidán dovětek „a Metochie“. Jednalo se o symbolické gesto, které mělo deklarovat větší připoutání oblasti k vlastnímu Srbsku.\n\nDo roku 1999 bylo území pod svrchovaností Srbska, ale od 12. června 1999 bylo na základě rezoluce č. 1244 Rady bezpečnosti přeměněno v protektorát Organizace spojených národů, který však nadále zůstával formální součástí Srbska. Protektorát nadále již vůbec nebyl pod srbskou kontrolou a vytvořil si vlastní parlament, vládu jakož i další nezávislé instituce. Dne 17. února 2008 v 15:50 SEČ vyhlásil kosovský parlament nezávislou Kosovskou republiku, zkráceně Kosovo, která je doposud uznána 100 členskými státy OSN (tj. něco málo přes polovinu členských států). Srbsko ji odmítlo uznat a dále považuje Kosovo za součást svého území jakožto \"Autonomní oblast Kosovo a Metochie\", též z důvodu klíčového významu dějin Kosova v historii Srbska.\n\n"}
{"id": "291918", "url": "https://cs.wikipedia.org/wiki?curid=291918", "title": "Tau", "text": "Tau\n\nTau má více významů:\n\n\n"}
{"id": "291923", "url": "https://cs.wikipedia.org/wiki?curid=291923", "title": "Sluneční chrám v Kónárku", "text": "Sluneční chrám v Kónárku\n\nSluneční chrám v Kónárku (nesprávně též Kónárak, Chrám boha Slunce a také jako Černá Pagoda) je hinduistický chrám, jenž byl postaven ve 13. století u místa Konárk (Indie, stát Orissa). Název Konárk je odvozen z indických slov Kona (roh) a Arka (slunce). Chrám byl postaven na počest boha slunce Surya a jeho ztvárněním. Díky tomuto svatostánku se v Indii šířil právě kult slunečního boha Súrji. Konárk byl údajně postaven králem Narashimhadevem, který jej nechal vystavět na oslavu svého vítězství nad muslimy. Je jedním z nejznámějších chrámů v Indii a je součástí světového dědictví UNESCO, na jehož listinu se dostal v roce 1984. Konárk je momentálně využíván k cestovnímu ruchu a různým kulturním akcím, zaměřujícím se na tradiční tance, provázející Súrjův kult.\n\nNa březích Bengálského zálivu se v paprscích vycházejícího slunce nachází chrám představující monumentální Súrjův vůz. Jeho 24 kol je ozdobeno symbolickými znaky a vůz je tažen sedmi koňmi. Chrám nechal postavit podle všeho urisský král Narashimhadev I. ve 13.století a je nejslavnějším svatostánkem v Indii. Navzdory tomu jistá legenda říká, že Samba, syn Krišny, onemocněl leprou. Až po dvanácti letech byl vyléčen Súrjou, bohem Slunce, a na počest svého vyléčení postavil chrám .\n\nChrám se nachází na indickém pobřeží. Má podobu vozu Surya, boha slunce, a zdobí jej kamenné, řezbářské práce. Celý komplex byl navržen v podobě boha na voze taženém sedmi koni (z nichž šest bylo zachováno do dnes). Vůz má na dvanáct párů velkolepě zdobených kol. Obrovská kola slouží jako sluneční hodiny, jejichž stíny mohou poskytnout přesný čas dne. Chrámový komplex obsahuje také erotické sochy vycházející z Kámasútry. Chrám slunce je jedním z nejúžasnějších památek Indie. Jak pro jeho polohu, tak i rozměry a proporce, jenž jsou bezchybné v zájmu harmonické a architektonické vznešenosti. Každý centimetr chrámu je pokryt sochou. Každá se prezentuje nepřekonatelnou krásou a půvabem, který je jak monumentální tak miniaturní. Tisíce obrázků odkazuje na božstva, nebeské a lidské hudebníky, tanečníky, milence, a nesčetné scény elegantního života. Chrám je celkově zdoben různými geometrickými, zajímavými tvary. Vstup do chrámu je střežen dvěma obřími lvy. Jedinečnost chrámu je dána už díky jeho poloze, neboť se nachází v přírodním prostředí, které oplývá stromy jako je například mahagon, palisandr, úhoř apod. Hlavní věž chrámu dosahovala podle některých historiků a archeologů až 60 metrů, z čehož plyne, že se jednalo o nejvyšší věž v celé Indii.\n\nPodle jedné z teorií jistý muslimský důstojník (Kalaphad) zničil Kónárk, stejně jako mnoho jiných hinduistických chrámů v Indii. Chrámy byly rabovány, některé dokonce systematicky likvidovány. Kalaphad zničil v Konárku mnoho obrazů. Následně mělo dojít také k úplné likvidaci objektu, což se zcela nepovedlo, přesto se zhroutila střecha a věž. V roce 1568 se tedy Konárk dostal pod muslimskou správu. Po jisté době byl Konárk a jeho okolí opuštěno a stalo se hustě zalesněným místem. V 18. století se pak stal útočištěm pirátů. V této době i krátce po tzv. době pirátů, se do něj báli místní obyvatelé vstoupit a to i za denního světla. V dnešní době je tomu jinak a Konárk v čele s místním Chrámem Slunce se stal vyhledávanou turistickou destinací.\n\n\n"}
{"id": "291928", "url": "https://cs.wikipedia.org/wiki?curid=291928", "title": "Accelerate", "text": "Accelerate\n\nAccelerate je čtrnácté studiové album americké skupiny R.E.M., které bylo vydáno 1. dubna 2008 v Severní Americe, a o den dříve v Evropě a zbytku světa. Práce na albu začaly na počátku roku 2007 a název byl oznámen ve vydání časopisu Q. Na rozdíl od posledních třech alb, kde byl producentem Pat McCarthy, \"Accelerate\" dělá produkci Jacknife Lee.\n\nR.E.M. spustili webovou stránku \"NightyNights\", na které je každý den až do vydání alba nový krátký klip. Klipy jsou k dispozici ve formátu HD a lidé jsou vyzývání k remixování, míchání nebo jinému upravování klipů.\n\n14. února 2008 R.E.M. spustili webovou stránku \"Supernaturalsuperserious.com\", která obsahuje 14 videí k propagaci alba. Videa jsou volně k dispozici pod Artistic License.\n\nO týden později byly spuštěny stránky \"remaccelerate.com\" určené k propagaci samotného alba.\n\nR.E.M. oznámili dvouměsíční letní severoamerické turné na podporu alba \"Accelerate\", následované turné po Evropě, které začalo 2. července 2008 v Amsterdamu a skončilo 9. září 2008 v Helsinkách.\n\n\n\n"}
{"id": "291941", "url": "https://cs.wikipedia.org/wiki?curid=291941", "title": "Stěžery", "text": "Stěžery\n\nObec Stěžery () se nachází necelé 4 km západně od krajského města Hradec Králové. Stěžery jsou tvořeny čtyřmi místními částmi – Stěžery, Charbuzice, Stěžírky a Hřibsko, které mají dohromady obyvatel.\n\nKatastr Stěžer byl osídlen již v době předhistorické, první písemná zmínka pochází z roku 1229.\n\n\n\n"}
{"id": "291950", "url": "https://cs.wikipedia.org/wiki?curid=291950", "title": "Národní park Kaziranga", "text": "Národní park Kaziranga\n\nNárodní park Kaziranga je indický národní park ve státě Ásám. Vyskytuje se v něm řada ohrožených živočichů jako nosorožec indický nebo indický slon. Historie parku sahá k počátkům 20. století.\n\nOd roku 1985 byl celý park zařazen ke světovému dědictví UNESCO.\n"}
{"id": "291955", "url": "https://cs.wikipedia.org/wiki?curid=291955", "title": "Nižší střední třída", "text": "Nižší střední třída\n\nNižší střední třída (označuje se také jako segment C nebo kompaktní třída) je kategorie automobilů, která patří v evropských zemích k nejprodávanějším. Typickou karosérií vozů nižší střední třídy je hatchback a kombi, častý je i sedan či výjimečně liftback. Velké automobilky také nabízejí v této velikosti MPV a SUV nebo odvozené modely s otevřenou karosérií.\n\nAutomobily nižší střední třídy dosahují zpravidla délky 4,0 až 4,6 metru. Motory bývají benzínové a naftové čtyřválce s objemem mezi 1,2 a 2,0 litru (nejčastěji mají výkon 55 kW - 120 kW). Nejsilnější verze mají motory s objemem nad 2 litry a výkon přibližně v rozsahu 140-200 kW. Poháněna jsou přední nebo všechna čtyři kola, výjimečně jsou dnes také vyráběny automobily nižší střední třídy s poháněnou zadní nápravou (například BMW 1).\n\nPodle statistiky Svazu dovozců automobilů (SDA) bylo v roce 2007 v ČR zaregistrováno 20.305 automobilů nižší střední třídy . V tomto čísle není zahrnuta Škoda Octavia, kterou SDA považuje za automobil střední třídy.\n\n\n"}
{"id": "291960", "url": "https://cs.wikipedia.org/wiki?curid=291960", "title": "Kohlbergova stádia morálního vývoje", "text": "Kohlbergova stádia morálního vývoje\n\nJako Kohlbergova stadia morálního vývoje se označuje šest hypotetických stadií, kterými prochází lidé v průběhu svého morálního vývoje. Šest stadií se ještě rozčleňuje do tří skupin, první dvě tvoří prekonvenční úroveň morálky, další dvě konvenční úroveň morálky a poslední dvě postkonvenční úroveň morálky. S teorií přišel Lawrence Kohlberg, americký vývojový psycholog, podle kterého jsou stadia pojmenována. Podle Kohlberga začíná morální vývoj každého člověka na prvním stádiu a postupně se může, ale nemusí vyvinout až k šestému stadiu. Člověk stadii ale musí procházet postupně tak, jak jdou za sebou, a žádné nemůže přeskočit. Dle Kohlberga se jen málokdo za svůj život dostane až na páté či šesté stadium.\n\nVýchodiskem vytvoření jeho teorie byly práce švýcarského psychologa Jeana Piageta a částečně i francouzského průkopníka testů inteligence Alfreda Bineta. Kohlberg zastával názor, že kognitivní vývoj (tedy zvyšování inteligence a schopnosti správně uvažovat) je nutným předpokladem vývoje mravního, ale dosažení vyšších kognitivních stadií ještě neznamená vyšší stupeň morálky.\n\nNěkteré části teorie byly později vyvráceny, například Esther Blank Kurtinesová a William Greif přinesli důkazy, že člověk nějaké stadium v průběhu vývoje přeskočit může. Také procentuální zastoupení lidí u jednotlivých stadií je napadáno.\n\nPodle Lawrence Kohlberga jsou jednotlivá morální témata daná a neměnná, jedinec je prochází v určeném pořadí a žádné nemůže vynechat – to dokazoval na různých multikulturních výzkumech. Ačkoliv byl tento předpoklad později vyvrácen (například důkazy Esther Blank Kurtinesové a Williama Greifa) a sám Kohlberg svou teorii revidoval, z tohoto postulátu neustoupil. Protidůkazy přinesla také Carol Gilliganová, která napadla posloupnost stadií z hlediska rodových stereotypů.\n\nKohlberg tvrdil, že nezáleží ani tak na tom, jaký názor máme, ale spíše jakým způsobem jsme k němu dospěli. Jinými slovy: pokud chlapec rozbije talíř ve spíži, nezáleží na tom, zda jej potrestáme či ne. Rozhodující jsou totiž aspekty situace: zda chtěl donést matce chléb, nebo ze spíže kradl čokoládu; zda se přiznal, nebo nehodu zatajil.\n\nLawrence Kohlberg definoval šest hlavních stadií vývoje morálky (seskupených po dvou stadiích do tří obecnějších kategorií). Zabýval se především schopností lidí uvažovat mravně v abstraktních situacích, nikoliv jejich odvahou využívat vlastní mravní potenciál v reálných situacích. Přehled šesti stadií je následující:\n\n\nV tomto období mluvíme o vnější morálce, kdy u dítěte není zatím vyvinut smysl pro morálku, ale jeho chování může být tvarováno prostým zpevňováním. Dobro a zlo jsou vysuzovány podle vnějších důsledků, ne podle věrnosti etickému kodexu.\n\nV období orientace na trest vnímá dítě každou potrestanou činnost jako špatnou a je proto pro něj dobré dělat to, co je odměňováno, a vyhýbat se tomu, co je špatné. Hlavním motivem jeho chování je strach z trestu. Klíčovou roli tedy hraje výsledek, nikoli úmysl. Dítě zná sankce (důsledky) a chová se podle toho. Mluvíme tedy o situačně vázané morálce.\n\nOrientace na odměnu bývá označována také jako stadium naivního instrumentálního hédonismu. Dobro je představováno výrokem \"„co z toho mám já?“.\" Typická je snaha vyhýbat se negativním důsledkům svých činů, současně se objevuje větší rafinovanost myšlení dítěte. Vzniká cit pro spravedlnost, který má zatím podobu rovnostářského fanatismu (např. starší sourozenec chce, aby mu máma pomáhala stejně, jako pomáhá mladšímu dítěti, i když starší dítě už by tuto pomoc nemělo potřebovat a vyžadovat. Chápe ji ale jako spravedlivou – myslí si, že se mu má dostávat téhož, čeho se dostává mladšímu sourozenci). V této době se objevuje také počátek jednoduché reciprocity, charakterizované větou \"„když poškrábeš ty mě, já poškrábu tebe“\".\n\nV období orientace na to být hodným dítětem se dítě zabývá normami svých vztažných skupin (rodina, přátelé, spolužáci ve škole apod.). Toto můžeme charakterizovat větou „správné je to, co za správné považují ostatní“. Důraz je tedy kladen na vztahy. Dítě chce plnit to, co od něj očekávají blízcí. Chce být považováno za dobrou dceru, syna, přítele… Před učiněním rozhodnutí zvažuje pocity a potřeby druhých. Objevuje se schopnost rozpoznat zájmy druhého a vzít v úvahu i perspektivu třetí osoby.\n\nVýznam tohoto stadia problematizovala Carol Gilliganová, žákyně a následovnice Lawrence Kohlberga a představitelka feministického hnutí, která se snažila vzít při popisování vývoje morálky v potaz také rozdíly mezi muži a ženami.\n\nHlavním heslem období orientace na řád a zákon je \"„co by se stalo, kdyby každý ve vaší situaci porušil zákon, protože by si myslel, že k tomu má dobrý důvod?“\" To vyjadřuje, že lidé v tomto stadiu se cítí být podřízeni zákonům a svým závazkům, kterým jsou do jisté míry vydáni na milost a nemilost. Člověk v tomto stadiu není zodpovědný za nespravedlivé zákony, je zodpovědný pouze za to plnit je. Zákon musí být silnější než citová touha porušit jej kvůli osobě nebo mezilidským výhodám. Mluvíme o tzv. právním pozitivismu, kdy řádně nastolené zákony mají bezpodmínečnou platnost. Předpoklady tohoto stadia využívá při běžném rozhodování na nižší úrovni například český právní řád (oproti zvykovému právu britskému, které je bližší pátému stadiu ).\n\nDo pátého stadia – orientace na společenskou smlouvu – dospěje dle Lawrence Kohlberga méně než 15 % všech lidí, minimální věk je dle něj 25 let. Šesté stadium – univerzální etika – označoval sám Kohlberg v pozdějších spisech pouze za hypotetické. V dnešní době ovšem psychologové většinou soudí, že vyšších stadií dosahuje větší množství lidí a v nižším věku.\n\nV období orientace na společenskou smlouvu dochází ke kontroverzi mezi pozitivistickým právem (juspozitivismus) a právem stojícím nad zákony (takzvaným přirozeným právem, tedy jusnaturalismus). Výrokem charakterizujícím toto vývojové stadium je \"„zákony byly udělány pro člověka, ne člověk pro zákony“\". Osoba v tomto stadiu ví, že zákon nelze vzít do vlastních rukou, ale že je možné přijmout perspektivu nadřazenou právu a tak rozeznat, kdy vede použití práva k bezpráví. Účelem zákonů je chránit práva člověka, a ne je porušovat, a proto, nastane-li velmi specifická situace, je nutné zákon změnit nebo jej vyložit nově. Je-li to možné, je ovšem preferován řád a zákony a současně jsou hledány alternativy řešení patové situace.\n\nKohlberg zastával názor, že některé instituce svobodných demokratických států (např. ústavní soud) mají charakter pátého stupně vývoje morálky. Jde tedy o institucionalizovanou formu pohledu stojícího nad běžným zákonodárstvím.\n\nUniverzální etika je název šestého stadia, kdy se daná osoba orientuje na svědomí či principy. Vhodnější je název „orientace na nadindividualitu“, kdy se morálka řídí sadou hluboce individuálních zásad. Dotyčný nabývá přesvědčení, že každý jednotlivec má právo na život, svobodu a spravedlnost. A že hodnota jediného života je důležitější než názor většiny.\n\nK určení stadia, ve kterém se ten který člověk nachází, používal Lawrence Kohlberg tzv. morální dilemata. Jednalo se o jednoduché příběhy s morální zápletkou a dvěma možnými konci. Zřejmě nejznámější je tzv. Heinzovo dilema:\n\n\"V jedné daleké zemi umírala žena, která onemocněla zvláštním druhem rakoviny. Existoval lék, o němž si lékaři mysleli, že by mohl ženu zachránit. Šlo o určitou formu radia, kterou jeden lékárník v tomtéž městě právě před nedávnem objevil. Výroba byla velmi drahá, avšak lékárník požadoval desetkrát víc, než kolik jej stála výroba. Za radium zaplatil 200 dolarů a za malou dózu s lékem požadoval 2000 dolarů. Heinz, manžel nemocné ženy, vyhledal všechny své známé, aby si půjčil peníze a usiloval i o podporu úřadů. Shromáždil však jen 1000 dolarů, tedy polovinu požadované ceny. Vyprávěl lékárníkovi, že jeho žena umírá a prosil jej, aby mu lék prodal levněji nebo ho nechal zaplatit později. Lékárník však řekl: „Ne, já jsem ten lék objevil a chci na něm vydělat nějaké peníze.“ Heinz tím vyčerpal všechny legální možnosti; je zcela zoufalý a uvažuje, zda by se neměl do lékárny vloupat a lék pro svou ženu ukrást.\"\n\nMezi nejznámější autory, kteří navazovali na výzkumy Lawrence Kohlberga týkající se jeho šesti stadií, patří Carol Gilliganová, která tvrdila, že Kohlbergova stadia vznikla výhradně při rozhovorech s muži. Ženy podle ní dosahují „nižších“ výsledků (v době vzniku obou teorií obvykle stadium 3, oproti mužskému stadiu 4), což není proto, že by byly méně morální, ale že kladou vyšší důraz na sociální aspekt situace. Gilliganová se tak zaměřila více než na starost o pravidla, právo a spravedlnost na soucitný zájem. Dalším důležitým následovníkem teorií morálního vývoje je Robert L. Selman, který o morálce uvažoval z hlediska sociální perspektivy. Podle něj je nutným předpokladem vysoké morální úrovně schopnost podívat se na situaci očima druhého člověka, třetího nezaujatého pozorovatele či dokonce z pozice vyššího soudce či společnosti.\n\n"}
{"id": "291961", "url": "https://cs.wikipedia.org/wiki?curid=291961", "title": "Církev a náboženská společnost", "text": "Církev a náboženská společnost\n\nCírkev a náboženská společnost, případně církev nebo náboženská společnost, jsou sousloví, která se objevují v právních předpisech České republiky a jejich předchůdců nejméně od poloviny 19. století.\n\nNěkteré formulace v některých zákonech vyznívají tak, jako by toto sousloví bylo použitelné pouze vcelku pro subjekty jednotného typu „církev a náboženská společnost“, jiná ustanovení zjevně označují či označovala jak církve, tak i náboženské společnosti jako označení dvou různých pojmů, byť označujících typy subjektů se shodnými právy a závazky.\nCírkev a náboženská společnost je definovaná (resp. jsou definované) v § 3 písm. a) zákona č. 3/2002 Sb., o církvích a náboženských společnostech, jako \"„dobrovolné společenství osob s vlastní strukturou, orgány, vnitřními předpisy, náboženskými obřady a projevy víry, založené za účelem vyznávání určité náboženské víry, ať veřejně nebo soukromě, a zejména s tím spojeného shromažďování, bohoslužby, vyučování a duchovní služby.“\"\n\nZákon č. 308/1991 Sb. v § 4 odst. 1 obsahoval tuto definici: \"„Církví nebo náboženskou společností se podle tohoto zákona rozumí dobrovolné sdružení osob stejné náboženské víry v organizaci s vlastní strukturou, orgány, vnitřními předpisy a obřady.“\"\n\nZákon č. 218/1949 Sb. pojmy církve ani náboženské společnosti nedefinoval a vycházel z předpokladu, že jejich význam je zřejmý.\n\nPodle zákona č. 308/1991 Sb. mohly být jako církve nebo náboženské společnosti registrovány subjekty bez ohledu na to, v jakém státě mají sídlo, tedy i nadnárodní nebo zahraniční. Zákon č. 3/2002 Sb. umožňuje registraci jen subjektům se sídlem na území České republiky, z čehož mezinárodně působícím společnostem vyplynula nutnost založit si pro působení na území České republiky samostatnou právnickou osobu.\n\nOd 1. září 1991 zákon FS ČSFR č. 308/1991 Sb. za církve a náboženské společnosti považoval pouze ty, které byly podle téhož zákona registrovány. Zákon č. 3/2002 Sb. začal v rámci církví a náboženských společností rozlišovat registrované jako specifický typ, aniž by speciálně řešil otázku neregistrovaných, s jejichž existencí formulace zákona počítají.\n\nCírkve a náboženské společnosti (zřejmě především registrované) jsou chápány jako speciální typ nevládní neziskové organizace. Toto zařazení vychází z ustanovení zákona č. 3/2002 Sb., podle kterých církve a náboženské společnosti (není zřejmé, zda i neregistrované) a právnické osoby evidované podle tohoto zákona mohou podnikání a jinou výdělečnou činnost provádět jen jako doplňkovou.\n\nPodle § 6 odst. 1 zákona 3/2002 Sb. se církev a náboženská společnost stává právnickou osobou registrací, takto registrovanou církev a náboženskou společnost dále zákon nazývá registrovaná církev a náboženská společnost. Registrovanou církví a náboženskou společností ve smyslu tohoto zákona tedy není taková církev nebo náboženská společnost, která je registrovaná jen podle jiného zákona, například jako občanské sdružení, ač tyto formy působení církví a náboženských společností zákon nevylučuje. Výslovně vyloučeny z možnosti působit jako církev nebo náboženská společnost jsou stát, kraje a obce. Nepřímo (vyloučením podnikání a výdělečné činnosti jako hlavní činnosti) jsou v možnosti být církví nebo náboženskou společností omezeny obchodní společnosti.\n\nOd 1. září 1991 zákon FS ČSFR č. 308/1991 Sb. za církve a náboženské společnosti považoval pouze ty, které byly podle téhož zákona registrovány. Dnes český zákon č. 3/2002 Sb. pojem \"registrovaná církev a náboženská společnost\" od prostého pojmu „církev a náboženská společnost“ od roku 2002 důsledně odlišuje. Obecná ustanovení v § 2 (svoboda vyznání), § 4 (postavení církví a náboženských společností) a § 5 (podmínky vzniku a působení církví a náboženských společností) se vztahují na všechny církve a náboženské společnosti, tedy i na ty, které nejsou registrované podle zákona č. 3/2002 Sb., nemají právní subjektivitu, popřípadě mají právní subjektivitu jiného typu. Dřívější zákon ustanovením § 4 odst. 4 zákona č. 308/1991 Sb. uznával jako církve a náboženské společnosti pouze ty, které byly podle téhož zákona registrovány.\n\nCírkve a náboženské společnosti, které v roce 1991 vyvíjely svou činnost ze zákona nebo na základě státního souhlasu, se na základě § 22 zákona FS ČSFR č. 308/1991 Sb. považovaly za registrované dnem účinnosti, tedy 1. září 1991, přičemž náležitosti jinak požadované k registraci měly dodat do 6 měsíců. K založení a registraci nové církve nebo náboženské společnosti stačily tři zletilé osoby (bez ohledu na jejich státní příslušnost a trvalý pobyt) a dodání příslušných dokumentů a informací.\n\nS účinností od 1. dubna 1992 zákon České národní rady č. 161/1992 Sb. stanovil jako podmínku registrace a působení na území České republiky, aby se k nim hlásilo nejméně 10 000 osob s trvalým pobytem na území ČR, avšak pokud šlo o církve nebo náboženské společnosti, které byly členy Světové rady církví, postačovalo 500 osob s trvalým pobytem na území ČR. Menším novým církvím a náboženským společnostem tak tento zákon možnost působení a náboženské svobody upřel.\n\nZákon ČR č. 3/2002 Sb. snížil nutný počet osob přináležejících ke společnosti na 300, přičemž podpora 10 000 osob se stala podmínkou pro přiznání tzv. zvláštních práv. Zároveň bylo odstraněno zvýhodnění církví spojených se Světovou radou církví a formulace zákona nepřímo připustila i působení neregistrovaných církví a náboženských společností.\n\nPodle zákona č. 308/1991 Sb. mohly být jako církve nebo náboženské společnosti registrovány subjekty bez ohledu na to, v jakém státě mají sídlo, tedy i nadnárodní nebo zahraniční. Zákon č. 3/2002 Sb. umožňuje registraci jen subjektům se sídlem na území České republiky.\n\nNávrh na registraci církve a náboženské společnosti podávají ministerstvu nejméně tři fyzické osoby, které dosáhly věku 18 let, jsou svéprávné a jsou občany České republiky nebo cizinci s trvalým pobytem v České republice (tzv. přípravný výbor). Členové přípravného výboru návrh ověřeně podepíší, uvedou své osobní údaje a určí svého zmocněnce.\n\nNávrh na registraci církve a náboženské společnosti musí obsahovat základní charakteristiku náboženské společnosti, jejího učení a poslání, zápis o založení církve a náboženské společnosti na území České republiky, v originále podpisy a osobní údaje 300 zletilých občanů České republiky nebo cizinců s trvalým pobytem v České republice hlásících se k této církvi a náboženské společnosti a základní dokument církve a náboženské společnosti.\n\nMinisterstvo při řízení o registraci církve a náboženské společnosti přezkoumá, zda návrh na registraci podává oprávněná osoba, zda návrh na registraci obsahuje všechny náležitosti stanovené zákonem a zda činnost církve a náboženské společnosti není v rozporu s jejím základním dokumentem a s podmínkami stanovenými zákonem. Odpovídají-li údaje v návrhu na registraci skutečnému stavu věci a jsou-li splněny podmínky, rozhodne ministerstvo o tom, že se církev a náboženská společnost registruje, a registraci zapíše do Rejstříku registrovaných církví a náboženských společností ke dni, kdy rozhodnutí o registraci nabylo právní moci. Tyto rejstříky jsou veřejnými seznamy s výjimkou některých osobních údajů. Pakliže návrh na registraci nesplňuje potřebné podmínky, rozhodne ministerstvo, že se registrace zamítá.\n\nV případě závažných nebo opakovaných porušování závazků ze strany církve nebo náboženské společnosti může ministerstvo ve správním řízení rozhodnout o zrušení registrace nebo o zrušení oprávnění k výkonu zvláštních práv. Ministerstvo může registraci zrušit také v některých případech nečinnosti nebo insolvence, porušování právního řádu anebo na vlastní žádost církve a náboženské společnosti. Zrušením registrace církev a náboženská společnost zaniká jako právnická osoba.\n\nDodatečný pokles počtu osob hlásících se k již registrované církvi nebo náboženské společnosti pod počet podpisů nutných k získání registraci není v zákoně uveden jako důvod k odebrání registrace. Zároveň není nikde vymezeno, že za osobu hlásící se k církvi nebo náboženské společnosti se rozumí pouze osoba, která se k ní hlásí dlouhodobě nebo trvale.\n\nV rámci svobody vyznání může každý projevovat své náboženství nebo svou víru sám nebo společně s jinými (§ 2 zákona č. 3/2002 Sb.). Dobrovolným sdružováním fyzických osob (nikoliv tedy až registrací) vzniká církev a náboženská společnost (§ 4).\n\nZákon č. 3/2002 Sb. stanoví v § 5 podmínky vzniku a působení církví a náboženských společností, která se vztahují i na neregistrované církve a náboženské společnosti. Církve a náboženské společnosti nesmějí vyvíjet činnost, která je v rozporu s ochranou veřejné mravnosti, veřejného pořádku, veřejného zdraví, lidskosti, snášenlivosti a bezpečnosti osob, popírat nebo omezovat práva jiných osob, rozněcovat nenávist a nesnášenlivost, podporovat násilí nebo porušovat právní předpisy, omezovat osobní svobodu vytvářením závislosti za pomoci nátlaku nebo působit částečně nebo zcela v utajení.\n\nPodle československého zákona č. 308/1991 Sb. nesměly církve a náboženské ohrožovat ani nezávislost a územní celistvost státu. Devět let po rozpadu federace byla tato podmínka v roce 2002 v novém, českém zákoně vypuštěna.\n\nPodle § 4 odst. 4 nesmí církev nebo náboženská společnost používat název zaměnitelný s registrovanou církví a náboženskou společností nebo jinou právnickou osobou.\n\nPodle § 5 církve a náboženské společnosti spravují své záležitosti, zejména ustanovují a ruší své orgány, ustanovují a odvolávají své duchovní a zřizují a ruší církevní a jiné instituce podle svých předpisů nezávisle na státních orgánech.\n\nPředmět podnikání a jiné výdělečné činnosti musí být podle § 27 odst. 5 zák. 3/2002 Sb. vymezen v základním dokumentu registrované církve a náboženské společnosti (což zřejmě z podnikání vylučuje neregistrované). Podle pokračování téhož odstavce podnikání a jiná výdělečná činnost církve a náboženské společnosti mohou být pouze její doplňkovou výdělečnou činností. Rovněž právnické osoby evidované podle tohoto zákona mohou podnikání a jinou výdělečnou činnost provádět jen jako doplňkovou (§ 15a odst. 4)\n\nRegistrovaná církev a náboženská společnost může k plnění svého poslání\n\nPrávo mlčenlivosti duchovních (zpovědního tajemství), vstupu do některých sociálních, zdravotních, výchovných, ochranných, vazebních a trestních zařízení přiznával § 8 zákona č. 308/1991 Sb. všem registrovaným církvím a náboženským společnostem automaticky, výkon těchto i dalších práv však ještě upravovaly některé speciální právní předpisy.\n\nPodle § 28 odst. 1 zák. 3/2002 Sb., s účinností od 7. ledna 2002: „Rozsah oprávnění k výkonu zvláštních práv podle § 7 odst. 1, které mají tyto církve a náboženské společnosti ke dni nabytí účinnosti tohoto zákona, zůstává zachován.“\n\nOd 7. ledna 2002 návrh na přiznání k oprávnění k výkonu zvláštních práv může podat registrovaná církev a náboženská společnost, která je ke dni návrhu registrována nejméně 10 let, zveřejňovala v posledních 10 letech každoročně výroční zprávy a plní řádně závazky vůči státu a třetím osobám. Za dobu účinnosti tohoto nového zákona nebyla na základě takového návrhu zvláštní práva přiznána žádné církvi ani náboženské společnosti.\n\nPodle zákona č. 3/2002 Sb. je možno požádat o přiznání buď všech zvláštních práv, nebo všech s výjimkou zpovědního tajemství, přičemž je-li důvod zvláštní práva zrušit, ruší se také všechna najednou. V registru církví a náboženských společností je však u mnoha ze subjektů zaznamenáno přiznání pouze několika z těchto práv.\n\nNávrh musí obsahovat podpisy a osobní údaje tolika zletilých občanů ČR nebo cizinců s trvalým pobytem v ČR hlásících se k církvi nebo náboženské společnosti, kolik činí nejméně 1 promile obyvatel České republiky (tedy přibližně 10 000 podpisů) a výroční zprávy a účetní závěrky za posledních 10 let. Návrh na přiznání práva zpovědního tajemství musí navíc obsahovat dokument potvrzující, že povinnost mlčenlivosti duchovních v souvislosti s výkonem zpovědního tajemství nebo v souvislosti s výkonem práva obdobného zpovědnímu tajemství je tradiční součástí učení církve a náboženské společnosti nejméně 50 let (tato skutečnost je i nutnou podmínkou přiznání práva). Ministerstvo při rozhodování o návrhu postupuje obdobně jako při rozhodování o registraci.\n\nMezi přiznávaná zvláštní práva patří:\n\nRegistrovaná církev a náboženská společnost s oprávněním k výkonu zvláštních práv každoročně zveřejňuje výroční zprávu o výkonu zvláštních práv s výjimkou práva zpovědního tajemství.\n\nZákon č. 3/2002 Sb. nehovoří o členství ani o věřících, ale zavádí pojmy „osoba hlásící se k církvi nebo náboženské společnosti“ a používá pojmů vstoupit a vystoupit. Tou je podle zákona osoba, která podle svého přesvědčení a vnitřních předpisů církve a náboženské společnosti k ní přináleží. Zákon rovněž stanoví, že nikdo nesmí být nucen ke vstupu do církve a náboženské společnosti ani k vystoupení z ní.\n\nZákon neomezuje počet církví a náboženských společností, k nimž se smí jedna osoba hlásit. Zákon č. 3/2002 Sb. nezavádí žádnou formu povinné evidence nebo registrace osob hlásících se k církvi nebo náboženské společnosti s výjimkou povinného počtu podpisů, které je nutno přiložit k návrhům na registraci nebo na přiznání zvláštních práv. Záleží tak na samotné církvi a náboženské společnosti, zda podle svých vnitřních předpisů vede přehled o osobách, které se k ní hlásí, a zda údaje o počtu těchto osob dále sděluje nebo zveřejňuje. Jinou formou zjišťování je například sčítání lidu, jehož legitimita i výpovědní hodnota je diskutována, případně průzkumy veřejného mínění atd.\n\nCírkev nebo náboženská společnost vzniká sdružováním fyzických osob (§ 4 odst. 1 zák. 3/2002 Sb.). Osobou hlásící se k církvi nebo náboženské společnosti by teoreticky podle zákona mohla být i právnická osoba. Ta však nemůže být započítána do počtu osob hlásících se k církvi, jejichž podpisy jsou nutné k registraci církve a náboženské společnosti nebo k získání zvláštních práv církve a náboženské společnosti.\n\nPodle § 10 odst. 3 písm. l) zákona č. 3/2002 uvádí (registrovaná) církev nebo náboženská společnost ve svém základním dokumentu práva a povinnosti osob, které se k ní hlásí. Přitom musí být splněny obecné podmínky vzniku a působení církví a náboženských společností podle § 5, tedy nutnost souladu s právním řádem České republiky a respektování práv, svobody a rovnoprávnosti osob a dalších principů a hodnot jmenovaných zákonem.\n\nVystupování z církví (ukončení statusu „osoby hlásící se k církvi“) zákon nijak speciálně neupravuje. Lze tedy vycházet jen ze základní definice, že církev a náboženská společnost je dobrovolné společenství osob, a z ustanovení § 5 písm. c) zák. č. 3/2002 Sb., které zakazuje využívat psychický a fyzický nátlak k vytvoření některých druhů závislosti, a z ustanovení, že nikdo nesmí být nucen k vystoupení z církve nebo náboženské společnosti. Pokud se vystoupením rozumí úkon osoby hlásící se k církvi a náboženské společnosti, pak za vystoupení nelze považovat exkomunikaci nebo podobný úkon podle vnitřních předpisů církve a náboženské společnosti.\n\nPodle zákona č. 3/2002 Sb. nikdo nesmí být nucen k účasti nebo neúčasti na náboženských úkonech či úkonech církve a náboženské společnosti. Z tohoto ustanovení zákon nevylučuje ani osoby hlásící se k církvi nebo náboženské společnosti, ba dokonce ani duchovní, zaměstnance nebo členy orgánů církve a náboženské společnosti.\n\nZákon č. 3/2002 Sb. upřesňuje také některé z práv spadajících pod svobodu náboženského vyznání, jejíž nezadatelnost a nezrušitelnost je deklarována již v Listině základních práv a svobod. Tato práva jsou nezávislá na členství nebo nečlenství v církvi nebo náboženské společnosti a právo jejich výkonu (samostatně nebo společně s jinými lidmi) je nezávislé na tom, zda je církve nebo náboženská společnost registrovaná a jakou má právní formu.\n\nPodle § 2 odst. 4 má každý právo volit si duchovní nebo řeholní stav a rozhodovat se pro život v komunitách, řádech a podobných společenstvích. Zároveň je však základním právem každé církve a náboženské společnosti (i neregistrované) ustanovovat a odvolávat své duchovní a zřizovat a rušit církevní a jiné instituce podle svých předpisů nezávisle na státních orgánech (§ 4 odst. 3 zák. 3/2002 Sb., čl. 16 odst. 2 Listiny základních práv a svobod).\n\n\n\n"}
{"id": "291963", "url": "https://cs.wikipedia.org/wiki?curid=291963", "title": "Národní park Keoladeo", "text": "Národní park Keoladeo\n\nNárodní park Keoladeo je indický národní park ve státě Rádžasthán. Je znám především díky tomu, že se v něm vyskytuje obrovské množství nejrůznějších druhů ptactva. To láká jak turisty, tak ornitology z celého světa.\n\nV roku 1985 byl celý park zařazen ke světovému dědictví UNESCO.\n"}
{"id": "291967", "url": "https://cs.wikipedia.org/wiki?curid=291967", "title": "Synoptická meteorologie", "text": "Synoptická meteorologie\n\nSynoptická meteorologie se zabývá současným (synchronním) sledováním atmosférických dějů na rozsáhlých územích (z řečtiny συνωπσισ - souhrnný přehled). Je to souhrn činností, metod, postupů a organizačních opatření, který prakticky umožňuje moderní vědeckou předpověď počasí.\n\nVznik s. m. byl umožněn teprve s rozvojem telekomunikace, neboť shromažďování informací o počasí musí probíhat rychleji než jeho proměny. Dále je pro s. m. nezbytný \"zdroj\" údajů, což je organizovaná síť pozorování a měření. Vzhledem k prostorovému rozsahu sledovaných dějů je mezinárodní spolupráce a standardizace postupů další nezbytnou podmínkou úspěchu v této činnosti.\nPo prvních pokusech o předpovídání počasí na základě synoptické metody v druhé polovině devatenáctého století mohly být později na studium velkoměřítkových atmosférických dějů použity matematickofyzikální metody (hydrodynamika, termodynamika, ). Hlavní zásluhy zde patří Vilhelmu Bjerknesovi a Carlu Rossbymu v první třetině dvacátého století. Také dochází ke vzniku slavné \"norské frontologické školy\" a později chicagské školy.\nV meziválečném období k pozemním meteorologickým stanicím přibývaly aerologické sondážní stanice, které provádějí pravidelná vypouštění do výšky. Dá se říci, že jejich měření jsou dodnes pro předpovídání počasí podstatná.\nJelikož tehdejší možnosti početního řešení matematického předpovědního modelu atmosféry neumožňovaly dosáhnout praktických výsledků , postupovali v té době meteorologové - synoptici při tvorbě předpovědí podle celého souboru empirických a poloempirických pravidel. Tak tomu bylo ostatně až do nedávné minulosti, neboť teprve sestrojení superpočítačů umožnilo vážně se zabývat matematickým modelováním atmosféry za účelem použitelné předpovědi počasí.\nI v dnešní době však vzdělání v klasických metodách s. m. patří k nutné výbavě profesionálního meteorologa, neboť výsledky numerických modelů je nezbytné kriticky interpretovat a \"nejen\" v případě jejich nejednoznačnosti (která zdaleka není ojedinělým jevem) mít poslední slovo při tvorbě výsledných předpovědí počasí.\n\nProces vedoucí k předpovědi počasí tedy začíná získáním prvotních údajů měřením a pozorováním meteorologických prvků. Po celém světě jsou roztroušeny meteorologické stanice zřízené státními meteorologickými službami, na mořích se vyskytují lodi a meteorologické bóje. Personál stanic provádí pozorování a měření podle standardních postupů, které reguluje Světová meteorologická organizace WMO. Výsledky se co nejrychleji spojovacími prostředky předávají do center, která dále provádějí jejich mezinárodní výměnu mezi všemi dalšími centry. Po schematickém zakreslení těchto údajů do mapových podkladů vznikne přízemní synoptická mapa, na které provede synoptik tzv. analýzu: lokalizuje hlavní objekty jako tlakové útvary (výše, níže, hřebeny, brázdy), atmosférické fronty (teplé, studené, okluzní), srážkové oblasti atd. Na základě aerologických měření vznikají výškové mapy v různých hladinách. (Tyto podklady v historii už musely synoptikovi stačit ke krátkodobé předpovědi počasí.) K nim se přidává dálkový průzkum atmosféry pomocí meteorologických družic a měření meteorologických radarů. V krátké době po získání primárních dat je má tedy synoptik k dispozici na svém pracovišti. Zanedlouho obdrží výsledky výpočtů různých , které provozují některé vyspělé státní meteorologické služby a také různá mezinárodní sdružení. (Numerická předpověď na několik dní dopředu založená na souboru naměřených údajů typicky zabere superpočítači několik hodin času.) Jejich výstupy jsou obvykle používány ve formě map, které jsou obdobou aktuálních synoptických map, ale vztahují se k předpovězenému stavu v budoucnosti. S pomocí všech získaných podkladů a na základě svých znalostí a zkušeností tvoří synoptikové v různých předpovědních centrech (s možností vzájemných konzultací) předpovědi počasí. Těch bývá vícero druhů, např. podle časového období (několik hodin, 1 den, 3 až 5 dnů, výhled na 10 dnů) nebo podle předpokládaného uživatele (letectví civilní či vojenské, zemědělství, údržba silnic, povodňová služba, rekreace, nejširší veřejnost...).\n\nJe zřejmé, že synoptická služba je organizována jako nepřetržitá. Dále je vidět, že je typickým příkladem globalizace a vzorné mezinárodní spolupráce, jejíž význam a prospěch je zřejmý.\n"}
{"id": "291969", "url": "https://cs.wikipedia.org/wiki?curid=291969", "title": "Alexis Bledel", "text": "Alexis Bledel\n\nKimberly Alexis Bledel (* 16. září 1981 Houston, Texas, USA) je americká herečka a modelka, která se nejvíce proslavila rolí Rory Gilmore v seriálu \"Gilmorova děvčata\". Dále se objevila ve filmech jako \"Sesterstvo putovních kalhot, Sin City – město hříchu \"a \"Absolventka.\" Od roku 2017 hraje v seriálu \"Příběh služebnice.\" Za roli získala v roce 2017 cenu Emmy v kategorii nejlepší ženský herecký výkon v hostující roli v dramatickém seriálu a nominaci v kategorii za vedlejší roli v roce 2018.\n\nJejí matka Nanette pochází z Mexika a otec Martin z Argentiny. Alexiným mateřským jazykem je španělština, anglicky se naučila až ve škole.\n\nByla to nesmělá dívka, která se styděla a nerozuměla svým vrstevníkům, jelikož se u nich doma mluvilo pouze španělsky, a proto ji rodiče přihlásili do školního divadla, kde se okamžitě uchytila a vystupovala například v hrách: \"Čarodějnice ze země Oz\", \"Naše město\" nebo \"Aladin\".\n\nKrátce po jejím nastoupení na katolickou střední školu si ji všiml modelingový agent Page Parkes, který posléze odstartoval její kariéru. Po absolvování střední školy se Alexis rozhodla změnit profesi a stala se herečkou.\n\nV roce 2000 získala roli Rory Gilmore v seriálu \"Gilmorova děvčata\", po boku Lauren Graham. Seriál běžel na stanici The WB/The CW po dobu sedm let. V roce 2002 si zahrála ve filmu \"Tajemství nesmrtelných. \"V roce 2005 si zahrála po boku Amber Tamblyn, Americy Ferrery a Blake Lively ve filmu \"Sesterstvo putovních kalhot. \"Roli si znovu zahrála v pokračování filmu \"Sesterstvo putovních kalhot 2. \"V roce 2005 se také objevila ve filmu \"Sin City – město hříchu\", kde si zahrála prostitutku Becky.\n\nV roce 2009 se objevila ve filmech \"Absolventka\" a \"Pan Dokonalý. \"O rok později získala roli v historickém dramatickém filmu \"Konspirátor.\" V lednu 2016 Netflix oznámil návrat Gilmorových děvčat v projektu \"\" a jeho čtyřech dílech z každého ročního období . V roce 2017 získala první nominaci na cenu Emmy za roli Ofglen v seriálu \"Příběh služebnice\".\n\nMezi lety 2002–2006 chodila s hercem ze seriálu \"Gilmorova děvčata \"Milo Ventimigliou. V roce 2012 začala chodit s hercem Vincentem Kartheiserem, se kterým se v březnu 2013 zasnoubila. V červnu 2014 se pár vzal v Kalifornii. V květnu 2016 potvrdili, že na podzim roku 2015 se jim narodil syn.\n"}
{"id": "291971", "url": "https://cs.wikipedia.org/wiki?curid=291971", "title": "Volkswagen Golf", "text": "Volkswagen Golf\n\nVolkswagen Golf je nejdůležitějším modelem německé automobilky Volkswagen, patří k celosvětově nejprodávanějším automobilům vůbec a jedná se o nejprodávanější automobil Evropy. Jeho jméno je odvozeno z německého označení pro Golfský proud – . Ve Spojených státech byla první a pátá řada prodávána pod názvem Rabbit. V Mexiku se první řada prodávala pod názvem Caribe a v Kanadě a v Jihoafrické republice pod názvem City Golf. Pod tímto názvem se v Kanadě, Brazílii a Argentině prodává i čtvrtá generace těchto automobilů. V současné době (2017) se vyrábí sedmá generace.\n\nGolf patří do kategorie aut nižší střední třídy a v Německu se podle něj tato třída také někdy nazývá „Golf-Klasse“. Navržen byl především jako rodinný automobil, ovšem díky sportovním verzím, kabrioletům, terénním a užitkovým provedením se stal oblíbeným i mezi mladými lidmi a mezi drobnými podnikateli. Díky své pověstné kvalitě je oblíben i u starších řidičů. V roce 2007 překročil počet vyrobených Golfů hranici 25 milionů.\n\nGolf se vždy vyráběl jako třídveřový nebo pětidveřový hatchback. V třídveřovém provedení původně vznikala většina vozů. První a třetí generace byly vyráběny i jako kabriolet (čtvrtá generace vycházela z třetí, jen byla opticky sladěna se čtvrtou generací), ale i druhá generace mohla být individuálně získána v této karosářské variantě, jejíž produkci zajišťovaly malosériově tuningové firmy. Od třetí generace je součástí nabídky karosérie kombi s obchodním označením Variant. K modelu Golf tradičně patří i sportovní verze GT a GTI s benzínovým motorem a GTD s dieselovým motorem, časem se objevily i další sportovněji laděné modely jako VR6 nebo R32 s pohonem všech kol. Od roku 1972 byly tyto vozy montovány taktéž v dnešní Bosně a Hercegovině. Model páté generace s karosérií kabriolet se prodává pod názvem Eos, na rozdíl od dřívějších kabrioletů má místo plátěné pevnou skládací střechu. Od páté generace jsou odvozeny i MPV Golf Plus a SUV Volkswagen Cross Golf. Od šesté generace je opět odvozen kabriolet s plátěnou střechou. Automobilka Volkswagen plánovala vyrábět šestou generaci do konce roku 2011, kdy byla nahrazena novou generací. Současná generace by měla být nahrazena v červnu 2019 v pořadí již osmou generací.\n\nPrvní generace Volkswagen Golfu měla interní označení Volkswagen 17. Bylo vyrobeno kolem 6,8 milionu kusů. Poprvé byla představena v květnu roku 1974 jako nástupce slavného Brouka, jehož výroba byla v tehdejším Německu ukončena a pokračovala jen v Brazílii a Mexiku. Golf doplnil modely Passat a Scirocco s předním náhonem jako zástupce nižší střední třídy. S těmito modely měl být sjednocen i designově. Koncepce motoru vzadu a pohonu zadních kol začínala být zastaralá a Volkswagen chtěl novým vozem dohonit konkurenci. Shodou okolností ve stejné době byl zastaven vývoj Trabantu 603 a jeho plány zmizely. Podle vyjádření původních inženýrů, se objevily u Volkswagenu. Golf měl samonosnou karoserii a měl využívat novější technologie při výrobě automobilů. Měl být také pohodlnější pro zákazníky, rychlejší a bezpečnější. Pro přední náhon používal vůz komponenty z automobilů Audi. Tvary první generace navrhla společnost Ital Design designéra Giorgetta Giugiara, typickým prvkem byly kruhové světlomety a velký C-sloupek. Na rozdíl od předchůdce měl Golf velký zavazadlový prostor v zadní části, který byl snáze přístupný díky velkému vzhůru výklopnému víku. Dalším plusem pro uživatele byl snazší přístup do interiéru díky možnosti pořídit si pětidveřovou karoserii, díky které měli zákazníci snazší přístup na zadní sedadla. Golf se okamžitě stal nejprodávanějším modelem značky. Vozidlo poháněl vodou chlazený čtyřdobý řadový čtyřválec 1093 cm, 37 kW s rozvodem OHC. Převodovka byla čtyřstupňová, pérování zajišťovaly vinuté pružiny s teleskopickými tlumiči. Maximální rychlost vozidla byla 140 km/h, spotřeba 8 l/100 km. Vozidlo se vyrábělo jako tří- a pětidveřový hatchback a kabriolet (leden 1980). Pro odvozený sedan bylo použito označení Jetta (prodávala se od října 1979) a pro pick-up jméno Caddy. Golf první generace se vyráběla až do 21. srpna 2009 v Jižní Africe jako Volkswagen Citi Golf. Tato generace obdržela titul 1975 australského časopisu \"Wheels magazine\". V roce 1985 prošel model faceliftem a dostal nové světlomety, nárazníky a v interiéru přístrojovou desku. Koncepce hatchbacku s motorem vpředu a pohonem předních kol je dodnes typická pro celou nižší střední třídu. V roce 1982 se poprvé také objevil sportovní model se vznětovým motorem. Ten nesl označení Golf GTD. První generace trpěla problémy se špatnou antikorozní ochranou. Konkurenty prvního Golfu byly vozy Opel Kadett C, Ford Escort, Fiat Ritmo a Talbot Horizon.\n\nVýroba první generace v Jihoafrické republice byla ukončena na konci října roku 2009. Vyráběl se zde pětidveřový hatchback a pick-up Caddy. 22. září 2007 oslavil Volkswagen pokračující výrobu speciální edicí Citi R. Ta měla sportovní motor o výkonu 90 kW a doplňky ve stylu GTI. Vůz patřil mezi nejoblíbenější a nejprodávanější automobily v Jihoafrické republice. Oproti původnímu Golfu byl zmodernizován, používal novější typ světlometů nebo například přístrojovou desku z vozu Škoda Fabia. K dispozici byly čtyři modely: CityRox, CitySport, TenaCity a CityStorm.\nDo jara 2010 se bude doprodávat poslední edice 1000 kusů, která se vyznačuje očíslovanou plaketou před spolujezdcem.\n\nProdukce severoamerické verze Rabbit začala v roce 1978 ve městě New Stanton v Pensylvánii. Od roku 1920 šlo o první evropský vůz vyráběný ve Spojených státech. Některé díly se vyráběly přímo v Americe. Vůz měl tak jemnější tlumiče pérování a používal levnější materiály v interiéru. Typickým prvkem byla hranatá světla, zatímco evropský Golf používal kulatá. Od roku 1983 začala automobilka Volkswagen dbát na kvalitu vyráběných vozů. Také se začalo s výrobou sportovní verze GTI a pick-upu Rabbit.\n\nCaribe se poprvé v Mexiku objevil v roce 1977 s karoserií pětidveřový hatchback a motorem o výkonu 66 koní. O rok později do prodeje přišla třídveřová verze. V roce 1981 prošel modernizací a design se více sjednotil s americkou verzí Rabbit. Od roku 1984 se prodávala sportovní verze Caribe GT, která vycházela z Golfu GTI.\npl\n\nPrvní generace sedanu Jetta se představila na Frankfurtském autosalonu v roce 1979. Výroba začala ještě téhož roku v německém Wolfsburgu. V Mexiku se Jetta prodávala pod názvem Volkswagen Atlantic. Na výběr byla dvou- nebo čtyřdveřová karoserie. Design byl stejně jako u hatchbacku dílem Giorgetta Giugiara. Americká verze používala odlišně hranaté světlomety, které byly využity i u hatchbacku Rabbit. Pro východní evropské trhy běžela výroba i v Bosně a Hercegovině v Sarajevu. Produkce skončila v roce 1984. Celkem bylo vyrobeno 571 030 vozů Jetta první generace.\n\n\nDruhý Golf se objevil v srpnu 1983, v době kdy Volkswagenem zmítala ekonomická krize, aby automobilce z této situace pomohl. Cílem bylo zvětšit vnitřní prostor, zejména pro cestující vzadu a snížit spotřebu paliva. Klasické tvary ale měly zůstat zachovány. Rozvor se prodloužil o 75 mm, délka o 180 mm a šířka o 5 mm. Vůz byl těžší o 120 kg. Víko zavazadlového prostoru sahalo až k dolnímu okraji zadních světlometů a tím se do něj zlepšil přístup. Zvýšení prodeje ukázalo úspěšnost těchto změn. Vůz byl nabízen ve třech stupních výbavy: základní C, CL a nejvyšší GL. Druhá generace je také známá tím, že se v ní poprvé objevily přeplňované vznětové motory s turbodmychadly. Opět se vyráběla sportovní vznětová verze GTD. Čtyřdobý vznětový řadový čtyřválec měl objem 1588 cm, výkon 40 kW při 4800 otáčkách za minutu, rozvod OHC, čtyř- nebo pětistupňovou převodovku a poháněnou přední nápravu. Vpředu nezávislé zavěšení McPherson, vzadu nápravu s proměnlivou tuhostí. Pérování zajišťovaly vinuté pružiny s teleskopickými tlumiči. Maximální rychlost 148 km/h, spotřeba 6,5 l/100 km. V srpnu 1983 se objevila verze Syncro s pohonem 4×4. Odvozený sedan byl představen v lednu 1984 a nesl opět označení Jetta. Americká verze opět používala hranaté světlomety a jiné nárazníky. Na základě rozhodnutí o globalizaci jmen automobilů ale opustila jméno Rabbit a používala také označení Golf. V roce 1989 prošel Golf faceliftem kdy získal větší nárazníky. Celkem bylo vyrobeno 6,3 milionů vozů druhé generace, přičemž v červnu 1988 byl vyroben desetimiliontý vůz typu Golf. Konkurenty druhé generace byly vozy Opel Kadett E, Ford Escort, Nissan Sunny, Mazda 323, Fiat Ritmo, Fiat Tipo, Peugeot 309 a Audi 80.\n\nVýroba pokračovala v Pensylvánii. Od Evropské verze odlišovaly americký Golf opět hranaté světlomety. Verze GTI se stala Autem roku pro rok 1985 časopisu Motor Trand Magazine. Ve stejném roce začal v Americe prodej sedanu Jetta. Ten se stal nejprodávanějším vozem ve své kategorii. O něco slabší, než verze GTI byla verze GT. Ta používala stejné exteriérové doplňky, ale prodávala se i v pětidveřové verzi. Prodej druhé generace pokračoval o rok déle než v Evropě.\n\nDruhá generace nahradila předchozí Caribe v roce 1987. Na výběr byly dva motory o výkonu 72 nebo 85 koní. Stupně výbavy byly shodné jako v Evropě. V roce 1988 prošla druhá generace stejnou modernizací jako v Evropě. Od roku 1989 se objevila verze GTI. Ta měla výkon 105 koní a 14 palcová kola. V roce 1992 byl mexický Golf nahrazen třetí generací.\n\nDruhá generace odvozeného sedanu se vyráběla v rozmezí let 1984 až 1992. Za 8 let výroby bylo vyrobeno 1 708 390 kusů. Na americkém trhu, kam přišla druhá generace v roce 1985, se Jetta stala nejprodávanějším evropským automobilem. Vůz byl ve všech směrech větší a na rozdíl od předchůdce již pětimístný. Stejně jako první generace se vyráběla dvou- a čtyřdveřová varianta. V roce 1988 přišla modernizace. Ta obsahovala nové nárazníky a přední boční okna přestala být dělená. Kladně hodnoceno bylo u druhé generace řízení a kvalita interiéru. Z vozu byly odvozeny i sportovnější modely GLI nebo GTX. Ty byly prezentovány jako levnější alternativa k vozům Audi nebo BMW. Sportovní verze byly vybaveny většími koly, tvrději nastavenými tlumiči a kratšími převodovými stupni.\n\n\nVolkswagen Jetta King je postaven na základě druhé generace Jetty. Jeho výroba probíhá od pátého prosince 1991 v Číně. Během výroby prošel vůz dvěma modernizacemi. První z nich přišla v říjnu 1997. Design přední části vozu byl pozměněn v duchu čtvrté generace Passatu. Druhý facelift přišel v březnu 2004 podle modelu Phaeton. Výroba probíhá v provincii Sečuan v Chengdu.\n\nTřetí generace se vyráběla v letech 1991–1997, kombi Variant pak až do roku 1999. Tato generace získala prestižní titul Auto roku 1992. Pro odvozený sedan bylo použito jméno Vento (1992), v Americe zůstalo u jména Jetta, pro combi, které se objevilo na základě Golfu poprvé, označení Golf Variant (1993).V roce 1993 se objevila také verze Cabriolet (dostupná dokonce i s dieselovým motorem 1.9 TDI, což v té době nebylo obvyklé) a verze Syncro s pohonem 4×4. Tato generace učinila pokrok zejména po stránce bezpečnosti. Objevily se airbagy pro řidiče a spolujezdce. Zmizely také pro Golf do té doby typické kruhové světlomety, když byl jejich tvar stylisticky upraven do oválu. Mohutný C-sloupek (poznávací znamení Golfu) byl ještě zvětšen. Právě tento prvek je kritizován jako nebezpečný, protože značně omezuje výhled z vozu vzad. Zavazadlový prostor měl objem 330 l (670 l se sklopenými sedadly) a přístup do něj byl opět snazší, neboť víko sahalo až k zadnímu nárazníku. Moderněji vypadal i interiér. Základním agregátem byl motor 1,4 l (44 kW, 116 Nm při 2800 ot. /min), z dalších 1,6 (55 kW), 1,8 (55 kW) a 1,8 (66 kW). V roce 1996 přibyla ještě 1,6 (74 kW). Pro sportovnější řidiče zde byly dvoulitry v osmiventilové (85 kW) nebo šestnáctiventilové verzi (110 kW). Posledně jmenované byly dodávány s označením GTI. Špičkovou verzí byl model VR6. Technicky zajímavý šestiválec má válce do V, ale úhel, který dvě řady válců svírají má jen 15 stupňů. Dieselové motory byly 1,9 l, který byl dodáván v atmosférické verzi (47 kW) nebo s turbodmychadlem (55 kW). Převratnou novinkou byl v roce 1993 motor s přímým vstřikem nafty 1,9 TDI (66 kW). V roce 1996 byl prodán dvaceti miliontý vůz s názvem Golf. Celkem bylo vyrobeno 4,8 milionu vozů třetí generace. Kromě Wolfsburgu v Německu se třetí generace vyráběla i ve městě Puebla v Mexiku, v Bratislavě na Slovensku a v Uitenhage v Jihoafrické republice. Poprvé se také představil Golf s karoserií kombi. V té době prodával Volkswagen některé vozy Golf a Polo v takzvané edici \"Harlequin\". Jednalo se o vozy, u nichž byly jednotlivé díly karoserie lakovány různými odstíny pastelových barev. Zajímavé na této edici bylo, že se ale nelakovaly díly jednotlivě, nýbrž se „pouze“ přehazovaly z, již smontovaných, hotových vozidel mezi sebou. Na počátku devadesátých let Volkswagen sponzoroval i několik turné rockových kapel po Evropě. V rámci toho se objevily golfy edice Pink Floyd Edition (1994), Rolling Stones Edition (1995) a Bon Jovi Edition (1996). Konkurenty třetí generace byly například vozy Opel Astra F, Citroen ZX, Peugeot 306, nebo Ford Escort.\n\nTřetí generace sedanu se vyráběla v letech 1991 až 1998. V Evropě přistoupil Volkswagen ke změně jména na Vento. Pod názvem Jetta se třetí generace prodávala jen ve Spojených státech. K dispozici už byla pouze jako čtyřdveřový sedan. Design třetí generace vytvořil Herbert Schäfer. Byly použity barvy bez příměsí těžkých kovů a plasty byly zčásti z recyklovaného materiálu.\n\nV historii se objevilo několik zajímavých modelů. Z první generace byl odvozen užitkový pick-up pod názvem Caddy. Ten se v dalších generacích již nevyráběl z Golfu, ale z jiných modelů.\n\nGolf GTI je sportovním modelem odvozeným od klasického hatchbacku. Má výkonnější motor a sportovnější tlumiče. Zatím se vyráběl na základě každé generace hatchbacku.\n\nGolf GTI se stal ikonou mezi sportovněji laděnými modely. První GTI bylo vyrobeno bez svolení ředitele Ernsta Fialy pod označením Sportgolf. Automobilka byla ve špatné finanční situaci a myšlenka sportovního modelu se řediteli příliš nezamlouvala. Přesto byl na Frankfurtském autosalonu představen první Golf GTI a firma začala uvažovat o malosériové výrobě původně ve pětitisícové sérii. Motor 1,6l vznikl společně s automobilkou Audi a měl výkon 110 koní. Maximální rychlost byla 182 km/h a zrychlení z 0 na 100 kilometrů v hodině za 9 sekund. Vozidlo vypadalo na první pohled nenápadně, pouze maska chladiče byla orámována červeným proužkem a v interiéru byla použita sportovní sedadla. Cena byla ale téměř dvojnásobná než u nejlevnějšího modelu – 13 850 Dm. V roce 1984 bylo představeno GTI na základě druhé generace. Mělo o 4 k menší výkon z důvodu použití katalyzátoru. V roce 1986 se ale objevil šestnáctiventilový motor, který tento neduh odstranil. V roce 1990 oslavil Golf GTI jeden milion vyrobených vozů.\n\nV roce 1991 přišla na trh třetí generace GTI. Navenek téměř neidentifikovatelná. Pouze malé štítky okolo vozu dávaly najevo, že se jedná o sportovní model. V roce 1996 se představila speciální edice tisíce automobilů k dvacátému výročí sportovního Golfu GTI. Pokud byla ale třetí generace nenápadná tak čtvrtá z roku 1996 si se sériovým provedením po exteriérové stránce nic nezadala. Pojem GTI ztrácel svůj původní význam. Teprve u páté generace, která se představila ve Frankfurtu v roce 2003, se opět bylo možné setkat s Golfem, který byl znatelně výkonnější než sériové modely. Od roku 2006 začal prodej i ve Spojených státech. Na první pohled nápadná maska chladiče s motivem včelí plástve, červeným orámováním a sportovní kola odkazují na původní myšlenku. Ve voze je motor o výkonu 147 kW a šestistupňová převodovka. Pátá generace získala titul Auto roku 2007 časopisu \"Automobile Magazine\". Nakonec bylo vyrobeno více jak 1,5 mil. vozů GTI z původní pětitisícové série. První GTI bylo v roce 2004 oceněno jako třetí nejlepší automobil 80. let Mezinárodní komisí sportovních aut.\n\nŠestá generace sportovního modelu GTI byla představena v roce 2009. Automobilka jí prezentovala po boku první generace GTI z druhé poloviny sedmdesátých let. Novou generaci pohání vylepšený zážehový čtyřválec 2,0 TFSI o objemu 1984 cm³ se čtyřventilovou technikou, který splňuje emisní normu Euro 5. Ten je naladěn na výkon 155 kW. Zrychlení z nuly na 100 km/h je 6,9 sekundy. Maximální rychlost automobilu je 240 km/h. Hmotnost automobilu se pohybuje mezi 1318 ař 1339 kilogramy. Automobil používá pneumatiky Michelin Pilot Exalto, které jsou nazuty na sedmnáctipalcových kolech Denver z lehkých slitin. Má zvýšený odpor posilovače řízení oproti sériovým modelům. Ve výbavě se objevilo ESP a sada několika druhů airbagů. Diferenciál má elektronickou uzávěrku XDS. Celý automobil je o 15 mm snížený a je vybavený sportovním podvozkem.\n\nLimitovaná edice tisíce vozů k oslavě dvacetileté výroby modelu Golf GTI. Přední sedadla byla sportovní anatomická od firmy Recaro. Bezpečnostní pásy byly vyvedeny v červené barvě. Hlavice řadicí páky byla s chromovými prvky. Sportovní volant a madlo řadicí páky byly obšity kůží a červenou nití. Podlahové koberce byly taktéž s červeným olemováním. Červené doplňky odkazovaly na červený proužek, který olemovával masku chladiče na prvních dvou generacích GTI. V exteriéru na tento stylistický prvek odkazovaly červené proužky na náraznících a bočních plastových ochranných lištách. Šestnáctipalcová kola z lehkých slitin byla obuta do sportovních pneumatik BBS RX II. Design byl sjednocen s koly na modelu VR6. Automobil měl dvě koncovky výfuku z leštěné oceli. Z celé série bylo 600 vozů s osmiventilovou a 150 vozů s šestnáctiventilovou hlavou válců. Se vznětovým motorem TDI bylo vyrobeno zbývajících 250 vozů. Ty byly prodávány pouze v kontinentální Evropě.\n\nSe stejným názvem se představilo vybavenější GTI i v roce 2003. Tehdy ale bylo postaveno na základu čtvrté generace a prodávalo se pouze na severoamerickém kontinentě. Ve Spojených státech bylo vyrobeno 4 000 vozů pro domácí trh a 200 vozů pro Kanadu. Štítky GTI byly oproti normální verzi vyvedeny v červené barvě. Nad víkem zavazadlového prostoru byl malý spojler. Vůz používal osmnáctipalcová kola OZ Aristo se sportovními pneumatikami Michelin Pilot. Nabízel se pouze ve třech barvách: žlutá Imola, modrá Jazz a černá Magic Pearl. V té byla vyrobena polovina produkce, zbylé vozy byly rovnoměrně vyrobeny v modré a žluté. V interiéru byla sportovní anatomická sedadla Recaro a kvalitní audiosystém Monsoon s osmi reproduktory.\n\nByla vyrobena k oslavě výročí pětadvacetileté historie Golfu GTI v roce 2001. Ve Spojených státech amerických se prodávala pod označením GTI Edition 337 od roku 2002. Vozy se dodávaly v odstínech stříbrné (Reflex Silber Metallic), černé (Black Magic Perleffect) a červené (Tornado Rot) Na rozdíl od běžné verze GTI měla tato edice řadu doplňkové výbavy. Vůz používal osmnáctipalcová kola BBS RC z lehkých slitin. V interiéru byly černo-červená sedadla Recaro a bezpečnostní pásy ve stejné kombinaci. Na karoserii byl použit sportovní bodykit. Jízdní vlastnosti byly vylepšeny šestistupňovou převodovkou a většími brzdami.\n\nSpeciální edice páté generace Golfu GTI byla vyrobena k příležitosti oslav třicetileté historie sportovního modelu GTI. Do prodeje se dostala v listopadu 2006. Na výběr bylo šest barev: červená Tornado, černá matná, černá Diamond Black Pearl, bílá Candy, stříbrná Reflex a šedá Steel. Vůz měl o 22 kW vyšší výkon než standardní GTI. Stříbrné logo Edition 30 bylo použito na několika místech v interiéru. Vůz používal sportovní osmnáctipalcová kola BBS Pescara nebo černá BBS Monza II z lehkých slitin. Maximální rychlost byla 245 km/h a zrychlení z nuly na 100 km/h bylo 6,8 sekundy.\n\nTento koncept vznikl u příležitosti 30 narozenin typu GTI. Většina dílů pochází z jiných vozů z koncernu VW. Pomocný rám zadní nápravy a podlaha pochází z Audi R8. Náprava a zadní brzdy jsou z Lamborghini Gallardo. Převodovka má původ ve voze Volkswagen Phaeton. Dvanáctiválec s 2 turbodmychadly je od automobilky Bentley (Edit: - Bentley jako součást koncernu VW Group tento motor převzalo od VW, který jej jako první používal právě ve zmíněném modelu Phaeton a u Audi v modelu A8 - jedná se o příbuzný motor odvozený od původního 2.8 VR6, který se později v různých proměnách objevoval jako základní VR6, W8, W12...), přední brzdy z vozu Audi RS4 a karoserie je upravená z klasického GTI. Motor má sílu 650 koní.\n\nGolf kabriolet je odvozen od klasického hatchbacku. Momentálně se připravuje výroba třetí generace kabrioletu.\n\nPrvní generace Golfu Cabriolet se prodávala v letech 1980 až 1993. Technický základ převzala z první generace a zůstala ve výrobě i po nástupu druhé generace. Celou výrobu zajišťovala firma Karmann. Volkswagen dodával podvozek, motory a interiér. Plátěná střecha mohla být stahována manuálně nebo automaticky. Zadní okno bylo vyhřívané. S počtem 388 522 vozů se Golf I stal nejprodávanějším kabrioletem na světě. V roce 1993 první kabriolet nahradila druhá generace postavená ze základu třetí generace hatchbacku. Ta měla na výběr tři zážehové nebo jeden vznětový motor (což tehdy nebylo obvyklé dávat do sportovních variant vznětový motor). V roce 1999 byl design kompletně přepracován, aby se sjednotila vnější podoba se čtvrtou generací hatchbacku (až na interiér, tam putoval ze čtvrté generace pouze volant, palubní deska zůstala věrná generaci třetí), technicky však pořád vycházel ze třetí generace Golfu. Výroba tohoto typu běžela do roku 2002. Pak nebyl produkován kabriolet na základě Golfu do roku 2006. Jediným kabrioletem byl Volkswagen New Beetle. V roce 2006 začal prodej modelu Eos, který je postaven na základě páté generace hatchbacku. Oproti předchůdci má ale pevnou skládací střechu. Sám Volkswagen ovšem nepovažuje Eos za nástupce Golfu Cabrio a říká, že spíše vyplňuje mezeru mezi modely Golf a Passat. Druhá generace Eosu však má být luxusnější a postavená na základě modelu Passat. Z šesté generace Golfu tak bude opět odvozen klasický kabriolet s plátěnou střechou. Výroba by měla být zahájena v roce 2010.\n\nGolf Syncro je klasický hatchback s pohonem všech kol. První Golf s pohonem všech kol byl odvozen ze druhé generace. Představil se v únoru 1986. Dodával se s motorem o obsahu 1,8 l a výkonu 66 kW. Později byl výkon zvýšen na 72 kW. Systém pohonu všech kol vznikl ve spolupráci s firmou Steyr-Puch. Verze Syncro byla přibližně o 30% dražší než sériový model. Celkem bylo vyrobeno 26 000 vozů verze Syncro. V roce 1993 bylo představeno Syncro postavené na základu třetí generace.\n\nGolf Rallye je sportovní model druhé generace s mírně odlišným designem a pohonem všech kol vyvinutý pro závodní účely. Představil se v roce 1989, a byl vyroben jako homologační série kvůli účasti automobilky v rallye. Používal hranaté světlomety podobné s modelem Jetta. Oproti klasickému Golfu měl kvůli většímu rozchodu a širším kolům rozšířené blatníky. Pohon všech kol byl osvědčený již z modelu Syncro. Vůz se vyráběl v Belgii, kde nakonec vyrobili pouhých 5 000 kusů (to bylo minimum pro homologaci). Ve své době stál přibližně 50 000 marek, což byla dvojnásobná cena oproti verzi GTI. Poháněl ho příčně vpředu uložený zážehový řadový čtyřválec s rozvodem OHC a dvěma ventily na válec přeplňovaný spirálovým turbodmychadlem o objemu 1763 cc. Produkční výkon byl 118 kw.\n\nGolf G60 byl sportovní model výkonnější než model GTI. Limitovaná edice 71 kusů postavená sportovním oddělením Volkswagenu. Používala šestnáctiventilový motor z vozu GTI. Všechny vozy byly lakovány zelené barvě Gunmetal a všechny kromě dvou měly pětidveřovou karoserii. Vůz stál na patnáctipalcových kolech BBS. Maska chladiče byla olemována modrým proužkem, uprostřed bylo černé logo VW a měla 2 kruhové světlomety Hella. Dva vozy byly vybaveny klimatizací. Vůz stál okolo 36 000 marek. Výkon vozu byl 154 kW a zrychlení na sto km/h bylo 7,2 sekund.\n\nGolf Country byl terénním automobilem odvozeným z druhé generace hatchbacku. Jednalo se o předchůdce dnešních SUV, který byl postaven na základu druhé generace. Poprvé byl veřejnosti představen na ženevském autosalonu v roce 1990. Bylo vyrobeno 6 697 kusů. Vůz měl velmi velkou světlou výšku a byl vybaven ochrannými rámy, jako terénní automobily. rezerva umístěna na konstrukci za pátými dveřmi. K pohonu sloužil zážehový motor o objemu 1,8 l a výkonu 85 kW nebo motor z verze GTD o výkonu 56 kW. Světlá výška byla dvacet a půl centimetru, výška celého vozu tak vzrostla na 1 555 mm. Hmotnost prázdného automobilu byla 1640 kg. K dispozici byl takzvaný Crompaket, který obsahoval ochranné rámy z chromu. Verze Country byla odvozena i ze 4. generace ale pouze jako prototyp.\n\nGolf VR6 byl další sportovní model, který byl výkonnější než model GTI. Byl nejsportovnějším a nejrychlejším modelem postaveným na základě třetí generace. Měl pohon předních kol nebo stálý pohon všech kol (syncro). Poháněl ho motor o objemu 2,8 l nebo 2,9 l (syncro) výkonu 128 kW a 140 kW (syncro) .Hmotnost byla snížena na 1285 kg. Maximální rychlost vozu byla 240 km/h.\n\nVerze Golf CitySTROMer byly automobily s komponenty vozu Golf, kterým k pohonu sloužil elektromotor. Jejich výroba probíhala v letech 1992 až 1996. Celkem bylo vyrobeno 120 vozů. Vůz se vyráběl ve třech verzích. Nejvyšší rychlost automobilu byla 100 km/h. Ve voze bylo umístěno 6 baterií. Dojezd automobilu byl v létě kolem 70 km a v zimě kolem 40 km.\n\nGolf R32 je označení pro sportovní model s pohonem všech kol. Je odvozen z klasického hatchbacku a vyrábí se od čtvrté generace. Jednalo se o nejrychlejší sportovní model odvozený z Golfu.\n\nVýroba nejrychlejšího modelu postaveného na základě čtvrté generace začala v roce 2002. Poháněl ho čtyřiadvacetiventilový motor VR6 o objemu 3,2 litru a výkonu 180 kW. Měl stálý pohon všech kol 4motion. Ve výbavě byla automatická klimatizace Climatronic, sportovní sedadla König, osmnáctipalcová kola OZ Aristo, ESP, střešní okno a speciální bodykit. Na výběr byly čtyři barvy: černá Magic Pearl, stříbrná Reflex, červená Tornado a modrá Deep Blue Pearl. Vůz zrychlil z nuly na 100 km/h za 6,6 sekundy.\n\nVůz se vyráběl i na základě páté generace, a to od roku 2005. Poháněl ho stejný motor, který byl naladěn na 184 kW. Maximální rychlost je kvůli omezovači jen 250 km/h. Zrychlení z nuly na 100 km/h je 6,5 sekundy. Oproti předchozímu R32 je o 40 kilogramů těžší kvůli lepšímu systému pohonu všech kol. Kola jsou osmnáctipalcová od značky Zolder. Brzdy jsou lakovány na modro.\n\nGolf Plus je automobil kategorie MPV, která je postaven na podvozkové platformě hatchbacku. Vyrábí se od páté generace.\n\nJednalo se o první vůz kategorie MPV postavený na základě modelu Golf. Výroba začala v prosinci 2004 na základě páté generace. Golf plus je o 95 mm vyšší než klasický hatchback, ale o 150 mm kratší, než větší MPV model – Touran.\n\nNa autosalonu v Boloni 2009 byla představena druhá generace populárního MPV Golf Plus odvozeného ze šesté generace. O úspěšnosti modelu svědčí i to, že objem prodeje dosahuje čtvrtiny odbytu klasického hatchbacku. Design přebírá také od něj. Motory splňují emisní normy Euro5.\n\nRoku 2014 začala výroba nástupce Golfu Plus, tentokrát označeného Golf Sportsvan. Stojí na nové platformě MQB a znatelně narostla délka (+134 mm) i rozvor (+107 mm).\n\nJe to automobil pro volný čas odvozený od Golfu Plus. Představil se na autosalonu v Paříži v roce 2008. Jednalo se o první SUV vytvořené na základě páté generace Golfu ve verzi Plus. CrossGolf je nástupcem Golfu Country odvozeného od druhé generace. Oproti tomu má ale pouze pohon předních kol. Pohánějí ho zážehové motory o objemech 1,6 l a přeplňovaný motor o objemu 1,4 l nebo vznětové turbodiesely o objemech 1,9 l a 2,0 l. Ve Velké Británii se tento model prodává pod názvem Golf Plus Dune.\n\nGolf GT byl slabším sportovním modelem, který nebyl tak výkonný jako verze GTI. Objevovaly se u něj i přeplňované vznětové motory. V páté generaci měly zážehové i vznětové agregáty shodný výkon 125 kW. Vůz používal stejné brzdy jako výkonnější GTI a byl také vybaven sportovními koly. Ta byla sedmnáctipalcová s názvem ClassiXs. Sportovní dojem přidávala i dvojitá koncovka výfuku.\n\nGTI (Gran Turismo Injection). Zkratka GTI se vžila pro označení sportovně laděných vozů. V sousedním Německu je tato zkratka pojmem, může za to legendární VW Golf, k němuž tato zkratka patří asi nejvíce. Automobilka Volkswagen představila v červnu 1976 na Frankfurtském autosalonu první VW Golf GTi.\n\nGTD (Gran Turismo Diesel). GTD je zkratka označující sportovně laděné Volkswageny Golf s naftovým motorem. Zkratka je odvozena od staršího benzínového bratříčka GTI\n\nGTE (Gran Turismo Electric). Zkratka GTE označuje sportovně laděné hybridní vozy automobilky Volkswagen. Jeho označení navazuje na své sportovně laděné sourozence, benzínové GTI a naftové GTD.\n\nVolkswagen Golf R je nástupcem předchozích sportovních modelů R32. Poprvé byl představen v druhé polovině roku 2009. Pohání ho přeplňovaný čtyřválcový motor 2.0 TSI o výkonu 199 kW. Z 0 na 100 km/h zrychlí za 5,5 sekundy. Pohon všech kol zajišťuje systém Haldex. Motor vychází z páté generace GTI. Jeho blok, písty a ojnice byly zesíleny a jeho hlava je vyrobena z lehké slitiny. Posílen byl i vstřikovací systém. Podvozek je tužší a je snížený o 25 mm. Na předním nárazníku jsou větší nasávací otvory, zadní je vybaven difuzorem. Vůz je vybaven xenonovými světlomety a diodovými světlomety pro denní svícení. Zpětná zrcátka jsou lakovaná černou barvou. Zadní světla jsou diodová s kouřovými krycími skly. Vůz je vybaven osmnáctipalcovými koly, v příplatkové výbavě jsou i devatenáctipalcová. Nová sportovní sedadla jsou potažena Alcantrou s černou látkou. Cena vozu by se měla pohybovat okolo 950 tisíc Kč.\n\nVolkswagen e-Golf je přitažlivý možná právě proto, že je to prostě Golf. Se všemi ctnostmi i nectnostmi. Nikdo se vám nebude posmívat, že řídíte létající talíř a pokud neradi vyčníváte, tak jste tu na správné adrese. Proti běžnému Golfu si ostražitý pozorovatel všimne určitě absence výfuku a chladicích otvorů v masce. Informovanému čtenáři neuniknou ani úsporné 16palcové pneumatiky s nízkým odporem a téměř plné, aerodynamiku vylepšující disky. Jinak je vše při starém jako v klasickém německém etalonu. Prostor pro cestující naprosto odpovídá parametrům nižší střední třídy a dokonce jsem se i 186 cm vysoký já coby spolujezdec bez problémů posadil za sebe jako řidiče. Kufr by pravda mohl být větší než 341 l – na týdenní dovolenou do Chorvatska doporučuji přibalit rakev na střechu, na víkend k babičce ale e-Golf poslouží s přehledem. Do zavazadlového prostoru se vejde velký cestovní kufr pro 3 lidi a ještě pár dalších tašek.\n\nJde o elektromobil do města, který má podle evropského měření NEDC maximální dojezd na 1 nabití cca 300 km, dle měření WLTP je to 231 km. Cena vozu se v ČR pohybuje po 1 milionem Kč. Elektromotor má výkon 100 kW, baterie kapacitu 35,8 kWh. Maximální rychlost vozu je 150 km za hodinu. U rychlonabíjecí stanice CSS se baterie dobije do 80 % za 40 minut, nabíjení z klasické domácí zásuvky bude trvat 17 hodin. Volkswagen e-Golf automobilka začala prodávat v roce 2013.\n\nGolfy získaly mnoho úspěchů v automobilových soutěžích, když vyhrály např. i českou Rallye Bohemia v letech 1988, 1989 a 1990. Nejúspěšnějším vozem byl model Golf Rallye, speciál pro skupinu A. Později se v automobilových soutěžích objevily vozy specifikace Kit-Car na základě třetí a čtvrté generace. Tyto vozy však nikdy nevyhrály pohár konstruktérů na mezinárodní úrovni.\n\nTřetí generace ve verzi Kit-Car se objevila poměrně později než specifikace pro skupinu A. Od specifikace A jí odlišovaly kulaté světlomety a spojler na třetích dveřích. Tovární tým Volkswagen však v rallye nepůsobil a účast vozu tak zajišťovaly jen soukromé týmy. Výkon motoru byl 206 kW. Poprvé vůz startoval na RAC Rallye 1996. Britský tým angažoval za jezdce Alistera McRae.\n\nČtvrtá generace Kit-Car byla nejširším vozem v této kategorii. Kit-Car se vyráběl i se vznětovým motorem TDI. Zážehový motor byl vybaven dvacetiventilovou technikou. Jednalo se o motor převzatý z okruhového speciálu Audi A4. Ani jedna sezona, které se Volkswagen s tímto vozem zúčastnil nebyla úspěšná a tak byly vozy po dvou letech rozprodány soukromníkům. Poprvé startovala na Vauxhall Rally Wales 1999. Piloty byli Mark Higgins a Raimund Baumschlager. o rok později byl angažován Tapio Laukkannen, mistr Británie z roku 1999 ale nevyhrál ani jeden závod, tak byl tým VW Sony Racing rozpuštěn. Vůz byl nejširši v kategorii Kit Car. Šestistupňová sekvenční převodovka byla od firmy Gemini. Automobil má pouze pohon předních kol. Objem nádrže je 45 litrů.\n\nVznětový řadový osmiventilový čtyřválec je uložený napříč a má objem 1984 cm. Maximální výkon je až 250 koní a točivý moment 480 Nm. Vstřikovací čerpadlo je od firmy Motronic od firmy Bosch. Vůz je dlouhý 4151 mm, široký 1882 mm a vysoký 1420 mm. Rozvor je 2521 mm, rozchod předních kol je 1670 mm a vzadu 1640 mm. Hmotnost vozu je 1080 kg.\n\n\n\n"}
{"id": "291973", "url": "https://cs.wikipedia.org/wiki?curid=291973", "title": "Ráby", "text": "Ráby\n\nObec Ráby (německy \"Raab\") se nachází v okrese Pardubice, kraj Pardubický, zhruba 4,5 km ssv. od centra Pardubic. Žije zde  obyvatel. Obec je zřizovatelem a vlastníkem mateřské školy, obecního úřadu a kaple sv. Jana Nepomuckého.\n\nObec je mladého založení, byla zakládána v rámci tzv. raabizace podobně jako řada dalších (na Pardubicku např. Spojil) v letech 1777–1778 na pozemcích někdejší daňčí obory a \"Podhorského dvora\" v držení dominikánského kláštera, který byl rozložen na sever od Kunětické Hory. Takto zřízená osada čítala zprvu dvě desítky domů. Došlo k tomu v období tereziánských úprav katastru, takzvané emfyteutisace, jejímž zpracováním byl pověřen Marií Terezií císařsko-královský dvorní rada František Antonín Raab, podle kterého je obec pojmenována.\n\nPrvní osadníci se usadili na severním a severovýchodním svahu Kunětické hory. Většinou byli českého původu a povoláním byli zemědělci. Jedním z prvních představitelů obce byl raabský rychtář Martin Velinský.\n\nRůst obce Ráby byl velmi pomalý. Od roku 1890 do roku 2014 přibylo více než 250 obyvatel. Obec je nadále rozšiřována, a to převážně výstavbou rodinných domů.\n\nV obci se nachází sportovní areál Ráby, který zahrnuje fotbalové hřiště a oplocené tenisové kurty se sociálním zázemím a místností pro ping-pong.\n\n"}
{"id": "291976", "url": "https://cs.wikipedia.org/wiki?curid=291976", "title": "Národní park Manas", "text": "Národní park Manas\n\nNárodní park Manas je indický národní park ve státě Ásám. Vyskytuje se v něm poměrně velké množství endemitů, díky čemuž je oblastí vyhledávanou oblastí jak turisty, tak vědci.\n\nPro svou výjimečnost byl v roce 1985 zařazen ke světovému dědictví UNESCO.\n"}
{"id": "291977", "url": "https://cs.wikipedia.org/wiki?curid=291977", "title": "Sibyla", "text": "Sibyla\n\nSibyla (lat. Sibulla; \"-ae, fem.; \"řecky \"Σίβυλλα\"), byla podle starověkých Římanů veštkyně, případně jméno určitých významných věštkyň. Slovo nejdříve znamenalo veštkyni nebo starou ženu, pochází z latinského slova \"sibulla\", což znamená prorok. Věštkyně tohoto jména jsou mnohem slavnější než muži – věštci nazývaní Bakové.\n\nV raných dobách starověku se filosofové zmiňují jen o jedné věštkyni (Platón, Hérakleitos), později o více. Aristoteles a Varro uvádějí až 10 věštkyň (resp. 30, ale ty se dají zredukovat na 10 základních). V době starého Říma znali dvanáct Sibyl.\n\nZpravidla se uvádí, že věštila ve skalní jeskyni (jeskyni kumské Sibyly se podařilo archeologům najít). První věštkyně působila v delfské věštírně. \"Sibylina skála\" ve svatyni Země zachovávala památku na „Herofilu“, která tu skutečně věštila již dlouho před prvními Pýthiemi, nebo dokonce před Apollónovým příchodem do Delf.\n\nPůvodní Sibyla žila zřejmě v Orientu, často sa dává do souvislosti se sumerskou bohyní Kubabou (viz také: Kaaba, Kybelé). Podle Eustatia byla původní Sibyla dcerou krále Dardana a nymfy Nésy, podle Plutarcha působila první Sibyla v Delfách, jmenovala se Libyssa a byla dcerou Dia a najády Lamie.\n\nNěkdy také Babylonská Sibyla; prý o ní píše Nikanor, který popisoval činy Alexandra Velikého. Později ji vytěsnila hebrejská Sibyla (chaldejská), dcera kněze Béróssose. O perské Sibyle jménem \"Sambethe\" podává zprávu Noe se svou rodinou.\n\nByla objevena prorockým knězem, který řídil věštírnu zasvěcenou antickému Diovi – Amonovi v oáze Šiva na Západní poušti v Egyptě. Na toto orákulum se obrátil pro radu i sám Alexandr Veliký po dobytí Egypta. Její matka najáda se jmenovala Lamia, což znamená \"zaslíbená\" nebo \"zasvěcená\" (pochází ze slova \"devourer\"). Euripides se o nich zmiňuje v tragédii \"Lamia\".\n\nNeboli Pýthia nebo Herofila. Zmiňuje se o ní Chrýsippos ze Soloi; dříve se všechny hlavní věštkyně delfské veštírny označovaly jako „Sibyla“ nebo \"Pýthia\"\n\nZmiňuje se o ní Naevius a Piso; možná je podobná kumánské Sibyle\n\nPochází pravděpodobně z maloazijských Erythrejí. Je to nejznámější hellénská Sibyla. Předpověděla porážku Trójanů, píše o ní Apollodóros a Herakleitos z Efezu; možná je identická s hebrejskou Sibylou (chaldejskou), dcera kněze Béróssose. Možná se později přestěhovala na Kým (Kúm) v Itálii. Je považována za autorku \"\"Sibyliných věšteb\"\".\n\nPochází z řeckého ostrova Samos. Píše o ní Eratosthenes pod jménem Phemonoe nebo Phyto.\n\nPochází z Kýmu, dřívějšího Kumu v Itálii. Je zvaná Amalthea anebo Herofila; známá tím, že prodala římskému královi Tarquiniovi Superbovi tzv. Sibylské knihy obsahující věštby erythrejské Sibyly.\n\nZvaná Trójská Sibyla nebo Sibyla z Marpessosu. Působila v Alexandrii ve městě Dardania (Anatolia), 40 km západně od Solúnu. Je to nejstarší starořecká Sibyla a podle legendy ji věšteckými schopnostmi obdařil sám Apollón. Hellespontská Sibyla se podle Heraklida z Pontu narodila ve vesnici Marpessus nedaleko malého města Gergitha, během života Solóna a Cyra Velkého. Marpessus ležel na okraji Troadu (Biga Yarımadası, severozápadní část Anatolie, Turecko).\n\nPochází z Ancyry (dnes Ankara)\n\nZvaná Albunea, pochází z dnešní Tivoli; ve středověku se stala nejznámější Sibylou, neboť její věštby souvisí také s křesťanstvím\n\nLochotínská Sibyla\n\nVe 20. století došlo ke zrození nového proroka, takzvané Lochotínské Sibyly. Zmínky o této nové Sibyle se začaly objevovat v Plzeňském kraji v tehdejším Rakousku-Uhersku, již na počátku 20. století, a to hlavně na předměstí Plzně. Místní legendy hovořily o ženě, která dokáže předpovědět budoucnost. Zmínky o ní jsou rovněž v kronice města Plzně z roku 1910. Místní obyvatelé jí přezdívali Bebu. Zmínky o ní končí s vypuknutím první světové války a tak ani nemůžeme s jistotou určit, zdali šlo o skutečnou osobu či nikoli.\n\nMichelangelo v Sixtinské kapli r. 1508 – 1512 namaloval na stropní fresce vedle sedmi proroků také pět Sibyl.\n\nJoseph Beuys, \"Sybilla\", 1957; Bronz; 55 × 185 × 60 cm (\"Block Beuys\", Hessisches Landesmuseum Darmstadt) \nRaffael Santi, freska se Sibylami v kostele Sv. Marie na della Pace v Římě.\n\n"}
{"id": "291980", "url": "https://cs.wikipedia.org/wiki?curid=291980", "title": "Mozilla Messaging", "text": "Mozilla Messaging\n\nMozilla Messaging je dceřiná organizace Mozilla Foundation, která zastřešuje vývoj poštovního klienta Mozilla Thunderbird. Ten byl původně vyvíjen Mozilla Corporation, která se však rozhodla zaměřit primárně na vývoj webového prohlížeče Mozilla Firefox. Po veřejné diskusi bylo rozhodnuto o převedení Mozilla Thunderbirdu pod samostatnou organizaci, která po pracovním názvu MailCo dostala název Mozilla Messaging. Vznikla 19. února 2008 a jejím ředitelem je David Ascher.\n\nDne 4. dubna 2011 bylo oznámeno, že se Mozilla Messaging sloučí se skupinou Mozilla Labs a následně byl vývoj Thunderbirdu předán komunitě.\n\n\n"}
{"id": "291982", "url": "https://cs.wikipedia.org/wiki?curid=291982", "title": "Břestovec jižní", "text": "Břestovec jižní\n\nBřestovec jižní (\"Celtis australis\") je listnatý strom z čeledi konopovitých (\"Cannabaceae\"). Dříve byl řazen mezi jilmovité (\"Ulmaceae\"). Jeho jméno odvodil J. S. Presl od jména \"břest\", tak se také jilmu říkalo.\n\nStrom bývá maximálně 25 metrů vysoký, koruna je rozložitá, větve jsou velmi dlouhé. Borka je podobně jako u buku hladká, olivově šedá.\n\nListy jsou 5–15 cm dlouhé, oválné, s dlouhou špičkou. Okraje jsou zubaté. Stejně jako u jilmu je stavba listu asymetrická, levá i pravá strana čepele nejsou stejné. Květy jsou drobné, nažloutle zelené.Plody jsou asi 1 cm tlusté peckovice na dlouhých stopkách. Jsou jedlé, sladké a trpké. Listů se užívá jako koření.\n\nDřevo břestovce je pevné, lehké a ohebné. Používalo se k výrobě rybářských prutů a bičů (ketlis znamená řecky bič, odtud vědecký název \"Celtis\"). Břestovec byl ještě v třetihorách v Evropě velmi rozšířen, ale příchod doby ledové vyhubil mnoho druhů. V našich podmínkách rostou jen tři druhy břestovců v botanických zahradách. V tropických pásmech roste na dalších 60 druhů.\n\nVzhledem k tomu, že dobře snáší chudé půdy, sucho, plné slunce i zastínění a dobře prospívá i v znečištěném ovzduší, bývá vysazován jako okrasná dřevina, zejména v nižších polohách.\n\n"}
{"id": "291985", "url": "https://cs.wikipedia.org/wiki?curid=291985", "title": "Delta funkce", "text": "Delta funkce\n\nPojem Delta funkce může označovat:\n\n"}
{"id": "291987", "url": "https://cs.wikipedia.org/wiki?curid=291987", "title": "EZ Publish", "text": "EZ Publish\n\neZ Publish je svobodný open source CMS vyvinutý Norskou společností \"eZ Systems\", dostupný jak pod GPL licencí, tak pod proprietárními, komerčními licencemi eZ Systems.\n\nAž do verze 3.10 běžel eZ Publish pod PHP 4, nejnovější verze, eZ Publish 4.0 je napsaná pro PHP 5.\n\neZPublish má svůj vlastní template a cache systém.\n\nK dispozici je velký počet rozšíření jak od eZ Systems (\"eZ Flow\", \"eZ Find\", \"eZ Newsletter\"), tak od uživatelů ().\n"}
{"id": "291989", "url": "https://cs.wikipedia.org/wiki?curid=291989", "title": "Omara Portuondo", "text": "Omara Portuondo\n\nOmara Portuondo Peláez (* 29. října 1930, Havana, Kuba) je kubánská zpěvačka stylu bolero.\n\nOmara Portuondo Peláez se narodila v havanské čtvrti Cayo Hueso. Její matka pocházela z bohaté španělské rodiny a očekával se od ní sňatek s příslušníkem stejné společenské vrstvy. Vybrala si však jiného partnera, muže, kterého milovala – hráče kubánského baseballového národního družstva. Rodina neměla peněz nazbyt, rodičům to ale na chuti ke zpěvu neubralo. Často si zpívali v kuchyni, pro Omaru a její dvě sestry to byly první hodiny zpěvu. Písně, které doma slýchala, má Omara Portuondo na svém repertoáru dodnes.\n\nSestra Omary Portuondo Haydée byla tanečnicí známého klubu Tropicana. Omara tak často vídala svou sestru, jak se připravuje na vystoupení, že znala celou choreografii představení zpaměti. Když v roce 1945 opustila jedna z baletek taneční skupinu dva dny před důležitou premiérou, nabídli Omaře místo v souboru. Tak zahájila Omara Portuondo kariéru tanečnice a také spolupráci s tanečníkem Rolandem Espinosou. Jako zpěvačka vystupuje v klubu Tropicana dodnes.\n\nO víkendech zpívala Omara se svou sestrou Haydée a několika dalšími přáteli jazz a swing. Skupina, kterou založili, se jmenovala \"Loquibambla Swing\" a účinkovali v ní ještě César Portillo de la Luz, José Antonio Méndez a pianista Frank Emilio Flynn. Styl, kterým hráli (kubánská verze Bossa Novy s vlivy amerického jazzu), byl známý jako „feeling“, či ve španělském přepisu „filin“. Tak byla Omara při svém rozhlasovém debutu představena jako „Srta. Omara Brown, la novia del filin“ . Anglické jméno bylo brzy zapomenuto, ale jako „La Novia del Filin“ je Omara Portuondo mezi Kubánci známá dodnes.\n\nV roce 1950 se Omara Portuondo stala členkou \"Orquesta Anacaona\". O dva roky později, v roce 1952, zakládá se svou sestrou Haydée ženský vokální kvartet – dalšími dvěma členkami byly Elena Burke a Moraima Secada. Uměleckou vedoucí byla pianistka Aída Diestro. Skupina se stala jedním z nejvýznamnějších souborů v kubánských hudebních dějinách. Vokální aranžmá Aídy Diestro byla velmi moderní a inovativní. V souboru zvaném \"Cuarteto las D´Aida\" působila Omara Portuondo plných 15 let. Soubor nahrál pouze jedno album u firmy RCA Victor (1957), podnikl ale četná turné.\n\nJako sólistka debutovala Omara Portuondo v roce 1959 albem \"Magia Negra\". V tomto albu se prolíná kubánská hudba s jazzem; obsahuje některé skladby Duka Ellingtona. Kubánská krize zastihla Omaru Portuondo se skupinou \"Las de Aída\" na turné po USA. Skupina se musela vrátit domů a krize nakonec vyústila v dlohouletou izolaci Kuby. S \"Las de Aída\" pak zpívala až do roku 1967, kdy se rozhodla věnovat se nadále sólové dráze.\n\nV 70. letech zpívala za doprovodu Orquesta Aragón, vystupovala ve Francii, Japonsku, Belgii, Finsku a Švédsku. V průběhu následujících dvaceti let realizovala mnoho nahrávek, mezi nejlepší se řadí album z roku 1984 pořízené ve spolupráci s Adalbertem Álvarezem a dvě alba vydaná pro španělské hudební vydavatelství Nubenegra – \"Palabras\" a \"Desafíos\".\n\nDo mezinárodního povědomí se dostala Omara Portuondo v souvislosti s projektem Ry Coodera Buena Vista Social Club a také díky stejnojmennému dokumentárnímu filmmu režiséra Wima Wenderse. V roce 2000 pak vychází zpěvačce u hudebního vydavatelství World Circuit album \"Buena Vista Social Club presenta... Omara Portuondo\" jako třetí album této série. Omaru Portuondo doprovází na této desce Rubén González na klavír, Orlando „Cachaíto“ López na kontrabas a Manuel „Guajiro“ Mirabal na trubku. Ke spolupráci byli přizváni i Eliades Ochoa, Compay Segundo, Manuel Garban a Ibrahim Ferrer. Album bylo velmi příznivě přijato kritikou i posluchači a Omara Portuondo podnikla v letech 2000–2001 celosvětové turné spolu s přáteli z klubu Buena Vista Rubénem Gonzálesem a Ibrahimem Ferrerem.\n\nV roce 2002 podnikla Omara Portuondo další světové turné po Severní Americe a Evropě, na podzim téhož roku se zúčastnila jazzového festivalu v Japonsku. V létě roku 2003 se zúčastnila několika evropských festivalů, mezi nimiž nechyběl legendární One World Stage festival v Glastonbury, na podzim pak ještě podnikla turné po Kanadě a Spojených státech.\n\nV září 2003 nahrála zpěvačka v havanském studiu EGREM svou druhou desku u vydavatelství World Circuit, produkce se tentokrát ujali Nick Gold a Alê Siquiera. Album s názvem \"Flor de Amor\" je změnou ve směřování Omary Portuondo směrem k jemnější poloze. Kubánský doprovodný orchestr doplnili brazilští hudebnící, kteří dali nahrávce jiný, odlišný zvuk. V roce 2004 pak Omara Portuondo představila toto album na úspěšném evropském turné s více než 45 zastávkami.\n\nRežisér Fernando Pérez natočil o této významné interpretce kubánské hudby dokumentární film s názvem \"Omara\". Za svůj přínos kubánské kultuře obdržela Omara Portuondo vysoké kubánské státní vyznamenání \"Orden Félix Varela\" prvního stupně.\n\n\n\n\n"}
{"id": "291990", "url": "https://cs.wikipedia.org/wiki?curid=291990", "title": "Soupis kvaternů Desk zemských", "text": "Soupis kvaternů Desk zemských\n\nSoupis kvaternů Desk zemských uložených v Národním archivu v Praze\n\nPro obnovení zápisů z výpisů založený kv. černý 1542-44 (v. 2.); z výpisů pod pečetí červený I. 1542 až 1543 (v. 3); červený II. 1544-1606 (v. 6); kde sobě sami kladou communitatis 1542-52 (v. 250), červený 1554 (v. 252), načež po prošlých létech zemských vepsány v dsky communitatis druhé 1550-1613 (v. 251). \n\nPravidelnou řadu tvoří kv.: černý 1541 (v. 1), červený 1542 (v. 4), červený 1543 (v. 5), černý 1544 (v. 7), bílý 1546 (v. 8), brunátný 1549 (v. 9), žlutý 1551 (v. 10), modrý 1553 (v. 11), černý v moru založený 1554 (v. 253), lvový 1555 (v. 12), zelený 1557 (v. 13), bílý 1561 (v. 14), žlutý 1564 (v. 15), červený 1567 (v. 16), bílý 1570 (v. 17), modrý 1573 (v. 18), hřebíčkový 1576 (v. 19), tělný 1578 (v. 20), blankytný 1580 (v. 21), šerý 1583 (v. 22), zelený 1585 (v. 23), černý kropený 1587 (v. 24), sivý 1589 (v. 25), fialový 1591 (v. 26), rudý 1593 (v. 27), rozinový 1595 (v. 127), plavý 159° (v. 128), popelatý 1599 (v. 129), růžový 1600 (v. 130), šedivý 1602 (v. 131), zlatý 1603 (v. 132), nebeské barvy 1606 (133), stříbrný (v. 134), lazurový 1610 (v. 135), stříbrný druhý 1612 (v. 136), červený 1614 (v. 137), papouškový 1616 (v. 138), karafiátový 1617 (v. 139), višňový 1620 (v. 140), žlutý nový 1622 (v. 141); současně kropený pro cizince 1622 a proměnné barvy pro cizince 1626-28 (153 a 154), zelený nový napravení desk 1623 (v. 254), měděný 1624 (v. 142), zlatý druhý 1628 (v. 143), zl. třetí 1630 (v. 144), bílý v městě Budějovicích českých 1632 založený (v. 255), zelený 1635 (v. 145), tělný druhý 1637 (v. 146), těl. třetí 1640 (v. 147), citronový 1643 (v. 148), citr. druhý 1645 (v. 149), bílý druhý v Budějovicích založený 1649 (v. 256), zlatý černý v čas švédské moci 1649 (v. 257), pomerančový 1650 (v. 150), stříbrný třetí 1651-52 (v. 151). Na to obsah rozdělen do těchto oddílů: \n\na) trhových vkladů a odevzdání statků od I. 1650-1794 v kv. č. (v. 551, 152, 466-77, 549, 550); \n\nb) kšaftů a poručenství z let 1653-1795 (v. 261-279, 258, 260, 357-378, 455-65; st. 41); \n\nc) smluv svatebních a zápisů věnních od 1658 až 1794 (v. 381-388); \n\nd) addirování (hlášení se k dědictví) z l. 1651-1794 (v. 478-89);\n\ne) majestátů 1652-1794 (v. 552 až 569);\n\nf) konsensů královských ku trhům; kv. trh fialový druhý 1652-92 (st. 34). \n\na) Shořelé zápisy obnoveny v kv. červeném výpisů 1542 až 1551 (v..84) a běžné pokračují: lvový 1541 (v, 83), červený 1545, zelený 1551 (v. 86), bílý 1558 (v. 87), černý 1566 (v. 88), popelatý 1576 (v. 89), žlutý 1581- (v. 90), brunátný 1590 (v. 91), rozinový 1597 (v. 92), fialový 1602 (v. 93), zlatý 1608 (v. 94), stříbrný 1613 (v. 95), hřebíčkový nový 1622 (v. 96), hř. druhý 1634 (v. 97), fialový 1650 (v. 98) atd. až do r. 1794 (v č. 99-111, m. 241, v. 205-34, 329-55, 428-54 522-548, 617);\n\nb) pro nemající na dědinách pozemních zřízen kv. tulipánový nový r. 1675 (m. 240); \n\nc) pro židy r. 1755 (m. 618) a druhý r. 1789 (v. 619);\n\nd) kvaterny kvitování šedivý první až šestý 1747-56 (v. 807-12), žlutý první až šestý z r. 1758-71 (v. 813-18), zelený první až šestý 1771-80 (v. 819-24), modrý první až šestý 1781-1788 (v. 826-31), červený první až šestý 1789-94 (v. 777, 785-86, 778, 779). \n\nObnovení shořelých v kv. červeném výpisů 1542-57 (v. 249), pokračování řady tvoří: lvový (plavý) 1541 (m. 226), červený 1544 (m. 227), zelený 1547 (m. 228), plavý 1551 (m. 229), žlutý 1554 (m. 230), bílý 1557 (m. 231), popelatý 1560 (m. 232), černý 1566 (m. 233), hřebíčkový 1572 (234), tělný 1580 (m. 225), rudý 1592 (m. 236), stříbrný 1609 (m. 237), pomerančový nový 1622-1780 (m. 238), zápisů dlužních a hypothek per modum contractus zdělaných rozinový 1674 (m. 239).\n\n – vloženo až delší dobu po uzavření smlouvy a ve většině na základě soudního sporu před zemským soudem):\n\nPro obnovení desk zřízeny: kv. červený 1542-44 (v. 42) a šerý výpisů 1544-95 (v. 45). Běžnou řadu tvoří kv.: černý 1541 (v. 41), červený 1543 (v. 43), červený 1544 (v. 44), černý 1545 (v. 45), žlutý 1547 (v. 47), bílý 1549 (v. 48), zelený 1550 (v. 49), brunátný 1552 (v. 50), tělný 1554 (v. 51), lvový 1556 (v. 52), modrý 1557 (v. 53), žlutý 1559 (v. 54), bílý 1561 (v. 55), popelatý (v. 56), černý 1564 (v. 57), bílý 1566 (v. 58), hřebíčkový 1568 (v. 59), zelený 1570 (v. 60), červený 1573 (v. 61), rozinový 1575 (v. 62), plavý 1577 (v. 63), blankytný 1578 (v. 64), černý 1580 (v. 65), brunátný 1583 (v. 66), rudý 1584 (v. 67), červený 1586 (v. 68), pomerančový 1588 (v. 69), modrý 1589 (v. 166), lazurový 1590 (v. 167), fialový 1591 (v. 168), papouškový 1592 (v. 169), zlatý 1594 (v. 170), stříbrný 1596 (v. 171), sivý 1597 (v. 172), višňový 1598 (v. 173), bílý kropený 1600 (v. 174), karafiátový 1600 (v. 175), zelený (třetí) 1601 (v. 176), železný 1602 (v. 177), růžový 1604 (v. 178), černý nový 1605 (v. 179), bílý nový 1606 (v. 180), žlutý nový 1607 (v. 181), červený nový 1608 (v. 182), lazurový druhý 1610 (v. 183), stříbrný druhý 1611 (v. 184), růžový druhý 1612 (v. 185), modrý nový 1613 (v. 186), nebeské barvy 1614 (v. 187), pomerančový 1615 (v. 188), hřebíčkový nový 1615 (v. 189), lvovy nový 1616 (v. 190), blankytný druhý 1617 (v. 191), papouškový 1618 (v. 192), mořské barvy 1620 (v. 193), rozinový druhý 1622 (v. 194), rudý druhý 1623 (v. 292), ořechový 1624 (v. 293), popelatý druhý a tř. 1627 a 1628 (v. 294-95), černý 1629 (v. 296), zlatý třetí 1630 (v. 297), zelený (čtvrtý) 1630 (v. 298), kropený druhý 1635 (v. 299), zelený pátý 1637 (v. 300), měděný první 1639 (v. 301), zelený zlatý 1641 (v. 302), liliový nový 1643 (v. 303), zelený cypřišový 1645 (304), zelený cypřišový druhý 1648 (v. 305), růžový 1650 (v. 306), ořechový dr. a tř. 1651, 1652 (v. 307-08), měděný dr. a tř. 1654, 1655 (v. 309 až 310), zelený šestý 1656 (v. 311), nebeské barvy druhý až šestý 1658-65 (v. 312-16), mořské barvy druhý až šestý 1667-74 (v. 317 až 318, 389-91), zelený cypřišový třetí až šestý 1676-80 (v. 392-95), růžový čtvrtý až šestý 1682-85 (v. 396-98), bílý liliový druhý až šestý 1687-94 (v. 399-403), zlatý čtvrtý až šestý 1695-98 (v. 404-06), měděný čtvrtý až šestý 1700-03 (v. 407-09), pomerančový třetí až šestý 1705-10 (v. 410-13), stříbrný třetí až šestý 1711-15 (v. 414, 490-92), modře zlatý první až šestý 1717-23 (v. 493-98), tělný druhý až šestý 1726-31 (v. 499-503), višňový druhý až šestý r. 1733-39 (v. 504-08), železný druhý až šestý 1740-50 (v. 584-89), žlutý červený druhý až šestý 1752-57 (v. 589 až 931), papouškový třetí až šestý 1759-66 (v. 594-97), granátový první až šestý 1768-77 (v. 598-603), lvový třetí až šestý 1781-88 (v. 604-06, 684), tygrový první až šestý 1789 až 1795 (v. 686-90). \n\na) česky psaných: červený 1541-82 (st. 1), bílý 1583-1602 (st. 2), zelený 1603-10 (st. 3). černý 1611-15 (st. 5). červený druhý a třetí 1627-59 (st. 6-7), modrý první až pátý 1660-1738 (st. 8-12). \n\nb) německy psaných: železné barvy první až šestý 1627 až 1732 (st. 13-18), zelený druhý 1736-1844 (st. 19-23). \n\nčervený 1541-49 (st. 42), bílý 1549-56 (st. 43), brunátný 1556-62 (st. 44), bílý 1562-75 (st. 45), fialový 1575-82 (st. 46), žlutý 1582 až 1589 (st. 47), zelený 1589-94 (st. 48), modrý 1594-99 (st. 49), tělný 1599-1600 (st. 50), zlatý 1603-06 (st. 51), stříbrný 1606 až 1610 (st. 52), černý 1611-15 (st. 53), zelený 1615-20 (st. 54). \n\na) složení dědičné přísahy (iuramentum fidelitatis): břeskvový první až šestý 1644-1719 (st. 55-60), šarlachový první 1720-83 (v. 680-83); \n\nb) nobilitace a erbu dání: nový kropený 1657 až 1731 (st. 38), druhý 1732-1767 (st. 39), třetí od r. 1769 (st. 40); ve spojení s dědičnou přísahou a přiznáním se k zemi až do r. 1868 (st. 61-63); \n\nc) přiznání se k zemi a k stavu: kv. trhový třetí fialový 1692-1730 (st. 35), čtvrtý 1730-1771 (st. 36), pátý 1772 až 1824 (st. 37); \n\nd) kv. průvodů na stavy, »pro ty osoby, které od JMKské buď do stavu přijaty neb approbací stavů obdržely«: nový rubínové barvy 1694-1747 (st. 31). \n\na) červené z roku 1539 (m. 1), bílé 1541 (m. 41), brunátné 1545 (m. 91), zlaté 1549 (m. 96), tělné 1551 (m. 85), černé 1552 (m. 21), hřebíčkové 1553 (m. 119), červené 1554 (m. 2), bílé druhé 1555 (m.42), lvové 1556 (m. 129), zlaté 1558 (m. 97), černé 1559 (m. 22), červené 1560 (m. 3), černé 1560 (m. 23), popelaté 1561 (m. 125), lvové 1563 (m. 130), bílé třetí 1564 (m. 43), červené 1566 (m. 5), bílé čtvrté 1568 (m. 44), proměnlivé 1569 (m. 158), proměnlivé druhé 1570 (m. 124), modré 1572 (m. 108), bílé páté 1754 (m. 45), bílé šesté 1575 (m. 46), modré 1577 (m. 110), brunátné 1578 (m.93), hřebíčkové 1580) m. 120), popelaté 1581 (m. 126), pomerančové 1582 (m. 170), brunátné 1583 (m. 94), bílé sedmé 1584 (m. 47), černé 1595 (m. 25); \n\nb) [Desky] půhonných a obeslaných pří: černý 1591 až 1598 (m. 24), černý druhý 1601-1616 (m. 26), č. třetí 1617-20 (m. 29); \n\nc) [Desky] půhonné pro židy: rozmanité barvy z r. 1644 (m. 159); d) důhony: kv. z r. 1589 (m. 73), lvový z r. 1600 (m. 131). \n\na) obeslání o vklady: zelený 1542 (m. 76); \n\nb) obeslání ke dni úternímu 1541-1623 (m. 31, 118, 117, 133); \n\nc) červený 1541 (m. 9), červený 1554 (m. 10), zelený 1555 (m. 77), žlutý 1563 (m. 100), červený 1574 (m. 11), zelený 1577 (m. 78), hřebíčkový 1580 (m. 122), žlutý 1581 (m. 101), červený 1596 (m. 12), červený 1610 (m. 14), blankytný první až pátý 1623-1773 (v.738-742); \n\nd) obeslání rozličných k nálezům a výpověděm JMstí: bílý 1541 (m. 63), zlatý 1589 (m. 89), černý 1562 (m. 32), kv. z r. 1608 (m. 79); obeslání a žaloby k soudu zem. většímu: a) české: proměnné barvy první až čtvrtý 1628-1670 (m. 152-55); b) německé: popelatý první až pátý 1629-1757 (m.212-15, v. 825); \n\ne) před úředníky menší: lvový 1542-43 (m. 132); \n\nf) obeslání ke 4, 6 a 12 nedělím: bílý první až čtvrtý 1631-1732 (v.743-46); \n\ng) obeslání ke 4 a 12 nedělím: z r. 1596-1821 (m. 34, 146, 173, 174, v. 242-48); \n\nh) obeslání ke 4 nedělím 1585-1623 (m. 115, 191, 13, 127, 117, 175); \n\nch) obeslání ke 12 nedělím: červený 1609 (m. 146); \n\ni) obeslání k 6 nedělím: fialový 1650 (m. 189); \n\nj) obeslání k sirotčím dnům: blankytný 1595 (m. 172), pomerančový nový 1623 (m. 146); \n\nk) obeslání k jistému dni: 1601-1660 (m. 116, 66, 33, 67, 134, 80, 81); \n\nl) obeslání k přijímání peněz a vyčítání: bílý 1560 (m. 64); \n\nm) kv. rozepří na suplikací podaných: žlutý 1591 (m. 224), žl. druhý 1602 (m. 225), kropenatý bílý první až čtvrtý 1624 až 1784 (v. 691-94); \n\nn) septimae litis: černý žlutý první a druhý 1671-1724 (v. 582 až 583). \n\na) kv. listů poselacích soudu zemského: žlutý 1542 až 1582 (m. 128), brunátný 1583-1606 (m. 95), zelený 1607-23 (m. 183), dunajské barvy první až šestý 1624-1735 (m. 177-182), zelený druhý a třetí 1741 a 1748 (m. 184, 185); \n\nb) kv. relací JMstí pánů a vladyk ze soudu zem. většího zeleně zlatý 1680 (m. 221); \n\nc) listů přiznání: štráfový 1542 (m. 171); \n\nd) kv. relací od soudu komorního: hřebíčkový 1541 (m. 123), kv. od r. 1552-64 (m. 217), černý 1564-84 (m. 218), zelený 1584 až 1610 (m. 219), žlutý 1610-46 (m. 107), pomerančový druhý až čtvrtý 1646-1739 (v. 579-81), kropenatý první 1753-57 (v.736-7); \n\ne) relací žalob a obeslání komorního soudu a úřadu purkrabského: zelený stříbrný první až třetí 1718-1756 (v. 576-78); mocí generálních a relací od soudu purkrabského [Desky] bílý konvalinkový první až šestý 1645-1751 (v. 421-426), balsaminovy první z r. 1707 (v. 477);. \n\nf) registra platů komorních: černý 1541-62, 71-73 (st. 24), reg. z r. 1574-97 (st. 25), reg. z [Desky] 1598-1661 (st. 26); \n\ng) registra škodní: mřížový 1542 (150), lvový 1545 (m. 134), mřížový 1550 (m. 151), lvový 1557 (m. 135), černý 1562 (m. 30), žlutý 1571 (m. 102), žlutý 1579 (m. 103), červený 1590 (m. 17), zelený 1600 (m. 75), zlatý 1606 (m. 90), červený 1617 (m. 18), červený druhý 1647, třetí 1706-62 (m. 19, 20); \n\nh) registra starostova: zelená 1548 (m. 68), zelená 1558 (m. 69), tělná žlutá 1563 (m. 157). Tohoto roku rozděleny na:\n\nch) reg. star. půhonná (k odporům): žlutá modrá 1564 (m. 162), tělná 1565 (m. 86), červená 1566 (m. 164), červená 1568 (m. 6), proměnlivé barvy 1570 (m. 156), modrá 1573 (m. 109), rudá 1576 (m. 136), brunátná 1578 (m.. 73), zelená 1579 (m. 71), červená 1580 (m. 4), šupinatá (?) 1583 (m. 160), brunátná 1583 (m. 94), tělná 1585 (m. 7), červená 1588 (m. 8), šupinatá (?) 1591 (m. 161), rudá 1593 (m. 137), višňová 1597 (m. 190), zelená 1599 (m. 72), modrá 1601 (m. 111), tělná 1605 (m. 87), tělná 1606 (m. 88), zlatá 1608 (m. 98), zlatá 1609 (m. 99), žlutá modrá 1610 (m. 163), černá 1611 (m. 27), bílá osmá až čtrnáctá 1612-21 (m. 48-54), černá 1623 (m. 28), višňová 1620 (m. 208); \n\ni) práv vedení: bílá 1564 (m. 168), červeně zelená 1567 (m. 148), žlutá kropenatá 1570 (m. 165), zelená 1573 (m. 166), tělná 1576 (m. 82), bílá zelená 1578 (m. 167), rudá 1580 (m. 139), červeně žlutá 1583 (m 147), tělně zelená 1586 (m. 149), modrá 1589 (m. 112), bíle modrá 1591 (m. 143), rudá 1593 (m. 140), tělně žlutá 1595 (m. 176), višňová 1597 (m. 207), zelená 1599 (m. 74), modrá 1601 (m. 113), červená 1603 (m. 39), tělná 1605 (m. 83), bílá červená 1607 (m. 142), žlutá 1608 (m. 104), černá 1610 (m. 35), bílá druhá 1612 (m. 55), černá 1613 (m. 36), bílá třetí až osmá 1614-24. (m. 56 až 61), bílá modrá 1625 (m. 145), rudá 1628 (m. 141), pergamenová 1630 (m. 62), červená 1634 (m. 40), modrá 1643. Zde opětně se rozdělují, a to na \n\nk) práv vedení a úmluv: žlutá 1657 (m. 105), žlutá druhá 1678-1782 (m. 106); \n\nl) na práv vedení soudní (panování atd): modrá 1645 (m. 114), zelená 1651 (v. 116), nebeské barvy 1664 (v. 114), popelatý první a druhý 1666-76 (v. 115-6), popelatý včas moru 1680 (m.222), růžový první až šestý 1685-1727 (v. 117-122), modrý bílý první až šestý 1733-1769 (v. 123-236), červený karmasinový první až třetí 1775-1786 (v. 237-9). Pouze zvody obsahují citronový kv. první a druhý 1677-1726 (v. 240-41); \n\nm) registra deposicí [Desky] bílý červený 1577 (m. 192), bílý černý 1583 (m. 193), bílý, červený, zelený (m. 194), zelený 1589 (m. 195), červený 1597 (m. 196), zlatý 1602 (m. 197), stříbrný první až pátý 1618-1690 (m. 198 až 202); \n\nn) kv. přísah poručníků: české, pomerančový nový 1642 (m. 210), něm., bílý nový 1644 (m. 211); \n\no) kv. odporních pří a o mordy: červený 1590-1618 (m. 209), modrý první až šestý z r. 1623-1757 (m. v. 710-15), zvláště pak odporních pří kolumbinový první až čtvrtý 1721-86 (v. 716-19.); \n\np) kv. deposicí svědomí listovního: zelený 1605 (m. 204), bílý 1620 (m 205); \n\nq) kv. kridy: zelený nový 1628 (m 188), brunátný třetí až šestý 1783-94 (v. 415-418). K tomu náleží i černěžlutý první z r. 1793-94 (v. 515); \n\nr) kv. moratorium: šedý nový z r. 1646 (m. 216), pomerančový nový 1650-96 (m. 217). \n\nř) Z desk památných povstaly: kv. cedulí dílčích: zeleně zlatý druhý až šestý 1655-76) v.70-74), karafiátový druhý až šestý 1677-97 (v. 75-9), ořechový čtvrtý až šestý 1697-1708 (v. 80-82), rozinový třetí až šestý 1708-25 (v. 195-98), skořicový první až šestý 1726-53 (v. 199 až 204), lazurový třetí 1754-63 (v. 319-22), narcisový první až šestý 1766-80 (v. 323 až 328), fialkový druhý a třetí 1791-94 (v. 419 až 420). \n\ns) Kv. relací: nebeské barvy první až třetí 1622-31 (v. 620-22), pomerančový nový 1637 (v. 623), rozmarinový nový a druhý 1641, 1645 (v. 624-5), zeleně zlatý první až šestý 1650-76 (v. 626-31), modrý zlatý první až šestý 1689-1707 (v. 632-37), červený druhý až šestý 1712-1728 (v. 638-42), zlatý druhý až šestý 1731-45 (v. 643-47), rozmarinový třetí až šestý 1748-54 (v. 720-23), nebeské barvy čtvrtý až šestý 1758-66 (v. 724-26), ranunkulový první až šestý 1769-80 (727-32), hyacinthový první až třetí 1782 až 1794 (v. 733-35). \n\nš) Kv. rozdílných výpovědí mezi věřiteli: kropený tulipánový první až šestý 1645-1732 (v. 5t6-21), kopřivový první až šestý 1735-51 (607-612), bodlákový první až čtvrtý 1763-94 (v. 613-16). K tomu druží se černě žlutý první 1793 (v. 515). \n\nt) oblatio bonorum: tristaminový první až šestý 1646-1785 (v. 509-514). \n\nu) Kv. odhadů: lvový druhý až šestý 1655-94 (v. 28-32), železný první až šestý 1694-1708 (v. 33-8), měděný druhý až šestý 1709-1715 (v. 39-157), ořechový první až šestý 1716-1738 (v. 158-63), slaměný první až šestý 1739-47 (v. 164-5, 280-3), olověný první až šestý 1748-57 (v. 284-9), bílý včeličkový 1776-94 (v. 290-1, 379, 380). \n\nv) Kv. odhadů pro nezaplacení subsidii extraordinarii JMCské r. 1706 až 1709, černě liliový (st. 32). \n\nw) Kv. listů odhadních kropenatý 1726 (m. 242). \n\nx) Kv. listů obranních zeleně zlatý 1724 (m. 186), zeleně zlatý druhý 1760 (m. 187). \n\ny) Kv. condictionum bílý první až šestý 1713-49 (v. 648-53), kropený první až šestý 1744-62 (v. 654-59), květinový první až šestý 1766 až 1779 (v. 660-665), trnkový první až šestý 1781-89 (v. 666-671), ananasový první až šestý 1790-93 (v. 672-77), hnědý první a druhý z r. 1794 (v. 678-9). \n\na) Kv. novell a deklaratorií: červený karmasinový první až čtvrtý 1647-1781 (m. 249-52), \n\nb) informací a relací: rozínový první a druhý 1651-1814 (st. 27, 28), \n\nc) manuale decretorum: 1711 až 1787 (m. 243-48, v. 571-75), \n\nd) manuale reskriptů: slunečné barvy 1723 (st. 33), z r. 1748 (m. 253), \n\ne) manuale proclamationum z r. 1762 (m. 254), \n\nf) zasednutí JM. pánů a vladyk do soudu zem. většího: tělný první a druhý 1676-1774, \n\ng) kv. vyměření rad a úředníků pražských menších desk z.: duhový první až šestý 1639-1738 (v. 695-700), červený korálový první až šestý 1748-1779 (v. 701-706), aurikulový první až třetí 1781-1794 (v. 707-9), \n\nh) manuale fundationum (v. 570).\n\n"}
{"id": "291992", "url": "https://cs.wikipedia.org/wiki?curid=291992", "title": "Carcass", "text": "Carcass\n\nPrvotní sestavu vytvořili Bill Steer (kytara), Ken Owen (bicí), Jeffrey Walker (baskytara) a Sanjiv (zpěv). V roce 1987 opouští skupinu zpěvák Sanjiv a za mikrofon jde Jeff Walker. První album vyšlo roku 1988 a nese název \"Reek of Putrefaction\".\n\nV roce 1990 se ke skupině přidal kytarista Michael Amott (známý především jako kytarista skupiny Arch Enemy). O pět let později tedy roku 1995 se skupina rozpadla a v roce 2007 ohlásila svůj návrat.\n\nRoku 1985 Bill Steer a Ken Owen založili skupinu s názvem Disattack, do které se později přidali i Jeffrey Walker a Sanjiv (Sanjiv je přezdívka, skutečné jméno není známé).\nSkupina nahrála v roce 1986 demo: \"A Bomb Drops\". Poté se skupina přejmenovala na Carcass.\nV roce 1988 vyšlo další demo s názvem \"Flesh Ripping Sonic Torment\" a po něm opustil skupinu zpěvák Sanjiv.\nPrvní album \"Reek of Putrefaction\" se nahrálo během pouhých 4 dní a místo Sanjiva se mikrofonu chopil Bill Steer a Jeffrey Walker.\n\nKytarista kapely Michael Amott založil roku 1996 skupinu Arch Enemy.\n\nCarcass se rozpadli v roce 1995, roku 2007 ale Michael Amott potvrdil reunion; skupina zahrála v létě 2008 na několika festivalech, včetně Wacken Open Air v Německu a festivalu Brutal Assault v České republice.\n\n\n"}
{"id": "291994", "url": "https://cs.wikipedia.org/wiki?curid=291994", "title": "Mo i Rana", "text": "Mo i Rana\n\nMo i Rana je norské město nacházející se v obci Rana, v kraji Nordland, 80 km jižně od Severního polárního kruhu. K 1. červenci 2005 dosahovala populace Mo i Rana 17 800 obyvatel. Začíná zde evropská silnice E12. Ve městě se nachází nádraží na trati Nordlandsbanen, v nedaleké vesnici Røssvoll je letiště.\n\nObec byla založena u ústí řeky Ranelva do Ranfjordu. Vznikla okolo statku nazývaného Mo (z výrazu \"móar\", který znamená slatiniště). Protože jméno Mo je mezi norskými sídly značně rozšířené, byl k němu časem pro rozlišení přidán název okolního kraje \"Rana\" (prudká voda). Obec byla centrem obchodu se Švédy a Sámy, obyvatelé žili z lovu a výroby dřevěných lodí. Rozvoj začal na konci 19. století, kdy byla v okolí objevena ložiska železné rudy a město se stalo centrem těžkého průmyslu v severním Norsku, továrny využívaly elektrickou energii z okolních řek. Po druhé světové válce byla založena státní firma Norsk Jernverk, počet obyvatel se zvýšil ze 1300 v roce 1930 na 25 tisíc. Od konce osmdesátých let došlo k útlumu výroby, areál závodu byl proměněn v průmyslový park, kde sídlí více než stovka menších firem. Mo bylo známo jako „město železa“, později začalo používat přezdívku „město polárního kruhu“.\n\nNa místním hřbitově je pochováno množství sovětských zajatců, kteří zahynuli za druhé světové války. V roce 1951 rozhodly úřady o odvezení ostatků, ale kvůli protestům místních obyvatel k tomu nedošlo.\n\nMěsto je obklopeno jehličnatými lesy, leží mezi mořem a pohořím Saltfjellet. Má subpolární podnebí, které zmírňuje Golfský proud. Letní teploty dosahují až 30 °C, v zimě klesají pod —30 °C. Vzhledem k blízkosti polárního kruhu existují značné rozdíly v délce dne mezi létem a zimou. Častým jevem je v zimě polární záře.\n\nMo i Rana je vedle Osla jedním ze dvou míst, kde sídlí Norská národní knihovna. Turistickými atrakcemi jsou dřevěný kostel \"Mo kirke\" z roku 1724 a jedenáct metrů vysoká žulová socha \"Havmann\" stojící ve vodách zálivu, jejímž autorem je Antony Gormley. Jsou zde dvě muzea, etnografické a přírodopisné, vychází deník \"Rana Blad\". Město je východištěm značené turistické trasy zvané \"Modrá cesta\", která vede severní Skandinávií do ruského města Pudož.\n\n\n"}
{"id": "291998", "url": "https://cs.wikipedia.org/wiki?curid=291998", "title": "Queen's Walk", "text": "Queen's Walk\n\nQueen's Walk je promenáda podél řeky Temže v oblasti South Bank v Londýně. Její trasa začíná u mostu Lambeth Bridge a končí u slavného viktoriánského Tower Bridge. Několik mil dlouhá cesta si získala velkou oblibu nejen u obyvatel Londýna, kteří Queen's Walk využívají na běhání a procházky, ale díky svým četným památkám podél trasy ji hojně využívají také turisté.\n\nAčkoliv oficiálně Queen's Walk začíná u Lambeth Bridge, mnoho lidí začíná svou procházku hned u vedlejšího Westminster Bridge. První, co turista uvidí, jsou zdi Westminsterského paláce - sídla Parlamentu Spojeného království. Pár metrů od mostu směrem na sever se nachází County Hall v edvardovském barokním stylu, která dříve sloužila jako hlavní budova pro Radu hrabství Londýna. Dnes tato mohutná budova v sobě skrývá proslulé Londýnské akvárium, Saatchi Gallery a Dalí Universe se surrealistickými malbami tohoto španělského malíře. Hned vedle County Hall je v parku Jubilee Gardens vztyčeno Londýnské oko. Za trojitým Hungerford Bridge stojí Royal Festival Hall společně s Hayward Gallery a Queen Elizabeth Hall. Kulturní čtvrť pak za Waterloo Bridge doplňuje brutalistická budova Royal National Theatre. Několik desítek metrů odsud je těsně u Temže postavena ve stylu art deco červeno-bílá osmipatrová OXO Tower.\n\nZa dalšími dvěma londýnskými mosty se pak nachází velká cihlová budova Tate Modern, v níž je umístěno britské národní muzeum moderního umění. V bývalé elektrárně se dnes vystavují díla Picassa, Matisse nebo také Moneta. Od Tate Modernu vede vstříc katedrále sv. Pavla pěší most Millennium Bridge. Pár kroků od muzea je postavena přesná kopie Shakespearova divadla Globe, kde se každé léto hrají Shakespearovy hry. \nPodél Temže pokračuje trasa kolem dalších mostů, nyní Southwark Bridge a Cannon Street Railway Bridge. Za Southwarkskou katedrálou vede Queen's Walk přes poslední most, a to London Bridge. Za ním se cesta zužuje, avšak zároveň se otevírá nádherný výhled na moderní City s jeho nejvýraznější dominantou 30 St Mary Axe. U křižníku HMS Belfast, který v současnosti slouží jako muzeum, se Queen's Walk mění v širokou promenádu, kterou z jedné strany lemuje Temže a z druhé strany skleněné administrativní budovy. Jednou z nich je i nová desetipatrová Londýnská radnice, jejíž moderní vzhled dokonale kontrastuje s Towerem na protějším břehu řeky. Hned vedle radnice navazují chodníky na Tower Bridge, kde londýnská promenáda Queen's Walk končí.\n"}
{"id": "292004", "url": "https://cs.wikipedia.org/wiki?curid=292004", "title": "Willie Nelson", "text": "Willie Nelson\n\nWillie Nelson (* 29. dubna 1933 v Abottu, stát Texas, Spojené státy americké) je americký countryový zpěvák, textař, skladatel, písničkář, kytarista a filmový herec.\n\nJedná se o jednu z největších žijících legend americké country hudby druhé poloviny 20. století. Začínal, tak jako mnoho jiných, jako dětský zpěváček v kostelním sboru. Od dětství, které prožil se svým dědečkem a babičkou, skládal písničky a hrál na kytaru, v 15 letech byl již výborným kytaristou. V roce 1950 nejprve vstoupil do americké armády k letectvu a oženil se, vzal si indiánku z kmene Cherokee. Po návratu z armády už v roce 1953 začíná hrát po místních venkovských klubech a hospodách, v roce 1958 začíná působit v místním rozhlase jako moderátor country hudby a diskžokej. V roce 1960 odjíždí do Nashville v Tennessee a začíná zde působit nejprve jako textař a skladatel pro tehdejší hvězdy country hudby jako byl Faron Young, Roy Orbison či Patsy Cline - pro tu napsal její největší hit \"Crazy\". Do roku 1961 hrál ve skupině Raye Price Cherokee Cowboys, pak se vydal na sólovou dráhu.\n\nZačíná točit jednu dlouhohrající desku za druhou a jeho profesionální kariéra strmě stoupá. V polovině sedmdesátých let Nashville opouští a stává se spolu s Waylonem Jenningsem vůdčí postavou tzv. hnutí \"Outlaws\", což bylo hnutí, jež se bouřilo proti zavedeným tradicím v tehdejší americké country music. V roce 1975 se dostavuje první celoamerický úspěch - s albem Red Headed Stranger, díky němuž se dostal do \"první ligy\" country, ale i popové hudby. Obsahovalo jeho první #1 (navíc Grammy oceněný) hit \"Blue Eyes Crying In The Rain\". Mezi jeho další největší hity na country i popových hitparádách patří \"On The Road Again\" (1980, Grammy, nominace na Oscara), \"Always On My Mind\" (1982, Grammy, milionová nahrávka) & \"To All The Girls I've Loved Before\" (s Juliem Iglesiasem, multimilionová nahrávka).\nV jeho vlastní tvorbě se začaly objevovat prvky z jiných hudebních žánrů - jazzu, blues, folku, rokenrolu, ale i reggae. Jeho nejprodávanější album, Stardust (1978, 10 milionů celosvětově), tvořilo 10 amerických jazzových a popových tradicionálů. Na konci 70. let začal hrát v amerických hudebních filmech a westernech (např. Barbarosa, Elektrický jezdec), a spolupracovat s předními hvězdami amerického hudebního showbusinessu.\n\nNelson se stal (a stále je) celosvětovou hvězdou - v sedmdesátých a osmdesátých letech byl často na předních příčkách států Oceánie, ale i Západní Evropy. V posledních letech měl velké úspěchy v Severní Evropě. V roce 2003 se Nelsonovi povedl rekord - ve věku 70 let se stal nejstarším člověkem, který měl country hit číslo jedna: \"Beer For My Horses\", duet s Tobym Keithem. Nahrávka se stala jeho třetím zlatým singlem. Willie Nelson už se řadu let angažuje v otázce legalizace marihuany ve Spojených státech, a nijak se netají, že je již řadu let jejím uživatelem. Na konci listopadu 2010 byl již poněkolikáté zadržen za její nelegální držení.\n\n\n\n\n\n"}
{"id": "292006", "url": "https://cs.wikipedia.org/wiki?curid=292006", "title": "Waylon Jennings", "text": "Waylon Jennings\n\nWaylon Arnold Jennings (16. června 1937 v Littlefieldu, stát Texas v USA – 13. února 2002 v Arizoně, USA) byl americký countryový zpěvák, skladatel a kytarista.\n\nV roce 1958 začal působit jako diskžokej, později jako baskytarista ve skupině tehdy velmi populárního zpěváka Buddy Hollyho. Počátkem 60. let 20. století zakládá vlastní hudební skupinu Waylors. Od roku 1965 pak také působí v Nashville v Tennessee. V polovině sedmdesátých let Nashville opouští a stává se spolu s Willie Nelsonem vůdčí postavou tzv. hnutí \"Outlaws\", což bylo hnutí, jež se bouřilo proti zavedeným tradicím v tehdejší americké country music. V roce 1978 začíná jeho užší hudební spolupráce s Willie Nelsonem, později hraje a zpívá se svojí ženou zpěvačkou Jessi Colterovou. Stejně jako Willie Nelson i on překračuje zavedené rámce uhlazeného country stylu a experimentuje s dalšími hudebními žánry – viz jejich album Psanci (Outlaws). Ke konci života trpěl velkými zdravotními problémy s cukrovkou. Jennings obsadil 5. příčku v anketě CMT – Country music television 40 nejlepších country zpěváků. Jennings byl hvězdou nejen v USA a Kanadě, úspěšný byl třeba i na Novém Zélandu.\n\n\n\n\n"}
{"id": "292007", "url": "https://cs.wikipedia.org/wiki?curid=292007", "title": "Okov (jednotka)", "text": "Okov (jednotka)\n\nOkov je stará slovenská jednotka objemu pro kapaliny o velikosti 53 litrů až 68 litrů. Pro sypké látky se používala podobná jednotka merica, se kterou byl okov v roce 1848 nakonec úředně zákonem sloučen na jednotnou hodnotu 53,33 litru.\n\n\n\n"}
{"id": "292009", "url": "https://cs.wikipedia.org/wiki?curid=292009", "title": "Showbyznys", "text": "Showbyznys\n\nShowbyznys (anglicky showbusiness) je hovorové označení pro komerční a výdělečnou podnikatelskou činnost v oblasti masové zábavy. Jedná se o obchod s různými zábavními statky např. z oblasti divadla, hudby, sportu, filmu, televize, cirkusu, módy apod.\n\nPochází od anglického slova show, což znamená podívaná, efektní zábavní pořad, atraktivní představení a slova business - obchodní podnikání, činnost provozovaná pro zisk.\n"}
{"id": "292011", "url": "https://cs.wikipedia.org/wiki?curid=292011", "title": "Thomas Mattingly", "text": "Thomas Mattingly\n\nThomas Kenneth Mattingly (* 17. března 1936, Chicago, Illinois, USA) je bývalý americký vojenský letec a astronaut, který se v roce 1972 zúčastnil letu do vesmíru v rámci programu Apollo a dvou letů s raketoplánem v letech 1982 a 1985. Ve vesmíru strávil více než 21 dní.\n\nZákladní i střední školu vychodil na Floridě, pak studoval na Miami Edison High School. Titul leteckého inženýra získal po ukončení studií na Auburn University v Alabamě v roce 1958. Poté se stal námořním stíhacím letcem na letadlových lodí USS \"Saratoga\" a USS \"Franklin D. Roosevelt\". Zde sloužil pět let. Pak následovalo zaškolení na zkušebního letce a v roce 1966 se dostal do páté skupiny amerických astronautů. U NASA setrval do roku 1985.\n\nByl jmenován do hlavní posádky Apolla 13, ale kvůli zarděnkám, které se vyskytly v jeho rodině (on sám se však nenakazil), byl vyměněn; na vesmír tak musel čekat v plném výcviku dál. Také se oženil a má jedno dítě.\n\nPoprvé do vesmíru vzlétl 16. dubna 1972 jako pilot velitelského modulu Apolla 16 při misi na Měsíc. Start proběhl z kosmodromu na mysu Canaveral, kosmická loď přeletěla na oběžnou dráhu Měsíce. Jeho kolegové John Young a Charles Duke přistáli na povrchu, Mattingly kroužil dál ve velitelském modulu na měsíční oběžné dráze. Po návratu lunárního modulu posádka odstartovala z měsíční orbity na cestu zpět. Během přeletu vystoupil Thomas Mattingly na 1 hodinu a 24 minut do otevřeného vesmíru, aby z povrchu modulu odebral vzorky a fotografický materiál. Apollo 16 přistálo 27. dubna v 19.45 UTC s pomocí padáků do Tichého oceánu.\n\nDruhý let absolvoval po desetileté pauze vyplněné výcvikem. Bylo to na palubě raketoplánu Columbia při misi STS-4, která odstartovala z Floridy z Kennedyho vesmírného střediska v červnu 1982. S Mattinglym, který byl velitelem letu, letěl jako pilot Henry Hartsfield. Tento zkušební let raketoplánu byl věnován hlavně požadavkům armády, v nákladovém prostoru byly umístěny vojenské experimenty. Astronauti přistáli po sedmi dnech na Edwardsově letecké základně v Mohavské poušti v Kalifornii.\n\nPotřetí letěl do vesmíru v roce 1985 a opět to byla expedice vojenská. Na palubě raketoplánu Discovery s ním letěli čtyři vojáci – Loren Shriver, Ellison Onizuka, James Buchli a Gary Payton a novináři kvůli utajení k místu startu ani neměli přístup. Jedním z dosažených cílů bylo vypuštění špionážní družice Magnum nad Indický oceán. Astronauti přistáli 27. ledna 1985 na Kennedyho vesmírném středisku na Floridě.\n\nVe vesmíru byl třikrát, strávil v něm 21 dní. Po svém třetím letu z NASA odešel.\n\n\n"}
{"id": "292012", "url": "https://cs.wikipedia.org/wiki?curid=292012", "title": "James McDivitt", "text": "James McDivitt\n\nJames Alton McDivitt (* 10. června 1929 v Chicagu, stát Illinois, USA), je americký vojenský letec a kosmonaut z programů Gemini a Apollo.\nPo základní a střední škole zakončené maturitou byl povolán do armády k americkému vojenskému námořnictvu. Po nezbytném výcviku byl odeslán do korejské války, kde létal na stíhačkách F-80 a F-86. Po návratu do Států létal dál, pak se rozhodl studovat. Zapsal se na University of Michigan, katedru leteckého inženýrství a za tři roky měl diplom inženýra. Pak pokračoval studiem na škole zkušebních pilotů základny Edwards, kde se seznámil s dalším budoucím kosmonautem Whitem a stal se v hodnosti kapitána zkušebním letcem. V roce 1962 se dostal do NASA k skupině kosmonautů připravujících se k programu Gemini.\n\nPo letu s Gemini byl jmenován do záložní posádky Apolla 1, ztratil při neštěstí svého přítele Whitea a dočkal se své vesmírné mise až v Apollu 9. Letěl dvakrát ve funkci velitele lodě, ve vesmíru strávil 14 dní.\n\nPři prvním letu na Gemini 4 letěl s kosmonautem a přítelem Edwardem Whitem. Startovali z kosmodromu na mysu Canaveral v červnu 1965 jako 14 loď ze Země. Obletěli Zemi 62× a přistáli asi 400 km od Bahamských ostrovů. Druhý a také poslední let absolvoval na lodi Apollo 9. I tato loď startovala na Floridě. Byl zde velitelem, v posádce měl kosmonauty Davida Scotta a Russella Schweickarta. Za desetidenního letu na orbitě Země zkoušeli systémy lodě před pokračováním programu Apollo k přistání na Měsíci. Přistáli na hladině Atlantského oceánu s pomocí padáků v kabině lodi.\n\n\nStal se z něj armádní generál a řídil od září 1969 do srpna 1972 kosmické lety z Johnsonova vesmírného střediska. Pak z armády i NASA odešel do rodného Chicaga, kde se stal roku 1978 prezidentem Pullman Standard Company.. V roce 1993 byl viceprezidentem Rockwell International Corp. ve Washingtonu.\n\n"}
{"id": "292014", "url": "https://cs.wikipedia.org/wiki?curid=292014", "title": "Květní lůžko", "text": "Květní lůžko\n\nKvětní lůžko (\"receptaculum\", \"torus\") je plošné rozšíření květní stopky. Na květní stopce, která je pozměněným stonkem, se vytváří květ krytosemenné rostliny. (Plošné rozšíření stonku na květní lůžko je nejtypičtější metamorfózou stonku.)\n\nTermín „květní lůžko“ se používá pro lůžko jednotlivého květu, v některých případech i celého květenství, např. u hvězdnicovitých. Z květního lůžka vyrůstají plodolisty, tyčinky a květní obaly (tj. vnější zelené kališní lístky a vnitřní korunní lístky nebo nerozlišená okvětí), které chrání reprodukční orgány květu (samčí tyčinky a samičí pestíky). Květní lůžko bývá většinou ploché, řidčeji vyklenuté (kónické) nebo miskovitě prohloubené. V květním lůžku se z malých hrbolků vyvíjejí jednotlivé květní části – nejdříve květní obaly, pak tyčinky a nakonec plodolisty. Vývoj je různě rychlý, např. u olše a lísky trvá téměř celý rok.\n\nJednotlivé květní části (květní obaly, tyčinky a plodolisty) jsou na květním lůžku uspořádany šroubovitě nebo v kruzích; šroubovité uspořádání květních částí je původnější, kruhovité odvozenější. Květní části ve šroubovici se vyskytují např. v čeledi šácholanovité a pryskyřníkovité (hovoříme o květech acyklických). Pokud jsou některé květní části uspořádany ve spirále a jiné v kruzích, např. v čeledi pryskyřníkovité rody blatouch, pryskyřník, upolín, hovoříme o květech hemicyklických. Pokud jsou všechny květní části uspořádané v kruzích, hovoříme o květech cyklických. Počet kruhů v cyklickém květu je různý, nejčastější je uspořádání do pěti nebo čtyř kruhů, přičemž plodolisty tvoří pouze jeden kruh.\n\nKvětní lůžko se u některých rostlin podílí na formování plodu, souplodí nebo i plodenství. Dužnaté a zbytnělé květní lůžko je součástí souplodí jahodníku. Dřevnatějící květní lůžko je součástí souplodí šácholanu, lotosu. Květní lůžka jednotlivých květů se podílejí také na vzniku dužnatého plodenství ananasu, zatímco u fíku fíkovníků je celé plodenství obaleno dužnatým lůžkem.\n\nDub a buk mají dřevnatějící květní lůžko miskovitě prohloubeno a rozšířeno v číšku, kupulu (\"cupula\"), v níž sedí žalud nebo bukvice (= nažka). Pokud se na vzniku podobného útvaru podílí i rozšířené spodní části tyčinek nebo květních obalů, vzniká, např. u růže, třešně nebo jabloně pohárkovitý útvar češule (\"hypanthium\"), který obaluje semeno. U pryšců zase vznikají na květním lůžku žláznaté valy se žlázkami nebo žláznaté disky – nektaria – produkující tekutinu lákající opylovače. U heřmánku pravého je květní lůžko duté. U lotosu zbytnělo v kuželovitý útvar, ve kterém jsou uloženy semeníky. Mučenka má protažené květní lůžko nesoucí tyčinky a pestík odděleně od květních obalů (tzv. androgynofor).\n\nV české botanické literatuře bývají zaměňovány termíny receptaculum (květní lůžko), počeštěno jako receptákulum, a hypanthium (češule) nebo jsou uváděny jako synonyma. S touto zavádějící interpretací se lze setkat i v díle \"Klíč ke květeně ČR\". V odborné cizojazyčné literatuře mají většinou jednotlivé termíny jasně definovaný odlišný význam. Termínem receptaculum se označuje pouhé květní lůžko bez účasti ostatních květních částí, podepírající buď jednotlivý květ, nebo v některých případech celé květenství (např. u hvězdnicovitých). Receptákulum se v některých případech podílí na vzniku plodu, souplodí nebo plodenství (např. u fíkovníku jsou nažky uzavřené ve zdužnatělém receptákulu). Hypanthium je komplexní útvar vznikající srůstem bazálních částí květních obalů a nitek tyčinek jednotlivého květu a někdy se na jeho vzniku částečně podílí i květní lůžko.\n\n\n"}
{"id": "292021", "url": "https://cs.wikipedia.org/wiki?curid=292021", "title": "Gardavský", "text": "Gardavský\n\nPříjmení Gardavský nese více osob:\n"}
{"id": "292022", "url": "https://cs.wikipedia.org/wiki?curid=292022", "title": "Senftenberger See", "text": "Senftenberger See\n\nSenftenberger See ( , ) je umělé jezero poblíž města Senftenberg v Dolní Lužici v Braniborsku, Německo. Rozlohou 1300 ha bylo až do konce minulého století největším uměle založeným jezerem v Evropě. Je největším jezerem Braniborska.\n\nSenftenberger See je součástí oblasti zvané Lužická jezera (oblast bývalých povrchových dolů, která je postupně rekultivována). Jezero vzniklo zatopením bývalého hnědouhelného dolu Niemtsch, ve kterém probíhala těžba v letech 1967–1972. V roce 1973 zde byla otevřena první pláž a od té doby patří Senftenberger See mezi velmi oblíbené rekreační lokality.\n\nJe využíváno nejen ke koupání, ale i k surfování a k dalším vodním sportům. Z celkových 18 kilometrů břehu, je 7 km tvořeno plážemi. V roce 1990 bylo značná délka břehů zpevněna z důvodu hrozících sesuvů. Jezero se vyznačuje vysokou kvalitou vody s velkou viditelností do hloubky, která činí okolo 5 metrů. Proto je jezero vhodné i k potápění.\n\nV Senftenberger See žije velké množství ryb (candát, štika, úhoř, kapr, plotice či sumec). Jezero je tedy vyhledávané i mezi rybáři. Uprostřed jezera se nachází zhruba 900 hektarů velký ostrov, který je pod přísnou ochranou a vstup je na něj zakázán. Největší hloubka vody je 28 metrů.\n\nV dubnu 2013 byl v Senftenbergu slavnostně otevřen přístav, ve kterém může kotvit až 100 lodí. Součástí přístavu je i 80 metrů dlouhé plovoucí molo, ze kterého je pěkný výhled na celé jezero. Další pěkný výhled je z kovové rozhledny, která se nachází na protějším břehu jezera.\n\nJezero je lemováno asfaltovou stezkou, po které můžete jezero objet na kole či na in-line bruslích. Na tuto stezku navazují další cyklo a in-line trasy, které spojují jezero Senftenberser See s ostatními jezery Lužické jezerní oblasti. Po hladině jezera jezdí výletní lodě. Na jeho březích se nachází mnoho kempů, které nabízejí kvalitní ubytování.\n\n"}
{"id": "292028", "url": "https://cs.wikipedia.org/wiki?curid=292028", "title": "Blob", "text": "Blob\n\nSlovo nebo zkratka blob, BLOB může v českém kontextu znamenat: \n"}
{"id": "292036", "url": "https://cs.wikipedia.org/wiki?curid=292036", "title": "Devadesátka pokračuje", "text": "Devadesátka pokračuje\n\nDevadesátka pokračuje (1969) je česká kniha pro mládež, kterou napsal Jaroslav Foglar. Navazuje na Foglarovu předchozí knihu \"Pod junáckou vlajkou\". Vypráví o dalších dobrodružstvích skautského oddílu Devadesátky a chlapce Mirka, z něhož se stal jeden z nejlepších členů oddílu. Značnou část knihy zaujímá popis dlouhodobé dobrodružné hry \"Alvarez\", kterou Foglar původně vymyslel a odehrál se svým oddílem, pražskou Dvojkou v r. 1942.\n\nPo návratu z tábora se oddíl Devadesátka vrátí ke své běžné činnosti. Někteří chlapci z oddílu však začnou své skautské zásady zanedbávat a po jednom sporu dokonce několik chlapců oddíl opustí, včetně vůdce družiny Lišek. Oddílový vedoucí Tapin je tím zklamán. Rozhodne se, že vůdcem Lišek se stane Mirek, z nějž se postupně stal jeden z nejvěrnějších členů oddílu. Toho však začne znovu vydírat Ondra, jemuž Mirek před rokem podepsal úpis, v němž se zavazuje, že ve skautském oddílu ukradne stan. Jelikož Tapin už Mirkovi jeho prohřešek odpustil, Ondra tentokrát vyhrožuje, že úpis ukáže jeho rodičům. Mirek se rozhodne, že si na svou stranu získá zbylé dva chlapce ze své bývalé party, Josku a Přemíka. Znovu s nimi naváže přátelství a přesvědčí je, aby Ondru opustili a vstoupili rovněž do Devadesátky. Od Josky získá Ondrovu tajnou obálku, v níž nalezne plánek k místu, kde je jeho úpis ukryt. Podaří se mu jej najít a spálit, a tak věří, že má od Ondry navždy pokoj. Navíc se do Devadesátky vrátí jeho dříve nejbližší přítel Jiří. Přemík však po nějaké době oddíl opustí a vrátí se k Ondrovi.\n\nDo oddílu se postupně začne vkrádat špatná nálada, chlapci přestávají mít o oddíl zájem a vyvářejí si uvnitř oddílu uzavřené a skupinky a partičky, což Mirek i Tapin sledují s nelibostí. Právě Jiří se blízce spřátelí s Joskou a Mirek postrádá v oddílu opravdového přítele.\n\nAby Tapin chlapce znovu získal pro oddílovou činnost, vymyslí si napínavou dlouhodobou hru \"Alvarez\".\n\nNesouhry v oddílu se přenesou i na letní tábor, kde chlapci pokračují v \"Alvarezovi\", což je jediná činnost, která je opravdu baví. Při jedné soutěži, kdy mají nalézt plechové pouzdro ve vodě prudkého potůčku, se Jiřímu s Joskou podaří splnit úkol téměř okamžitě, a Mirkova družina Lišek tak v této části vyhraje. Při další noční soutěži však Mirek odhalí, že za Joskou na tábor přijel Ondra, který mu úkryt pouzdra prozradil. Mirek je hořce zklamán, že se Jiří a Joska spřátelili s Ondrou, který mu učinil tolik zlého, a dokonce se uchýlili k podvodu. Proto záměrně noční soutěž prohraje. Jiří s Joskou si uvědomí svou špatnost a žádají Mirka o odpuštění.\n\nPřichází poslední den soutěže, v níž zásluhou Josky a Jiřího družina Lišek zvítězí. Mirek chlapcům odpouští a skautský oddíl se po dobrodružné hře vrací domů usmířený a jednotný.\nKniha poprvé vycházela jako příběh na pokračování v časopise \"Junák\" v l. 1945-1946, kde však bylo její vydávání ukončeno a zbytek románu byl dovyprávěn v časopise \"Vpřed\". V knižní podobě vyšla poprvé v r. 1969 a poté až po sametové revoluci v l. 1991, 1995, 1998 a 2005.\n\n"}
{"id": "292037", "url": "https://cs.wikipedia.org/wiki?curid=292037", "title": "William Pogue", "text": "William Pogue\n\nWilliam Reid Pogue (23. ledna 1930, Okemah, Oklahoma, USA – 3. března 2014) byl americký vojenský pilot a astronaut z kosmické lodi a stanice Skylab.\n\nPo ukončení základní a střední školy následovalo studium na Oklahoma Baptist University. Stal se leteckým inženýrem a narukoval jako vojenský letec do války v Koreji. Tam absolvoval 43 bojových letů. Po válce se vrátil do Oklahomy, v roce 1960 zde ukončil studium na Oklahoma State University–Stillwater. Pak byl tři roky na vojenské letecké akademii ve funkci docenta katedry matematiky. V roce 1963 nastoupil do školy zkušebních letců ve Farnborough ve Velké Británii a dva roky tu působil jako zkušební letec. Poté návrat do USA na základnu Edwards, kde byl instruktorem v tamní škole zkušebních pilotů. V roce 1966 byl přijat do páté skupiny amerických astronautů. Pomáhal s přípravou letů Apollo 11 a Apollo 14. Po skončení programu Apollo se zacvičil pro program Skylab. Je ženatý a má tři děti.\n\nV kosmické lodi Skylab 4 odstartovala trojice astronautů Gerald Carr, William Pogue a Edward Gibson z kosmodromu na mysu Canaveral na Floridě v listopadu 1973. Letěli k orbitální stanici Skylab 1 a zůstali zde rekordně dlouho, téměř tři měsíce při plnění desítek vědeckých pokusů. Na stanici byli poslední posádkou, několik měsíců po jejich odletu zanikla v atmosféře. Kabina Skylabu 4 s posádkou přistála za pomoci padáků na hladině Tichého oceánu.\n\n\nPo návratu změnil svou uzavřenost, s ženou začal chodit do divadel, vyhledával společnost více lidí. V září 1975 z NASA odešel do Colorado Springs, kde se stal viceprezidentem Hight Flight Foundlation.\n\n"}
{"id": "292043", "url": "https://cs.wikipedia.org/wiki?curid=292043", "title": "Detektor (pořad ČT)", "text": "Detektor (pořad ČT)\n\nDetektor je pořad, který od začátku roku 2008 vysílala Česká televize. Pořad se měl zabývat odhalováním různých záhad, konkrétně hodlal zprostředkovávat a zkoumat \"nejvýznamnější a také nejzáhadnější otázky ze světa vědy, umění a společenského života, které jsou dodnes zahaleny řadou tajemství\". Pořad se stal terčem protestů českých vědců, neboť podle nich porušoval zásady kritického myšlení, autoři si mnohé záhady sami vymysleli, k navození dojmu objektivity zneužili skutečných odborníků a seriózních novinářů a vůbec se nepokusili odborníky s pseudovědci konfrontovat. Rada České televize se poté vyjádřila, že kritiku vnímá a pořad „\"prochází změnami\"“. 19. března 2008 ČT pořad pozastavila. Producent Petr Vachler však protestoval.\n\n\nDne 19. března 2008 bylo vysílání pořadu pozastaveno.\n\nPořad v otevřeném dopise zaslaném Radě České televize napadla v únoru 2008 Rada pro popularizaci vědy AV ČR. Konstatuje v něm, že „\"tento pořad je tím nejpokleslejším, jaký ČT v posledních letech vysílala\"“, že „\"autoři mnohé záhady vymýšlejí, k jejich rozvinutí používají esoteriky a další nejrůznější pseudovědce, přičemž k navození údajné objektivity zneužívají skutečné odborníky a seriózní novináře (kterým však neřeknou, v jakém pořadu mají účinkovat) a vůbec se nepokusí vědce a pseudoodborníky na obrazovce konfrontovat\"“ a že „\"Seriál Detektor je směsí výmyslů a lží, které nemají s reálným světem nic společného a záměrně klamou diváky.\"“\n\nKe kritice se kromě dalších vědeckých organizací a organizací na podporu vědy (např. Spolku SISYFOS) připojila i řada komentátorů v tisku. Někteří označili za „komediální pořad“ či „pořad zkoumající manipulovatelnost diváků České televize“, který porušuje „\"základní profesní zásady tvorby podobných pořadů, kde se pracuje s hypotézami – tedy nastudovat si veškeré podklady a přizvat oponenty\"“\n\n"}
{"id": "292044", "url": "https://cs.wikipedia.org/wiki?curid=292044", "title": "Netolice (Lochovice)", "text": "Netolice (Lochovice)\n\nNetolice jsou malá vesnice spadající pod Lochovice v okrese Beroun. Bydlí zde asi 80–100 obyvatel a stojí zde asi 40 domů. Vesnicí vede silnice 3. třídy, která spojuje Lochovice a Praskolesy.\n\nAutobusové spojení je realizováno jednou linkou několikrát za den. Severně za vesnicí se nachází přírodní památka Otmíčská hora.\n\nPrvní písemná zmínka o vesnici pochází z roku 1788.\n\nOsadu založil hrabě Netolický po roce 1750 na místě hospodářského dvora městečka Lochovice a povolal do ní Němce z Litoměřicka; vesničku nazval podle svého rodového jména (podle Netolic v jižních Čechách). U rozcestí na severním konci zástavby stojí klasicistní kaplička. Přibližně uprostřed zástavby u průjezdní komunikace je umístěna drobná obecní zvonička.\n\n"}
{"id": "292045", "url": "https://cs.wikipedia.org/wiki?curid=292045", "title": "Detektor", "text": "Detektor\n\nDetektor je primárně zařízení určené k odhalení (detekci respektive k detekování) něčeho. Například detektor pohybu má registrovat pohyb nějakého tělesa – viz článek senzor. Ve sdělovací technice se také může jednat o zařízení, jenž provádí demodulaci signálu, tedy o demodulátor.\n\n\n"}
{"id": "292046", "url": "https://cs.wikipedia.org/wiki?curid=292046", "title": "Bahenní sopka", "text": "Bahenní sopka\n\nBahenní sopka je místo na zemském povrchu, kde plyny nebo vodní páry v jílovité bahnité půdě vytváří místy plochý kužel připomínající sopku.\n\nPodobá se skutečným sopkám, ale je mnohem menší. Měří většinou pouhé desítky centimetrů, někdy až metrů. \n\nNejvětší jsou v Ázerbájdžánu, především v regionu Qobustan, kde dosahují výšky i stovek metrů a chrlí sopečné plyny, oheň a bahno. Sopka Taragaj Dagh, vysoká 410 metrů se základnou v průměru jeden a půl kilometru, je největší bahenní sopkou na světě.\n\nV Česku se vyskytují v národní přírodní rezervaci Soos u Chebu, která je největším místem jejich výskytu ve střední Evropě.\n\nPrincip bahenních sopek je jiný než u magmatických vulkánů. Plyn koncentrovaný nad svým zdrojem stoupá a vzhůru s sebou bere podzemní vodu, která při tom rozpouští sedimenty jílu. Vzniká husté, velmi jemné bahno vyvrhované na povrch. Bahenní krátery tvarem připomínají drobné sopečné kužely, bahno z nich volně vytéká nebo vystřikuje jako gejzír spolu s unikajícím plynem a drobným štěrkem.\n\nBahenní sopky jsou vázány na tektonicky aktivní oblasti, na ložiska ropy a i zemního plynu.\n"}
{"id": "292050", "url": "https://cs.wikipedia.org/wiki?curid=292050", "title": "Frank Black", "text": "Frank Black\n\nFrank Black (rozený Charles Michael Kittridge Thompson IV, 6. dubna 1965) je americký zpěvák a kytarista, frontman alternative rockové skupiny Pixies, se kterou vystupoval pod jménem Black Francis. Po rozpadu této skupiny v roce 1993 odstartoval vlastní sólovou kariéru pod současným pseudonymem. Následovala dvě alba u labelu 4AD a pak dal dohromady svoji doprovodnou kapelu Frank Black and the Catolics. V roce 2004 se na jeho popud dávají Pixies zase dohromady a vyráží na koncertní turné. Black současně vydává svoje sólové desky. Jeho píseň You Ain't Me z alba The Cult of Ray se objevila v českém filmu Knoflíkáři z roku 1997. \n\nMnoho písní, které složil pro skupinu Pixies, je citováno umělci jako jsou David Bowie, Thom Yorke nebo Kurt Cobain. Cobain dokonce jednou prohlásil, že slavná píseň \"Smells Like Teen Spirit\" měla znít „jakoby byla od Pixies”. David Bowie má na svém albu Heathen cover verzi písně \"Cactus\".\n\n"}
{"id": "292053", "url": "https://cs.wikipedia.org/wiki?curid=292053", "title": "Starověké řecké právo", "text": "Starověké řecké právo\n\nStarověké řecké právo je odvětví právních věd zabývající se zákony a právním zřízením ve Starověkém Řecku.\n\nŘecké právo bylo částečně přejato římským právem a bylo také nástrojem primitivních právních zřízení germánských kmenů. Dnes může ve svých nejranějších stádiích být zkoumáno v Gortynském kodexu. Vliv řeckého práva se odráží i v dochovaných egyptských papyrech. Některé části řeckého práva byly doslovně přejaty římským právem, které platilo ve východních částech Římské říše.\n"}
{"id": "292054", "url": "https://cs.wikipedia.org/wiki?curid=292054", "title": "Kostel Zvěstování Panny Marie (Doly)", "text": "Kostel Zvěstování Panny Marie (Doly)\n\nKostel Zvěstování Panny Marie se nachází u Dolů, části města Luže v okrese Chrudim.\n\nKostelík je romanticky položen v údolí Novohradky nad soutokem s Krounkou, u zaniklé obce Janovice (místo s kostelem je označováno také Janovičky). Poslední zmínka o obci pochází z roku 1454. V roce 1350 se uvádí jako farní s kostelem Zvěstování P. Marii. Kostel se zachoval do dnešních dnů, nachází se ale ve značně zchátralém stavu vyžadujícím včasnou pomoc. Patří římskokatolické farnosti – děkanství Skuteč.\n\nKostel v dnešní podobě byl postaven Štěpánem Vilémem hrabětem Kinským v letech 1741 - 1746 podle plánů architekta Donata Felice D'Allio (1677 až 1761), jednoho z nejvýznamnějších rakouských barokních architektů, a posvěcen roku 1746 skutečským děkanem Františkem Jeronýmem Bartoněm.\n\nPůvodní kostel, který stál na místě dnešního hřbitova, byl románský z konce 11. století a roku 1741 byl jako velmi sešlý zbourán.\n\nSoučástí kostela je malý hřbitov. V roce 2004 zde byl pohřben český spisovatel Jiří Šotola.\n"}
{"id": "292056", "url": "https://cs.wikipedia.org/wiki?curid=292056", "title": "Hermann Tilke", "text": "Hermann Tilke\n\nHermann Tilke (* 31. prosince 1954 Olpe) je německý architekt, návrhář závodních okruhů a automobilový závodník.\n\nJako závodní jezdec se zúčastnil proslulého podniku 24h Nürburgring na slavné severní smyčce okruhu Nürburgring. Mnohem více však prospěl jako dvorní architekt seriálu formule 1. V současnosti patří mezi nejvytěžovanější návrháře závodních okruhů vůbec. Krom budování nových závodišť se však věnuje i upravování starších tratí do vhodnějších podob - kompletně přebudoval třeba německý Hockenheimring, který se změnil od původní verze k nepoznání - či konzultování o podobě závodišť, jejichž vzhled je jen těžko změnitelný (zejména městské okruhy).\n\nNávrhy tratí:\nKrom těchto okruhů ještě výrazně přepracoval rakouský A1-Ring, japonskou Fuji a již výše zmiňovaný Hockenheimring. Zároveň se podílel i na rekonstrukcích okruhů Silverstone, Jacarepaguá, Donnington, Catalunya, Monza, Nürburgring a Motor de Aragon.\n"}
{"id": "292060", "url": "https://cs.wikipedia.org/wiki?curid=292060", "title": "Išikari (provincie)", "text": "Išikari (provincie)\n\nProvincie Išikari (: 石狩国; \"Išikari no kuni\") byla krátce existující japonská provincie ležící na ostrově Hokkaidó. Na jejím území se dnes rozkládá podprefektura Išikari (bez měst Čitose a Eniwa), podprefektura Sorači a jižní část podprefektury Kamikawa (bez Šimukappu).\n\nProvincie vznikla 15. srpna 1869 a skládala se z 9 okresů. V roce 1872 při sčítání lidu činila populace provincie 6 003 osob. V roce 1882 byly provincie na ostrově Hokkaidó zrušeny.\n\n"}
{"id": "292061", "url": "https://cs.wikipedia.org/wiki?curid=292061", "title": "Kobyla (Lužické hory)", "text": "Kobyla (Lužické hory)\n\nKobyla je znělcový vrch v Lužických horách o nadmořské výšce 627 metrů, na severu České republiky,v Libereckém kraji asi 2 km jihovýchodně od Nové Huti.\n\nVrch leží mimo značené cesty na severním okraji katastru Cvikova 618 080 v okrese Česká Lípa. Na jihovýchodním úpatí je menší, z balvanů nakupená jeskyně \"Vinný sklep\". Vrchol je porostlý statnými listnatými stromy.\n\nV geomorfologickém členění je Kobyla řazena spolu s blízkým kopcem Bouřný pod Lužický hřbet (IVA-2A), jeho okrsek Jedlovský hřbet (IVA-2A-a).\n\n"}
{"id": "292062", "url": "https://cs.wikipedia.org/wiki?curid=292062", "title": "List Židům", "text": "List Židům\n\nList Židům (zkratka Žd) je list, epištola Nového zákona, u kterého není znám autor; v tradici byl často připisován apoštolu Pavlovi. Je napsán výbornou řečtinou vzdělaného člověka a brzy přijat do kánonu NZ, autorství a datování je však sporné.\n\nList Židům je spíše kázání nebo pojednání bez dopisového oslovení i konkrétních adresátů a Pavlovo jméno se v něm neobjevuje. Připisoval se mu proto, že na konci zmiňuje Timotea a že navazuje na Pavlův výklad Ježíšovy oběti a vykoupení. List Židům však rozvíjí hlavně myšlenku Kristova kněžství a srovnává jej se starozákonním veleknězem Melchisedechem. V 11. kapitole vyzvedá význam víry, uvádí však vesměs příklady ze Starého zákona, který autor dobře znal, ovšem cituje jej podle řeckého překladu Septuaginty. Předpokládá u adresátů, že mohou být opět pronásledováni, ale protože ochabli a zlhostejněli, je třeba je povzbudit.\n\nList byl velmi brzy přijat jako kánonický, názory o autorství se však od počátku lišily, o čemž svědčí i zařazení až za Pavlovy listy. Pavlovi jej připisuje svatý Jeroným a Augustinus, kdežto podle Tertulliana, Klementa Alexandrijského a dalších mohl být jeho autorem Barnabáš, Apollos, Klement Římský nebo Priscilla. Podle moderních autorů byl nejspíš napsán v některé křesťanské obci v Itálii, snad kolem roku 80.\n\nProti Pavlovu autorství mluví jazyk, kterým byl napsán: tím je sice řečtina jako u všech Pavlových textů, je však úplně jiná, než v jeho ostatních listech. Sv. Pavel totiž používal řečtinu spíše lidovou a jeho slovní zásoba nebyla nijak omračující, naproti tomu List Židům je psán brilantní vysokou řečtinou s velmi bohatou slovní zásobou. Také ukazuje, že autor nebyl očitým svědkem na rozdíl od Pavla (). Pavel by též nenapsal, že je brzy navštíví (), protože v té době měli Židé úmysl ho zabít.\n\n\n\n"}
{"id": "292064", "url": "https://cs.wikipedia.org/wiki?curid=292064", "title": "Carl Boberg", "text": "Carl Boberg\n\nCarl Gustav Boberg (16. srpna 1859 v Mön­ster­åsu – 17. ledna 1940 v Kalmaru) byl švédský básník, žurnalista, politik a laický kazatel.\n\nV letech 1890–1916 vydával křesťanský týdeník \"Svědectví pravdy\" (\"Sanningsvittnet\"). V letech 1912–1931 byl poslancem Riksdagu. Z jeho duchovních písní je nejznámější píseň \"O store Gud\" (\"Ó velký Bože\"), kterou přeložil do češtiny K. Vaculík; v anglickém překladu (\"How Great Thou Art\") píseň proslavil Elvis Presley.\n\n"}
{"id": "292070", "url": "https://cs.wikipedia.org/wiki?curid=292070", "title": "Carlo Maderno", "text": "Carlo Maderno\n\nCarlo Maderno (1556, Capolago – 30. ledna 1629, Řím) byl italsko-švýcarský (někdy uváděný jako lombardský) architekt, který je považován za jednoho ze zakladatelů barokní architektury. Jeho fasády kostelů Santa Susanna, sv. Petra a Sant'Andrea della Valle byly klíčově důležité pro vývoj italského baroka.\n\nMaderna začal svou kariéru v mramorových dolech. Roku 1588 se se svými čtyřmi bratry přestěhoval do Říma, kde se stali spolupracovníky svého strýce Domenica Fontany. Zpočátku pracoval jako tesař mramoru. Jeho prvním samostatným dílem byla, roku 1596, naprosto suverénní a vyzrálá fasáda pro kostel Santa Susanna (1597–1603); byla to jedna z prvních barokních fasád narušující manýristické zvyklosti. Stavba má dynamický rytmus sloupů a pilastrů, s vystupující centrální lodí.\n\nFasáda \"Santa Susanna\" vzbudila pozornost papeže Pavla V., který Maderna roku 1603 jmenoval hlavním architektem baziliky sv. Petra. Maderna byl pověřen změnit Michelangelovy plány baziliky a dodat návrhy pro rozšířenou loď s palácovou fasádou. Fasáda , dokončená roku 1612, je postavená s balkónem, pro papežská žehnání, nad centrální bránou. Toto další rozšíření baziliky (která z Michelangelova půdorysu řeckého kříže přešla na současný latinský kříž) bývá kritizováno, protože překáží pohledu na dóm z náměstí, často ignorujíce fakt, že přístupová cesta byla postavena v moderní době. Maderno neměl při návrhu této stavby tolik volnosti jako u ostatních projektů.\n\nVětšina Madernovy práce byly přestavby již existujících budov. Jedinou stavbou, kterou navrhl a byla postavena pod jeho dozorem je Santa Maria della Vittoria (1608— 20), kde jeho práci často zastiňuje Berniniho kaple Cornaro a sousoší \"Vidění sv. Terezie\".\n\nDokonce Madernovo mistrovské dílo, kostel Sant'Andrea della Valle, není původně jeho. Navrhl fasádu a kupoli, druhou největší v Římě. Kostel sám byl navržen Grimaldim a della Portou roku 1540. V době smrti Maderny byla postavena pouze polovina fasády; dílo dokončil podle původních návrhů Carlo Fontana.\n\nMezi jeho další práce patří římské kostely Gesù e Maria, San Giacomo degli Incurabili a San Giovanni dei Fiorentini (kde je pohřben). Pracoval také v Kvirinálském paláci, papežském paláci v Castel Gandolfo a paláci Barberini.\n\nMaderno se podílel na návrzích pro kapli sv. Vavřince v kostele San Paolo fuori le Mura a kapli Caetani v kostele Santa Pudenziana.\n"}
{"id": "292071", "url": "https://cs.wikipedia.org/wiki?curid=292071", "title": "Abbott (automobilka)", "text": "Abbott (automobilka)\n\nAbbott byl americký výrobce luxusních automobilů, který byl založen v roce 1909 v Detroitu Mattem Abbottem. Vyráběl silné a krásné automobily s motorem Continental. V roce 1916 automobilka vyráběla 15 - 20 vozů denně, takže se přestěhovala z Detroitu do větších prostor v Clevelandu. To bylo však natolik nákladné, že se z toho firma nevzpamatovala a v dubnu 1918 oznámila bankrot. Nadobro uzavřela svůj závod v roce 1919. Vozidla, která se vyrobila v Detroitu, byla označena Abbott-Detroit, vozidla vyrobená v Clevelandu nesla označení Abbott.\n"}
{"id": "292072", "url": "https://cs.wikipedia.org/wiki?curid=292072", "title": "Aedil", "text": "Aedil\n\nAedil (latinsky aedilis, což bylo odvozeno ze slova \"aedes\", \"aedis\", „chrám“, „budova“) byl jeden z nižších úředníků (\"magistratus\") v římské republice. Aedilové zodpovídali za údržbu veřejných budov, měli na starosti pořádání veřejných slavností a her a dohlíželi na pořádek na tržištích a ulicích. Tato magistratura byla zastávána občany, kteří usilovali o přístup k vyšším hodnostem v rámci římské posloupnosti úřadů (\"cursus honorum\"). Z formálního hlediska však aedilita nebyla součástí této posloupnosti. Nejnižší možný věk pro ucházení se o aedilitu byl v roce 180 př. n. l. stanoven na 37 let.\n\nÚřad aedilů resp. plebejských aedilů (\"aediles plebeii\") byl zřízen v roce 494 př. n. l. společně s úřadem tribunů lidu a k jeho zastávání byli oprávněni pouze plebejové. Oba aedilové byli voleni shromážděním plebejů (\"concilium plebis\") na jeden rok. Jejich původním úkolem bylo dozorování na tržištích a napomáhání tribunům lidu v jejich činnosti, pročež převzali vedení policejních služeb. Důležitou součástí jejich kompetence tvořilo pořádání her a správa plebejských a zvláště Cereřina chrámu (včetně v něm uloženého bohatství). V roce 367 př. n. l. byly vytvořeny nové slavnosti, nicméně aedilové odmítli nést dodatečné výdaje, načež se patricijové nabídli, že převezmou jejich povinnosti. Počet aedilů tudíž vzrostl o dva kurulské aedily (\"aediles curules\"), jejichž titul byl odvozen z kurulského křesla (\"sella curulis\"), na němž měli právo sedět. Kurulští aedilové svolávali a předsedali tributnímu shromáždění (\"comitia tributa\"), jímž byli voleni na dobu jednoho roku. Směli dohlížet na konání auspicií a v oblasti soudnictví jim příslušelo vedení občanských soudních řízení v méně závažných sporech. Jejich edikty se postupem doby staly pramenem obchodního práva. Podobně jako jejich plebejští kolegové dozírali nad patricijskými chrámy a pořádali slavnosti a svátky patricijů. Třebaže však kurulským aedilům náležela hodnostně vyšší pozice než plebejským aedilům, jejich funkce se postupně sblížily a staly se identickými, takže vzniklo společné čtyřčlenné kolegium. V roce 44 př. n. l. rozšířil Julius Caesar počet aedilů zastávaných patriciji o dva nové, kteří se nazývali \"aediles cereales\" a měli zvláštní povinnost obstarávat zásobování města obilím.\n\nPodobně jako quaestoři ani aedilové nedisponovali imperiem (a nebyli doprovázeni liktory), ale pouze nižší úrovní moci nazývanou \"potestas\". Pravomoc aedilů zahrnovala tři oblasti působnosti: \"cura urbis\" neboli dohled nad technickou údržbou a bezpečností ve městě; dále \"cura annonae\" – kontrola zásobování města obilím a olejem a řízení rozdělování obilí; a \"cura ludorum\", což znamenalo, že byli odpovědní za organizaci veřejných slavností. Jelikož za vykonávání tohoto úřadu stejně jako i jiných římských magistratur nenáležela jejich nositelům žádná odměna a veškeré výdaje vyplývající z plnění úředních povinností byly navíc hrazeny z vlastních peněz úředníků, stalo se vykonávání této magistratury v době pozdní republiky silně nepopulární. Zároveň ale poskytovalo možnost získat si náklonnost lidu. Po nastolení císařství ztratila aedilita mnoho ze svého významu, neboť její pravomoci v oblasti soudnictví a pořádání her byly přeneseny na praetora, zatímco její kompetence při správě města byly omezeny ve prospěch městského prefekta (praefectus urbi). Někdy v průběhu 3. století aedilita zcela vymizela.\n\n\n"}
{"id": "292077", "url": "https://cs.wikipedia.org/wiki?curid=292077", "title": "Alí Abdalláh Sálih", "text": "Alí Abdalláh Sálih\n\nAlí Abdalláh Sálih ( ; 28. března 1947 – 4. prosince 2017) byl jemenský politik, prezident Severního Jemenu v letech 1978 až 1990 a prezident sjednoceného Jemenu v letech 1990 až 2012.\n\nNarodil se 21. března 1942 v městečku Bajt al-Ahmar v oblasti Saná. Ve 12 letech nastoupil vojenskou službu a vstoupil do královské armády. V roce 1962 byl v hnutí mladých důstojníků, které svrhlo monarchii. Po zavraždění severojemenského prezidenta Ahmada Husajna Ghášimího v červnu 1978 byl 17. července zvolen hlavou státu.\n\nNa úřadu prezidenta republiky pracoval od roku 1978 až do roku 1990, kdy se stal 22. května prezidentem sjednoceného Jemenu. V roce 1999 byl podruhé zvolen v prezidentských volbách, kdy získal 96% hlasů. Dne 20. září 2006 získal ve volbách 77,2 % hlasů a stal se tak již po třetí prezidentem Jemenu.\n\nV srpnu 1990 podporoval iráckého prezidenta Saddáma Husajna při obsazení Kuvajtu, následkem čehož Saúdská Arábie vypověděla ze země na 700 000 Jemenců.\n\nPo protivládních demonstracích koncem ledna 2011 oznámil, že již nebude kandidovat v prezidentských volbách v roce 2013. V červnu 2011 byl vážně raněn při útoku na prezidentský komplex v Saná. Byl operován v Saúdské Arábii a do země se vrátil 23. září. V době jeho nepřítomnosti převzal moc jeho viceprezident Abd Rabú Mansúr Hádí, který byl později zvolen prezidentem. \n\nV roce 2015 se Sálih spojil s Húsíi s cílem převzít vládu v zemi to vedlo k občanské válce mezi jeho přívrženci, Husii a spojenci tehdejšího prezidenta Hádího. Následná vojenská intervence arabských monarchií vedla k humanitární katastrofě v zemi. 4. prosince 2017 byl po střetech mezi Husii a jeho přívrženci zabit poblíž hlavního města San'á.\n\nSálih byl dvakrát ženatý a měl nejméně 7 synů.\n\n"}
{"id": "292083", "url": "https://cs.wikipedia.org/wiki?curid=292083", "title": "Přenesený význam", "text": "Přenesený význam\n\nPřenesený význam slova, slovního spojení, slovní vazby, morfému nebo jiného prvku jazyka\nmůže být projevem spontánního vývoje jazyka, ale i projevem abstraktního myšlení, tvořivého používání, v krajním případě je uměleckým výrazovým prostředkem, zejména jako básnická figura.\n\nJako trop, tropus (zástupek) se označuje úmyslné užití jazykového prvku (zpravidla slova) ve vedlejším, odvozeném, obrazném významu. Cílem tropu je vyjádřit podobnost označovaného (denotátu) s věcí nebo vztahem, které označuje základní význam jazykového prvku. Trop je tedy přímým přivoláním konotace, tedy asociativní významové složky. Výraz \"trop\" pochází z latinského \"tropus\" a řeckého \"tropos\" ze slovesa \"trepo\" = obracím, měním. Termín \"tropy\" je dnes na ústupu, používá se označení \"básnické obrazy\", \"figurativní výrazy\" nebo \"metafory\" (v širším smyslu).\n\nK podobným procesům však dochází, často neúmyslně či v rámci celkových společenských posunů myšlení a kultury, v rámci vývoje každého jazyka, při vzniku nových jazyků i při přejímání slova z jednoho jazyka do jiného. Přenášení významu může probíhat jako\n\nObvykle se rozlišují hlavní dva typy přenosu významu: \n\nDalšími formami jsou:\n\n\n\n"}
{"id": "292084", "url": "https://cs.wikipedia.org/wiki?curid=292084", "title": "Klinický příznak", "text": "Klinický příznak\n\nKlinický příznak neboli klinický symptom (nebo jen příznak, symptom) je zevní projev nemoci, který vzniká následkem patofyziologických jevů v organismu. Příznaky se dělí na \"specifické\" (svědčící pro určitou nemoc nebo skupinu nemocí) a nespecifické (nesvědčící pro určitou nemoc nebo skupinu nemocí – např. kašel, bolest na hrudi, pálení žáhy, nausea nebo kachexie (marasmus)). Klinickým příznakem se často rozumí jen příznak objektivní, měřitelný, pozorovatelný lékařem (např. zvýšený tlak, kašel). Naproti tomu subjektivní příznak (\"symptom\") vyjadřuje subjektivní pocit pacienta (např. únava, nevolnost), který lékař nemůže pozorovat ani měřit. V širším pojetí se mezi klinické příznaky řadí i subjektivní příznaky. Soubor klinických příznaků probíhajících současně nebo v těsné návaznosti po sobě, často neznámé etiologie či dosud nepojmenované nemoci označujeme jako \"syndrom\". \"Symptomatická léčba\" je označení pro léčbu příznaků, ne (nutně) příčin nemocí.\n\n"}
{"id": "292087", "url": "https://cs.wikipedia.org/wiki?curid=292087", "title": "Maraton naděje", "text": "Maraton naděje\n\nMaraton naděje ( ) je název maratonu, který se běžel roku 1980 a jehož jediným účastníkem byl kanadský sportovec Terry Fox, onkologicky nemocný pacient, trpící sarkomem kostí (rakovina kosti). Jako připomínka této události se každý rok koná Běh Terryho Foxe, který je mezinárodní událostí, jejímž cílem je vybrat peníze na výzkum rakoviny.\n\nPočátečním cílem běhu bylo vybrat na výzkum 1 000 000 $. Po vstupu do Port-Aux-Basques (Newfoundland) Terry změnil názor a rozhodl se, že bude vybírat jen 1$ od každého občana Kanady, což by dohromady čítalo cca 25 000 000 $.\n\nRakovina se u Terryho projevila zrovna když byl v Severním Ontariu. Musel zastavit svůj běh jen kousek od Thunder Bay. Psalo se 1. září 1980.\n\nTerry Fox neusiloval o žádný osobní nebo finanční zisk za své úsilí. Nezvolil tu nejrychlejší trasu, ale takovou, na níž probíhal nejzalidněnějšími oblastmi země.\n\nTerry Fox započal svůj maraton mlžného 12. dubna 1980 ze St. John's, Newfoundland. Začal tím, že ponořil svoji protézu do Atlantského oceánu. Odstartování běhu nebylo nijak výjimečné, dostavil se jen jeden televizní štáb stanice CBC.\n\nDne 10. června Terry vstoupil do provincie Québec. Běh mu ztěžovali řidiči, kteří na něho troubili, nebo ho i skoro vytlačili ze silnice. Někteří si dokonce mysleli, že je stopař, a nabídli se, že ho svezou, navíc jeho běh stále unikal širší pozornosti. \n\nJelikož nemluvil dobře francouzsky, jen obtížně komunikoval s obyvateli Quebecu. V Montréalu si však získal více pozornosti médií a veřejnosti. Na začátku července Fox dorazil do hlavního města Ottawy, kde se setkal s generálním guvernérem Edem Schreyerem. Dne 4. července se také setkal s předsedou vlády Pierrem Elliottem Trudeauem. Bohužel toto setkání nevyznělo zrovna nejlépe, jelikož Trudeau se právě vrátil z Evropy a nebyl obeznámen s Terryho příběhem.\n\nKdyž Terry konečně dorazil do Toronta, stal se mediální senzací. Ulice města byly lemovány tisíci podporovatelů a dav, který se shromáždil před \"Toronto City Hall\", čítal téměř 10 000 lidí. Jeho úspěchy začaly také získávat mezinárodní pozornost. Mimo jiné s ním bylo provedeno i interview (za běhu) do americké TV reality show s názvem \"That's Incredible!\"\n\nDne 1. září 1980 Terry svůj běh přerušil na severovýchodě zátoky Thunder Bay kvůli zhoršenému dýchání. Navštívil místní nemocnici, kde se zjistilo, že rakovina se rozšířila do plic. Kvůli chabému zdraví způsobenému postupující rakovinou už neběžel, ale pouze chodil, nakonec běh musel ukončit. Tímto dnem bojoval nepřetržitě 143 dnů, při kterých uběhl 5 373 km.\n\nVrátil se do Britské Kolumbie, kde se léčil. Zde obdržel telegram od hoteliéra Isadore Sharpa (jenž sám krátce předtím přišel o syna kvůli rakovině), který se nabídl, že bude sponzorovat každoroční běh Maratonu naděje.\n\nV současnosti stojí Terryho socha v životní velikosti v pamětním parku u \"Trans-Canada Highway\" a shlíží na místo, kde Terry ukončil svůj hrdinský běh.\n\n\n\n"}
{"id": "292091", "url": "https://cs.wikipedia.org/wiki?curid=292091", "title": "Josef Frič", "text": "Josef Frič\n\nJosef Frič (8. ledna 1900 Praha – 11. ledna 1973 Praha) byl český básník a jeden ze zakladatelů Devětsilu. Po otci Josefu Janu Fričovi zdědil továrnu na optické přístroje, ale jen velmi nerad se ujal funkce jejího ředitele. V roce 1948 však byla továrna znárodněna a Josef Frič v ní pak pracoval jako úředník. S manželkou Kamilou, roz. Neubauerovou (1901–1975) měli dceru Janu (nar. 1927) a syna Josefa (1928–2002).\n\n\nSpisy\n\n\n"}
{"id": "292093", "url": "https://cs.wikipedia.org/wiki?curid=292093", "title": "Rousínovský vrch", "text": "Rousínovský vrch\n\nRousínovský vrch je zalesněná znělcová hora o nadmořské výšce 660 metrů nad mořem, v Lužických horách na severu České republiky, v okrese Česká Lípa, asi 1,5 km na severozápad od Svoru.\n\nStarší název hory je Hamrich a připomíná středověké zpracování okolních rud v hamru poblíž Svoru.\n\nV geomorfologické členění je vrch řazen spolu se sousedním a vyšším Klíčem do Kytlické pahorkatiny (IVA-2B), okrsku Klíčská hornatina (IVA-2B-a).\n\nV údolí na jihozápadě pod horou je v lesích malebný \"Svorský rybník\". Mezi Rousínovským vrchem a jižně se tyčící horou Klíč byla v roce 2007 otevřena Naučná stezka Údolí pod Klíčem. Kolem Rousínovského vrchu je celá řada značených turistických tras, na vrcholek nevede žádná. V nedalekém Svoru, na jehož katastru se vrch nachází, je železniční zastávka na trati 080.\n\n"}
{"id": "292094", "url": "https://cs.wikipedia.org/wiki?curid=292094", "title": "Yas Marina", "text": "Yas Marina\n\nZáměr pořádat Grand Prix Abú Zabí byl poprvé oznámen během sezony 2007 na Festivalu formule 1. Během krátké doby byl vypracován územní plán a začaly první pohovory o vzhledu budoucího okruhu. Hlavním architektem byl jmenován Hermann Tilke, který se rozhodl, že nová závodní trať bude podlehát všem oblíbeným trendům současnosti. Prvním rozhodnutím, které padlo, bylo místo položení závodiště, kterým se stal uměle vybudovaný ostrov Yas, trať by se měla stát součástí budovaného prvního zábavního parku Ferrari. Tento zábavní park by měl mít celkovou rozlohu 250 tis. čtverečních metrů, přičemž okruh by měl ležet v jeho samotném středu.\n\nNedlouho po oznámení celého projektu, získala Grand Prix Abú Zabí bohatého sponzora - leteckou společnost Etihad Airways. Doba kontraktu byla stanovena na tři roky.\n\nMezi hlavní lákadla okruhu patří krom velmi rozmanitého prostředí (moderní město, přístav, poušť) i zajímavý tvar samotného závodiště. Nabízí jak dlouhé rovinky vhodné k předjíždění - zejména díky prudkému brždění na jejich konci -, tak i veliké množství zatáček všech různých druhů, z nichž některé jsou přímou inspirací u svých slavných protějšků (zatáčka Eau Rouge z belgické Spa). Obsahuje jak části velmi rychlé, tak i místa extrémně pomalá. Závodnímu okruhu Yas Island nelze upřít kouzlo, s jakým kombinuje nové originální prvky s těmi starými, osvědčenými. Toto závodiště je jak výzvou pro závodní techniky, neboť se přímo nabízí k ohromnému množství různých nastavení monopostu, tak i pro samotné piloty, jejichž talent otestuje mírou přímo vrchovatou. Už samotný pohled na traťový plán působí úchvatným a strhujícím dojmem. Yas Island je okruh, který se již teď zapsal do historie.\n\nPodle prvních propočtů by maximální rychlost měla dosáhnout při zachování současných pravidel 320 km/h, přičemž rychlost průměrná by se měla pohybovat okolo 200 km/h. Monopost by měl celou trať projet v čase cca 1 minuta 39 sekund.\n\n"}
{"id": "292095", "url": "https://cs.wikipedia.org/wiki?curid=292095", "title": "První list Petrův", "text": "První list Petrův\n\nPrvní list Petrův (zkratka 1P nebo 1Pt) je list (epištola) Nového zákona, jeden z tzv. obecných či katolických listů, tradičně připisovaný apoštolu Petrovi. Byl napsán řecky buď v době, kdy Petr byl biskupem v Římě (tj. před rokem 64), anebo někým z jeho žáků kolem roku 100.\n\nPrvní list Petrův se obrací k „rozptýleným“ křesťanům v dnešní Malé Asii, pobízí je a povzbuzuje, aby dobře žili a nedávali podnět ke sporům, aby statečně snášeli pronásledování a nedivili se, pokud přijdou. Závěrečná kapitola napomíná starší křesťanských obcí, aby se o ně starali v naději na brzký příchod Pána a na budoucí slávu.\n\n\n\n"}
{"id": "292099", "url": "https://cs.wikipedia.org/wiki?curid=292099", "title": "Jan Svoboda (fotograf)", "text": "Jan Svoboda (fotograf)\n\nJan Svoboda (27. července 1934 Bohuňovice – 1. ledna 1990 Praha) byl český fotograf.\n\nPo nedokončených studiích modelérství porcelánu (1949–1950) ve Staré Roli u Karlových Varů studoval Vyšší školu uměleckého průmyslu v Praze (1950–1954), od roku 1952 specializovaný obor scénické výtvarnictví (prof. Richard Lander). Fotografoval především zátiší, v počátcích tvorby také krajinu a akty. Pracoval jako reklamní grafik, průmyslový návrhář a fotograf. V letech 1963–1964 byl členem skupiny výtvarných umělců Máj. Byl také kongeniálním dokumentátorem díla řady výjimečných českých umělců (Aleš Veselý, Stanislav Kolíbal, Zdeněk Palcr, Václav Cigler a další).\n\nV raném díle byl silně inspirován Josefem Sudkem (jeho vliv shrnula v roce 1983 společná výstava obou v Roudnici nad Labem). V letech 1971–1983 byl zaměstnán jako fotograf v Uměleckoprůmyslovém muzeu v Praze. Za vrcholné shrnutí jeho díla je považována výstavá v brněnském Domě pánů z Kunštátu v roce 1975, v průběhu 80. let se Svoboda propadal do tvůrčích depresí, které vyústily v jeho předčasný skon.\n\nNámětem jeho fotografií jsou běžné předměty, často opakovaně tytéž (např. cyklus \"Stůl\"), které využíval pro vyjádření nálad vytvářených různými šedými odstíny, inspirované Cézannovou teorií barevného valéru. Charakteristickým rysem jeho fotografií jsou velké rozměry zvětšenin adjustované na tvrdých kartonech přímo na zeď bez rámu, až obsesivní důraz na kompozici a iluzivní ztvárnění prostoru.\n\nJan Svoboda představuje významnou osobnost českého výtvarného umění, který se pokusil redefinovat jazyk fotografie ve vztahu k malířství a sochařství. Od konce padesátých let se přes existenciálně pojatá zátiší propracoval až k otázkám po pravidlech a hranicích fotografického obrazu, jeho kompozice, tonality i fyzické podstaty. Od konce šedesátých let pak jeho tvorba vrcholí filosoficky sebereflexivními obrazy, často přímo citujícími a zobrazujícími vlastní tvorbu, které ho řadí mezi světové průkopníky fotografické apropriace.\n\n\n\n"}
{"id": "292100", "url": "https://cs.wikipedia.org/wiki?curid=292100", "title": "Komparz", "text": "Komparz\n\nKomparz je soubor účinkujících (individuálně nazývaných komparzista nebo komparzistka) užívaný obvykle v prostředí televize, filmu, reklam a videa (v prostředí divadla se používá z němčiny převzatý termín \"statisté\"; v angličtině \"extras\" nebo \"background actors\"). V příslušném dramatickém či audiovizuálním díle hraje komparz roli okolních, anonymních nebo pro děj nepříliš důležitých postav.\n\nHrají typicky „v pozadí“ za hlavními postavami – náhodně sdružených lidí (prostých občanů), mohou zde vytvářet i shluky osob pocházejících z nějaké specifické společenské podskupiny (např. vojáky, davy studentů při nějaké demonstraci apod.).\n\nKomparzisté mohou být řazeni mezi herce, na rozdíl od herců v hlavních nebo epizodních rolí však nemusejí mít hereckou průpravu nebo předchozí herecké zkušenosti a jen výjimečně může být některý komparzista na místě vybrán, aby individuálně řekl jednu, dvě věty, popřípadě byl zabrán v detailu. Stejně tak se od nich nemohou vyžadovat riskantní kousky, které jsou svěřeny kaskadérům. Pokud scénář počítá s postavou, která řekne jednu nebo pár vět a dál se ve filmu individuálně neobjeví, může být vybrána komparzní agenturou (jako tzv. \"featured extra\" nebo „epizodní“ komparzista).\n\nFilmové scény natáčené s velkým počtem komparzistů bývají organizačně i finančně velice nákladná záležitost, v současné době se od jejich masového užívání často upouští zejména z ekonomických důvodů. Dav herců v pozadí lze dnes mnohem levněji a podstatně jednodušeji vytvořit pomocí počítačové animace obrazu, popřípadě lze najmout jen zlomek z celkového počtu komparzistů a ty pak (např. s pomocí greenscreenu) namnožit postupným seskládáním záběrů, v nichž postupně vyplňují požadovaný prostor.\n\nObsazením komparzu do natáčení se zabývají buď specializované komparzní agentury nebo castingové či herecké agentury s komparzní sekcí. Tuto agendu mohou vést i přímo filmová studia či produkční firmy, častější je ale to, že se obrátí na specializovanou společnost, jež produkci (filmu, televizního pořadu, reklamy atp.) komparz dodá k potvrzení. Obsazení komparzu je většinou bez castingu (osobní schůzky každého komparzisty, ve které by vybraným členům štábu se přišel ukázat a zodpověděl případné dotazy), ale mohou být výjimky. Konečný výběr komparzistů může být nechán na komparzní agentuře nebo si režisér může vyžádat schválení či řídit samotný výběr.\n\nKomparzní agentury si budují svůj komparzní rejstřík – databázi komparzistů spolupracující s danou agenturou.\n\nV USA je výrazná část komparzistů a herců v odborech – ty jsou pod názvem \"Screen Actors Guild\" (SAG). Velký podíl tohoto byznysu tam drží firma Central Casting, s pobočkami New York City, Los Angeles, Georgii a Louisianě.\n\nV prostředí České republiky funguje několik desítek agentur zabývajících se komparzem, drtivá většina z nich operuje v Praze a jen několik málo z nich získává ty nejlepší lukrativní zakázky (např. ve formě dobře financovaných zahraničních filmů). Poté, co v dubnu 2018 v ČR vstoupilo v platnost obecné nařízení o ochraně osobních údajů, si komparzní agentury musely znovu vyžádat souhlas se zpracováváním osobních údajů komparzistů ve svých databázích.\n\n\nKomparzisté na začátku spolupráce podepisují a uzavírají nějakou formu smlouvy vůči komparzní agentuře, popř. i produkční firmě daného díla. Smlouva je specifická pro každé audiovizuální dílo, většinou ale obsahuje práva a povinnosti obou stran – agentura má povinnost vyplatit komparzistovi peněžní odměnu, komparzista je za to povinen plně spolupracovat se štábem, plnit pokyny pověřených osob, dostavovat se včas na natáčení, nebýt „pod vlivem“, často se zavazuje i být k dispozici pro potřeby natáčení vlivem změny natáčecího plánu, ale i např. být k dispozici v určitém časovém rozsahu po dobu natáčení, nebrat jiné komparzy, které by znemožnily natáčení na tomto projektu, nezměnit výrazně svůj vzhled (např. ostříháním vlasů) apod., nevynášet informace z natáčení či pořizovat fotografie na setu. Ve smlouvě pak explicitně souhlasí s využitím natočeného materiálu jeho osoby pro potřeby prezentace výsledného díla nebo jeho propagace.\n"}
{"id": "292102", "url": "https://cs.wikipedia.org/wiki?curid=292102", "title": "Petr Hájek", "text": "Petr Hájek\n\nPetr Hájek je jméno více významných osob:\n\n\n"}
{"id": "292106", "url": "https://cs.wikipedia.org/wiki?curid=292106", "title": "Zdeněk Radvanovský", "text": "Zdeněk Radvanovský\n\nZdeněk Radvanovský (* 23. prosince 1953 Roudnice nad Labem) je český historik a pedagog, specializující se na oblast česko-německých vztahů, vyhnání Čechů ze Sudet v roce 1938 a odsunu Němců z Československa\n\nNarodil se v Roudnici nad Labem. Vystudoval Pedagogickou fakultu Univerzity Jana Evangelisty Purkyně v Ústí nad Labem (1973–1977), obor dějepis – ruština. V letech 1977–1980 působil jako středoškolský pedagog. Od roku 1980 působí jako historik a vysokoškolský pedagog. Je ženatý a žije v Neštěmicích.\n\nV roce 1980 složil rigorózní zkoušku na Filosofické fakultě University Karlovy a obdržel titul doktora filosofie, v roce 1989 obhájil svou kandidátskou práci na Ústavu československých a světových dějin Akademie věd ČR. V roce 1995 se na své alma mater habilitoval v oboru československých dějin svou habilitační prací „K problematice vztahů mezi Čechy a Němci v ústecké oblasti v letech 1918–1948“.\n\nOd roku 1980 působil na katedře historie PF UJEP, od roku 2005 pak na katedře historie FF UJEP. Dlouhou dobu byl také vedoucím této katedry. Je řešitelem několika významných grantů a autorem stěžejních děl o problematice česko-německého soužití.\n\nV roce 2004 byl zvolen děkanem Pedagogické fakulty UJEP, svou funkci obhájil i v roce 2007. V únoru 2011, po ukončení děkanského období, se stal prorektorem UJEP pro vnější vztahy.\n\nZdeněk Radvanovský je autorem a spoluautorem řady odborných článků a několika monografií.\n\n\"Dílo:\"\n\n"}
{"id": "292109", "url": "https://cs.wikipedia.org/wiki?curid=292109", "title": "1. česká hokejová liga 2003/2004", "text": "1. česká hokejová liga 2003/2004\n\n1. česká hokejová liga 2003/2004 byla 11. ročníkem druhé nejvyšší české hokejové soutěže.\n\n\nVšech 14 týmů se nejprve utkalo v základní části dvoukolově každý s každým a následně všechny sudé týmy se všemi lichými týmy doma a venku. Osm nejlepších týmů postoupilo do play-off, které se hrálo na 3 vítězné zápasy. Vítěz finále play off postoupil do baráže o extraligu s nejhorším extraligovým celkem.\n\nTýmy, které skončily na 11. až 14. místě, hrály dvoukolově o udržení. Nejhorší dva celky této skupiny musely svoji prvoligovou příslušnost hájit v pětičlenné baráži o první ligu, do které postoupily nejlepší tři týmy 2. ligy.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\nDukla Jihlava postoupila do baráže o extraligu, kde porazila HC České Budějovice 4:0 na zápasy.\n\n\nVzhledem k tomu, že již bylo jasno o postupujících, tak se poslední kolo již nedohrávalo.\n"}
{"id": "292116", "url": "https://cs.wikipedia.org/wiki?curid=292116", "title": "Druhý list Petrův", "text": "Druhý list Petrův\n\nDruhý list Petrův (zkratka 2P nebo 2Pt) je list (epištola) Nového zákona, jeden z tzv. obecných či katolických listů, tradičně připisovaný apoštolu Petrovi. Byl napsán řecky buď v době, kdy Petr byl biskupem v Římě (tj. před rokem 65), anebo spíše někým z jeho žáků v letech 100–150.\n\nDruhý list Petrův se obrací ke křesťanům vůbec, a to jménem apoštola Petra. Varuje před kazateli novinek (snad gnostiky) a vysvětluje, proč očekávaný druhý příchod Kristův (parusie) ještě nenastal. Odklad soudu je jen výraz Boží trpělivosti, která nechce, aby lidé zahynuli a dává jim tedy ještě čas. Ačkoli se autor výslovně označuje jako apoštol Petr, od starověku o tom někteří pochybovali, například Origenes; Eusebius zaznamenává pochybnosti svých současníků, ale sám obhajuje autenticitu listu. Důvodem pochybností je odlišný styl, námitky, že druhý příchod ještě nenastal, a fakt, že list cituje Pavlovy listy jako obecně známé. 1Pt 3,4 hovoří o době, kdy „zesnuli Otcové“, tj. patrně první apoštolská generace. Text 2Pt kromě toho vykazuje řadu paralel s Listem Judovým: srv. 2Pt 1,5 s Ju 3, 2Pt 1,12 s Ju 5, 2Pt 3,2n s Ju 17n, 2Pt 3,14 s Ju 24 a 2Pt 3,18 s Ju 25.\n\nPřesto se list obecně uznával jako kánonický, definitivně od doby Jeronýmovy (4. stol).\n\nNejstarší dochovaný text epištoly se nachází v rukopise formula_1 z přelomu 3. a 4. století.\n\n \n\n\n\n"}
{"id": "292117", "url": "https://cs.wikipedia.org/wiki?curid=292117", "title": "Služba (rozcestník)", "text": "Služba (rozcestník)\n\nSlovo služba může znamenat:\n\n\n\n\n\n\n\n\n\n"}
{"id": "292126", "url": "https://cs.wikipedia.org/wiki?curid=292126", "title": "Mamšit", "text": "Mamšit\n\nMamšit (hebrejsky ממשית) bylo starověkým nabatejským městem v Negevské poušti, které sloužilo jako významná obchodní stanice na kadidlové stezce a centrum chovu závodních koní. Krom památek z období Nabatejců se dnes na tomto místě nachází také pozůstatky kostelů z římského a byzantského období. Dnešní pojmenování města je odvozeno právě z římsko-byzantského názvu \"Memphis\".\n\nV tomto městě byl objeven poklad (dosud největší, jaký kdy byl v Izraeli nalezen), který obsahoval 10 500 stříbrných mincí, 158 liber olověných prutů a části řeckých textů psaných na papyru.\n\nRoku 2005 byl Mamšit zapsán na seznam světového dědictví UNESCO.\n\nPrvní nabatejské město na místě Mamšitu bylo vybudováno v druhé polovině 1. století př. n. l.. Stejně jako ostatní nabatejská sídla sloužil i Mamšit jako obchodní stanice pro karavany, které mířily z Petry do Gazy. Později bylo město významné i chovem koní.\n\nPo roce 106, kdy město padlo do rukou Římanů, v něm byla umístěna vojenská posádka, který měla střežit jižní hranici impéria, a v okolí byly postaveny hráze na zadržování vody.\n\nVe 3. století však Mamšit doplatilo na hospodářskou krizi, která zasáhla celou římskou říši. Přestaly se stavět hippodromy (závodiště pro koně), takže dramaticky klesla poptávka po mamšitských závodních koních. V byzantském období (3. – 5. století) zbylí obyvatelé města (asi 1 000) konvertovali ke křesťanství a postavili dva kostely. V důsledku islámské expanze na počátku 7. století se však město vylidnilo a dodnes z něj zbyly pouhé zbořeniny.\n\nV roce 1948 se tu poblíž nacházela policejní základna \"Kurnub\", kterou dobyli Izraelci v listopadu 1948 v rámci Operace Lot. Roku 2005 byl Mamšit spolu s dalšími nabatejskými pouštními městy (Avdat, Chaluca a Šivta) zapsán na seznam světového dědictví UNESCO.\n\n\n"}
{"id": "292127", "url": "https://cs.wikipedia.org/wiki?curid=292127", "title": "Oskar Fleischer", "text": "Oskar Fleischer\n\nOskar Fleischer (* 7. prosince 1892 – ) byl před druhou světovou válkou šéfem úřadovny gestapa v Annabergu v Sasku a též členem drážďanského Abwehru. Po okupaci Československa působil jako kriminální inspektor III. oddělení, referátu III A pražského gestapa, kde proslul svojí brutalitou. Měl na svém kontě největší počet zatčených. Byl velitelem týmu gestapa pověřeného Hansem-Ulrichem Geschkem dopadením Tří králů.\n\nOskar Fleischer byl jeden z nejkrutějších členů pražského gestapa , přezdívaný též \"Řezník\". Zasloužil se o dopadení pachatelů atentátu na Heydricha a byl za to povýšen. Na československé listině válečných zločinců figuruje pod číslem 343. Po druhé světové válce se mu podařilo uprchnout do západního Německa. Nebyl nikdy odhalen. Ještě v 60. letech dvacátého století žil údajně v SRN.\n\n"}
{"id": "292130", "url": "https://cs.wikipedia.org/wiki?curid=292130", "title": "Fatehpur Sikrí", "text": "Fatehpur Sikrí\n\nFatehpur Sikrí je indické malé město ve státě Uttarpradéš. Vystavěl jej tehdejší panovník Mughalské říše Akbar Veliký, který se odsud chystal vládnout. Zdejší architektonické památky jsou dnes unikátní ukázkou mughalské architektury.\n\nPro svou historickou hodnotu bylo v roce 1986 přijaty na Seznam světového dědictví UNESCO.\n"}
{"id": "292134", "url": "https://cs.wikipedia.org/wiki?curid=292134", "title": "List Judův", "text": "List Judův\n\nList Judův (zkratka Ju nebo Jd) je krátký list (epištola) Nového zákona, jeden z tzv. obecných či katolických listů, tradičně připisovaný apoštolu Judovi. Byl napsán řecky nejspíše někdy mezi léty 80 a 130.\n\nList Judův se obrací ke křesťanům vůbec, a to jménem „Judy, služebníka Ježíše Krista a bratra Jakubova“ (Ju 1,1). Nemusí však jít o apoštola Judu, ale spíše o příbuzného Ježíše, který je uváděn v Mt 13,55 a Mk 6,3, o němž ovšem jinak moc nevíme. List je psán velice emfaticky jako důrazný apel na čtenáře, aby se vyhýbal „bezbožným lidem, zapsaným k odsouzení“ (Ju 4), protože by ho čekal stejný osud. O obsahu jejich učení list nemluví, někteří badatelé soudí, že šlo o donatisty nebo gnostiky.\n\nList cituje dva mimobiblické spisy, Ju 9 je možná citát z \"Nanebevzetí Mojžíšova\" a verše 14-15 citují proroctví z apokryfní \"Knihy Henochovy\", kterou uznává jen Etiopijská církev.\n\nPro pozdější datování listu svědčí zmínka o tom, co „předpověděli apoštolové“ (Ju 17) i uhlazený jazyk listu, pro časnější datování naopak to, že list se patrně cituje v 2. listu Petrově, že jej zmiňují už kolem roku 200 Klement Alexandrijský, Tertullian a Zlomek Muratoriho jako kanonický.\n\n\n\n"}
{"id": "292141", "url": "https://cs.wikipedia.org/wiki?curid=292141", "title": "Europol", "text": "Europol\n\nEuropol je organizace patřící pod Evropskou unii, která se zabývá prevencí a potíráním organizované trestné činnosti. Snaží se zefektivnit spolupráci jednotlivých členských zemí, a to zejména svojí informační i vzdělávací činností a policejním a soudním poradenstvím.\n\nNázev vznikl zkrácením slov \"European Police Office\" (Evropský policejní úřad).\n\n7. února 1992, při podpisu Maastrichtské smlouvy o Evropské unii, byl ujednán vznik Europolu, tehdy pouze obecně. Svou činnost zahájila organizace 3. ledna 1994 jako Europol Drugs Unit, EDU (protidrogová jednotka). Později se Europol začal zabývat také ostatními závažnými formami mezinárodní kriminality. Další úmluva o Europolu vstoupila v platnost v říjnu 1998. O činnosti Europolu v plném rozsahu však můžeme hovořit až od 1. července 1999.\n\nČleny Europolu jsou členské státy EU, některé další země ale mohou být přidružené. Organizace má sídlo v nizozemském Haagu.\nEuropol se zabývá potíráním kriminality a prosazováním práva v oblastech praní špinavých peněz a padělání, obchodu s drogami, vozidly, lidmi a kulturními statky, dále v oblasti terorismu, přistěhovalectví a ekologické kriminality.\n\nMezi činnosti Europolu patří výměna dat a informací mezi mezinárodními policejními úřady, poskytování odborných a technických informací, zpravodajská činnost (vytváření analýz a zpráv). Protože Europol nemá výkonnou moc, která by překračovala hranice států (nejedná se tedy např. o zatýkání apod.), funguje na principu mezinárodní strategické spolupráce.\n\nDo finančního fondu Europolu přispívají jednotlivé členské státy. Za hospodaření s finančními prostředky je odpovědný finanční kontrolor, jmenovaný správní radou. Ve správní radě je vždy jeden člověk z každého členského státu.\n\nEuropol se objevil ve filmu Dannyho parťáci 2 (Ocean's Twelve) kde je na stopě skupině, jež vede Danny Ocean. Představitelkou EUROPOLu je Catherine Zeta-Jones.\n\n\n"}
{"id": "292146", "url": "https://cs.wikipedia.org/wiki?curid=292146", "title": "Kantor", "text": "Kantor\n\nSlovo kantor (z lat. \"cantor\", zpěvák) může znamenat:\n\n\n\n"}
{"id": "292151", "url": "https://cs.wikipedia.org/wiki?curid=292151", "title": "Szewach Weiss", "text": "Szewach Weiss\n\nSzewach Weiss Ph.D. (hebrejsky שבח וייס‎, * 5. července 1935) je izraelský politolog, profesor a bývalý politik.\n\nNarodil se v Borysławi v Polsku (nyní na Ukrajině). S pomocí dětského oddělení Żegoty unikl holocaustu a v roce 1947 odešel do mandátní Palestiny. Studoval na Hebrejské univerzitě v Jeruzalémě, kde v roce 1961 získal titul bakalář v oboru mezinárodních vztahů, poté titul magistra a posléze doktora politologie a současně hebraistiky. V roce 1975 se stal profesorem na univerzitě v Haifě.\nV letech 1969–1981 byl členem městské rady Haify, poté byl ve volbách v roce 1981 poprvé zvolen do Knesetu za stranu Ma'arach. Mezi lety 1988–1992 byl místopředsedou Knesetu a v letech 1992–1996 jeho předsedou. Poslanecký mandát ztratil ve volbách v roce 1999.\n\nV roce 2000 se stal předsedou rady Jad Vašem. V letech 2001–2003 byl izraelským velvyslancem v Polsku.\n\nMluví hebrejsky, jidiš, polsky, rusky a anglicky.\n\n"}
{"id": "292157", "url": "https://cs.wikipedia.org/wiki?curid=292157", "title": "Fiat 500 (2007)", "text": "Fiat 500 (2007)\n\nNový Fiat 500 byl představen u příležitosti 50. výročí zahájení výroby původního typu 500, pro odlišení bývá někdy označován jako \"Nuova 500\" (česky nová 500). Fiat dříve vyráběl také model Cinquecento, což je italský výraz pro \"500\".\n\nFiat 500 vychází z konceptu \"Trepiuno\", představeného v roce 2004 na autosalonu v Ženevě. Po stránce vzhledu se od něj téměř neliší. Cílem bylo vytvořit retro automobil ve stylu nového MINI a Volkswagen New Beetle, avšak menší velikosti a s nižší pořizovací cenou. Automobil sdílí platformu s Fiatem Panda a druhou generací Fordu Ka. Všechny jmenované modely se vyrábí/budou vyrábět v polském závodě v Tychách. K dispozici je i sportovní verze Abarth. Od roku 2010 je k dispozici verze kabrio, která se prodává pod názvem Fiat 500C.\n\nV televizní reklamě na tento automobil zazněla skladba skupiny Dead Sara – \"Weatherman\".\n"}
{"id": "292160", "url": "https://cs.wikipedia.org/wiki?curid=292160", "title": "Kadence (rozcestník)", "text": "Kadence (rozcestník)\n\nSlovo kadence může být .\n\n"}
{"id": "292164", "url": "https://cs.wikipedia.org/wiki?curid=292164", "title": "Lipan podhorní", "text": "Lipan podhorní\n\nLipan podhorní (\"Thymallus thymallus\") je ryba obývající tzv. lipanové pásmo, jedná se o poměrně rychle tekoucí potoky a říčky s mnoha tůňkami a tůněmi. Lipan podhorní je známý svou hřbetní ploutví a podobně jako losos a pstruh také tím, že umí vyskočit do výšky pro hmyz, avšak obvykle hmyz sbírá jen z hladiny. Většinou platí pravidlo čím menší kolečko na hladině, tím větší lipan.\n\nTělo lipana je protáhlé, z boků lehce zploštělé. Typickým znakem je velká barevná praporovitá hřbetní ploutev, která je vzhledem k břišním ploutvím posunuta k hlavě. Mezi hřbetní a ocasní ploutví se nachází tuková ploutvička. Hlava je vzhledem k tělu poměrně malá, zakončená lehce zašpičatělými malými ústy spodního postavení. Zbarvení je stříbřité, hřbet poněkud tmavší. Šupiny jsou malé, v úplné postranní čáře je 74–96 šupin.\n\nLipan dosahuje délky mezi 40 až 50 cm, výjimečně i více než 60 cm. Průměrná hmotnost ryb se pohybuje okolo 0,3–0,4 kg. Největší zaznamenaný úlovek měl 72 cm a hmotnost 6,5 kg. Lipan se dožívá 6 až 7 let.\n\nLipan obývá proudící chladné podhorské toky bohaté na kyslík lipanového a pstruhového pásma. Vzácněji se objevuje také v chladných jezerech severní Evropy. Vyskytuje se v horských oblastech Evropy od Skandinávie až po Alp, včetně Britských ostrovů a části Ruska.\n\nV dospělosti tvoří potravu lipanů převážně larvy hmyzu, například larvy chrostíků, jepic, pošvatek a v neposlední řadě i larvy vážek. Lipani se též živí měkkýši jako je kamomil říční. Velmi vzácně uloví nějakou rybu, ale převážně se jedná o potěr, který je pro lipana snadnou kořistí. Nemalé procento potravy tvoří také hmyz spadlý na hladinu, případně líhnoucí se hmyz. Většinou však lipani hmyz sbírají jen v ranních a večerních hodinách. Výjimkou je podzim, kdy lipani potřebují nabrat živiny na celou zimu, a proto jsou aktivní po celý den.\n\nLipani pohlavně dospívají mezi druhým a třetím rokem života. Tření probíhá od května do června. Samice klade asi 3 mm velké jikry do jamek vytlučených do štěrkového dna. Počet jiker se pohybuje mezi 3000 a 6000 na jednu samici. K líhnutí potěru dochází přibližně dva týdny po výtěru v závislosti na teplotě vody.\n\nSpolu pstruhem obecným, duhovým a sivenem americkým je rybářsky nejvýznamnější rybu lipanového a pstruhového pásma. Mezi labužníky je oblíben pro kvalitu svého masa. Jeho maso má tuhou konzistenci, bílou až narůžovělou barvu, slabý specifický pach po tymiánu. Nemá žádné svalové kůstky. Po roce 2000 se výskyt lipana podhorního kriticky snižuje, proto je etické ulovené ryby vrátit vodě.\nDoba lovu.\n\nPodle rybářského řádu začíná sezona lovu lipana 16. června a končí 30. listopadu. Denní doba lovu je různá a je rovněž stanovena rybářským řádem. Hlavní okolnosti ovlivňující chování lipana a tedy jeho „braní“ jsou klimatické podmínky, roční období, denní doba, stádia měsíce, meteorologická situace a člověk – svou činností a rybářským tlakem. To vše ovlivňuje druh a množství organizmů ve vodě a okolí, vytvářejících potravní nabídku pro lipana, podle které se lipan také většinou chová. Během letních měsíců je nejlépe lovit navečer, přes den pak za mírného deště, když ještě není voda kalná. Pravá lipanová sezóna je od září, kdy je většinou možno úspěšně lovit po celý den. V každou denní a roční dobu je příznivé ustálené, bezvětrné počasí. Sebrání na hladině plovoucí suché mušky lipanem nesporně patří k nejkrásnějším zážitkům z rybolovu.\n\nLovební náčiní.\n\nNa mimopstruhových revírech se používá lehký dlouhý prut, vlasec o tloušťce 0,10 až 0,20 , háčky jemné (krystal), velikosti 14 až 18, jemně vyvážený splávek, jemná zátěž podle sílu proudu.\n\nNa pstruhových revírech se používá jemný muškařský prut v hmotnostních kategoriích muškařských šňůr od #2 do #4 podle způsobu lovu jako nymfování, lov mokrou nebo suchou muškou apod. Sestavení udice mohou upravovat „Bližší podmínky výkonu rybářského práva“ .\nLovební způsoby.\n\nNa mimopstruhových se loví na plavanou,na položenou - feeder nebo muškařením.\nNa plavanou hloubka má být seřízena tak, aby nástraha plavala těsně nade dnem, nebo se po dně ploužila. Na položenou bez splávku, prut se drží v ruce, vlasec mezi prsty, zásek následuje podle citu.\n\nNa pstruhových revírech je povolen výhradně jen lov na umělou mušku, nebo přívlači.\nNástrahy.\n\nNa mimopstruhových revírech jsou nástrahou vařené kroupy, těstoviny, rýže, sýr, larvy vodního hmyzu a živý hmyz, hnojní žížala, mouční a kostní červi a podobné nástrahy jako pro lov podouství,ostroretek, cejnů a plotic.\n\nNa pstruhových revírech jsou podle způsobu lovu nástrahou umělé mušky nymfa, mokrá muška a suchá muška. Počet umělých mušek může být podle způsobu lovu až tři, vázané na jednoháčcích o velikosti 16 až 20, „Bližší podmínky výkonu rybářského práva“ většinou stanovují použití háčků bez protihrotu nebo se zamáčknutým protihrotem.\nStanovená lovná míra: 30 cm, na některých revírech i 40 cm.\n\n"}
{"id": "292174", "url": "https://cs.wikipedia.org/wiki?curid=292174", "title": "Entomogamie", "text": "Entomogamie\n\nEntomogamie neboli hmyzosprašnost či hmyzosnubnost je opylování rostlin hmyzem (tzn. hmyz hraje roli opylovače). Hmyz je ke květu lákán barvou, kresbou a vůní květu, nektarem v nektáriích i množstvím pylu, který některým druhům hmyzu slouží jako potrava. Některé rostliny však pouze předstírají, že obsahují nektar (orchidee). Většina hmyzu zprostředkujícího opylení dnešních krytosemenných rostlin patří do tří velkých řádů: blanokřídlí, dvoukřídlí, motýli. Největší význam pro opylování v Evropě mají především včely a jiní blanokřídlí. Na rozdíl od much, brouků a motýlů sbírají dospělí jedinci blanokřídlého hmyzu nektar a pyl nejen k vlastní obživě, ale také kvůli výživě larev (tím se podstatně zvyšuje počet návštěv na květech).\n"}
{"id": "292179", "url": "https://cs.wikipedia.org/wiki?curid=292179", "title": "Rotterdam Open", "text": "Rotterdam Open\n\nRotterdam Open, hraný pod názvem sponzora ABN AMRO World Tennis Tournament, je profesionální tenisový turnaj mužů v nizozemském Rotterdamu.\n\nZaložen byl v roce 1972. Každoročně probíhá v únorovém termínu ve víceúčelové hale Ahoy Rotterdam na krytých dvorcích s tvrdým povrchem. V rámci okruhu ATP World Tour představuje úvodní událost sezóny kategorie ATP World Tour 500. Celková dotace činí 1 854 365 eur. Do soutěže dvouhry nastupuje třicet dva hráčů a čtyřhry se účastní šestnáct párů.\n\nPremiérový ročník 1972 vyhrál Američan Arthur Ashe. Následující sezónu se turnaj nekonal. Původně byl součástí okruhu WCT (World Championship Tennis) a poté se stal událostí okruhu Grand Prix. Od roku 1990 jej organizuje ATP Tour.\n\nV roce 1984 došlo k přerušení finálového utkání dvouhry mezi Čechem Ivanem Lendlem a americkým tenistou Jimmy Connorsem za stavu 6–0 a 1–0. Důvodem bylo ohlášení bombové hrozby. Lendl následně nebyl ochoten zápas dohrát.\n\nOd roku 2004 je ředitelem turnaje nizozemský wimbledonský vítěz Richard Krajicek.\n\nV roce navštívil rotterdamskou událost do té doby rekordní počet diváků, a to 115 894 osob.\n\nNejvíce singlových titulů získal Arthur Ashe (1972, 1975–76), když vyhrál třikrát. Spolu se Stefanem Edbergem (1986–87), Nicolasem Escudém (2001–02) a Robinem Söderlingem (2010–11) také drží rekord v zisku nejvíce triumfů za sebou, když všichni zvítězili dvakrát v řadě. Ve čtyřhře si nejvíce trofejí připsali Anders Järryd (1987, 1991, 1993, 1995) a Nenad Zimonjić (2009–10, 2012–13), oba po čtyřech výhrách.\n\n"}
{"id": "292180", "url": "https://cs.wikipedia.org/wiki?curid=292180", "title": "Mughalská říše", "text": "Mughalská říše\n\nMughalská říše (urdsky مغلیہ سلطنت, trans. \"Mughliyah Salṭanat\"), někdy též Mogulská říše (persky گورکانیان, trans. \"Gūrkāniyān\", turkicky \"Babür İmparatorluğu\") nebo říše Velkých Mughalů (Mogulů), byl v letech 1526–1858 turkický státní útvar na území Indického subkontinentu. Základy říše položil Bábur, vládce Kábulu. V bitvě u Pánípatu v roce 1526 porazil posledního dillíského sultána Ibráhima Lódího, čímž se mu otevřela cesta do Dillí a Ágry, budoucích center mughalského impéria. Báburův syn Humájún nadále pacifikoval sever Indie, rozsáhlá teritoriální expanze nastala za třetího mughalského císaře Akbara (vládl 1556–1605), který rozšířil říši od Gudžarátu po Bengálsko a Dakšin. Za Akbarovy vlády nastal rozkvět literatury, architektury, výtvarného umění i hudby. Jeho nástupci Džahángír a Šáhdžahán dále rozšiřovali a upevňovali stabilitu říše.\n\nS nástupem Aurangzéba na císařský trůn začal proces postupné ztráty stability a decentralizace říše. Souviselo to mj. s Aurangzébovou násilnou islamizací země, která kontrastovala s dosavadní náboženskou tolerancí Mughalů vůči neislámským tradicím. Uvnitř říše se začala formulovat lidová hnutí se silně protimughalskými postoji. Významnými odpůrci Mughalů byli zejména Džátové, Maráthové a sikhové. Ve druhé polovině 18. století mughalská říše ztratila postavení nejmocnější říše Indického poloostrova a s příchodem 19. století se stala loutkovým státem Britské říše. Posledním mughalským císařem byl Bahádur Šáh II., jehož čistě formální postavení bylo ukončeno v roce 1858 potlačením velkého indického povstání.\n\nV čele mughalské říše stál císař, který měl v rámci řízení státu rozhodující slovo. Říše byla rozdělena do provincií, v jejichž čele stál místodržící (\"súbédár\"). Ten měl pod sebou správce okresů, nejnižší správní jednotkou byla vesnice v čele se starostou. Základ ekonomiky státu tvořili rolníci, kteří do státní pokladny odváděli jednu třetinu (později polovinu a více) úrody. Nejčastější formou držení půdy byl džagír, tzn. státem dočasně propůjčená půda, která sloužila jako forma odměny za službu v armádě; držiteli džagíru (\"džágirdárovi\") byly z této půdy odváděny výnosy. Základní měnou Mughalů byla rupie. V mughalské říši se čile obchodovalo, kupci putovali karavanními i námořními cestami do okolních států i vzdálenějších zemí Afriky a Evropy. V mughalské říši vznikl sikhismus, dařilo se i dalším, hlavně lidovým náboženským hnutím vycházejících z islámu i hinduismu.\n\nZakladatelem Mughalské říše byl Bábur Zahíruddín Muhammad, v páté generaci potomek turkického dobyvatele Tamerlána a ve čtrnácté generaci potomek Čingischána. Báburův otec, Umar Šajch Mírza, byl vladařem Ferghány s centrem v Andižanu v dnešním východním Uzbekistánu. Když v roce 1494 zemřel, Bábur se ve svých 11 letech chopil vlády a již o dva roky později stál v čele vojenské výpravy proti Samarkandu, který byl v držení Uzbeků. Bábur nejenže neuspěl, ale během výpravy přišel i o rodný Andižan. Po několika potyčkách s okolními vládci se Bábur léta potloukal středoasijskými pouštěmi jen s několika stovkami nejvěrnějších vojáků. V roce 1504 se vydal dobýt Kábul, což se mu nakonec podařilo a rychle dokázal svou moc nad městem i přilehlými oblastmi upevnit. Pokusil se znovu dobýt Samarkand, avšak po třech neúspěšných výpravách namířil své ambice opačným směrem: k Indii.\n\nBábur si byl vědom toho, že říše na severu Indie mají početnější armády, než je ta jeho. Používal typickou taktiku kočovných národů založenou na rychlých a opakovaných výpadech proti nepříteli s následným stáhnutím do bezpečí. Díky kontaktům s osmanskými Turky získal i střelné zbraně, mnoha tehdejším vládcům severní Indie nedostupné. Obratnými politickými a zejména vojenskými kroky dobyl Péšávar a Láhaur. V roce 1526 se vydal na svou pátou, nejvýznamnější vojenskou výpravu. 21. dubna téhož roku v bitvě u Pánípatu porazil na hlavu mnohem početnější vojska lódijského sultána Ibráhima Lódího; sám Ibráhim Lódí v boji zemřel a stal se tak posledním sultánem dillíského sultanátu. Tímto činem se Báburovi otevřela cesta do strategicky významného Dillí a dále na východ. Ještě roku 1526 se Bábur tohoto města zmocnil a spolu s ním i Ágry, kterou učinil hlavním městem nově vznikající říše. Již roku 1527 se proti Báburově vojsku postavil jeden z nejsilnějších vladařů tehdejší střední Indie Rána Sánga, vládce Čittauru, který si chtěl podmanit a konsolidovat rádžpútské oblasti. V krvavé bitvě u Síkrí nakonec Rán Sángova armáda podlehla. Následujícího roku se Bábur vypořádal s afghánskými kmeny na západě. Bábur zemřel v relativně mladém věku 48 let v roce 1530. Své si patrně vyžádala nadměrná konzumace alkoholu a hašiše. Bábur po sobě zanechal rozsáhlé básnické dílo a především své \"Paměti\".\n\nPo Báburově smrti stanul v čele mughalské dynastie jeho syn Humájún. Po svém otci zdědil vládu nad mughalským panstvím, jeho tři bratři dostali mandát spravovat Kábul, Kandahár a Paňdžáb. I když jim Bábur přikázal, aby byli Humájúnovi podřízeni, pokusili se docílit samostatnosti. Jako největší Humájúnův protivník se však ukázal vrchní předák bengálských a bihárských Afghánců Šér Chán Súr. Ten vytáhl se svým vojskem proti Humájúnovi, který nebyl schopen protivníkovi čelit. Humájún se svým vojskem utrpěl dvě drtivé porážky (1539 u Čausy a 1540 u Kanaudže) a byl nucen uprchnout do Sindhu, kde se potuloval podobně, jako kdysi jeho otec v afghánské poušti. V roce 1542, kdy pobýval na dvoře rány Virsála v Umarkótu, se Humájúnovi narodil syn Akbar. Roku 1543 se Humájún pokusil vypravit do Kandaháru, avšak byl svým bratrem zahnán do Íránu, zatímco Akbar byl nucen zůstat v Kandaháru u svého strýce.\n\nV následujících letech se Humájún snažil získat vojenskou podporu perského šáha Tahmáspa, zatímco oblasti, které bývaly jeho otce, schopně ovládal Šér Chán. Tomu se podařilo v krátkém čase prosadit řadu reforem, které však nestihl zcela dovršit, protože už v roce 1545 zemřel. Jeho syn Islám Šáh Súr na jeho dílo navázal a navíc podnikl dobyvačné výpravy do Kašmíru a Bengálska, jeho smrt v roce 1553 však znamenala politické rozvrácení celé oblasti. Politické nestability dokázal obratně využít Humájún, který v roce 1553 dobyl Kábul a o dva roky později i Kandahár. Roku 1555 porazil posledního súrského panovníka Sikandara Šáha a v červenci téhož roku slavnostně vstoupil do Dillí a záhy na to i do Ágry. Roku 1556 Humájún zemřel po pádu ze schodů a do čela mughalské dynastie se postavil třináctiletý Akbar.\n\nAkbar, později zvaný Veliký, byl korunován 14. února 1556 v Kalánauru. Protože mu bylo teprve 13 let, faktické vlády se chopil regent Bajram Chán. Jen několik měsíců po Akbarově korunovaci musela mughalská dynastie čelit vpádu Hémúa, schopného ministra pocházejícím z bengálského dvora Ádila Šáha Súra, nástupce Isláma Šáha. Hémúova armáda se střetla s mughalskou armádou 5. listopadu 1565, a to opět u Pánípatu. Když byl ale Hémú zasažen šípem, jeho armáda se rozutekla a Mughalové slavili vítězství. Sikandar Šáh, nástupce Ádil Šáh Súra, padlého v boji roku 1557, raději před Mughaly kapituloval.\n\nAkbar začal fakticky vládnout v roce 1560 ve svých 18 letech. Započal s rozsáhlými politickými i náboženskými reformami. Jeho tolerantní postoje k různým náboženským tradicím vyvrcholily pokusem o vytvoření nového synkretického náboženství \"díne iláhí\". Nový císař si byl dobře vědom, že rozdrobená rádžpútská knížectví v oblasti Gudžarátu představují silné protivníky a zároveň potenciálně velice cenné spojence. Pokud si Akbar chtěl tato knížectví podrobit, byla zapotřebí spíše obratná politika než vojenská moc. Akbar proto nejdříve pomocí uplácení a sňatkové politiky uzavřel s povolnými rádžpútskými státy a státečky spojenectví, a pak si s podporou jejich vojsk začal podrobovat ostatní rádžpútské státy, které se vzmohly na odpor.\n\nPro Mughaly bylo klíčové podmanění Méváru, který byl branou do celého Gudžarátu a dále na jih do Dakšinu. Mévárská vojska se však nedokázala postavit Mughalům v otevřeném boji, proto se uchýlila do těžko dobytné pevnosti v Čittauru. Obléhání Čittauru Mughaly trvalo 4 měsíce, kdy dal Akbar vykopat dlouhé podkopy až k hradbám pevnosti, kam se měly umístit nálože střelného prachu, a zároveň nechal postavit kryté průchody k branám. Po dílčích neúspěších byl Čittaur dobyt 23. února 1568. Obyvatelé pevnosti hromadně páchali \"džauhar\", rážpútský válečný zvyk spočívající v sebeupálení žen a malých dětí; ostatní byli zmasakrováni. V roce 1569 si Akbar podmanil Ranthambhór i Káliňdžar. Tím si podrobil všechny rádžpútské státy, což se žádnému jinému muslimskému panovníkovi dosud nepodařilo. Po konsolidaci Rádžpútány začal Akbar vojenské tažení na Gudžarát, který si podmanil již roku 1573. V dalších letech dobyl Bengálsko, v osmdesátých letech připojil Kašmír, v letech devadesátých začlenil do mughalského panství Sindh, Urísu i Balúčistán. Všechna tato území si Akbar podmanil nejen silou, ale i obratnými politickými kroky, sňatky s princeznami protivníků a vysokými úplatky.\n\nKoncem 90. let Akbar vyslal svá vojska na jih, aby zpacifikovala dakšinské sultanáty. Roku 1599 si Mughalové podmanili Ahmadnagar, o dva roky později dobyli pevnost Asírgarh. Když Akbar v roce 1605 zemřel, strategicky důležité sultanáty Dakšinu Bídžápur a Gólkonda zůstávaly mimo mughalský vliv.\n\nPo Akbarově smrti nastoupil na trůn jeho syn Salím, který přijal jméno Náruddín Muhammad Džahángír. Brzy po korunovaci se proti jeho vládě vzepřel jeho syn Chusrau, který se spolčil s pátým sikhským guruem Ardžunem a začal s otevřeným vojenským odporem proti Džahángírovi. Džahangír však Chusraova vojska porazil, Chusraua oslepil a Ardžunua nechal uvěznit v Láhauru, kde guru zemřel na následky mučení. Tím si Džahángír způsobil trvalé nepřátelství sikhů, kteří od té doby aktivně vystupovali proti Mughalům. Džahángír nebyl u svých poddaných a dvořanů příliš oblíben, otevřené neposlušnosti se však dokázal obratně vyhýbat štědrými finančními dary a platy. Zdaleka nebyl tak silnou osobností jako jeho otec a i on byl vášnivý pijan. Klíčová událost v Džahángírově životě nastala v roce 1611, kdy potkal Mihrunisu (později známou jako Núr Džanáh), dceru perského přistěhovalce. Vzhledem k tomu, že byla vdaná, Džahángír nechal jejího manžela popravit, poté s Mihrunisou se oženil a zcela jí propadl. Núr Džanáh si časem vydobyla výsostné postavení v mughalské dynastii a její vliv byl mnohdy větší než panovníkův, zvláště po roce 1621, kdy už byl Džahángír vážně nemocen.\n\nDžahángír za své vlády usiloval o další rozšiřování mughalského panství, přestože nebyl příliš dobrý vojevůdce a vojskům osobně nevelel. I když vojenská výprava do Ásámu skončila nezdarem, úspěch Mughalové slavili v Paňdžábu (1615 dobyli pevnost Kángra) a v Kašmíru (1622 podrobením Kišváru). Mughalská armáda se několikrát střetla i s Portugalci, kteří přepadávali mughalské obchodní lodě ve snaze převzít kontrolu nad námořním obchodem mezi Indií a Evropou. To podnítilo mughalský dvůr k podpoře obchodníků z ostatních evropských národů, aby tak omezovali vliv a dominantní postavení Portugalska. V této době tak začínají první vážnější kontakty mezi Mughaly a Evropany, na jejichž konci stálo faktické podmanění mughalské říše Brity. Z Evropanů pobývajících v této době na císařském dvoře lze zmínit hlavně Williama Hawkinse a sira Thomase Roea, kteří zde strávil několik let vyjednáváním potřebných povolení pro obchodování britských obchodních společností.\n\nDžahángír zemřel v roce 1627 a dědic trůnu Šáhdžahán se nejdříve musel vypořádat se svým nevlastním bratrem Šáhrijárem a dalšími rivaly z okruhu Núr Džanáh. Šáhdžahánovi přitom výrazně pomohl jeho tchán Ásaf Chán, který Šáhrijára otrávil a ostatní rebely potlačil. Jejich pacifikací však rebelie proti Šáhdžahánovi zdaleka nekončily; roku 1631 svedl vítěznou bitvu se samozvancem Chán Džahán Lódíem, v letech 1629 a 1635 mughalská vojska zasahovala proti vzpouře rádžpútského rádži Džúdžhara Sinha. V roce 1635 přitom mughalské armádě velel budoucí následník mughalského trůnu mladičký Aurangzéb, který se už tehdy, ve svých sedmnácti letech, ukázal jako razantní a krutý vojevůdce. Když v roce 1631 zemřela Šáhdžahánova oblíbená manželka Mumtáz Mahal, císař nechal na její počest zbudovat monumentální mauzoleum Tádž Mahal.\n\nDalší vojenské výboje Šáhdžahán směřoval k jihu do oblasti Dakšinu, kde se nacházely sultanáty hlásící se z velké části k ší'itskému islámu, což sunnitským Mughalům nebylo příliš po chuti. Jako první Mughalové dobyli Ahmadnagar, který se koncem 30. let ocitl ve stavu hospodářské nestability a politické krize. Díky obratné taktice tak Mughalové relativně snadno získali kontrolu nad obrovským územím a rovnováha sil na Indickém subkontinentu se výrazně naklonila ve prospěch Mughalů. Sultáni Bídžápuru a Gólkondy mughalské moci proto raději ustoupili a nechali své říše začlenit do mughalského impéria „dobrovolně“.\nSprávou nad Bídžápurem a Gólkondou byl pověřen Aurangzéb. Jeho nulová náboženská tolerance vůči jakémukoliv jinému vyznání než ortodoxnímu islámu se ukázala být jako velký politický problém. Bořil hinduistické chrámy a násilím nutil obyvatele Dakšinu (ší'ity ani súfijce nevyjímaje), aby se přihlásili k ortodoxnímu islámskému učení, což vyvolalo u většiny obyvatel odpor. Šáhdžahán, ve snaze zamezit nestabilitě uvnitř mughalské říše kvůli náboženské intoleranci, Aurangzéba odvolal. Roku 1652 však Aurangzéb dobyl své pozice zpět a začal se v jižním Dakšinu osamostatňovat a posilovat své mocenské postavení; vojenskými výpravami si tentokrát plně podmanil Bídžápur i Gólkondu, dosud se těšící alespoň omezené samosprávě. Šáhdžahán nejvíce miloval svého prvorozeného syna Dáru Šikóha, jehož vychovával jako následníka. Dára Šikóh byl na rozdíl od Aurangzéba nábožensky tolerantní, zajímal se o filozofii a súfismus. Sepsal dokonce traktát \"Mísení dvou oceánů\", v němž poukazuje na společné rysy hinduistické a súfijské filozofie a mystiky. Když v roce 1657 Šáhdžahán onemocněl, mezi jeho čtyřmi syny se rozpoutal bratrovražedný boj. Vyvrcholil bitvou u Sámúgarhu 29. května 1658, kde se střetla muslimská vojska Aurangzéba, podporované jeho bratrem Murádem Bachšem, s vojsky Dáry Šikóha, podporované rádžpútskými armádami. Aurangzéb, který byl daleko lepší vojevůdce, Dáru Šikóha porazil a zajal.\n\nZ boje vyšel vítězně Aurangzéb, který nechal popravit své bratry Dáru Šikóhaa a Muráda Bachše, třetího bratra Šudžu vyhnal ze země a svého otce Šáhdžahána nechal uvěznit. Aurangzéb vešel ve známost jako krutý vládce, tyran a náboženský fanatik. S jeho příchodem na trůn skončila dlouhá doba náboženské tolerance Mughalů vůči ostatním náboženstvím. Kronikář Muhammad Hášim popisuje Arangzébovu krutost následovně:\n\nAurangzébovy dobyvačné výpravy a stále častější uplácení protivníků spotřebovávaly ohromné finanční i lidské zdroje, kterých se Mughalům brzy nedostávalo. Vysloužilí vojáci, na které stát uvaloval stále další poplatky, začali být nespokojeni se svou odměnou ve formě džagírů a požadovali raději hotovost. Státní úředníci to však vytrvale odmítali a tak džágírové po vzoru ostatních mughalských vojáků začali peníze získávat hlavně loupením a drancováním zemědělských usedlostí. Když stát na zemědělce navíc uvalil další daně, začali ze země hromadně odcházet. Následkem toho se začal v mnoha oblastech země šířit hladomor, kterému v letech 1702–1704 podlehlo okolo 2 milionů obyvatel.\n\nVzrůstající nespokojenost obyvatel mughalské říše byla kromě špatné ekonomické situace způsobena i snahami o násilnou islamizaci země. Aurangzéb totiž usiloval o vytvoření státu plně postaveného na islámské ortodoxii. Nesmiřitelná náboženská politika Aurangzéba vedla ke vzpouře rádžpútú, kteří byli dlouhou dobu jednou z klíčových opor mughalského impéria. Snad největším nebezpečím však byli pro Mughaly Maráthové, v jejichž čele stál Šivádží, Mughaly přezdívaný „horská krysa“. Šivádží plenil mughalská města a vytrvale unikal mughalské odplatě. Zemřel roku 1680 a dodnes je maráthskými nacionalistickými historiky oslavován jako hrdina a zakladatel maráthského státu.\n\nNebyli to však jen Maráthové, kteří se ve druhé polovině 17. století stavěli Mughalům na otevřený odpor. Hnáni různými motivy (náboženskými, nacionalistickými, politickými) začali proti Mughalům brojit Džátové, Aghánci, zmínění rádžpútové i zapřisáhlí nepřátelé Mughalů, sikhové. I když Aurangzéb disponoval v té době nejpočetnější armádou na Indickém subkontinentu, jen s vypětím všech sil se stačil vypořádávat se vzpourami na jihu a zároveň i severu země. Přes tyto nepříjemnosti dosáhla koncem 17. století mughalská říše největšího teritoriálního rozmachu.\n\nPočátkem 18. století začal v mughalské říši sice postupný, zato trvalý proces decentralizace, nestability a kulturního a sociálního úpadku. Po Aurangzébově smrti v roce 1707 se boje o nástupnictví zúčastnili jeho tři synové Muazzam, Azam a Kám Bachš. Vítězně z nástupnických bojů vyšel Muazzam, který přijal jméno Bahádur Šáh. Byl již pokročilého věku, panoval krátce (1707–1712) a jako vladař byl nerozhodný, avšak nábožensky tolerantnější než jeho otec. Dobytím sikhského centra Sirhindu se mu alespoň na čas podařilo pacifikovat sikhy, v jejichž čele po smrti Góbindy stanul Bánda. Nicméně sikhové, spojení s Džáty, vytvořili rozsáhlý protimughalský odboj a měli velkou zásluhu na stále pokračující nestabilitě mughalské moci. Bahádur Šáh zemřel v roce 1712 a zanechal po sobě čtyři syny, z jejichž boje vítězně vyšel Džahándár Šáh, podporován místokrálem Dakšinu a bývalým mughalským ministrem války Zulfikárem Chánem, který dlouhodobě usiloval o získání moci nad mughalským impériem. Nový mughalský panovník měl ze Zulfikár Chána strach, a proto tajně uzavíral dohody v jeho neprospěch. Zulfikár Chán se snažil o smířlivou politiku vůči Maráthům i rádžpútúm; jedna z prvních věcí, kterou podnikl, bylo opětovné zrušení daně z hlavy (\"džizja\"), kterou museli platit nemuslimové.\n\nV roce 1712 zahájil Farruchsijár, syn zabitého mughalského prince Azímuššána, proti Džahándár Šáhovi otevřený boj. Džahándárova a Farruchsijárova vojska se střetla 10. ledna 1713. Džahándárovi vojáci, morálně vyčerpaní a měsíce bez výplaty, nebyli s to účinně čelit vojsku Farruchsijára, které podporovala bihárská i iláhábádská vojska. Džahándára byl poražen a přinucen uprchnout do Dillí. Zdánlivý úkryt našel u Zulfikárova otce Asad Chána, jenž však Džahándára i Zulfíkar Chána vydal do rukou Farruchsijára, který oba muže popravil.\n\nFarruchsijár nastoupil na trůn v roce 1713. Jeho vláda byla poznamenána trvalými nesváry s vazírem Abdulláhem Chánem a jeho bratrem Sajjid Husain Alí Chánem, který na Farruchsijárově dvoře zastával post ministra války. Oba bratři totiž poskytli Farruchsijárovi nezbytnou vojenskou pomoc v době, kdy chystal útok na svého strýce Džahándára. Roku 1716 měli oba bratři, známí jako „bratři Sajjidovci“, podstatný podíl na drtivé porážce sikhů, jejichž vůdce Bánda byl zajat, oslepen a brutálně zabit. Po likvidaci sikhů se však bratři Sajjidovci spolčili s rádžpúty a hodlali uzmout Farruchsijárovi trůn. Po roce plném intrik došlo ke konečnému zúčtování: roku 1718 přitáhla k Dillí armáda bratrů Sajjidovců. Farruchsijár byl Sajjidovci zajat, oslepen, mučen a roku 1719 popraven. Novým císařem byl provolán Rafíuddaul.\n\nRafíuddaul však zemřel ještě v roce 1719 údajně na předávkování opiem, spíše však byl otráven Sajjidovci. Stejný osud potkal o několik měsíců později i jeho bratra a nástupce Šáh Džahána II. V Ágře se zatím vládcem prohlásil Neku Sijar, bratranec Džahándár Šáha, byl však zajat Sajjidovci a ve vězení zemřel. Za dalšího vládce mughalské říše byl vybrán osmnáctiletý princ Muhammad Šáh, vnuk Bahádura Šáha. Tento bázlivý a nerozhodný panovník však rovněž začal brzy podléhat kouření opia a alkoholismu. Spíše než státnickým povinnostem se věnoval dvorním zábavám, jako byly kohoutí zápasy a taneční představení. Vydržování obrovské armády a nákladný život dvora si však žádaly stálý přísun financí, na což opět doplatili hlavně zemědělci. Ti kvůli zvyšování daní houfně odcházeli hospodařit do okolních států, čímž jen urychlili rozpad mughalské říše. Sajjidovci, kteří předpokládali, že mladý, nezkušený a bázlivý panovník bude jen loutkou v jejich rukou, museli brzy čelit významnému protivníkovi – hajdarabádskému nizámu Ásafu Džáhovi I., bývalému místodržiteli Dakšinu. Ásafa Džáha o Dakšin kdysi připravili bratři Sajjidovci a nizám jen čekal na vhodný okamžik, aby se pomstil. Roku 1720 došlo mezi sajjidovskými a nizámovými vojsky k bitvě, ve které byl Husain Alí zabit a Andulláh Chán poražen.\nMuhammad Šáh, definitivně zbaven vlivu bratří Sajjidovců, místo aby činil nutná reformní, politická a vojenská opatření, se ještě více uzavřel na vlastním dvoře. Světlou stránkou tohoto stavu bylo, že dillíský dvůr se na chvíli opět stal významným střediskem indické kultury. Když se však mughalské moci oficiálně vzepřel Ásaf Džáh, následovaly další projevy odporu místodržitelů a panovníků jednotlivých oblastí. Stále větší samostatnosti se rovněž těšili navábové a mughalská vláda ztrácela kontrolu nad děním v říši, z čehož těžili zejména Britové a vzmáhající se maráthská říše, která rozšiřovala své panství od jižních oblastí Indie stále více na sever.\n\nKromě Maráthů na jihu museli Mughalové čelit dalšímu nepříteli, který se koncem 40. let objevil na severozápadě: byl jím Nádir Šáh, perský dobyvatel a zakladatel dynastie Afšárovců. Do Dillí byl proto povolán nizám, aby pomohl stanovit taktiku boje proti Nádir Šáhovi. Jeho doporučení však byla většinou bojkotována ministrem války Chánem Dauránem a císař, nevěda si s nastalou situací rady, se raději poněkud ukvapeně postavil do čela mughalských vojsk, což se později ukázalo jako fatální rozhodnutí. Armáda Nádir Šáha se s několikanásobně početnějšími mughalskými vojsky střetla u Karnálu v blízkosti Dillí 13. února 1739. Mughalské vedení tehdy zcela selhalo a nebylo schopno účinně vzdorovat nepříteli. Nádir Šáh s přehledem zvítězil nad mughalskými vojsky a barbarsky vyplenil Dillí; Nádir Šáhovi vojáci tehdy zmasakrovali kolem 110 tisíc obyvatel Dillí a město do základů pobořili. Nádir Šáhova kořist mimo jiné zahrnovala 700 milionů rupií, dále paví trůn, symbol mughalské moci, a vzácný diamant Kúhe núr. Muhammad Šáh se musel podřídit ponižujícím smlouvám Nádir Šáha a i když mu byla alespoň formálně navrácena moc, mughalská říše (resp. to, co z ní zbylo) se už z této rány nikdy nevzpamatovala.\n\nMughalská říše byla nyní ze severozápadu zcela nechráněna před nájezdy nepřátel, které na sebe nenechaly dlouho čekat. Nástupce Nádir Šáha, afghánský vládce a zakladatel Durránské říše Ahmad Šáh Durrání na Mughaly zaútočil roku 1748. Mughalové jen s velkým štěstím nápor afghánských vojsk odrazili. Ještě roku 1748 zemřel Muhammad Šáh a na jeho místo nastoupil mladý a stejně bázlivý Ahmad Šáh. Nedlouho po nástupu na trůn musel čelit novým vpádům Durráního, kterému radši postoupil obrovské území Paňdžábu i Multánu, než aby se s ním střetl v otevřeném boji. Tragická vnitropolitická situace způsobila, že se Ahmad Šáh zabýval spíše bojem s vlastní aristokracií, než s vnějšími nepřáteli. V roce 1754 byl císař oslepen a sesazen jedním ze svých dvořanů; trůnu se pak chopil Álamgír II., jeden ze synů Džahándára.\n\nÁlamgírův pokus o znovudobytí Paňdžábu skončil odplatou Ahmada Šáha Durráního; opět zcela vyplenil Dillí a nechal zmasakrovat hinduistické poutníky v Mathuře. Oslabená mughalská armáda již neměla proti Šáhu Durránímu šanci na úspěch, ale postavila se mu spojenecká maráthská vojska. V pořadí třetí bitvě u osudného Pánípatu došlo až v roce 1761, kdy byla maráthská vojska podporovaná zbytky mughalské armády poražena a zmasakrována. Na mughalském trůně mezitím roku 1759 vystřídal Álamgíra II. jeho syn Šáh Álam II.. Šáh Álam II. se ještě pokusil o zvrat v mocenském uspořádání Indie ve prospěch Mughalů, avšak decentralizovaná a vnitřně zcela rozvrácená říše se už nedokázala svým nepřátelům postavit. Po neúspěšném pokusu vypudit Brity z Biháru v roce 1764, který skončil porážkou císařského vojska, se stal Šáh Álam II. už jen loutkou v rukou svých dvořanů a spojenců. Roku 1788 byl oslepen samozvancem Ghulamem Kádirem a na trůn se mohl vrátit až s pomocí Maráthů. Od roku 1803 byl vzat pod ochranu Britů, kteří tak de facto převzali kontrolu nad zbytky mughalského panství. Šáh Alámův syn Akbar II. (vládl 1806–1837) strávil svou takřka třicetiletou panovnickou kariéru jako penzionář Východoindické společnosti.\n\nPoslední mughalský císař Bahádur Šáh II. nastoupil na trůn v roce 1838. Podobně jako jeho předchůdce byl už zcela pod vlivem Britů a jeho vláda se omezovala pouze na město Dillí. Vzhledem k tomu, že nedisponoval faktickou mocí se spíše než státnickým záležitostem věnoval poezii, kaligrafii a hudbě. V letech 1857–1858, v průběhu velkého indického povstání, byl rebelujícími lidovými hnutími formálně postaven do čela odporu. Sipáhiové se s Bahádur Šáhem II. opevnili v Červené pevnosti v Dillí, kterou však Britové obklíčili a brzy dobyli. Povstalci byli krutě potrestáni, Bahádur Šáh zajat a jeho potomci zastřeleni. Tím nastal definitivní konec mughalské říše. Poslední mughalský vládce byl poslán do vyhnanství a usídlil se v barmském Yankounu), kde zemřel v roce 1862.\n\nTak velká a kulturně rozmanitá země, jakou byla mughalská říše, si pro spravování země vyžadovala rozsáhlý úřednický aparát. Jelikož Mughalové pocházeli z kulturně odlišných tradic než Indové, byl mughalský správní systém syntézou arabsko-perských a indických způsobů vedení správy země. V počátcích mughalského panství byl správní systém říše převzat od dillíského sultanátu prakticky v nezměněné podobě. Bábur ani Humájún neměli příliš času na to, aby se věnovali novému uspořádání říše či správním reformám. První hlubší reformy v říši proto provedl až Šér Chán Súr, jehož správní systém z větší části převzali i Mughalové. Šér Chán Súr ustanovil za nejnižší správní jednotku \"parganu\" (něco na způsob evropského újezdu). V jejím čele stál \"ámil\", jenž zároveň zastával funkci výběrčího daní. Každý pargan měl ještě pokladníka a policejního strážníka (\"čaukídár\"). Několik pargan tvořilo okres (\"sarkár\") a okresy se sdružovaly do provincií (\"súba\") v čele s místodržícím (guvernérem; \"súbédár\"), jehož dosazoval panovník.\n\nŠér Chán Súr ustanovil několik ministerstev, jejichž úkolem bylo řídit jednotlivé obory státní správy. Jednalo se o ministerstvo diplomacie, armády, panovnických výnosů a archivu, spravedlnosti, pošty a špionáže a správy panovnického dvora. Mughalové tento systém později přejali v poněkud obměněné podobě. Ministři byli jmenováni císařem. V čele klíčového ministerstva financí stál \"díván\", nejvýznamnější ministři byli titulování termínem \"vazír\". V čele mughalské říše stál císař, který měl rozhodující slovo ve všech oblastech řízení státu. Následníkem trůnu se mohl stát pouze příslušník císařského rodu.\n\nSprávní reformy proběhly hlavně za třetího císaře Akbara. Kromě náboženské reformy se císař zaměřil na kontrolu událostí každodenního života. Jeho úředníci dohlíželi na svatební obřady (snažili se zamezit svatbám, k nimž nedala nevěsta souhlas, sňatkům dětí apod.) i prostituci (všechny prostitutky byly prohlíženy lékařem a v rámci každého města měly vymezený prostor působnosti). Akbarův nejvýznamnější přínos však byl v oblasti reforem daňové správy, konkrétně v rozdělení půdy v říši. Byly ustanoveny dvě formy vlastnictví půdy: \"džagír\" a \"chálísa\". Zatímco termínem chálísa byla označována čistě státní půda, džagír byl zapůjčen jako odměna (viz platové systémy). Zvláštnímu postavení se těšili zamíndárové, tedy šlechtici, kteří půdu vlastnit mohli. Na pořádek v říši dohlížela policie, rozdělená na městskou (\"kótvál\"), okresní (\"faudžár\") a vesnickou (\"čaukídár\").\n\nVe správě a ekonomice státu byla na prvním místě kontrola financí, které plynuly hlavně ze zemědělství. Daně rolníků činily jednu třetinu úrody, kterou rolníci odváděli nejdříve v naturální, později v peněžní formě. Císař Šáhdžahán později tento stav upravil na jednu polovinu, což výrazné zhoršilo životní úroveň rolnictva.\n\nZpočátku se ukázala jako velký problém dlouho zavedená praxe, že místodržící jednotlivých oblastí i vyšší státní úředníci nakládali s vybranými daněmi dle libosti. Spravované oblasti totiž často považovali za vlastní. Reformami císaře Akbar se však místodržící a vůbec všichni úředníci stávali zaměstnanci státu, tzn. lidmi s konkrétními úkoly a povinnostmi. V čele finančního úřadu stál \"díván\".\n\nV mughalské říši obíhaly tři hlavní druhy mincí: zlatý muhr, stříbrná rupie a měděný dám. Směnný kurz těchto mincí byl určován aktuálním kurzem kovů, ze kterých byly vyrobeny; vlastní mince si ve státní mincovně totiž mohl razit každý, kdo těmito kovy disponoval. Pro ty nejmenší transakce se v některých částech Indie používaly kaurí (tzn. lastury drobného mořského plže \"Cypraea moneta\") nebo nejedlé mandle z Persie. Hodnota těchto směnných prostředků však byla velice nízká, obyčejně se několik tisíc takovýchto drobných platidel směňovalo za jednu rupii. Poměrně běžné byly směnky (\"hundí\"), jejichž vystavování zprostředkovávali sarráfové, „penězoměnci“.\n\nI když se lichva neslučuje s \"Koránem\", v mughalské říši bylo velmi rozšířeno. Vysoké částky si od poskytovatelů úvěru, kteří pocházeli hlavně z kastovní vrstvy banijů, půjčovali jak nejvyšší státní úředníci, tak zemědělci, kteří potřebovali finance hlavně v době, kdy bylo třeba včas zasít. Banijové svými půjčkami pomáhali k oběhu peněz mezi nejnižšími vrstvami obyvatel a státní pokladnou. Úroky půjček se pohybovaly kolem jednoho a čtvrt procenta měsíčně.\n\nV zemi platil princip odměn zvaných džagír. Džagíry byly v podstatě úděly, které však svým majitelům nesloužily jako základny moci, ale byly spíše formou odměny za poskytované služby (zejména vojenské, případně i jiné). Džagíry byly zásadně nedědičné a jejich držiteli byli většinou vojáci (\"mansabdáři\"), kteří se živili výhradně z výnosu těchto půd. Ve druhé polovině 16. století byl učiněn zásadní krok v budování jednotného systému platového a mocenského hodnocení. Tehdy byly zavedeny mansaby, hodnostní stupnice udávající výši platu jeho držitele a zároveň počet členů vojenské jízdy a zvířat pro armádu, které musel daný člověk vydržovat. Mansab byl od konce 16. století vyjadřován dvěma čísly, kdy první udávalo výši platu dále odvozovaného z tabulek a druhé počet vydržovaných jezdců (např. 300 / 200).\n\nJiž v době zrodu mughalské říše začali Mughalové s čilým obchodem. Po dobytí Gudžarátu získali přístup k moři, avšak narazili tam na Portugalce, kteří viděli v mughalských obchodních lodích konkurenci. I když Mughalové vlastnili obchodní lodě, neměli válečné loďstvo. Portugalci se snažili zabránit indickým kupcům v obchodování, což mělo za následek mughalskou podporu ostatních evropských národů. Na větší odpor se mughalští úředníci však nezmohli; spokojili se vybíráním daní z obchodu, které plynuly od každého obchodníka bez rozdílu. Trvalé snahy Portugalců o omezení námořního obchodu Mughalů měly za následek obnovení a opětovný rozkvět karavanních stezek do Kašmíru, Persie i dalších končin. Mimo tyto země mughalští kupci obchodovali i s africkými státy (hlavně skrze přístavy v Rudém moři), s Cejlonem či např. s Molukami.\n\nJednou z nejobchodovanějších komodit byly látky a textilie, které se dovážely z Persie a Číny a putovaly i dále do Evropy. K vývozním komoditám mughalské říše patřilo hlavně indigo a koření (hlavně pepř). Zatímco Evropa byla na dostatku některých komodit závislá, mughalská říše byla soběstačná a z Evropy proto do mughalské říše mířilo hlavně luxusní zboží jako byly šperky apod. Úpadek portugalského impéria na Indickém subkontinentu na přelomu 16. a 17. století vydláždil cestu k mezikontinentálnímu obchodu dalším evropským národům, zejména Nizozemcům (Nizozemská Východoindická společnost), Britům (Britská Východoindická společnost) a Francouzům (Francouzská Východoindická společnost).\n\nVeškerá moc se v říši soustředila do rukou panovníka a jeho dvoru, takže hlavní město bylo i přirozeným mocenským a politickým centrem země. Hlavním městem mughalské říše byla z počátku Ágra, kterou Bábur vydobyl od Lódiů. Akbar však začal počátkem 70. let 16. století s výstavbou nového hlavního města Fatehpur Sikrí v Uttarpradéši, odkud se chystal vládnout. Město se však ukázalo jako nevhodné z toho důvodu, že bylo příliš daleko od severozápadních hranic říše, odkud hrozilo největší nebezpečí útoku, významnou roli hrál i nedostatek vody. Akbar se proto i se dvorem usídlil v Láhauru. Akbarův syn Salím (pozdější císař Džahángír) na krátký čas prosadil za hlavní město Iláhábád, odkud nějakou dobu podnikal vojenské výboje. Císař Šáhdžahán,který dal postavit některé z nejvýznamnějších mughalských staveb, nechal po smrti své milované manželky vystavět Šáhdžahanabád (součást Dillí) a Červenou pevnost, kam i s mughalským dvorem přesídlil roku 1648. Šáhdžahanabád se stal symbolem mughalského majestátu a byl hlavním městem Mughalů až do konce mughalské dynastie.\n\nUž první císař Bábur, z jehož pera se dochovaly cenné \"Paměti\" (\"Báburnáme\") psané v uzbecké turečtině, přizval ke dvoru do Ágry řadu učenců a umělců (hudebníků, výtvarníků, literátů, ...) z okolních zemí, kteří zde rozvíjeli různé druhy umění. Pro neustálé válčení, které zaměstnávalo větší část indické společnosti, však k výraznějšímu rozvoji uměleckých oborů nedošlo. Ani za Humájúnovy přerušované vlády nedošlo ke vzniku významnějších uměleckých památek a k plnému rozkvětu kulturního života mughalské říše došlo až za Akbara. Akbar, milovník učenosti a výtvarného umění, kulturu všemožně podporoval. V jeho době zažila rozkvět mughalská miniatura, která byla nejdříve doplňkem literárních spisů, časem se však osamostatnila.\n\nV mughalské říši vznikl unikátní druh hudby, který kombinoval hudební prvky vycházející z muslimských a hinduistických tradic. Rozkvět zažila poezie psaná hlavně v perštině ale i např. v hindštině a dalších indických jazycích. Básně v perštině dokonce skládali i Indové, jejichž rodnou řečí perština nikdy nebyla. V roce 1545 vznikl kroužek Osmi pečetí, který tvořilo osm básníků skládajících chvalozpěvy na boha Kršnu a jeho blízké. Kršnovské písně brzy zlidověly a začaly vznikat i v Bengálsku, kde je dokonce skládali i muslimové.\n\nV klasické bhaktické poezii vynikl hlavně Tulsídás a jeho dílo \"Jezero činů Rámových\" (\"Rámčaritmánas\"), ve kterém nově zpracoval tematiku \"Rámájany\". Za Aurangzéba začal kulturní úpadek, který se postupně projevil ve všech kulturních a uměleckých oblastech. Aurangzéb nechal odstraňovat všechna vyobrazení živých bytostí, mj. nařídil strhnout nástěnnou malbu na zdi ve Fatéhpur Síkrí. Ústup perské literatury alespoň vytvořil prostor pro částečný rozmach literatury psané v urdštině, jejímiž centry se staly Dillí a později Láhaur.\n\nAlespoň částečná renesance kulturního života mughalského dvora nastala za Muhammada Šáha.\n\nMughalská architektura vynikala okázalostí, propracovaností a unikátní syntézou několika architektonických slohů, zejména islámského, perského a indického. Náznaky míšení těchto architektonických stylů se objevily již v době dillíského sultanátu, avšak naplno se začaly prolínat až za dob Mughalů. Jednou z prvních staveb mughalského architektonického slohu je Humájúnova hrobka v Novém Dillí, jejíž stavba započala roku 1564. Město Fatehpur Sikrí, které bylo založeno roku 1569, již představuje jeden z nejvýznamnějších klenotů mughalského architektonického slohu. Vrcholným představitelem mughalské architektury však zůstává Tádž Mahal, který nechal v první polovině 17. století vystavět Šáhdžahán.\n\nMughalský architektonický sloh se rozvíjel hlavně od poloviny 16. do konce 17. století, poté začal ztrácet na okázalosti i originalitě. Důvodem byla hlavně ohromná nákladnost staveb, která dosáhla vrcholu za Šáhdžáhána, kdy byl za základní dekorativní prvek považován drahý bílý mramor vykládaný polodrahokamy či dokonce drahokamy. Vedle bílého mramoru je klasickým stavebním materiálem mughalských staveb červený pískovec, který je v rámci světové architektury jedinečný a pro Indii typický. Úpadek mughalské architektury tedy šel ruku v ruce s úpadkem mughalské říše. Do dnešní doby se zachovalo kolem 400 mughalských staveb rozmanitého druhu, například pevnosti, hrobky, zahrady, mešity, minarety, městské brány a hradby, paláce a mosty. Centry mughalské architektury byly hlavně Ágra, Láhaur, Kábul, Dillí, Iláhábád, Ádžmer, Mándú a Burhánpur.\n\nNa území mughalské říše existovalo velké množství různých náboženských proudů, které spolu vstupovaly do kontaktu a vzájemně se ovlivňovaly. Sami Mughalové byli muslimové a již Akbar si byl velmi dobře vědom, že pokud chce ustanovit vládu nad oblastmi s pevnými kořeny v neislámských tradicích, musí být jeho postoj k jiným náboženstvím přinejmenším tolerantní. Proto brzy po nástupu na trůn odvolal daň z hlavy a zrušil zdanění hinduistických poutníků; hinduisté přijali tyto ústupky s nadšením a Akbar si tak zajistil jejich přízeň. Sám Akbar se zajímal o různá náboženská a duchovní hnutí nejen indického původu (na jeho žádost zavítaly do mughalské říše mj. tři jezuitské misie – jednu z nich vedl Antonio Monserrate, jehož zápisky jsou cenným historickým pramenem). Akbar se pokusil o vytvoření umělého synkretického náboženství \"Díne iláhí\" („náboženství (pravé) zbožnosti“), které si však nikdy nevytvořilo širší základnu stoupenců.\n\nTolerantní politika Mughalů vůči jiným náboženským a myšlenkovým směrům byla razantně přerušena v době vlády Aurangzéba (1658–1707). Ten se pokusil o násilnou islamizaci všech obyvatel mughalské říše a chtěl z ní učinit stát na čistě islámských základech. Aurangzéb začal s islamizací postupně, avšak razantně: nejdříve zakázal slavit neislámské svátky a nechal zavést islámský kalendář. Úředníky z řad rádžpútů posílal na službu do nejvzdálenějších končin říše a do jejich úřadů dosazoval zastánce islámské ortodoxie. Jeho snahy vrcholily v roce 1679, kdy znovu zavedl daň z hlavy a všem neislámským obyvatelům země vyhlásil svatou válku (\"džihád\"). Tato náboženská politika se ukázala jako velmi problematická. Po Aurangzébově smrti se sice začala tolerance Mughalů vůči neislámským tradicím opět zvětšovat, nicméně v říši už byla rozšířena lidová hnutí vymezující se proti Mughalům, které chápala jako cizince. Tato Mughalům nepřátelská hnutí jen přispěla k vnitřní nestabilitě říše.\n\nU běžných obyvatel se těšila velké oblibě hlavně náboženská lidová hnutí, mnohdy vykazující synkretické prvky mezi indickou a arabskou tradicí. Za súfijské řády (\"taríky\") působící v mughalské říši lze jmenovat čistíju, nakšbandíju nebo kádiríju. Vedle těchto tradičních arabských hnutí koexistovala hnutí vycházející z indických tradic, a to především hnutí jógická, bhaktiová, šaktická, rámaistická nebo kršnaistická. V průběhu 16. století se začala formovat nábožensko-sociální skupina, která v následujících staletích sehrála velmi významnou roli zejména v protimughalském odboji – byli to sikhové a jejich náboženství zvané sikhismus. Prvním sikhským guru a zakladatelem sikhismu byl Guru Nának.\n\n\n\n"}
{"id": "292185", "url": "https://cs.wikipedia.org/wiki?curid=292185", "title": "Pavel Smetana (malíř)", "text": "Pavel Smetana (malíř)\n\nPavel Smetana (* 24. července 1960, Ústí nad Labem) je český malíř, umělec v oblasti interaktivních medií a videoartu, režisér, pedagog.\n\n\n\nZprvu se zabýval abstraktní malířskou tvorbou, vytvářel olejomalby a akryly, ale také malby využívající dehet a asfalt pomocí plynového hořáku. Další cyklus obrazů vznikal odléváním krytů kanálů z Paříže a Prahy do průhledné pryskyřice či dehtu.\n\nPro jeho raná díla je charakteristická monumentálnost. Je autorem několika velkoformátových instalací ve veřejném prostoru (např. 1000m malby na plátně v pařížském nádraží Saint-Lazare, malby na dopravním nadzvukovém letadle Concorde). Vytvářel také mobilní zvukové sochy a dekorace pro baletní představení.\n\nOd konce osmdesátých let se rovněž aktivně zabývá videoartem a počítačovou tvorbou, původně pod vlivem Dona Foresty, pedagoga a teoretika mediálního umění. K videoartu se poprvé dostal ve Francii.\n\nV 90. letech experimentuje v oblasti interaktivních médií se zaměřením na bio-feedback, vytvořil instalace \"The Room of Desires\" (Pokoj přání), \"The Mirror. The Cyber-Portrait of Dorian Gray\" (Zrcadlo. Kyber-portrét Doriana Graye) \"Lilith\" a Mobile Musical (1991), což byla autorova první počítačem řízená interaktivní instalace.\n\nV roce 2005 režíroval na festivalu ENTERmultimediale představení \"V.I.R.U.S.\", propojující současný tanec, laser a herní technologie. Svá umělecká díla a instalace vystavoval na mnoha místech v Evropě, Asii a Americe: Paris 2087, CONCORDE 001, Mobiles Musicaux, Imaginäres Hotel, PT Multimedia, Bioart a další.\nPůsobí jako ředitel Mezinárodního centra pro umění a nové technologie CIANT v Praze, které založil roku 1998, je koordinátorem a tvůrcem projektů, národním koordinátorem mezinárodních tvůrčích pobytů mapXXL.\n\n"}
{"id": "292187", "url": "https://cs.wikipedia.org/wiki?curid=292187", "title": "Chaluca", "text": "Chaluca\n\nChaluca (hebrejsky חלוצה) bylo starověkým nabatejským městem, které leželo na kadidlové stezce v Negevské poušti a bylo zřejmě jedním z nejstarších a nejdůležitějších nabatejských měst; už ve 2. století př. n. l. je zmiňuje Klaudios Ptolemaios. O jejím významu svědčí i to, že byla zakreslena v mnoha starověkých mapách (např. Tabula Peutingeriana). V 6. století n. l. se v Chaluce nacházelo biskupské sídlo.\n\nPo první světové válce v blízkosti Chalucy vznikla malá arabská vesnice Al-Chalca, jejíž domy byly postaveny z trosek starověkého města. Ve stejné době místo prozkoumali archeologové Leonard Woolley a Thomas Lawrence (1915). Další výzkum byl proveden až roku 1973 a vedl jej Avraham Negev. Byly objeveny věže, divadlo, mauzoleum a pec na vypalování keramiky.\n\nRoku 2005 byla Chaluca spolu s dalšími nabatejskými pouštními městy (Avdat, Mamšit a Šivta) zapsána na seznam světového dědictví UNESCO.\n\nJméno zaniklého města inspirovalo pojmenováno písčitého regionu ležícího západně odtud, zvaného Cholot Chaluca.\n\n"}
{"id": "292195", "url": "https://cs.wikipedia.org/wiki?curid=292195", "title": "Duběnkový inkoust", "text": "Duběnkový inkoust\n\nDuběnkový inkoust (také železoduběnkový, železogalový inkoust) je inkoust fialovo-černé barvy, vyráběný ze solí železa a taninů z rostlinných zdrojů, zejména duběnek. Jde o organokovovou sloučeninu rozptýlenou ve vodě, ve které je stabilizována pojivem, které zajišťuje rozptýlení pigmentu v roztoku. V Evropě byl běžně používán od 12. do 19. století.\n\nReakce zajišťující vznik tohoto inkoustu je doložená od dob Plinia (23–79), který používal skalici zelenou jako léčivo a dokazoval ji pomocí tříslovin.\n\nI když byl duběnkový inkoust pravděpodobně znám velice dlouho, není jisté, od kdy se používá masivně. První zmínky jsou v knize Encyklopedie sedmi svobodných umění od Martiana Capelly z patnáctého století. Není jisté, kdy došlo k přechodu z inkoustu vytvářeného ze sazí na duběnkový inkoust, ale ve vrcholném středověku byl hlavním inkoustem inkoust duběnkový. Hlavním důvodem přechodu byla pravděpodobně jednoduchá příprava duběnkového inkoustu.\n\nRozlišit starý duběnkový inkoust není jednoduché a jistě jde určit jedině chemickou analýzou (například detekcí železa), protože duběnkový inkoust časem bledne a může připomínat inkoust vytvořený ze sazí s příměsí nebo inkoust sépie.\n\nOd 18. století se objevovala snaha vyrábět duběnkový inkoust tovární výrobou, zároveň s tím se objevovala snaha nahrazovat původní barvivo (železogalové soli) levnějším substituty, nejčastěji indigem, ovšem takovéto inkousty nedosahovaly kvalit starších ručních inkoustů a rychle bledly. Větší změna přišla v roce 1856, kdy si August Leonhardi (drážďanský výrobce inkoustu) patentoval alizarinový inkoust, do kterého bylo přidáváno barvivo alizarin obsažené v mořeně barvířské. Od jeho přidávání se záhy upustilo, protože bylo nadbytečné. Podstatnou změnou bylo přidání kyseliny sírové obsažené v roztoku indiga, připraveného z indigového prášku (ve vodě jinak nerozpustného) a dýmavé kyseliny sírové (olea). Kyselina sírová zabraňovala předčasné oxidaci inkoustu. Tento inkoust měl pak zelenomodrou barvu, způsobenou právě roztokem indiga, oxidací na vzduchu postupně zcela zčernal. Později se i do těchto inkoustů přidávalo zelené umělé barvivo. O deset roků později si nechal patentovat i antracenový inkoust, který se z alizarinového postupným zdokonalováním vyvinul, za použití nově vynalezených syntetických barviv předběžných, v tomto případě vesměs fenolové modři. Po přidání kyseliny byl ihned po napsání text velmi bledý, proto bylo nutné přidávat předběžné barvivo, původně výše uvedený roztok indigového prášku, později umělá barviva. Zelená skalice se později nahrazovala chloridem železitým. Inkoust se konzervoval fenolem nebo kyselinou salicylovou.\n\nTyto inkousty se používaly v podstatě až do 2. pol. 20. stol. V Československu je vyráběl znárodněný podnik Gama, později Koh-i-noor. Poslední inkoust tohoto typu se u nás přestal běžně vyrábět cca před 10 lety (pod označením dokumentní inkoust), z důvodu zpřísnění evropských norem na požívání tzv. nebezpečných chemických látek. Dnešní dokumentní inkoust je postaven na pigmentech, podobně, jako např. také původně železitoduběnkový modročerný inkoust fy. Pelikán, či Lamy. Průmyslově se vyrábí již jen v Anglii, některými specializovanými manufakturami v Německu, případně i na zakázku.\n\nSvým složením je duběnkový inkoust organokovová sloučenina rozptýlená v podobě suspenze v roztoku. Při nanášení na papír se pevně váže do vláken celulózy, proto nejde smýt vodou. Při psaní na pergamen se váže na kolagenní vlákna, díky čemu se nestírá, na rozdíl od inkoustů založených na sazích. Vzhledem k mechanismu adheze se dá seškrábat, tím se ale poškozuje horní vrstva pergamenu. Pergamen, ze kterého byl původní text seškrábán se nazývá palimpsest.\n\nTento inkoust je vůči papíru agresivní, jednak schopností taninu vázat se na bílkoviny a katalyticky je hydrolyzovat, nebo katalyticky oxidovat podklad při přeměně železnatých iontů na železité.\n\nInkoust se připravoval nedlouho před psaním, protože se nedá příliš dlouho skladovat – při dlouhém skladování vytváří shluky na dně nádoby. Také může vysychat okolní kapalina.\n\nStarý duběnkový inkoust jde napodobit směsí chemikálií, které tento inkoust připomínají. Bylo toho zneužito při tvorbě Rukopisu zelenohorského.\n\nV knihovně metropolitní kapituly u sv. Víta na Pražském hradě se pod jménem „A se černilo staviti“ \"(Takto se připravuje inkoust)\" zachoval ve větším staroruském sborníku vevázaný následující návod, pocházející z doby 15. až 16. století, jenž se do českých zemí dostal až z Moskevské Rusi:\n\n\"„Opatři stejné váhové množství duběnek a višňové pryskyřice, pryskyřici namoč za dorůstajícího měsíce – 5. nebo 11. dne – do medoviny v množství, které se vejde do tří vaječných skořápek, nebo do vody a nech máčet dva týdny. Duběnky roztluč na prášek a prosej sítem. Pak vezmi nevelké železné desky, dlouhé dva nebo tři prsty a široké jeden prst a v počtu dvaceti nebo třiceti je pomocí provázku upevni na dřívko a zavěs do nádoby (s připravenou tekutinou). Míchej dvakrát denně po dva týdny. Pak přilej tři lžíce vína a dvě lžíce čerstvého medu bez voštin. Inkoust slij tehdy, až získá černou barvu, když je nebe čisté a jasné. Vydrží pak dva nebo tři roky i déle.“\"\n\nTanin vzniká v rostlinách jako produkt sekundárního metabolismu sloužící k ochraně rostlin proti parazitům a proti okusu (tanin má nepříjemnou hořkou a svíravou chuť). Vyskytuje se ve většině částí rostlin, ve významném množství v kůře a ořeších. Největší množství je ale v duběnkách, odtud pochází název inkoustu. Tanin má schopnost vázat se na proteiny a další látky, čehož se využívá mimo jiné k činění kůží.\n\nV duběnkovém inkoustu se tanin částečně hydrolyzuje na své monomery, proto se na železo váže tanin i kyselina gallová. Složitá molekula taninu se rozkládá působením vysoké teploty během přípravy.\n\nHydrát síranu železnatého, FeSO. 7 HO, je druhou nezbytnou složkou tohoto inkoustu. Při reakci s taninem vytváří barevný pigment. Mezi historické názvy patří zelený vitriol a atramentum (z latiny – černidlo), triviální název je zelená skalice.\nZelená skalice je prokazatelně známá od prvního století našeho letopočtu, nejstarší rozdělení skalic ale pochází ze šestého století před naším letopočtem ze sumerského slovníku. (Sumerský jazyk byl v té době chrámovým jazykem).\nSkalice se získávala především z dolů, kde se zvětráváním uvolňovala z hornin a vytvářela bílé povlaky. Síran železnatý se v přírodě vyskytuje i jako minerál melanterit.\n\nŽeleznaté soli se dají připravit i reakcí hřebíků se slabou kyselinou. V současné době je tato skalice běžně dostupná v drogériích jako výživový doplněk, jako čistidlo odpadních vod nebo na odstraňování mechu.\n\nSíran železnatý může obsahovat příměsi síranu železitého, protože jeho obsah nemá vliv na tvorbu inkoustu. Část železnatých iontů časem přechází na ionty železité.\nDříve se myslelo, že k tvorbě pigmentu je nutné spolupůsobení iontů mědi a železa, což se odráží v radách přidávat do zelené skalice skalici modrou, nebo aspoň inkoust vařit v měděném kotli. Měďnaté ionty ale podle moderních výzkumů vliv nemají. Tento mýtus mohl vzniknout ze špatné rozlišitelnosti zelené a modré skalice v přírodním stavu. Přírodní modrá skalice je navíc často kontaminována skalicí zelenou, proto může také dávat černé zbarvení při reakci s taninem. Anglický výraz copperas označující zelenou skalici ukazuje na záměnu těchto sloučenin (\"copper\" – měď)\n\nVětšina inkoustů se vyrábí z vody. Její příměsi mohou negativně ovlivnit výsledný produkt, proto se v minulosti doporučovala voda dešťová, v současnosti je nejlepší pro přípravu destilovaná voda.\n\nNěkdy se používalo víno, pivo nebo ocet, protože se věřilo, že jde o čistější tekutiny. Alkohol navíc působí jako konzervant a snižuje povrchové napětí inkoustu, proto se s ním pak lépe pracuje. Alkohol se ale při vaření rychle vypařuje, takže je nutné část přidat až po dokončení přípravy.\n\nArabská guma je pryskyřice získávaná z některých druhů akácií, které rostou v severní Africe. Jde o dobře stravitelnou směs sacharidů a glykoproteinů, která se používá v potravinářství jako stabilizátor (E 414). Dále se využívá jako lepidlo na poštovních známkách, jako součást klovatiny, nebo jako fixativ v malířství. V duběnkovém inkoustu pomáhá udržet pigment v tekutině tím, že zabraňuje jeho usazování.\n\n\n"}
{"id": "292199", "url": "https://cs.wikipedia.org/wiki?curid=292199", "title": "Fiat Sedici", "text": "Fiat Sedici\n\nFiat Sedici je automobil s karoserií crossover, který kombinuje hatchback s SUV. Název zdůrazňuje pohon všech kol – \"Sedici\" znamená italsky 16, tedy 4x4. Nájezdové úhly činí 20,3° vepředu a 32,1° vzadu, světlá výška 19 cm. Jedná se o mírně upravený model Suzuki SX4. Design navrhl Giorgetto Giugaro, od SX4 se liší tvarem nárazníků, masky chladiče a bočních částí.\n\nSystém pohonu všech kol má tři režimy – pohon předních kol, automatický pohon všech kol a rozdělení momentu pevném poměru 50:50. Na některé trhy (např. SRN) se dodává i verze s pohonem pouze přední nápravy.\nModel Sedici byl oficiálním vozidlem XX. Zimních olympijských her v Turíně roku 2006. Fiat jako partner pořadatelů poskytl pro účely ZOH celkem 3 tisíce automobilů, z nich 2 tisíce byly Sedici.\n\nZdroj: Kraftfahrt-BundesamtOficiální stránka Fiatu Sedici\n"}
{"id": "292202", "url": "https://cs.wikipedia.org/wiki?curid=292202", "title": "Messier 100", "text": "Messier 100\n\nMessier 100 (také M100 nebo NGC 4321) je spirální galaxie v souhvězdí Vlasů Bereniky. Objevil ji Pierre Méchain 15. března 1781. Od Země je vzdálená přibližně 56 milionů ly\na patří mezi nejjasnější členy Kupy galaxií v Panně. Patří také mezi galaxie s častým výskytem supernov\na díky jejím cefeidám byla poměrně spolehlivě určena vzdálenost Kupy galaxií v Panně.\n\nM100 se dá na obloze najít v jihozápadním cípu souhvězdí Vlasů Bereniky, 8° východně od hvězdy Denebola (β Leonis) a 2° severovýchodně od hvězdy 5. magnitudy označené 6 Comae Berenices. Protože je natočená čelem k Zemi, je možné sledovat průběh jejích spirálních ramen v celé jejich délce. Jasnost galaxie je na nejzazší hranici dosahu středně velkých triedrů, ale v obřím triedru nebo v malém hvězdářském dalekohledu o průměru 80 mm je uprostřed galaxie vidět slabé středové zhuštění obklopené diskem. Více podrobností, jako například tmavé oblasti v jejím disku, jsou vidět dalekohledem o průměru 150 mm. S průměrem 200 mm je za příznivých atmosférických podmínek možné pozorovat její dvě spirální ramena, která se ukážou jako jasnější oblasti na východním a západním okraji jádra.\n\nGalaxii je možné snadno pozorovat z obou zemských polokoulí a ze všech obydlených oblastí Země, protože má pouze mírnou severní deklinaci. Přesto je na severní polokouli lépe pozorovatelná a během jarních nocí tam vychází vysoko na oblohu, zatímco na jižní polokouli v oblastech více vzdálených od rovníku zůstává poněkud níže nad obzorem. Nejvhodnější období pro její pozorování na večerní obloze je od února do srpna.\nGalaxii objevil Pierre Méchain 15. března 1781 spolu se sousedními galaxiemi M98 a M99. Charles Messier určil její souřadnice 13. dubna 1781 a poté ji přidal do svého katalogu, těsně před zveřejněním jeho třetího a zároveň posledního vydání. William Herschel tuto galaxii podrobně studoval kvůli skvrnám, které pozoroval v jejím disku. Dokonce si myslel, že v disku našel malou hvězdokupu, ale jeho syn John ji nedokázal najít. William Parsons její středovou oblast přirovnal k planetární mlhovině a v jejím disku dokázal jasně rozlišit spirální strukturu. Přesná vzdálenost této galaxie byla určena v roce 1993, když Hubbleův vesmírný dalekohled pozoroval 20 jejích cefeid a pomohl určit periodu jejich pulsů.\nGalaxie patří mezi nejjasnější a nejdůležitější členy v kupě galaxií v Panně, která zasahuje až do souhvězdí Vlasů Bereniky, ve kterém leží i M100. Její hmotnost je 160 miliard hmotností Slunce a má absolutní magnitudu -21,8. Její skutečný průměr je 120 000 ly a je tedy trochu větší než galaxie Mléčná dráha. Od Slunce se vzdaluje radiální rychlostí 1 570 km/s.\n\nM100 má dvě výrazná spirální ramena obsahující nejjasnější hvězdy a několik dalších slabších ramen. V jejích ramenech bylo pozorováno 5 supernov:\n\n\n"}
{"id": "292205", "url": "https://cs.wikipedia.org/wiki?curid=292205", "title": "Hampi", "text": "Hampi\n\nHampi ( ಹಂಪೆ \"Hampe\") je indická vesnice ve státě Karnátaka. Leží na ruinách města Vidžajanagar na jižním břehu řeky Tungabhadry a v minulosti bylo hlavním městem Vidžajanagárské říše. Okolo roku 1500 měl Vidžajanagar přibližně půl miliónu obyvatel a byl jedním z nejlidnatějších měst světa, s populací rovnou více než dvojnásobku města Paříže, nejlidnatějšího města tehdejší Evropy .\n\nVesnice je známá především díky zdejším památkám, z nichž patří k nejznámějším chrám Virupákša.\nPro svou historickou hodnotu byla zdejší oblast s památkami v roce 1986 přijata na Seznam světového dědictví UNESCO.\n\nJméno Vidžajanagar je složeno ze dvou slov a v překladu znamená 'Vítězné město' z vijaya (vítězství) a nagara (město).\n\nHampi je odvozené od z jména Pampa, což je starý název pro řeku Tungabhadra.\nJedna z legend popisuje místní bohyni Pampu, která si vzala Virupákšu (jednu z forem boha Šivy na pahorku Hemakuta a později byla považována za jednu z inkarnací bohyně Párvatí Hampi je poangličtěná verze kannadského slova Hampe.\n\nSoučasné vykopávky datují nejstarší osídlení do doby 3. století př. n. l. až po 2 tisicíletí př. n. l. z více než 700 míst. To se považuje za důkaz, že oblast byla hustě zalidněna již před vytvořením Vidžajanagárské říše\n\nNejstarší části svatyně Virupaksha-Pampa jsou z doby před založením hlavního města. Do 9. a 10 st. n.l. jsou datovány nápisy vztahující se k Šivovi. Důkazy naznačují že k určitým stavební úpravy byly provedeny během období Chalukya a Hoysala.\n\nS založením Vidžajanagárské říše došlo k rychlému rozvoji města vzniklého okolo chrámu Virupákša.\nVidžajanagar se stal hlavním městem říše za krále Bukka Raya I. z dynastie Sangama okolo roku 1370, kdy přesunul původní hlavní město z blízkého Anegondi.\n\nZákladní důvod založení Vidžajanagaru byl obranný k zastavení muslimské invaze ze strany Dekánských sultanátů. Město samotné bylo pevnost a jako takové bylo plánováno. Bylo postavené z masivního kamene a hliněných valů s pevnostmi a se strážními věžemi na okolních kopcích. Hlavní přístupové cesty k městskému centru byly 30 až 60 metrů široké a byly sledovány z pozorovány z věží a opevněných bašt.\nMěsto se rychle rozrůstá a z poznámek perského cestovatele Abdur Razzaka , který navštívil Vidžajanagar v 1440 n.l. se odhaduje, území metropole se rozkládalo na ploše 540 km² a vlastní centrum, které zahrnovalo hlavní administrativní, náboženské a královské budovy na 40 km². Abdur Razzak zmiňuje 6 linií opevnění před branami královského paláce. Benátský cestovatel a obchodník Niccolò de' Conti napsal, že obvod hradeb města byl 60 mil. Z průzkumu a vykopávek se odhaduje že opevněná plocha města pokrývala 650 km² \n\nV roce 1565 po porážce vidžajanagarských vojsk v bitvě u Talikoty proti alianci vojsk Dekánských sultanátů je město dobyto a během několika měsíců zničeno.\n"}
{"id": "292206", "url": "https://cs.wikipedia.org/wiki?curid=292206", "title": "Paulo Rodrigues da Silva", "text": "Paulo Rodrigues da Silva\n\nPaulo Rodrigues (11. října 1986, Brazílie – 2. ledna 2012, Bohutín, ČR) byl brazilský fotbalový ofenzivní záložník nebo útočník.\n\nS fotbalem v české lize začal v roce 2007 ve druholigovém kubu Fotbal Třinec, kde podával dobré a stabilní výkony. Po jeho necelém půlročním působení si jej v zimě 2008 vyhlédla FC Viktoria Plzeň, do klubu ho pozvala na zkoušku a následně s ním podepsala smlouvu. Hostoval v 1. FK Příbram.\n\nVe svých 25 letech ve Škodě Superb havaroval na silnici mezi Příbramí a Rožmitálem pod Třemšínem nedaleko Bohutína. Byl na místě mrtev.\n\n"}
{"id": "292207", "url": "https://cs.wikipedia.org/wiki?curid=292207", "title": "Mystérium", "text": "Mystérium\n\nMysterium (z lat. \"mysterium\", tajemství) je středověká náboženská hra (14.-16. století) uvádějící na scénu epizody ze Starého i Nového zákona či příběhy ze života svatých. Mysteria se většinou pořádala u příležitostí církevních svátků, prováděli je amatérští herci (ale i mimové, žongléři) v simultánních dekoracích, tzv. mansionech. \n\nMysterium trvalo několik dní; řídil je vůdce-organizátor hry a propojení jednotlivých epizod a míst zajišťoval herec-vypravěč, přičemž styl hry se od epizody k epizodě měnil. Text a vůdce většinou vybírala obec, která si také mysterium objednávala. Herci zakládali bratrstva. Církev, pohoršená sílící burleskní tendencí a hrubostí, podnítila v roce 1548 zákaz pořádání mysterií (vydán pařížským parlamentem pro kraj Île-de-France); tradice těchto her se však ještě nějakou dobu udržela a rozšířila se po celé Evropě (\"autos sacramentales\" ve Španělsku a Portugalsku, \"miracles plays\" v Anglii, \"laudi\" v Itálii, \"Mysteruanspiele\" v Německu). Silně ovlivnily drama alžbětinské (Marlowe, Shakespeare) a Španělsko (Calderón).\n\nPašijové mysterium, které vyprávělo o životě Kristově, mísilo groteskní komiku s teologickými diskuzemi; účastnilo se ho celé město, které jim bylo „zdivadelněno“.\n\n"}
{"id": "292210", "url": "https://cs.wikipedia.org/wiki?curid=292210", "title": "Khadžuráho", "text": "Khadžuráho\n\nKhadžuráho je město v indickém státě Madhjapradéš. Je známé především díky památkám, které se v jeho blízkosti nachází. Jedná se zejména o středověké hinduistické a džinistické chrámy, proslavené množstvím soch v erotických pozicích.\n\nOd roku 1986 památky figurují na Seznam světového dědictví UNESCO.\n\n"}
{"id": "292231", "url": "https://cs.wikipedia.org/wiki?curid=292231", "title": "Borovička", "text": "Borovička\n\nSlovo borovička může představovat:\n\n\n"}
{"id": "292234", "url": "https://cs.wikipedia.org/wiki?curid=292234", "title": "Elefanta", "text": "Elefanta\n\nElefanta jsou jeskyně, které se nacházejí v Indii na ostrově Elefanta uprostřed bombajského přístavu. Jsou zasvěceny Šivovi, jednomu z předních hinduistických bohů. Nachází se zde velké množství středověkých kamenných rytin i soch, většinou s vyobrazením některé z mnoha podob Šivy. Jsou vyhledávanou turistickou oblastí a pro svou unikátnost byly jeskyně v roce 1987 zapsány na seznam Světového dědictví UNESCO.\n"}
{"id": "292237", "url": "https://cs.wikipedia.org/wiki?curid=292237", "title": "Bruska (rozcestník)", "text": "Bruska (rozcestník)\n\nBruska může znamenat: \n\n"}
{"id": "292240", "url": "https://cs.wikipedia.org/wiki?curid=292240", "title": "Škopkové z Dubé", "text": "Škopkové z Dubé\n\nŠkopkové z Dubé je někdejší větev staročeského panského rozrodu Ronovců, společně užívající erb ostrve.\n\nNejstarším známým předkem Ronovců byl Smil z Tuháně. Měl dva syny, Častolova ze Žitavy a Jindřicha ze Žitavy.\nStarší z bratrů Častolov měl tři známé syny - Jindřicha (později jako podepisován jako Hynek z Dubé), Častolova mladšího, později znám jako Čeněk z Lipé a třetím byl Chval.\nNejstarší Jindřich - Hynek z Dubé měl také tři syny, Hynka, Albrechta a Čeňka. Prostřední Albrecht je považován za předka rodiny Škopků\n\nJe znám z listin pocházejících z let 1279 až 1325. Zprvu uváděn jako Albrecht z Dubé, z Frýdlantu, pak Albrecht z Liběšic.\nJeho synové byli Beneš (záznam 1316), Jindřich (záznam 1319 z Vinařic), Albrecht (záznam 1319, 18. probošt litoměřické kapituly sv. Štěpána), Zbyněk (listina z 1319), Albert mladší (1319) a Vilém (záznam 1319), kteří rozdělením otcovského dědictví zchudli. Zbyněk a Albert ml., kteří byli purkrabími na Permě, přijali příjmení Škopek z Dubé. Zbyněk držel Liběšice, Albert ml. byl maršálkem arcibiskupa Arnošta.\n\nPotomci starších bratří se psali z Frýdlantu. V Čechách žil Vaněk (1376), vnuk Alberta I. Snad jeho synem byl Čeněk, jenž měl skromné zboží u Postoloprt do roku 1384 a roku 1410 obdařil klášter. Hynek Vinařický se vystěhoval za Hynkem biskupem Olomouckým, svým strýcem na Moravu, kde získal manské statky u Příbora. Zemřel v roce 1364. Jeho syny byli Hynek (1368–1391), Smil (1368–1386) a Jan (1368–1379), kteří drželi Místek. Smil zanechal děti, které držely drobné statky. Ještě se roku 1464 připomínají dvě dcery Hynka Frýdlantského.\n\nPáni z Liběšic byli pravděpodobně potomky Zbyňka. Pravděpodobně jeho synem byl Beneš (1357, jenž se stal v roce 1369 soudním úředníkem v Horní Lužici a založil západně od Zhořelce hrad. Později získal i hrad Vojerce (Hoyerswerda) v Lužici. Žil ještě roku 1405, avšak zemřel zanedlouho potom. Jeho dva synové se oddali duchovnímu stavu. Jan byl v roce 1387–1396 proboštem vyšehradským. Albrecht byl křížovníkem řádu německých rytířů, roku 1395 se stal zemským radou, ale roku 1402 složil tuto funkci z důvodu špatného hospodaření. Roku 1403 se stal správcem na Blatně, roku 1406 komturem na Býčkovicím, držel také polovičku Liběšic. Později byl zase zemským radou (1415 atd.), žil ještě roku 1434. Jindřich, jiný Benešův syn hospodařil s otcem, který ho snad přežil. Čtvrtý Benešův syn Beneš \"Silný\" obdržel v roce 1396 od svého otce hrad Vartu. Roku 1399 držel s panskou jednotou. Roku 1400 nabyl Kostomlat, když prodal hrad Vartu, za který obdržel Siřejovice, zemřel roku 1407. Jeho synové byli Albert (1400–1437) a Jindřich (1407–1437). Albert měl Kostomlaty, které okolo roku 1436 prodal. Jindřich držel Vojerce. Oba zemřeli bezdětní. Na Liběšicích seděl roku 1420–1426 Jan, snad Jindřichův syn.\n\nŠkopkové Jindřich a Henzlin byli bratři, synové bezpochyby Alberta mladšího z Liběšic. Pro svou rodovou větev si vytvořili erb mírně odlišný od hlavního rodového. Obsahoval navíc na levé straně rohy na obou stranách ozdobené třemi korouhvičkami.\n\nByl synem Alberta mladšího z Liběšic a zároveň synovcem Zbyňka z Frýdlantu (psán někdy Zdyslav).\n\nKariéru u dvora krále Václava IV. začal jako hofmistr královny Johany. V době výprav krále do Německa byl jím v letech 1380 a 1386 jmenován jedním ze dvou zemských správců. Od roku 1381 zastával úřad nejvyššího zemského komorníka, spojený s vedením zemského soudu a to až do roku 1393. V roce 1385 byl navíc jmenován nejvyšším hofmistrem, zodpovídajícím za pořádek v dvorské službě králi. Zpočátku byl chudý, ale díky přízni krále získal hrad Egerberk poblíž Klášterce na Ohří, nějaký čas i Lipnici (1387) a jiné drobné statky, okolo roku 1390 také Žumberk. Okolo roku 1394 získal Úštěk a ten se stal hlavním jeho sídlem a dědictvím po smrti 6. května 1395.\n\nJeho mladší bratr Henzin zvaný Kokot (1357–1400) byl v letech 1385–1389 dvorským místosudím a měl dceru Rejnu (1416–1426). Jindřich, mladší Jindřichův syn, převzal po otci Egerberk blízko Klášterce nad Ohří. Také držel Mašťov a roku 1405 Úštěk. Byl také Husův ochránce a přítel. Hus mu poslal v roce 1415 novou píseň a české listy. Jindřich zpečetil roku 1415 stížný list, ale zemřel brzo potom. Jeho manželkou se stala roku 1416 Eliška z Klinštejna. Aleš, jeho bratr nejdřív držel Mašťov a Úštěk, který potom přenechal bratrovi. Od roku 1402 držel hrad Dražice, roku 1404 také Kostelec nad Labem. Roku 1405 se stal popravcem Boleslavského kraje, roku 1406 nejvyšším komorníkem. Po smrti Jindřicha zdědil Úštěk (1416–1423), který prodal roku 1426. Také seděl na Kokoříně, od roku 1431 na Jenštejně a zemřel roku 1435. Jeho manželkou byla Škonka z Vartemberka, matka chudých a nuzných, zemřela 5. listopadu 1432.\n\n"}
{"id": "292243", "url": "https://cs.wikipedia.org/wiki?curid=292243", "title": "Čólské chrámy", "text": "Čólské chrámy\n\nČólské chrámy je společné označení pro chrámy indickém státě Tamilnádu vystavěné za čólské dynastie, která vládla v jižní Indii a přilehlých ostrovech přibližně od konce 9. století do 13. století. Jsou bohatě vyzdobeny jak z vnější, tak z vnitřní strany. \n\nJedná se o tři hlavní chrámy, které byly v roce 1987 přijaty na Seznam světového dědictví UNESCO. \n"}
{"id": "292246", "url": "https://cs.wikipedia.org/wiki?curid=292246", "title": "Miklós Nyiszli", "text": "Miklós Nyiszli\n\nMiklós Nyiszli (maďarsky \"Nyiszli Miklós\", *17. června 1901, Szilágysomlyó (dnes Șimleu Silvaniei), Rumunsko - 5. května 1956) - maďarský a rumunský doktor a spisovatel, vězeň nacistických koncentračních táborů, spolupracovník doktora Josefa Mengeleho.\n\nNarodil se 17. června 1901 v Szilágysomlyó v Rumunsku. Tam také vystudoval základní školu a gymnázium. V roce 1920 nastoupil ke studiu medicíny na univerzitě ve městě Cluj-Napoca. Po prvním roce studií odešel na univerzitu v německém Kielu a titul doktora medicíny získal v roce 1930 ve Wroclawi. Společně se svojí ženou, s níž se oženil v roce 1927 a dcerou (nar. 1929) se vrátil zpět do Rumunska, kde začal pracovat jako lékař ve městě Oradea. Odtud se přestěhoval(1937) do městečka Viseu de Sus, které se v roce 1940 stalo součástí Maďarska.\n\nPo obsazení Maďarska německými vojsky 19. března 1944 a zahájení likvidace maďarských Židů, byl společně s rodinou v druhé polovině května deportován do koncentračního tábora Auschwitz-Birkenau. Dr. Nyiszli dostal táborové číslo A-8450 a díky své specializaci na soudní lékařství byl zaměstnán jako asistent doktora Josefa Mengeleho. Jeho úkolem se stalo provádění pitev dvojčat a trpaslíků, kteří zemřeli během Mengeleho experimentů. Kromě toho působil také jako ošetřující lékař pro členy sonderkommanda a esesmany, kteří pracovali u plynových komor a krematorií.\n\nJelikož bydlel přímo v krematoriu II v Birkenau, měl velmi dobrý přehled o všem, co se dělo v plynových komorách. Stal se tak přímým svědkem masového vraždění židovského obyvatelstva.\n\nV lednu 1945 byl evakuován do KL Mauthausen. Po třídením pobytu v tamější karanténě byl převezen do tábora v Melku. Nakonec byl osvobozen 5. května 1945 v KL Ebensee. Jeho žena a dcera válku také přežily (osvobozeny v Bergen-Belsenu)\n\nPo válce už nikdy neprovozoval lékařskou praxi. V říjnu 1947 se jako svědek vypovídal před Mezinárodním vojenským tribunálem v Norimberku.\n\n5. května 1956 zemřel po dlouhé nemoci na infarkt.\n\nKrátce po válce sepsal dr. Nyiszli své vzpomínky na pobyt v Auschwitz-Birkenau. Později byly přeloženy do mnoha jazyků. V češtině vyšly v roce 2009 pod názvem Byl jsem Mengeleho asistentem.\n\nNa základě jeho knihy natočil v roce 2001 americký režisér Tim Blake Nelson film Šedá zóna. Dr. Nyiszliho v něm zahrál Allan Corduner.\n"}
{"id": "292249", "url": "https://cs.wikipedia.org/wiki?curid=292249", "title": "Egyptští bohové", "text": "Egyptští bohové\n\nBohové a bohyně a jejich kult jsou ve starověkém Egyptě určujícím konstitutivním prvkem nejen náboženství, ale v jistém ohledu vůbec celé kultury. Původně byla (v konvenčně vokalizované egyptštině) pro označení božské bytosti používána jako synonyma slova \"sechem\", \"ba\" nebo \"neter\", později první dvě nabyla odlišného významu. Ani pojem \"neter\" – „bůh“ (plurál \"neteru\", femininum \"neteret\" – „bohyně“, často se užívá ve spojení \"aa neter\" nebo \"ver neter\" – „velký bůh“; základní tvar slova je nověji do češtiny někdy přepisován jako \"nečer\") ovšem není v egyptštině vyhrazen speciálně pro „nejvyšší bytost(i)“ tak, jak je tomu např. v křesťanství a jak se objevuje v evropské filozofické tradici, ale zahrnuje širokou škálu bytostí včetně králů a zemřelých, případně jevů (ovšem přírodní jevy jako takové byly v egyptském náboženství zbožštěny spíše ojediněle). Je možné, že prostě odkazoval na všechny „bytosti s určitým podílem nadpřirozené moci a tajemné existence, nebo zahrnoval všechny bytosti, které byly hodny kultické péče“, přičemž Egypťané (pravděpodobně s výjimkou z tohoto hlediska stále diskutované Achnatonovy náboženské reformy) nijak neusilovali o nějaký přesný či dokonce závazný způsob jejich hierarchizace. Jeho přesné vymezení ovšem není prozatím uspokojivě podáno.\n\nSvět bohů a svět lidí byl v egyptském náboženském myšlení poměrně důsledně oddělen, co do funkčnosti ale byly oba světy chápány jako úzce závislé. Přestože byly přítomnost bohů v kosmu a její projevy bezprostředně pozorovatelné a dokonce člověkem prostřednictvím magie ovlivnitelné v podobě moci \"heka\", byl jediným prostředníkem mezi oběma světy v oficiálním náboženství panovník. Ten byl sám pokládán za božskou bytost sui generis a proto se jako jediný z živých lidí těšil přímé přízni bohů a objevoval se v jejich společnosti; na druhou stranu jsou známy příklady přímého zbožštění lidí po jejich smrti a mnohé prameny zejména z mladších historických období dokládají, že i běžní smrtelníci si mohou získat pozornost bohů a dokonce naznačují, že všichni spravedliví zemřelí budou „jako bohové“. Význam těchto představ pro chápání podstaty božství Egypťany není ovšem úplně srozumitelný.\n\nV důsledku hellénistického synkretismu a později zejména hermetismu se uctívání některých z egyptských bohů a bohyň (např. Esety přetransformované v Isidu a Usira v podobě Serapida) rozšířilo po celém antickém Středomoří; objevují se (i když už ne jako předmět náboženského kultu) dokonce i po zániku staroegyptské kultury, především v evropské magické a esoterické tradici (např. postava Herma Trismegista odvozená od boha Thovta). Zdá se ovšem, že tato nová pojetí mohou být i značně vzdálena původním egyptským předlohám. Specifickou součástí tohoto proudu je novopohanský náboženský směr označovaný jako kemetismus.\n\nEtymologie slova \"ntr\" zůstává přes velké úsilí badatelů prozatím nejistá. Dříve bývala některými dávána do souvislosti se slovem \"necerit\" – „natron“. Natron byl v Egyptě používán v kultovní sféře v úkonech, jejichž cílem bylo dosažení fyzické i rituální čistoty, takže \"ntr\" – „bůh“ by označovalo čistou nebo na čistých místech přebývající bytost; tato teorie ovšem nebyla doposud potvrzena a ani není v egyptologii obecně přijímána. Dnes už jen ojediněle se objevuje také teorie neegyptského původu slova, např. ze semitského výrazu \"nešer\" – „orel“ (případně obecně „dravý pták“) založená na faktu, že s představou dravého ptáka byla spojována podoba řady bohů, v Egyptě zejména už od rané historické doby významného Hora, který byl znázorňován jako sokol.\n\nNejasný je také s etymologií úzce spojený původ podoby hieroglyfického znaku s významem „bůh“. Původně se badatelé domnívali, že znázorňuje (snad obětní) sekeru, později byla značka pokládána za tyč nebo žerď s praporcem, z níž se podle v současnosti převažujících názorů vyvinuly stožáry s prapory umísťované před pylony egyptských chrámů. Podle Erika Hornunga takové praporce, které snad svým vláním způsobeným „neviditelnou“ silou větru mohly být pokládány za smysly vnímatelný projev tajuplné přítomnosti bohů, byly symbolem božství a vyznačovaly posvátný charakter prostoru, v němž byly vztyčeny.\n\nEgyptské náboženství jako náboženství polyteistické postuluje existenci mnoha bohů, kteří jsou ve svém základním pojetí chápáni především jako nositelé obecné božské podstaty. Ta tvoří základní rámec jejich bytí. Individuální podstata, jíž se bohové odlišují navzájem jeden od druhého, se pak ve světě bohů projevuje především jako jednání bohů navzájem ve vzájemných vztazích, o nichž vyprávějí mýty. Bohové jsou proto pojímáni především jako představitelé určitých typů nebo rolí v tzv. „konstelativní teologii“, v níž vystupují jako nositelé určité božské kvality, nerozlučně ovšem spojené s kvalitami ostatními. Každý z bohů byl charakterizován souhrnem čtyř základních znaků:\npřičemž ten který konkrétní z uvedených znaků mohl být sdílen několika různými bohy, nikdy se však dva bohové nemohli shodovat ve všech svých znacích.\n\n\n"}
{"id": "292251", "url": "https://cs.wikipedia.org/wiki?curid=292251", "title": "Pattadakal", "text": "Pattadakal\n\nPattadakal je indické město ve státě Karnátaka. Je známé zejména díky skupině zachovalých památek, především hinduistických chrámů, vystavěných v 8. století. Největší a asi nejznámější z chrámů je chrám Virupákša. Pro svou historickou hodnotu byly zdejší památky v roce 1987 přijaty na Seznam světového dědictví UNESCO.\n\n"}
{"id": "292252", "url": "https://cs.wikipedia.org/wiki?curid=292252", "title": "Klára Koukalová", "text": "Klára Koukalová\n\nKlára Koukalová, v letech 2006–2014 hrající pod příjmením Zakopalová, (* 24. února 1982 Praha) je bývalá česká profesionální tenistka a televizní komentátorka. Ve své kariéře na okruhu WTA Tour vyhrála tři turnaje ve dvouhře a čtyři ve čtyřhře. V rámci okruhu ITF získala sedm singlových titulů. Domovským oddílem byl Tenisový klub Sparta Praha.\n\nNa žebříčku WTA byla ve dvouhře nejvýše klasifikována v dubnu 2013 na 20. místě a ve čtyřhře pak v květnu 2014 na 31. místě. Trénoval ji Igor Brukner.\n\nV českém fedcupovém týmu debutovala v roce 2002 prvním kolem Světové skupiny proti Chorvatsku, v němž vyhrála třetí dvouhru s Ivou Majoliovou. Češky však odešly poraženy 2:3 na zápasy. Ve Fed Cupu 2014 byla členkou vítězného týmu. V semifinále Světové skupiny 2014 proti Itálii odehrála poslední zápas, když s Hlaváčkovou vyhrály závěrečného debla nad Knappovou a Giorgiovou až poměrem gemů 11–9 v rozhodující sadě. V soutěži celkem nastoupila k devíti mezistátním utkáním s bilancí 8–5 ve dvouhře a 2–0 ve čtyřhře.\n\nČesko reprezentovala na athénských Letních olympijských hrách 2004, pekingských Hrách XXIX. olympiády a Letní olympiádě 2012 v Londýně. V soutěžích dvouhry nikdy nepřešla úvodní kolo. Poprvé nestačila na Bulharku Magdalenu Malejevovou, podruhé na Španělku Nurii Llagostera Vivesovou a potřetí na Italku Francescu Schiavoneovou. \n\nZa plzeňského fotbalového obránce Jana Zakopala se vdala 6. června 2006 na pražském Petříně. Rozvod následoval v lednu 2014. Mezi červnem 2006 a březnem 2014 užívala jméno Klára Zakopalová. Druhý sňatek uzavřela v roce 2018 s televizním moderátorem Petrem Suchoněm.\n\nProfesionální tenisovou kariéru ukončila 26. září 2016. Ve zdůvodnění uvedla, že jí tenis už nepřinášel radost. Následně začala v televizi komentovat tenisové turnaje.\n\nDebutové finále ve čtyřhře přišlo na okruhu WTA Tour během roku 2001, a to na québeckém Bell Challenge, kde společně s krajankou Alenou Vaškovou prohrály rozhodující zápas o titul s americko-italským párem Samantha Reevesová a Adriana Serraová Zanettiová. Na deblovou výhru pak čekala dalších osm let, než v červenci 2009 zvítězila na portorožském Banka Koper Slovenia Open, kde nastoupila spolu s Francouzkou Camillou Pinovou.\n\nPremiérové finále na okruhu WTA odehrála v květnu 2001 na antverpském turnaji, kde nestačila na Němku Barbaru Rittnerovou. Ve dvouhře pak následovaly další čtyři finálové nezdary, než uspěla na šestý pokus a připsala si první výhru.\n\nPrvní dva singlové tituly na okruhu WTA Tour získala v sezóně 2005. Nejdříve vyhrála červnový turnaj Ordina Open na trávě v nizozemském Rosmalenu, když ve finále porazila krajanku Lucii Šafářovou ve třech setech. Jednalo se o druhé finále na této události v řadě. V předchozím roce zde nestačila na Francouzku Mary Pierceovou. V září 2005 pak přidala druhý triumf z premiérového ročníku slovinského turnaje Banka Koper Slovenia Open konaného v Portoroži na tvrdém povrchu. V boji o titul přehrála domácí Katarinu Srebotnikovou ve třech sadách.\n\nV lednu 2006 vypadla na australském turnaji v Gold Coast ve druhém kole, po porážce od bývalé světové jedničky Martiny Hingisové, která se vrátila k profesionálnímu tenisu. Do úvodního grandslamu Australian Open vstupovala jako 29. nasazená hráčka, ale předpoklady lépe postavené tenistky nepotvrdila, když v úvodní fázi podlehla Rusce Jekatěrině Byčkovové. Danou sezónu na turnajích WTA zaznamenala deset proher již v úvodním kole.\n\nDo finále se probojovala v únoru 2008 na jediném ročníku chilského turnaje ve Viña del Mar, kde odešla poražena od nejvýše nasazené Italky Flavie Pennettaové. Za stavu 6–4 a 5–4 na gamy pro Italku, utkání skrečovala pro natažené vazy v kotníku. Následně se odhlásila z bogotské události Copa Colsanitas, kde předchozí rok 2007 dosáhla na čtvrtfinálovou účast.\n\nNa španělském turnaji Andalucia Tennis Experience 2009 v Marbelle si připsala největší výhru dosavadní kariéry, když v úvodním klání porazila světovou jedničku a vítězku deseti grandslamů Serenu Williamsovou ve třech setech. Ve čtvrtfinále však skončila na raketě Španělky Suárezové Navarrové, na kterou uhrála pouhé tři gamy. Williamsová ji porážku oplatila v úvodním kole na antukovém French Open 2009.\n\nTriumfu nad hráčkou první pětky žebříčku WTA dosáhla v úvodním kole Mutua Madrileña Madrid Open, kde zvládla tiebreakové koncovky obou sad proti Rusce Dinaře Safinové. V první fázi turnaje Polsat Warsaw Open zaznamenala obrat v utkání. Po prohrané úvodní sad s nasazenou čtyřkou a světovou čtrnáctkou Francouzkou Marion Bartoliovou, dokázala zápas otočit a další dva sety hladce vyhrát. Poté však podlehla Maďarce Grétě Arnové, jíž patřilo až 205. místo na žebříčku.\n\nVe Wimbledonu postoupila poprvé v kariéře do čtvrtého kola na grandslamu. Na cestě do osmifinále porazila turnajovou osmnáctku Francouzku Aravane Rezaïovou a nasazenou desítku Flavii Pennettaovou. V něm pak skončila na raketě kvalifikantce Kaie Kanepiové z Estonska.\n\nNa premiérovém ročníku e-Boks Danish Open podlehla až ve finále třetí hráčce světa Dánce Caroline Wozniacké. Předtím postupně porazila de los Ríosovou, Malekovou, Cîrsteaovou a Li Na. Na dalších čtyřech turnajích sezóny ji zastihl pokles formy, když se do druhého kola probojovala pouze na rakouském Generali Ladies Linz, kde ji stopku vystavila Švýcarka Patty Schnyderová poté, co získala jen dva gemy.\n\nSezónu zahájila na australském kontinentu účastí na Moorilla Hobart International poté, co se předtím odhlásila z události Brisbane International. V Hobartu zdolala mezi posledními osmi nejvýše nasazenou Francouzku Marion Bartoliovou, aby v semifinále vypadla se svou deblovou spoluhráčkou Jarmilou Grothovou.\n\nNa úvodním grandslamu Australian Open přehrála v první fázi Američanku Melanie Oudinovou ve třech setech, ale ve druhém dějství zůstala na raketě krajanky Šafářové. Výhra v úvodním kole pro ni představovala první vyhraný zápas v Melbourne Parku první od roku 2003.\nDo pařížského French Open vstupovala jako 31. hráčka. Byla tak na grandslamu poprvé nasazená od sezóny 2006. Nepřešla však úvodní kolo, když vypadla z tchajwanskou kvalifikantkou Čan Jung-žan. Poté odcestovala do Kodaně obhajovat finálovou účast na e-Boks Danish Open, kde jako turnajová dvojka opět vypadla v prvním kole. Její přemožitelkou se stala Němka Kathrin Wörleová.\n\nV přípravě na třetí grandslam sezóny si připsala premiérový titul kariéry ve čtyřhře, když na nizozemském UNICEF Open hraném na trávě spolu s Barborou Záhlavovou-Strýcovou vyhrály finále až v supertiebreaku 10–7 nad slovensko-italským párem Dominika Cibulková a Flavia Pennettaová.\nVe Wimbledonu přehrála jako nenasazená nejdříve Britku Emily Webley-Smithovou startující na divokou kartu, a poté oplatila porážku turnajové jednatřicítce Šafářové. Ve třetí fázi ji zastavila pozdější finalistka turnaje Maria Šarapovová.\n\nNa budapešťském Poli-Farbe Grand Prix se probojovala do semifinále, v němž ji zdolala vítězka turnaje Roberta Vinciová a následně zaznamenala ještě čtvrtfinálovou účast na Internazionali Femminili di Tennis Palermo, kde se její přemožitelkou stala Slovinka Polona Hercogová.\n\nTradičně úvodní australskou část sezóny zahájila třemi prohrami v prvních kolech. Nejdříve podlehla na Brisbane International až 154. hráčce světa Nině Bratčikovové, poté na Hobart International Rumunce Simoně Halepové a nakonec na melbournském grandslamu Australian Open patnácté nasazené Anastasii Pavljučenkovové.\n\nPo návratu do Evropy zaznamenala vzestup formy, když se probojovala do semifinále turnaje kategorie Premier, a to pařížském Open GDF Suez, kde si připsala 200 bodů a 30 500 dolarů. V osmifinále zdolala Bulharku Pironkovovou a ve čtvrtfinále šestou nasazenou Görgesovou. Mezi posledními čtyřmi nestačila na francouzskou dvojku turnaje Bartoliovou.\n\nNa americké části sezóny vyhrála tři kola v Indian Wells, kde přešla přes devatenáctku Hantuchovou a devítku Zvonarevovou, než skončila v osmifinále na raketě Li Na. Následovala vyřazení v úvodních či druhých kolech, až na květnovém turnaji ITF Sparta Prague Open v rodné Praze dosáhla na finálovou účast. V boji o titul jako druhá nasazená podlehla turnajové jedničce Lucii Šafářové ve dvou sadách.\nNa antukovém French Open se podruhé v kariéře probojovala do osmifinále dvouhry, když ve druhé fázi vyřadila turnajovou šestnáctku Kirilenkovou a ve třetí pak dvacet dvojku Pavljučenkovovou, jíž oplatila prohru z lednového Austraian Open. Ve čtvrtém kole nestačila po třísetové bitvě na další Rusku, světovou dvojku a pozdější vítězku Marii Šarapovovou.\n\nSezónu zahájila jako nasazená pětka na premiérovém ročníku turnaje Shenzhen Open hraném v čínském Šen-čenu, kde ve finále podlehla čínské turnajové jedničce a světové sedmičce Li Na po třísetovém průběhu.\n\n\n"}
{"id": "292256", "url": "https://cs.wikipedia.org/wiki?curid=292256", "title": "Národní park Sundarbans", "text": "Národní park Sundarbans\n\nNárodní park Sundarbans je indický národní park v Západním Bengálsku. Mangrovové lesy, které se v parku nachází, tvoří jedno z nejvýznamnějších přírodních bohatství celé Indie. Zdejší rezervace též slouží k ochraně tygra bengálského a patří k největším svého druhu vůbec.\n\nV roce 1985 byl celý park zařazen ke světovému dědictví UNESCO.\n\n"}
{"id": "292261", "url": "https://cs.wikipedia.org/wiki?curid=292261", "title": "Zdeněk Ceplecha", "text": "Zdeněk Ceplecha\n\nZdeněk Ceplecha (27. ledna 1929 Praha – 4. prosince 2009) byl český astronom. Věnoval se sledování meteorů. Jako první na světě vypočítal dráhu pozorovaného bolidu, na základě čehož byly později úlomky meteoritu skutečně nalezeny. Svou prací přispěl k tomu, že v tomto oboru je česká věda na špičce světového výzkumu.\n\nZdeněk Ceplecha se během svých studií na reálném gymnáziu v Praze-Michli začal již v 11 letech zajímat o geologii a anorganickou chemii; o dva roky později pak i o astronomii. V 15 letech byl přijat za člena tehdejší České astronomické společnosti a postupně začal vynikat jako amatérský astronom při pozorování Slunce a meteorů.\nZabýval se především matematickými výpočty jejich dráhy.\n\nPromoval v roce 1952 na Přírodovědecké fakultě Univerzity Karlovy, ale ještě před promocí nastoupil v roce 1951 do svého prvního a jediného zaměstnaní – Astronomického ústavu Akademie věd na Ondřejově. Zde začal pod vedením dvou významných astronomů – Vladimíra Gutha (1905–1980) a Františka Linka (1906–1984) – vytvářet národní síť pro sledování bolidů.\n\nNejvětšího úspěchu dosáhl Zdeněk Ceplecha již v začátcích své vědecké činnosti, kdy se mu 7. dubna 1959 na základě snímků z 2 bolidových kamer podařilo spočítat dráhu velmi jasného bolidu později nazvaného Příbram. Odhadl také místo jeho dopadu a podle jeho údajů se podařilo najít 4 úlomky tohoto meteoritu. Šlo o první případ na světě, kdy byl nalezen meteorit na základě pozorování a výpočtu jeho dráhy. Zároveň Zdeněk Ceplecha spočítal i dráhu původního tělesa ve sluneční soustavě. Takto se podařilo poprvé na světě prokázat původ meteoritu v hlavním pásu planetek.\n\nTento obrovský úspěch podnítil další rozšiřování národní bolidové sítě, která se postupně rozrostla na 10 bolidových kamer. Přidávaly se i další okolní státy a vznikla tak evropská bolidová síť. Zároveň se tím Zdeněk Ceplecha stal velmi významnou osobností mezinárodního astronomického dění.\n\nZdeněk Ceplecha postupně své pracoviště – oddělení meziplanetární hmoty – vyzvedl na současnou světovou úroveň. V roce 1956 zde obhájil disertaci (získal titul CSc) a o 11 let později dosáhl hodnosti doktora věd (DrSc). Jeho soustavné sledování bolidů umožnilo zásadním způsobem zlepšit naše znalosti o průletu meteoroidů zemskou atmosférou, o mechanismu jejich rozpadu aj. Ze svých dlouholetých pozorování odhadl dr. Ceplecha zatím nejlepší údaj o celkovém přírůstku hmotnosti Země vlivem meteorů – 150 000 tun za rok.\n\nI po formálním odchodu do důchodu byl Zdeněk Ceplecha vědecky činný. V posledních letech např. v roce 2005 uveřejnil vědeckou práci, kde vysvětluje tzv. hmotnostní paradox meteoroidů.\nByla to jeho 177. vědecká práce, čímž se řadí k našim předním astronomům.\n\nZdeněk Ceplecha vychoval mnoho českých astronomů. Jeden z nich – Pavel Spurný – pokračuje v jeho činnosti jako vedoucí oddělení mezihvězdné hmoty v Astronomickém ústavu; další – Jiří Borovička – je předsedou Rady tohoto ústavu.\n\nZdeněk Ceplecha získal mnoho českých i mezinárodních ocenění. Z nich je velmi významná např. cena George P. Merrilla od Americké národní akademie (rok 1984) nebo Zlatá medaile ČSAV za zásluhy ve fyzikálních vědách (1989).. Ke sklonku svého života obdržel od Akademie věd ČR nejvyšší vyznamenání De scientia et humanitate optime meritis a dne 28. října 2009 od prezidenta Václava Klause Medaili Za zásluhy II. stupně. Tato vyznamenání si vzhledem ke svému zdravotnímu stavu již nemohl osobně převzít.\n\nJe také čestným členem České astronomické společnosti.\nV roce 2004 od ní obdržel významné ocenění – Nušlovu cenu.\n\nPo Zdeňku Ceplechovi je pojmenována planetka (2198) Ceplecha , objevená v roce 1975 na Harvard Observatory.\n\nOcenění se Zdeňkovi Ceplechovi dostalo i na mezinárodním poli, kdy se v roce 1964 stal místopředsedou 22. komise pro meteory. Na zasedání Mezinárodní astronomické unie v Praze v roce 1967 byl pak zvolen předsedou této komise.\nByl také zakládajícím členem Učené společnosti České republiky.\n\n\n\n"}
{"id": "292263", "url": "https://cs.wikipedia.org/wiki?curid=292263", "title": "Hearts of Iron II: Armageddon", "text": "Hearts of Iron II: Armageddon\n\nHearts of Iron II: Armageddon je expansion pack pro hru \"\". Byl vydán v dubnu 2007.\n\n\n\"Hearts of Iron II: Armageddon\" obsahuje dva nové scénáře: \"The Abyss\" a \"Armageddon\". V obou scénářích existuje 19 států, které jsou rovnoměrně rozděleny na Spojence, Osu a Kominternu. Ve scénáři \"The Abyss\" na světě panuje mír, zatímco ve scénáři \"Armageddon\" jsou všechny tři frakce ve válce. Tyto scénáře jsou založeny na alternativních dějinách a jejich hlavním cílem je poskytnout vyváženou hru pro multiplayer.\n\nPrvky alternativní historie:\n\n\n\n\n\n\n\n\n\n\n\n\n\nÚčelem těchto scénářů je poskytnout relativně vyvážené státy pro multiplayer.\n\n\n"}
{"id": "292264", "url": "https://cs.wikipedia.org/wiki?curid=292264", "title": "C-walk", "text": "C-walk\n\nC-walk je hip hopový tanec, který patří do skupiny \"street dance\". Dělí se do tří skupin: Crip, Clown a Crown walk.\n\nPrvním stylem C-walku byl \"Crip walk\", který vznikl v Los Angeles, pro tento původ je hlavním znakem hudba West Coast.\nNejprve jej začali tančit členové gangu Crips, proto Crip walk. Jako první člověk který představil Crip walk před televizními kamerami byl Ice-T, ale mezi nejznámější představitele patří Snoop Dogg (který byl členem Crips) a Dub C (dnes WC), jehož C-walk vidělo na serveru youtube.com několik miliónů lidí. Rozdíl Crip walku od ostatních stylů je v rychlosti (nejpomalejší styl C-walku), beatridingu (přesné propojení beatu s walkem), entertainmentu (pobavení diváka), provedení, koordinaci walku s pohybem rukou a flowu, který dovoluje zastavení walku na beat. V Crip walku se upřednostňuje dělání velkého počtu V variací, shufflů a spinů. Nikdy se však nedělají heeltoes na rozdíl od dalších dvou stylů, ve kterých se upřednostňují.\n\n\"Crown walk\" je dalším stylem ze skupiny C-walku. V Crown walk se užívá rychlost a tempo Crip walku s kroky a variacemi Clown walku. Crown walk vypadá čistší než Clown walk. Pro Crown Walk je specifická hudba jako u Crip walku, tudíž West Coast.\n\n\"Clown walk\" je posledním stylem C-walku. Je to nejrozšířenější styl v dnešní době. Clown walk závisí na rychlejším tempu a agresivnějším provedení. Používají se jiné kroky než v Crip walku. Clown walk se dá dělat skoro na každý hip-hopový song, který má rychlejší tempo.\n\nV C-walku je mnoho světově uznávaných ocenění a podle těch získaných existuje více zkušenostních úrovní walkerů. Původně byla z Pimp My walk vytvořena skupina \"SC\" (Selected Class), ale po nějakém čase každý mohl dosáhnout této úrovně; proto byla vytvořena skupina \"XC\" (Exclussive Class), do které nyní patří jen ti nejlepší.\n\n"}
{"id": "292265", "url": "https://cs.wikipedia.org/wiki?curid=292265", "title": "Poručík Hubert Gruber", "text": "Poručík Hubert Gruber\n\nPoručík Hubert Gruber, obecně známý pouze jako poručík Gruber, je fiktivní postava z britského sitcomu \"Haló, haló!\" ztvárněná hercem Guy Sinnerem. Gruber je Oberleutnant (nadporučík) obrněné divize Wehrmachtu. Má ve správě obrněný transportér, patrně Leichter Panzerspähwagen ve verzi SdKfz. 222, obecně nazývaný 'Tančík'. V seriálu jej řídí Clarence, ve skutečnosti řídil stroj jeho majitel.\n\nGruber pochází z Baden-Badenu. V mládí studoval uměleckou školu, ale byl z ní vyhnán. Před válkou pracoval jako aranžér výloh a jako asistent v galerii. Díky uměleckému talentu se později stal užitečným, když mu plukovník Von Strohm nařídil vytvořit kopie obrazu Padlé Madonny (s velkými balónky) od Von Klompa.\n\nGruber nikdy nepřiznal svou sexualitu; jeho chování, manýry a charakterové rysy však vykazují množství stereotypů typických pro gaye, který poměrně neskrytě touží po Reném. Velmi často Reného také nachází v choulostivých situacích. Nicméně se v poslední epizodě dozvídáme, že si Gruber po válce vzal Helgu, měl s ní šest dětí, stal se bohatým obchodníkem s uměním a zaměstnal jako řidiče svého bývalého nadřízeného plukovníka Von Strohma. Později bylo potvrzeno, že byl Gruber vždy míněn jako homosexuál.\n\nGruber je pobočníkem generála Von Klinkerhoffena a žije v místním zámku. Příležitostně také působí jako velitel popravčí čety, což ho příliš netěší, neboť kvůli tomu \"„začíná být nepopulární“\". Později, po zmizení kapitána Geeringa ve 3. řadě, se rovněž stane neoficiálním asistentem plukovníka Von Strohma.\n"}
{"id": "292270", "url": "https://cs.wikipedia.org/wiki?curid=292270", "title": "Světové dny mládeže 2008", "text": "Světové dny mládeže 2008\n\nSvětové dny mládeže 2008 je mezinárodní setkání mladých pořádané katolickou církví, které se uskutečnilo v australském Sydney 15.–20. července 2008. Součástí setkání byla i návštěva papeže Benedikta XVI. (v pořadí teprve čtvrtá návštěva papeže v Austrálii). Za téma setkání byl zvolen biblický citát \"„Dostanete sílu Ducha svatého, který na vás sestoupí, a budete mými svědky“\" (Sk 1,8). Jelikož se málokdo z českých a slovenských katolíků (přibližně 220 poutníků) rozhodl na toto setkání jet do Sydney přímo, rozhodla se Sekce pro mládež České biskupská konference uspořádat od 18. do 20. 7. na Velehradě česko-slovenské setkání Activ8 (čti ektivejt), které bylo krom vlastního programu také spojeno se Sydney přes obří obrazovku.\n\n\n\n\n"}
{"id": "292275", "url": "https://cs.wikipedia.org/wiki?curid=292275", "title": "Set-top box", "text": "Set-top box\n\nSet-top box (běžně zkracován na STB) je zařízení sloužící k převodu digitálního televizního signálu na signál, který jsou schopny zpracovat televize bez digitálního tuneru, tedy signál analogový. Přístroj je zapojený mezi televizí a anténou (většinou anténní přípojkou). Set-top box obsahuje většinou jen jeden vlastní digitální tuner, volba programů se proto provádí přímo na něm, nejčastěji dálkovým ovladačem.\n\nSet-top boxy se rozlišují podle typu televizního signálu, na který jsou určeny, existují tedy pozemní (v Evropě DVB-T a DVB-T2), kabelové (v Evropě DVB-C), satelitní (v Evropě DVB-S) i internetové (IPTV). Je možné se setkat i s jejich kombinacemi, s jedním přístrojem je pak možné přijímat např. pozemní i satelitní vysílání. Digitální tunery DVB-T se nově objevují i v mobilních telefonech.\n\nTuner slouží ke zpracování přijatého signálu a jeho následné dekódování umožní zobrazení získaného obrazu a zvuku nějakým dalším způsobem. Druhý tuner v přístroji umožňuje nahrávat jiný pořad na videu či DVD rekordéru než ten, který je právě sledován.\n\nZákladním konektorem je konektor anténní, kterým STB přijímá televizní signál. Cinch konektory nebo SCART konektor umožní připojit STB k novějším typům televizí pomocí kompozitního signálu. HDMI výstup umožňuje připojení k LCD a plazmovým televizím. Rozhraní RS-232 (sériový port), kterým může být STB vybaven, slouží k propojení STB s počítačem k upgradu firmwaru set-top boxu.\n\nPokud je STB vybaven modulátorem, má klasický anténní konektor a převádí signál do analogové televizní formy a lze jej připojit i k velmi starým televizorům.\nVětšina STB ale má anténní výstup jen jako průchozí smyčku (RF LOOP THROUGH) bez modulátoru, neboli pokračování vstupního signálu beze změny do dalšího zařízení, například pro ještě fungující analogový příjem.\n\nPevný disk v přístroji umožňuje vysílané pořady uložit a sledovat je později.\n\nDražší typy STB jsou většinou vybaveny slotem pro vložení dekódovací karty umožňující příjem kódovaných programů.\n\nTéměř všechny STB jsou vybaveny funkcí EPG, která přináší informace jak o právě vysílaných pořadech tak o programu vysílání zpravidla až na týden dopředu.\n\n"}
{"id": "292280", "url": "https://cs.wikipedia.org/wiki?curid=292280", "title": "Tuner", "text": "Tuner\n\nTuner je technické zařízení, které umožňuje zpracovat vysokofrekvenční signál, získaný z antény, a dekódovat z něho signál pro další zpracování. Může se jednat o samostatné zařízení nebo součást jiného komplexnějšího elektronického zařízení (například televize nebo rozhlasového přijímače).\n\n"}
{"id": "292281", "url": "https://cs.wikipedia.org/wiki?curid=292281", "title": "Bobo-Dioulasso", "text": "Bobo-Dioulasso\n\nBobo-Dioulasso je město v regionu Hauts Bassins v Burkině Faso. Je to podle počtu obyvatel druhé největší město v celé Burkině Faso. V roce 2012 tu žilo 537 728 obyvatel.\n\nV roce 1897 město obsadili Francouzi, kteří je v roce 1904 začlenili do nově vzniklé kolonie Francouzská západní Afrika. Od roce 1960 je součástí nově vzniklého státu Burkina Faso, do roku 1984 pod názvem Horní Volta.\n\nNejznámější turistickou atrakcí města je \"Grande Mosquée\" (Velká Mešita). Zájmu turistů se těší rovněž tržiště \"Grand Marché\" s širokou nabídkou tradičních hrnčířských výrobků, nevelké muzeum \"Musée Provincial du Houёt\", a zoologická zahrada.\n\nNejvýznamnějším průmyslovým odvětvím města je textilní, hlavně bavlnářská výroba, a potravinářství (mlýny, olejárny, jatka, loupárny rýže). Je zde také důležitý dobytčí trh.\n\nBobo-Dioulasso leží na jediné železniční trati v Burkina Faso, vedoucí z města Ouagadougou do přístavu Abidžan.\n\nLetiště v Bobo-Dioulasso má přistávací dráhu dlouhou 3 300 metrů, což je po Dakaru v Senegalu druhá nejdelší v západní Africe.\n\n"}
{"id": "292282", "url": "https://cs.wikipedia.org/wiki?curid=292282", "title": "Jerome Bruner", "text": "Jerome Bruner\n\nJérôme Seymour Bruner (1. října 1915, New York – 5. června 2016) byl psycholog s pedagogickými a právnickými zájmy. Významně přispěl ke konstruktivní teorii učení. Byl 28. nejcitovanějším psychologem ve 20. století. \n\nPo bakaláři na universitě Duke v roce 1937 promoval v roce 1941 na Harvardově univerzitě. Bruner vyučoval budoucí psychology. Byl profesorem na Harvardu (1952–1972), Oxfordu (1972–1980) a na Newyorské univerzitě (od roku 1980).\n\nSvými studiemi vývojové psychologie představuje průkopníka v teorii vývoje myšlení a řeči. Poukázal na význam okolí na učení a zdůraznil ve své teorii slovní zásoby (1983) význam interakce matka-dítě při hře ve fázi, kdy dítě ještě nemluví, pro vývoj logických struktur myšlení jako diferenciaci subjekt-objekt. Tím rozšířil Noam Chomského formulaci vrozeného systému slovní zásoby o rodinnou, systémovou podporu slovní zásoby. Kritici namítají, že existují specifické případy z minulých let, ale jako takové nemůžou být zobecněné.\n\nVe školní praxi je znám jeho návrh, jak zařadit učební látku do formy spirálního kurikula. Ale také reprezentativní způsoby (enaktivní=pantomimicky, ikonicky=názorně, symbolicky=jazykově) ovlivňují vývoj dítěte, vylíčil jako adici. Působivé bylo jeho vystoupení o učení skrz poznání jako cestě k porozumění slova. Je považován za partnera Davida Ausubela, který široce analyzoval instrukce a vysvětlení vývoje učení.\n\n\n"}
{"id": "292285", "url": "https://cs.wikipedia.org/wiki?curid=292285", "title": "Hrádek (okres Frýdek-Místek)", "text": "Hrádek (okres Frýdek-Místek)\n\nObec Hrádek (pol. \"Gródek\", něm. \"Grudek\") leží v okrese Frýdek-Místek. Má obyvatel a katastrální území obce má rozlohu 980 ha. Polská menšina zde má největší procentuální zastoupení ze všech obcí ČR – v roce 2011 se k polské národnosti hlásilo skoro 31 % obyvatel obce.\n\nVe vzdálenosti 8 km severozápadně leží město Třinec, 17 km severozápadně město Český Těšín, 28 km západně město Frýdlant nad Ostravicí a 29 km severozápadně statutární město Havířov.\n\nStředem obce prochází tzv. společný koridor (mezinárodní železniční trať na Bohumín - Žilina a rychlostní komunikace I/11)\n\nPrvní písemná zmínka o obci pochází z roku 1583.\n\n\n\n\n"}
{"id": "292287", "url": "https://cs.wikipedia.org/wiki?curid=292287", "title": "Národní knihovna na Letné", "text": "Národní knihovna na Letné\n\nNárodní knihovna na Letenské pláni v Praze, často přezdívaná též chobotnice nebo blob, byla zamýšlená nová budova Národní knihovny České republiky podle návrhu týmu britského architekta českého původu Jana Kaplického z ateliéru Future Systems, vybraného v architektonické soutěži z 355 návrhů. Měla být dostavěna v roce 2012. Měla poskytnout prostor pro deset milionů knih a přestěhovat se do ní měly z Klementina svazky z fondů Národní knihovny vytištěné po roce 1801. V červenci 2008 ministr kultury konstatoval, že knihovna kvůli nedořešeným pozemkovým vztahům a financování postavena nebude. V srpnu 2008 Evropská komise vydala stanovisko, že soutěž proběhla v rozporu se zákonem o veřejných zakázkách, který se na výběr dodavatele projektu vztahuje.\n\nBudova je navržena v organickém tvaru připomínajícím tělo chobotnice, s vnějším pláštěm zeleno-žluto-bílé barvy s fialovými skvrnami, s vyhlídkovým oknem připomínajícím oko směrem k Pražskému hradu. Vydávání a ukládání knih je navrženo pomocí automatického systému (Automated Storage and Retrieval System, ASRS) ze skladu umístěného převážně pod zemí.\n\nByla navržena na Letenskou pláň do prostoru nynějšího tramvajového a autobusového obratiště Špejchar. Na východní straně s ní měl sousedit jeden z výjezdů z automobilového tunelu Blanka.\n\nV listopadu 2004 zástupci Národní knihovny konzultovali záměr vybudování nové knihovny s představiteli města, kteří souhlasili s umístěním na Letné. V prosinci 2004 NK s pražskými radními podepsala Memorandum o spolupráci na projektu nové knihovny.\n\nV prosinci 2004 NK předložila vládě investiční záměr na výstavbu nové budovy knihovny (bez bližší specifikace místa a provedení budovy) a zároveň na rekonstrukci Klementina. Dne 21. dubna 2005 jej podpořil Výbor pro vědu, vzdělání, kulturu, mládež a tělovýchovu PSP ČR usnesením č. 241 a 1. června 2005 Rozpočtový výbor PSP ČR usnesením č. 579. Poslanecká sněmovna záměr řešit disproporci kapacity knihovny bez podrobnější specifikace podpořila usnesením č. 2355 z 21. března 2006.\n\nVláda České republiky usnesením č. 717 dne 7. června 2006 schválila zajištění finančních prostředků na přípravu a realizaci nového objektu Národní knihovny ČR. Novela zákona č. 228/2006 Sb. v dubnu 2006 umožnila převod peněz z rušeného Fondu národního majetku na výstavbu knihovny a muzea.\n\n16. května 2006 vyhlásila Národní knihovna České republiky podle pravidel UNESCO a Mezinárodní unie architektů (UIA) mezinárodní architektonickou soutěž na návrh budovy národní knihovny na Letenské pláni. Přímo dopisem Národní knihovna upozornila na soutěž 17 významných architektů. Uzávěrka přihlášek byla 30. května 2006. První kolo soutěže (vyřazovací) se konalo 23.–25. října 2006, druhé kolo, které určilo pořadí úspěšných návrhů, 27.–28. února 2007.\n\nPorota měla 7 řádných členů: předsedkyní byla britská architektka českého původu Eva Jiřičná, místopředsedou český architekt Petr Bílek, dalšími členy byli britská architektka Zaha Hadid, německá architektka Irene Wiese-von Ofen jako zástupkyně UNESCO, mexický architekt José Grinberg jako zástupce UIA, Pavel Bém jako primátor hlavního města Prahy a Vlastimil Ježek jako generální ředitel Národní knihovny ČR. Náhradní členové poroty byli čtyři, z nich v obou kolech soutěže nastoupil jen Jan Kněžínek, ředitel odboru památkové péče Magistrátu hl. m. Prahy za Pavla Béma, který se z obou kol soutěže omluvil pro mimořádné pracovní zaneprázdnění. Na regulérnost soutěže dohlížel z pozice ředitele soutěžní komise pozorovatel UIA Wolfgang Tochtermann.\n\nDo prvního kola bylo zařazeno 355 návrhů. V pěti hlasováních byla postupně většina návrhů vyřazena, do druhého kola postoupilo 8 návrhů. 3. března 2007 byly vyhlášeny výsledky soutěže. Vítězný návrh vybrala komise jednomyslně. Výsledné pořadí bylo:\n\n\nNa uskutečnění soutěže Národní knihovna ČR vynaložila 27 226 700 Kč z účelové státní dotace a 844 675 Kč z vlastních prostředků. Zhruba čtvrtina nákladů byla na režii soutěže a tři čtvrtiny na ceny a odměny soutěžícím a porotcům včetně DPH.\n\nOd 2. března 2009 smí autor s vítězným projektem volně nakládat, například jej využít jinde. 2. března 2009 média oznámila, že Národní knihovna musí vítězný návrh vrátit majiteli a podle pravidel soutěže mu vyplatit dalších 160 000 € za to, že se do dvou let nezačalo s přípravou projektové dokumentace vítězného návrhu. Vzhledem k úmrtí Kaplického ředitel Národní knihovny zatím nevěděl, komu tyto nároky nyní příslušejí.\n\nNávrh Kaplického týmu umístěním skladu knih pod zem nevyhovoval zadávacím podmínkám soutěže, konkrétně větě „Z hlediska minimalizace rizik nesmí být jádro konzervačních fondů umístěno v podzemních podlažích a v nejvyšším nadzemním podlaží“, která byla součástí delší pasáže popisující důvody zvýšené ochrany a možná rizika, požadavek stálosti teplot i při výpadcích všech technických prostředků a i v nejteplejších letních dnech, centrálně regulovaný plně automatizovaný režim vytápění s vyloučením zásahu zaměstnanců i čtenářů atd.\n\nPorota svůj postoj zdůvodňuje tím, že zadavatel soutěže vyhlásil kvalitu celkového designu s ohledem na umístění budovy za prvořadé kritérium a že většina podaných návrhů nesplňovala jeden nebo více povinných požadavků, a proto se porota rozhodla zvážit všechny projekty podle jejich přínosů bez ohledu na porušení konkrétních požadavků, přičemž usoudila, že Kaplického projekt zajišťuje bezpečnost knihovních fondů stejně dobře, ne-li lépe, než předpokládal program soutěže. Po analýze návrhů došlých do soutěže bylo údajně evidentní, že řada řešení s umístěním fondů nad zemí poskytuje podstatně menší záruky než podzemní varianty, přičemž robotizované archivy umožňují v případě okamžitého ohrožení okamžité hermetické uzavření bez nutnosti předchozí evakuace osob. Výběrová komise poté v souladu se stanovami UIA požádala zástupce zadavatele o vyjádření, zda na podmínce trvá, a zadavatel od podmínky ustoupil. Mimo to z pravidel UIA ani soutěžních podmínek této soutěže přímo nevyplývala povinnost komise vyloučit návrhy, které nesplňují některou z povinných podmínek.\n\nNárodní knihovna na svých stránkách také uvádí, že soutěžní návrh není dokumentací pro stavební povolení, a proto nedodržení českých norem (požární normy, osvětlení atd.) nebylo důvodem pro vyloučení ze soutěže.\n\nPrůběh soutěže kritizovala kolem 10. března 2007 Česká komora architektů a obrátila se se stížností na Mezinárodní unii architektů. Ve svém stanovisku napsala, že porota označila za vítěze dílo, které prokazatelně porušilo závazné podmínky soutěže. Na základě zkušenosti s touto soutěží změnila ČKA soutěžní řád, respektive rozhodla, že v budoucnu se v celé České republice nemohou konat architektonické soutěže podle pravidel Mezinárodní unie architektů, aniž by na ně zároveň ČKA dohlížela.\n\nMezinárodní unie architektů výsledky soutěže 11. června 2007 potvrdila po ověření, že všichni členové poroty byli před hlasováním srozuměni s tím, že návrh nesplňuje jeden z mandatorních požadavků a že porota tento aspekt projednala.\n\nZačátkem května se ateliér HŠH architekti obrátil se stížností na Úřad pro ochranu hospodářské soutěže. Úřad se stížností odmítl zabývat. V srpnu se na tentýž úřad obrátili s dalším podnětem, opět neúspěšně. Později se obrátili na soud, ten dosud (leden 2008) nerozhodl.\n\nV říjnu byl na tiskové konferenci, přenášené živě na ČT24, zveřejněn Otevřený dopis architektů ministru kultury, v němž více než dvacet českých i zahraničních architektů (vč. zástupců soutěžících týmů), reprezentovaných především arch. Martinem Roubíkem, požadovalo (s odkazem na konkrétní veřejně dostupné dokumenty - soutěžní pravidla, protokol a také konečné stanovisko UIA) zrušení výsledků neregulérní soutěže a přijetí odpovědnosti ze strany vedení NK. Kromě porušení několika soutěžních pravidel samotnou porotou (vč. vypuštění konkrétní závazné podmínky navržené zástupcem vyhlašovatele již na začátku hodnocení) v dopise kritizovali celkově nekvalitní přípravu a prezentaci mezinárodní architektonické soutěže. Upozornili také na dlouhodobé preferování budoucího vítěze vyhlašovatelem soutěže, vyjádřené složením poroty a celkovým oficiálním informováním v průběhu příprav soutěže v médiích.\n\nRegulérností soutěže se zabývala, kromě ostatních problémů souvisejících s projektem a výstavbou, i expertní komise magistrátu. Její právní experti byli rozděleni v této otázce napůl, dva vyžádané nezávislé posudky vyzněly spíše v neprospěch proběhlé soutěže (viz níže).\n\nNáměstek ministra kultury František Mikeš v týdnu kolem 20. února 2008 požádal Úřad pro hospodářskou soutěž o stanovisko, zda je možné na základě proběhlé architektonické soutěže zadat veřejnou zakázku.\n\nMartin Pecina, tehdejší ředitel Úřadu pro ochranu hospodářské soutěže, se v deníku Právo 22. dubna 2008 vyjádřil, že Ministerstvo kultury by mělo proběhlou mezinárodní architektonickou soutěž zrušit a že podle měřítek českého zákona nebyla v pořádku. Zároveň sdělil, že jeho úřadu nepřísluší soutěž posuzovat a dohlížet na ni, protože zadavatelé uplatnili oprávněnou výjimku ze zákona. Proto se také ÚOHS odmítl zabývat jak podnětem od architektů, tak podnětem od náměstka ministra kultury Františka Mikeše.\n\nČeský Úřad pro ochranu hospodářské soutěže se počátkem dubna 2008 obrátil na Generální ředitelství pro vnitřní obchod a služby v Bruselu, orgán Evropské komise, s dotazem, jestli v případě této soutěže bylo možno uplatnit výjimku ze zákona o veřejných zakázkách. Generální ředitelství 5. srpna 2008 faxem odpovědělo, že komise našla v postupu soutěže několik pochybení, a potvrdilo, že bylo nezbytné postupovat podle zákona o veřejných zakázkách, protože pravidla UNESCO ani na pravidla UIA (Mezinárodní unie architektů) nepovažuje Evropská komise za „zvláštní postup mezinárodní organizace“ ve smyslu zákona a proto se na ně zákonná výjimka nevztahuje a nelze jimi nahradit zákonný postup. Dle Evropské komise rovněž nebyly splněny podmínky pro použití jednacího řízení bez uveřejnění pro zadání projektových prací na stavbu.\n\nStudio HŠH architekti na podzim 2007 podalo žalobu, v níž tvrdilo, že návrh Jana Kaplického zvítězil v rozporu se zadanými podmínkami a tedy porota nehodnotila soutěž spravedlivě. Nesplnil například požadavek umístit Národní konzervační fond nad zem. Obvodní soud pro Prahu 1 nejprve rozhodl ve prospěch žalobce, městský soud však rozsudek zrušil kvůli procesní chybě. Ve svém druhém rozsudku obvodní soud dne 21. dubna 2015 konstatoval, že návrh Jana Kaplického měl být ze soutěže vyloučen už v prvním kole, a rozhodl, že Národní knihovna má zaplatit architektonickému studiu HŠH architekti asi 2,9 milionu korun za umístění v soutěži, z toho 1,6 milionu tvoří rozdíl mezi třetí a druhou cenou, zbytek částky tvoří tvoří úroky z prodlení a zaplacení nákladů soudního řízení. Zdůvodnění rozsudku napsala soudkyně Lucie Laura Penn. V listopadu 2015 odvolací soud rozsudek pravomocně potvrdil. Mluvčí knihovny Irena Maňáková na to reagovala prohlášením, že Národní knihovna je do dnešního dne přesvědčena, že nepochybila.\n\n26.4.2017 (ČT24) Nejvyšší soud odmítl dovolání Národní knihovny, která nesouhlasila s rozsudkem o soutěži na svou novou budovu. Výběr objektu, ve kterém uspěl (nikdy nerealizovaný) projekt architekta Jana Kaplického, před deseti lety napadlo studio HXH architekti. Kaplický podle nich zvítězil v rozporu se zadáním, což uznal i soud a knihovnu již dříve pravomocně odsoudil k třímilionovému odškodnému \n\nProti návrhu se postavil prezident republiky Václav Klaus a poté i některé další osobnosti, které jsou považovány za jemu blízké. Václav Klaus 3. května 2007 při oficiální návštěvě Prahy 9 údajně prohlásil: „Podobně jako protijaderní aktivisté u Temelína jsem ochoten přivazovat se vlastním tělem a bránit, aby Národní knihovna v takové podobě na Letné nebyla.“ Přitom naznačil možnost, že knihovna by mohla stát na některém místě uvolněném po rušeném těžkém průmyslu v Praze 9. Dne 9. května publikoval v tisku Václav Klaus článek, ve kterém mimo jiné prohlásil, že se mu návrh budovy nelíbí a místo jejího umístění považuje za nepatřičné.\n\nOpakované změny názorů jsou přičítány primátorovi Pavlu Bémovi. 6. března 2007 prohlásil, že si projektu nesmírně ceníme a že je odvážný, překvapivý, originální, energeticky úsporný a jistě i kontroverzní. 15. října 2007 se vyjádřil: „Návrh je tak arogantní v˙disharmonii s celým svým blízkým i vzdáleným okolím, že z hlediska zásahu do urbanismu města se nedá srovnat s Tančícím domem.“\n\nProti projektu se vyslovil Pavel Žďárský, předseda klubu ODS v městském zastupitelstvu, a v říjnu 2007 sdělil Lidovým novinám, že „ta stavba je katastrofa“, že udělá vše pro to, aby na Letné nestála, a že je to názor většiny zastupitelů za ODS.\n\nV médiích proti projektu a proti jeho vybrání vystupoval architekt Radek Martíšek, který uspořádal 22. května 2007 i simulaci budovy pomocí zeleného balónu.\n\nMartin Pecina, ředitel Úřadu pro ochranu hospodářské soutěže, v deníku Právo 22. dubna 2008 kromě svého názoru na regulérnost soutěže řekl také, že nová budova podle Kaplického návrhu na Letné stát nebude, protože odporuje územnímu plánu a současné zastupitelstvo města by jeho změnu nikdy neschválilo.\n\nZastupitelstvo hlavního města Prahy usnesením č. 36/33 schválilo dne 30. března 2006 podmíněný úplatný převod pozemků pro knihovnu za 31,5 milionu Kč (rada předtím záměr jednomyslně schválila v lednu 2006). Toto usnesení má pozbýt použitelnosti, pokud do konce roku 2008 nebude uděleno stavební povolení.\n\nDodatečně však Útvar pro rozvoj hl. m. Prahy v říjnu 2006 požádal vedení Národní knihovny o posunutí objektu (na jih, do prostoru nynějšího parkoviště autobusů vedeného v územním plánu jako zeleň, a zároveň rozšíření koridoru oddělujícího knihovnu od budov západně od knihovny), a dohodl se na potřebě upravit vymezení převáděných pozemků. Architektonická soutěž byla vyhlášena již s upraveným vymezením parcel. Rada hlavního města Prahy 23. ledna 2007 usnesením č. 73 schválila změnu územního plánu odpovídající této úpravě. V únoru 2007 magistrátní právníci došli k názoru, že rada tím překročila své kompetence a rozhodovat mělo zastupitelstvo, avšak zastupitelstvu již návrh nikdo nepředložil.\n\nV lednu 2008 se ukázalo zřejmým, že se nepodaří získat stavební povolení do konce roku 2008 a tedy nebude možno využít vydané usnesení zastupitelstva, jež zaručovalo knihovně budoucí smlouvu o převodu pozemků. Ředitel knihovny chce proto požádat zastupitelstvo, aby tuto lhůtu o rok prodloužilo. Není však jisté, zda mu vyhoví. Klub zastupitelů ODS se 11. října 2007 vyjádřil, že stavbu Kaplického knihovny nepodpoří. Náměstek primátora Pavel Klega také chce uplatnit názor, že stavba knihovny o půl miliardy Kč prodraží stavbu tunelu Blanka. Spor vznikl také o to, zda povinnost knihovny vyřešit dislokaci zařízení MHD znamená, že knihovna musí plně financovat výstavbu nové tramvajové smyčky na druhé straně pláně.\n\nS Národní knihovnou ČR město žádnou smlouvu o převodu pozemků ani o smlouvě budoucí neuzavřelo, knihovna spoléhala na existenci usnesení zastupitelstva.\n\nV listopadu 2007 město Praha jmenovalo tým Národní knihovna, který měl do 27. února 2008 posoudit právní a památkářské problémy kolem nové budovy knihovny. Členy týmu byli primátor Pavel Bém, generální ředitel Národní knihovny Vlastimil Ježek, architekt Jan Kaplický, náměstek ministra kultury František Mikeš, ředitel Útvaru rozvoje města Bořek Votava, ředitel odboru kultury Jan Kněžínek, Bohdana Stoklasová z NK.\n\nTým si vyžádal stanoviska expertních komisí právníků, památkářů a architektů.\n\nV právnickém týmu bylo 10 právníků (Miroslav Jansta, Bohuslav Klein, Jindřiška Kočová, Zdeněk Krampera, Jan Kříž, Karel Muzikář, Marek Nespala, Aleš Pejchal, Pavel Robek, Karel Šturm), kteří se v poměru 5:5 neshodli v otázce, zda architektonická soutěž proběhla podle pravidel a zda by tedy projekt nemohl být ještě zpochybněn, dva další, nezávislé právnické posudky (Ústavu státu a práva – ředitel Jaroslav Zachariáš – a Právnické fakulty UK – děkan Aleš Gerloch) pak prý vyznívají vůči projektu nepříznivě. Architektonická soutěž sice splnila soutěžní podmínky Mezinárodní unie architektů, ale vyhodnocení nevyhovovalo českému zákonu o zadávání veřejných zakázek, a proto může být podle některých právníků soudně napadnutelné a nelze na základě výsledků soutěže zadat veřejnou zakázku, přičemž cena vypracování projektu má být podle odhadu kolem 150 milionů Kč.\n\n27. února 2008 expertní tým odložil rozhodnutí o vypsání veřejné zakázky na realizaci do doby, než se vyjádří Úřad pro hospodářskou soutěž.\n\nJan Kaplický pohrozil, že pokud do měsíce nedojde k zadání ověřovací studie, tak od projektu ustoupí a začne se domáhat práva u mezinárodního soudu. Zástupce ředitele magistrátu Miroslav Sklenář téhož dne uvedl, že je absurdní předpokládat, že mezi závazky vůči vítězi soutěže patří i povinnost vítězný návrh realizovat, a připomněl, že architektonickou soutěž vyhlašovala Národní knihovna, nikoliv Praha.\n\nU soudu reálně problém architektonické soutěže nakonec řešil ateliér HŠH architekti, jenž se v mezinárodní soutěži umístil na třetím místě. Protože Jan Kaplický nebyl ze soutěže vyřazen, ačkoli jeho projekt nesplnil závaznou podmínku umístění konzervačního fondu novodobých dokumentů nad zem, vysoudil ateliér HŠH na Národní knihovně u Obvodního soudu pro Prahu 1 nakonec v roce 2015 tři miliony Kč jakožto náhradu za rozdíl mezi třetím a druhým místem, včetně úroků z prodlení a nákladů soudního řízení. Toto rozhodnutí potvrdil i Městský soud v Praze a stalo se tak pravomocným.\n\nMinistr kultury Václav Jehlička 23. července 2008 konstatoval, že projekt výstavby nové Národní knihovny na Letné nebude realizován. Na brífinku po jednání vlády prohlásil \"„Chobotnice se na Letné stavět nebude. Naše pozornost se musí soustředit na revitalizaci Klementina.“\"\n\nJehlička později konstatoval, že není bojovníkem proti panu Kaplickému ani nepřítelem jeho projektu, ale na stavbu nemá knihovna zajištěn pozemek a na projekt je méně peněz, než s kolika operuje Kaplického projekt (na výstavbu je vyčleněno 1,9 miliardy Kč, ale odhady ceny výstavby podle Kaplického projektu se pohybují od 4 do 10 miliard). Jehlička rovněž vyjádřil nesouhlas s tím, že ředitel Národní knihovny hodlal uvolněné prostory v Klementinu komerčně pronajímat. Zároveň potvrdil, že s výstavbou nové, moderní knihovny je nutno počítat, pokud možno v dosahu metra, nejspíše v horizontu 8 až 10 let, až po rekonstrukci Klementina.\n\nAutor projektu Jan Kaplický na Jehličkovo prohlášení reagoval slovy: \"\"Ministerstvo kultury České republiky je jediné ministerstvo kultury na světě, které brojí proti kultuře svého národa.\"\" A v několika rozhovorech pro česká média uvedl, že v budoucnu bude projekt realizován.\n\nŘeditel NK ČR Vlastimil Ježek potvrdil, že se knihovna obrátila na veřejného ochránce práv. Z maření záměru obvinil „partu kolem Pavla Béma“, radní a další lidi v čele s Romanem Janouškem. Podle Ježka Pavel Bém opakovaně porušil všechno, co Národní knihovně slíbil. Skladování knih v podzemí Klementina Ježek označil za drahé a nezodpovědné.\n\nStavbu knihovny měla časosběrnou metodou sledovat dokumentaristka Olga Špátová. S průtahy kolem stavby a smrtí Jana Kaplického se ale přirozeně změnilo téma připravovaného filmu. Ten měl premiéru v dubnu 2010 pod názvem \"Oko nad Prahou\".\n\nZmenšená a upravená verze Kaplického Národní knihovny byla postavena v Brně jako přístřešek zastávky městské hromadné dopravy Loosova ve čtvrti Lesná. Student práv Martin Felgr ji navrhl v rámci soutěže pro vzhled vybraných zastávek MHD v celé České republice, kterou vypsala společnost Pepsi. Nápad uživatele s přezdívkou Tygr, který vybrala čtyřčlenná porota, se zamlouval i Elišce Kaplicky. Původně měl být přístřešek ve tvaru blobu umístěn na zastávce Brechtova, po konzultaci s Dopravním podnikem města Brna byl projekt upraven pro nedalekou zastávku Loosova. Vedení městské části Brno-sever však mělo v roce 2010 k zastávce výhrady, stavba byla odsouhlasena až novým osazenstvem radnice po volbách na podzim 2010. Začátkem roku 2011 byla odlita sklolaminátová skořepina přístřešku, která byla během léta osazena na připravený sklocementový podstavec. Dne 20. září 2011 byla zastávka slavnostně otevřena. Stavba má půdorysné rozměry 7 × 7 m a výšku přibližně 4 m.\n\nNěkdy během září či října 2013 neznámá skupina lidí umístila do prostoru zastávky malou knihovničku s regály a knížkami. Tato knihovnička však byla brzy poškozena vandaly.\n\nK záměru výstavby nové Národní knihovny na Letné v této podobě se vrátila při komunálních volbách v roce 2010 ODS, a její tehdejší kandidát na primátora Bohuslav Svoboda, který uvedl, že strana svůj názor na stavbu přehodnotila a návrh podpořil. Po volbách však nedošlo k dalším aktivitám. K návrhu se pak pravidelně vrací některé politické strany během volební kampaně a to jak v roce 2014, tak v roce 2018. \n\nV červnu roku 2019 došlo k mírnému pokroku v případných přípravách stavby, dědička autorských práv k návrhu Eliška Kaplický Fuchsová podepsala s Národní knihovnou a ministerstvem kultury memorandum o převodu autorských práv. Autorská práva k návrhu tak nyní vlastní český stát. Ministr kultury Staněk (ČSSD) v této souvislosti uvedl, že na ministerstvu vzniká pracovní skupina, která se možnostmi využití projektu blobu a potřebami NK, pokud jde o novou budovu, bude zabývat.\n\n"}
{"id": "292289", "url": "https://cs.wikipedia.org/wiki?curid=292289", "title": "Tropus", "text": "Tropus\n\nTropus může být:\n\n"}
{"id": "292297", "url": "https://cs.wikipedia.org/wiki?curid=292297", "title": "Slatiny (rozcestník)", "text": "Slatiny (rozcestník)\n\nSlovo Slatiny má více významů:\n\n\n"}
{"id": "292301", "url": "https://cs.wikipedia.org/wiki?curid=292301", "title": "Vilém Wünsche", "text": "Vilém Wünsche\n\nVilém Wünsche (1. prosince 1900, Šenov – 3. května 1984, Šenov) byl český malíř, grafik a ilustrátor. Náměty své tvorby je spojen především s tematikou Ostravska a tamního života poznamenaného hornictvím.\n\nVilém Wünsche do dvaceti jedna let pracoval jako důlní zámečník. Navštěvoval večerní kurzy kresby. V letech 1922–1923 studoval na Uměleckoprůmyslové škole v Praze (prof. Jaroslav Benda a Arnošt Hofbauer), poté přešel do soukromé školy Ferdinanda Engelmüllera, mezi lety 1924 až 1931 byl žákem Maxe Švabinského na Akademii výtvarných umění. V letech 1927–1928 studoval jako stipendista v Paříži.\n\nPo studiích se v roce 1931 vrátil na Ostravsko. V době II. světové války byl v koncentračním táboře v Osvětimi. Svoje zážitky odtamtud zpracoval v cyklu obrazů. Během života Viléma Wünsche byla uspořádána řada výstav jeho děl. Byl oceněn tituly zasloužilý (1971) a národní umělec (1983). Umělcova tvorba byla připomenuta také v Havířově u příležitosti 100. výročí jeho narození. Jeho obrazy jsou zastoupeny ve sbírkách Národní galerie, Galerie výtvarného umění v Ostravě a jinde.\n\nJeho syn Otakar Wünsche je členem KSČM a v letech 2002-2010 i zastupitelem města Šenov.\n\n"}
{"id": "292303", "url": "https://cs.wikipedia.org/wiki?curid=292303", "title": "Qatar Ladies Open", "text": "Qatar Ladies Open\n\nQatar Ladies Open, hraný pod sponzorským názvem Qatar Total Open, je profesionální tenisový turnaj žen hraný v  katarské metropoli Dauhá. Založen byl v roce 2001 a každoročně se koná na otevřených dvorcích areálu Khalifa International Tennis Complex, kde je položen tvrdý povrch. Na okruhu WTA Tour patří od sezóny 2012 do kategorie WTA Premier 5, respektive úrovně WTA Premier, kdy dochází k výměně s dalším arabským turnajem Dubai Tennis Championships.\n\nProbíhá každoročně v únorovém termínu. Do soutěže dvouhry nastupuje padesát šest tenistek a čtyřhry se účastní dvacet šest párů. Celková dotace činí 2 216 000 dolarů. Hlavním sponzorem je firma Total S.A.\n\nPremiérový ročník 2001 byl hrán pod názvem Qatar Total FinaElf Open. Jeho dotace činila 170 000 dolarů a řadil se dokategorie Tier III. V roce 2004 postoupil do vyšší úrovně Tier II, což se odrazilo na prémiích ve výši 600 000 dolarů a roku 2007 v částce 1 340 000 dolarů. V sezóně 2008 se katarská událost zařadila do Tier I s celkovými odměnami 2 500 000 dolarů. V letech 2009 a  2010 se turnaj nekonal, protože dauhaský areál hostil závěrečnou událost sezóny – Turnaj mistryň WTA Tour Championships.\n\nK obnovení turnaje došlo v sezóně 2011, kdy patřil do kategorie WTA Premier s dotací 721 000 dolarů a herním schématem třiceti dvou singlistek a šestnácti párů v hlavní soutěži. V sezóně 2012 postoupil do úrovně WTA Premier 5, také vzhledem k účasti sedmi hráček z elitní desítky v předchozím ročníku a historii katarského turnaje. V souvislosti s tím došlo k navýšení startujících na padesát šest hráček dvouhry a dvacet šest dvojic ve čtyřhře.\n\nNejvíce titulů z dvouhry získaly Anastasija Myskinová a bývalé světové jedničky Maria Šarapovová s Viktorií Azarenkovou, když všechny vyhrály dvakrát.\n\n"}
{"id": "292313", "url": "https://cs.wikipedia.org/wiki?curid=292313", "title": "Albion", "text": "Albion\n\nAlbion může označovat víc věcí:\n\n\n"}
{"id": "292317", "url": "https://cs.wikipedia.org/wiki?curid=292317", "title": "Na Slatinách (Michle a Strašnice)", "text": "Na Slatinách (Michle a Strašnice)\n\nSlatiny (pomístní název a název ulice Na Slatinách) jsou nouzová kolonie vzniklá po roce 1924 v údolí Slatinského potoka východně od Bohdalce, mezi Záběhlicemi a Strašnicemi, jižně od seřaďovacího nádraží Praha-Vršovice a západně od záběhlické nouzové kolonie Trnkov, která se na rozdíl od Slatin postupně přeměňuje v běžnou čtvrť. Z Bohdalce do Slatin vede jako hlavní přístupová ulice Nad Vršovskou horou přes most (), který překračuje spojovací železnici odstavného nádraží Praha-jih. Několika cestami se dá do Slatin dojít i od Záběhlic.\n\nNouzové kolonie v oblasti Michle, Záběhlic i Strašnic vznikaly po připojení těchto čtvrtí k Velké Praze roku 1922. Město Praha umožnilo legionářům postavit si zde na městských pozemcích domky. Na strašnické straně železniční trati jsou zase rozsáhlé železničářské kolonie zahrnující kategorie od slušných rodinných domků až po nouzové stavby.\n\nPrvní domek na Slatinách vyrostl za mostem z ulice Nad Vršovskou horou v roce 1924. V roce 1927 jich už bylo přes 300 a v následujících letech zaplnily údolí Slatinského potoka. Kromě legionářů se zde usidlovali i dělníci, kteří stavěli Spořilov a michelskou plynárnu, ale i nezaměstnaní. Mnohé domky vznikaly načerno, bez povolení. Mnohé z domků jsou stavěny velmi improvizovaně, nejen z cihel, ale i z prken a nejrůznějších papundeklů, Tomáš Feřtek v Reflexu napsal, že miniaturním vzhledem domky připomínají Hobitín. \n\nJiž roku 1934 zde byla zavedena elektřina, málokterý obyvatel si ale mohl dovolit přípojku, ta tehdy stála asi 500 Kč. Elektrifikace proběhla až v době Protektorátu. \n\nSlatiny vznikly z materiálu získaného z bouraček, některé domky i z vyřazených železničních vagónů. Z počátku bez elektřiny a vody, ty zavedla obec až od r. 1934. Voda byla ve stojanech zadarmo, za přípojku el. proudu se před válkou platilo 500 Kč. Rozvoj elektrifikace domků začal na počátku války, kdy se najednou nedal koupit petrolej na svícení. Pozemek byl obecní – za pronájem se platilo 100 Kč ročně. Celkový počet domků přesáhl 400.\n\nRozkvět zažila kolonie ve 30.-50. letech min. století. V souvislosti s počínající panelovou výstavbou v Praze začala v 60. letech zanikat. Za přidělení bytu se musel majitel domku zavázat, že nejdřív komín a potom celý domek zbourá a materiál si odveze. Později přiděloval ONV Praha 10 zdejší parcely na stavbu plechových garáží (tři na jedné parcele), případně na zahrádky.\nV době rozvoje měli Slatinští i fotbalový klub a kroužek divadelních ochotníků. Nejznámější hospoda, v níž se toto divadlo hrávalo, se jmenovala U Blebtů.\n\nZápadní část kolonie, dnes od samotných Slatin oddělená, je v blízkosti ulice U vršovického hřbitova, kolem ulic Pod Bohdalcem I a Pod Bohdalcem II. Kolem roku 1928 vzniklo na západním okraji této kolonie několik řad malých patrových domků s elektřinou, vodou i kanalizací, tzv. Sedmidomky ()\n\nVe třicátých letech vznikla v prostoru mezi těmito dvěma dnešními koloniemi tzv. elektrárna, přesněji pražská rozvodna a energetický dispečink s patrovými činžáky. () Naproti vznikly nízké pavilony pětitřídní školy, která později hrála hlavní roli ve filmu Obecná škola. Této výstavbě muselo ustoupit množství načerno postavených staveb v území, které kolonistům nepatřilo. Postupně z kolonie ujídaly další objekty: vozovna trolejbusů (dnes autobusové garáže Vršovice), železniční dílny, sklady atd.\n\nOd 70. let byly lidem, kteří zde mají hlášený trvalý pobyt, nabízeny náhradní byty, což využili jen někteří. Kolonie Na Slatinách slouží zčásti stále jako nouzová kolonie, nepřetržitě od svého vzniku, a zčásti jako zahrádkářská kolonie. Voda a elektřina je do této oblasti již zavedena, plyn a kanalizace nikoliv. Uličky v hlavní části kolonie nejsou pojmenované, celá oblast má souhrnný název Na Slatinách. V plánech Prahy jsou tyto nouzové kolonie cudně popsány jako zahrádkářské osady.\n\nPro celou oblast od vršovického nákladového nádraží směrem ke Spořilovu o rozloze asi 2 km, do níž spadá i kolonie, platí magistrátní stavební uzávěra.\n\nV roce 2004 byla provedena urbanistická studie území, jejímž výstupem byl podnět ke změně Územního plánu sídelního útvaru hl. m. Prahy. V době po dokončení urbanistické studie oznámila Správa železniční dopravní cesty, že dosavadní plochu seřaďovacího nádraží Praha-Vršovice nabízí k neželezničnímu využití. Tím se řešené území o třetinu zvětšilo a bylo znovu zadáno zpracování urbanistické studie. V roce 2005 zpracoval Útvar rozvoje hl. m. Prahy ověřovací studii. Dne 23. února 2006 Zastupitelstvo hl. m. Prahy usnesením č. 35/06 schválilo návrh zadání pro zpracování návrhu změny územního plánu.\n\nObec zpracovala 10 variant využití území, z nichž za nejvhodnější považuje vybudování nové čtvrti pro 35 000 lidí.\n\nJan Svěrák zde na Slatinách a blízkém Bohdalci využil některé exteriéry pro film Obecná škola, konkrétně školu, rozvodnu, hospodu a údajně i železniční most. František Langer sem zasadil děj románu Periferie, Karel Čapek zde získal námět pro fejeton Obrázky z domova.\nŽil a tvořil zde český písničkář Jaroslav Řehoř, který zdejší život zobrazil zejména v písni Nouzová kolonie; jeho písně často znějí u táborových ohňů (Kryté vozy neb Kapkami si déšť…). Nouzová stavba 43 v kolonii Pod Bohdalcem si zahrála roli bydliště Míti Kubíčka ve filmu Občanský průkaz.\n\nJiné slatiny se nacházely na opačné straně záběhlického hřbetu Hrádek, poblíž ulic V korytech a Na vinobraní poblíž starých Záběhlic se vyskytují názvy ulic Ve Slatinách a Za Slatinami, vztahující se k místům, kde je dnes sportovní areál Sokola. Naproti tomu ulice U Slatin, nově pojmenovaná roku 2004, leží na přilehlé straně Bohdalce a vztahuje se opravdu ke kolonii Na Slatinách.\n\n\nAutobusová linka A v trase Vršovice–Záběhlice byla zavedena 21. června 1925. Zpočátku u Bohdalce nestavěla, zastávka na Bohdalci byla zřízena v listopadu 1928. V letech 1929–1930 byla prodloužena do centra Prahy a na druhém konci do Hostivaře, na přelomu let 1951/1952 byla přečíslována na 101. (Viz historii.)\n\nTramvajová trať z Michle k dnešní zastávce Chodovská byla zprovozněna 1. března 1928, 12. října 1929 prodloužena na Spořilov (linka č. 19), od 1. ledna 1956 do roku 1971 jezdila tramvaj i po odbočce do konečné Záběhlice na kraji Slatin (linka 23).\n\n"}
{"id": "292320", "url": "https://cs.wikipedia.org/wiki?curid=292320", "title": "Objektiv (rozcestník)", "text": "Objektiv (rozcestník)\n\nSlovo Objektiv může mít několik významů:\n\n"}
{"id": "292328", "url": "https://cs.wikipedia.org/wiki?curid=292328", "title": "Anastasija Myskinová", "text": "Anastasija Myskinová\n\nAnastasija Andrejevna Myskinová (, narozená 8. července 1981, Moskva, Rusko) je ruská profesionální tenistka. V dosavadní kariéře vyhrála 10 turnajů okruhu WTA ve dvouhře a pět ve čtyřhře. Jejím největším úspěchem je vítězství ve dvouhře na French Open v Paříži v roce 2004. Tím se stala vůbec první Ruskou, která vyhrála grandslamový turnaj. Na žebříčku WTA se posunula na 3. místo, což bylo také poprvé v historii, kdy se ruská hráčka dostala mezi nejlepší tři tenistky světa. V roce 2007 přerušila kariéru kvůli zranění a o dva roky později oficiálně ukončila svou profesionální kariéru.\n\nAnastasija Myskinová se zúčastnila 11 zápasů Poháru fererace za tým Ruska s bilancí 14-5 ve dvouhře a 4-1 ve čtyřhře.\n\n"}
{"id": "292334", "url": "https://cs.wikipedia.org/wiki?curid=292334", "title": "Velký Kundyš", "text": "Velký Kundyš\n\nVelký Kundyš ( , marijsky \"Кугу Кундыш\") je řeka v Marijské republice a v Kirovské oblasti v Rusku. Je 173 km dlouhá. Povodí má rozlohu 1710 km².\n\nProtéká středem bažin Volžsko-vetlužského polesí. Ústí do Velké Kokšagy (povodí Volhy).\n\nPrůměrný průtok ve vzdálenosti 25 km od ústí činí 5,5 m³/s. Zdrojem vody jsou převážně sněhové srážky.\n"}
{"id": "292336", "url": "https://cs.wikipedia.org/wiki?curid=292336", "title": "Nico Hülkenberg", "text": "Nico Hülkenberg\n\nV roce 1997 debutoval v deseti letech v motokárách, o pět let později již vyhrál národní šampionát. V roce 2005 přestoupil do seriálu Formule BMW a ihned na sebe upoutal pozornost. Vyhrál takřka polovinu závodů a díky nejvyššímu počtu bodů získal mistrovský titul. Díky tomuto úspěchu byl nominován jako první jezdec německého národního týmu v poháru A1 Grand Prix. Zajistil Německu vítězství a od poloviny sezony celé sérii dominoval. Vyhrál šest z deseti hlavních závodů.\n\nV roce 2007 se umístil na celkovém třetím místě ve své první sezoně v eurosérii formule 3.\n\nHülkenberg se poprvé svezl ve voze Formule 1 v roce 2007 v testu pro tým Williams. Dvoudenní test se konal na španělském okruhu Circuito Permanente de Jerez a Hülkenberg předstihl tehdejšího jezdce Kazukiho Nakadžimu. Hülkenbergův výkon při testu vedl k tomu, že jej tým Williams podepsal jako zkušebního jezdce a nastoupil v několika dalších testech. Jeho smlouva s Williamsem byla prodloužena i pro sezónu 2009. Hülkenberg také působil jako záložní jezdec týmu v případě, že by některý z jezdců nebyl schopen nastoupit do závodu.\n\nDne 2. listopadu 2009 byl Hülkenberg potvrzen jako závodní jezdec týmu Williams, jeho týmovým kolegou byl zkušený Brazilec Rubens Barrichello.\n\nHülkenberg debutoval ve Velké ceně Bahrajnu, kde skončil na čtrnáctém místě. Další závod v Austrálii po kolizi s Kamuiem Kobajašim nedokončil. V kvalifikaci na Velkou cenu Malajsie se poprvé dostal do její třetí části a kvalifikoval se na pátém místě. Závod dokončil na místě desátém a získal svůj první bod ve Formuli 1. Ve Velké Británii skončil opět na desátém místě. Jeho nejlepším umístěním bylo šesté místo v Německu. Bodoval také v Itálii, Singapuru, Koreji a v Brazílii. Závod v Japonsku po kolizi s Vitalijem Petrovem nedokončil. \n\nDne 6. listopadu získal Hülkenberg svou první pole position ve Formuli 1, když o 1,049 sekundy porazil Sebastiana Vettela v kvalifikaci na Velkou cenu Brazílie, která byla ovlivněna deštěm. Poté, co ztratil náskok v úvodním kole, nakonec závod dokončil na osmém místě. \n\nV sezóně získal 22 bodů a obsadil celkové 14. místo.\n\nPro sezónu 2011 byl v týmu nahrazen Pastorem Maldonadem, který do týmu přinesl vyšší finanční prostředky. Po Velké ceně Abú Zabí Hülkenberg oznámil, že pro nadcházející sezónu nezískal žádnou závodní sedačku. \n\nDne 26. ledna 2011 byl Hülkenberg potvrzen jako rezervní jezdec u týmu Force India pro sezónu 2011. Nahradil tak Paula di Restu, který byl povýšen na místo závodního jezdce. Hülkenberg nastoupil ve všech pátečních tréninzích kromě Monaka, Maďarska, Koreje, Indie a Abú Zabí. Dne 16. prosince 2011 tým Force India oznámil, že se Hülkenberg v sezóně 2012 stane jejich závodním jezdcem.\n\nPo devátém místě v kvalifikaci na Velkou cenu Austrálie vypadl po kolizi již v prvním kole. Po šestnáctém místě v kvalifikaci obsadil v Malajsii devátou příčku a získal své první body s týmem Force India. Šestnáctý skončil i v kvalifikaci na Velkou cenu Číny a v závodě obsadil patnácté místo. Po třinácté pozici v kvalifikaci na Velkou cenu Bahrajnu si v závodě o jedno místo polepšil a skončil tak místě dvanáctém. Ze třináctého místa v kvalifikaci při Velké ceně Španělska získal jeden bod za desáté místo. V Monaku po startu z jedenácté příčky skončil osmý. Nejlepší umístění zaznamenal v Belgii, když skončil na čtvrtém místě. Při Velké ceně Singapuru nezískal žádné body, ale připsal si nejrychlejší kolo. Hülkenberg bodoval v dalších pěti závodech s výjimkou Velkou cenou Abú Zabí, který nedokončil. Se ziskem 63 bodů skončil na celkovém 11. místě. \n\nDne 31. října 2012 tým Sauber oznámil, že se Hülkenberg stane jejich závodním jezdcem pro sezónu 2013. Jeho týmovým kolegou byl Esteban Gutiérrez. \n\nDo úvodního závodu v Austrálii kvůli úniku paliva nenastoupil. Do závodu v Malajsii se kvalifikoval na dvanáctém místě a závod dokončil na místě osmém. Nejlepší kvalifikační výsledek předvedl v Itálii, když získal třetí místo na startu. Po ztrátě dvou pozic, dokončil závod na pátém místě. Jeho nejlepším umístěním bylo čtvrté místo při Velké ceně Koreje. V sezóně osadil celkové 10. místo se ziskem 51 bodů.\n\nDne 3. prosince 2013 tým Force India oznámil, že se Hülkenberg opět stane jejich jezdcem pro sezónu 2014. Jeho týmovým kolegou se stal Sergio Pérez.\n\nÚvodní závod v Austrálii dokončil na sedmém místě, ale po diskvalifikaci Daniela Ricciarda se posunul na šesté místo. V Malajsii a v Bahrajnu skončil na pátém místě. Po těchto závodech se držel na celkovém třetím místě. V Číně skončil šestý a propadl se na celkové čtvrté místo. Jeho nejlepším umístěním bylo páté místo, které získal celkem čtyřikrát. Pravidelný bodový zisk v celé sezóně znamenal, že Hülkenberg dokončil sezónu na 9. místě se ziskem 96 bodů a pomohl tak týmu Force India dosáhnout šestého místa v Poháru Konstruktérů.\n\nV říjnu 2014 tým Force India potvrdil Hülkenberga i pro sezónu 2015.\n\nV prvním závodě v Austrálii skončil na sedmém místě. Od Velké ceny Malajsie do Velké ceny Monaka nedokázal bodovat. Závod v Maďarsku po velké nehodě nedokončil. V Belgii měl poruchu energetické jednotky a do závodu vůbec nenastoupil. Závody v Singapuru, Rusku a v USA po kolizích nedokončil. V sezóně získal 58 bodů a obsadil celkové 10. místo.\n\nI v sezóně 2016 pokračoval s týmem Force India. V úvodním závodě v Austrálii skončil opět na sedmém místě. Další dva závody dokončil na patnáctém místě. V Rusku kolidoval s bývalým týmovým kolegou Estebanem Gutiérrezem a závod pro něj skončil. Další závod ve Španělsku kvůli úniku oleje nedokončil. V dalších třech závodech bodoval. Při kvalifikaci na Velkou cenu Rakouska se kvalifikoval na třetím místě a díky penalizace Nica Rosberga startoval druhý. Závod však kvůli problémům s brzdami nedokončil. Následoval další pravidelný bodový zisk v pěti závodech. V Singapuru se připletl do úvodní kolize a závod nedokončil. Další dva závody dokončil na osmém místě. Při Velké ceně USA se opět připletl do kolize a závod pro něj opět skončil. Poslední tři závody sezóny dokončil na sedmém místě. Sezónu dokončil na 9. místě se ziskem 72 bodů.\n\nPo skončení sezóny ukončil své působení v týmu Force India.\n\nDne 14. října tým Renault oznámil, že s Hülkenbergem uzavřel víceletou smlouvu.\n\nPrvní body za tým získal ve třetím závodě sezóny v Bahrajnu, kde skončil na devátém místě. V následujícím závodě v Rusku skončil na devátém místě. Při Velké ceně Španělska skončil na šestém místě, což byl nejlepší výsledek týmu Renault od návratu do Formule 1 v sezóně 2016. Hülkenbergův pravidelný bodový zisk skončil v Monaku, když kvůli problémům s převodovkou musel odstoupit. V Kanadě skončil na osmém místě, po kterém následovalo odstoupení v Ázerbájdžánu. V Rakousku dojel po špatném startu na třináctém místě a poprvé skončil za týmovým kolegou Jolyonem Palmerem.\n\nNové vylepšení týmu přineslo obrovské zlepšení. Při Velké ceně Velké Británie se kvalifikoval a závod dokončil na šestém místě. V Maďarsku se kvalifikoval na sedmém místě, ale kvůli penalizaci za novou převodovku startoval až dvanáctý. Během závodu došlo k incidentu, když Kevin Magnussen vytlačil Hülkenberga z trati při boji o pozici. Magnussen dostal za tento incident časový trest. Hülkenberg závod nakonec nedokončil. Po závodě v době kdy Magnussen dával rozhovor dánské televizi, za ním Hülkenberg přišel, aby si kolizi vyříkali. Magnussen mu odvětil legendární hláškou \"suck my balls, mate\".\n\nPo letní přestávce se v Belgii kvalifikoval na sedmém místě a v závodě skončil šestý. V Singapuru bylo oznámeno, že Hülkenbergova týmového kolegu Jolyona Palmera pro sezónu 2018 nahradí Carlos Sainz Jr.. V závodě se dlouho držel blízko stupňů vítězů, ale nakonec musel kvůli úniku oleje odstoupit. Po tomto závodě se stal držitelem rekordu, v počtu závodů bez umístění na stupních vítězů.\n\nPři Velké ceně Japonska bylo oznámeno, že Carlos Sainz Jr. nahradí Palmera po zbytek sezóny počínaje Velkou cenou USA. Závod v Japonsku kvůli selhání systému DRS nedokončil. V USA a v Mexiku odstoupil kvůli problémům s motorem. V posledních dvou závodech sezóny dokázal bodovat. V sezóně obsadil celkové 10. místo, když získal 43 bodů. \n\nI v sezóně 2018 Hülkenberg pokračoval s týmem Renault.\n\nV úvodní Velké ceně Austrálie skončil na sedmém místě. Další dva závody dokončil na šestém místě. Závod v Ázerbájdžánu kvůli poškozenému zavěšení nedokončil. Ani další závod ve Španělsku poté, co ho sestřelil Romain Grosjean, nedokončil. V dalších šesti závodech s výjimkou Velké ceny Rakouska pravidelně bodoval.\n\nPo letní přestávce v Belgii způsobil hned po startu obrovskou nehodu, kvůli které dostal v dalším závodě trest posunu o deset míst vzad. V dalších čtyřech závodech získal pouze jeden bod. V USA a v Mexiku dojel na šestém místě. Závod v Brazílii kvůli přehřátí motoru nedokončil. V poslední Velké ceně Abú Zabí byl převrácen Romainem Grosjeanem na bariéru.\n\nV této sezóně získal 69 bodů a obsadil celkové 7. místo, což je jeho nejlepším umístěním v sezóně. \n\nPro sezónu 2019 se k týmu Renault připojil Daniel Ricciardo.\n\nV prvním závodě sezóny v Austrálii dokončil opět na sedmém místě. V Bahrajnu postihla tým katastrofa, když oba jezdci vypadli v 53. kole kvůli problémům s motorem. Ani další závod v Číně Hülkenberg kvůli problémům se softwarem nedokončil. Při kvalifikaci na Velkou cenu Španělska porušil pravidlo parc fermé a musel startovat z boxové uličky. Závod dokončil na třináctém místě. I další závod v Monaku skončil na třináctém místě. V Kanadě, ve Francii a ve Velké Británii bodoval. V domácí mokré Velké ceně Německa se dlouho držel na čtvrtém místě, ale po chybě skončil na mokré trati v bariéře. Závod v Maďarsku dokončil mimo body.\n\nUž před Velkou cenou Belgie tým Renault oznámil, že od sezóny 2020 v týmu nahradí Hülkenberga Francouz Esteban Ocon. \n\nV závodě v Belgii skončil na osmém místě. Na Velkou cenu Itálie se Hülkenberg kvalifikoval na šestém místě. Jeho týmový kolega Daniel Ricciardo dokonce na místě pátém. V závodě si oba jezdci o jednu pozici polepšili a skončili na čtvrtém a pátém místě. Jednalo se o nejlepší výsledek týmu Renault od jeho návratu do Formule 1 v sezóně 2016. Následují dva závody dokončil také na bodech. Závod v Japonsku dokončil na desátém místě, ale po protestu týmu Racing Point byli dodatečně oba jezdci Renaultu diskvalifikováni kvůli nelegálnímu brzdovému systému v jejich vozech. Jednalo se o první Hülkenbergovu diskvalifikaci v kariéře. V dalších dvou závodech skončil opět na bodech. V závodě v Brazílii obdržel pětisekundovou časovou penalizaci, za předjetí Kevina Magnussena pod safety carem a skončil až patnáctý. Poslední závod v Abú Zabí dokončil na nebodovaném dvanáctém místě. Celkem nasbíral 37 bodů a obsadil celkové 14. místo. \n\nPro sezónu 2020 se mu nepodařilo sehnat závodní sedačku u žádného týmu.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "292337", "url": "https://cs.wikipedia.org/wiki?curid=292337", "title": "Angličané", "text": "Angličané\n\nAngličané ( ) jsou základní etnickou složkou v Anglii, jednou ze zemí Spojeného království. Jejich jazykem je angličtina – germánský jazyk, který se stal nejpoužívanějším dorozumívacím prostředkem po celém světě. Celkový počet Angličanů je okolo 60 milionů, z toho 45 mil. v Anglii. Jejich potomci žijí např. v USA, Kanadě, Austrálii, Novém Zélandu či Jižní Africe.\n\nFormovali se po staletí z řad kmenů a národností na území Anglie, Skotska a Walesu, jako byli Britonci, ovlivnění Římany, které během stěhování národů Anglové, Sasové, Jutové a část Frísů částečně asimilovali nebo zatlačili do oblastí Skotska, Walesu a Cornwallu. Mezi 7. a 10. stoletím vznikla anglosaská národnost, ze které se do 12. století pod vlivem Vikingů a Normanů vytvořila národnost anglická. Angličané jsou potomci anglo-saských kmenů ze severního Německa. \n\nZáklady moderní fyziky vystavěl Isaac Newton, biologie Charles Darwin. Studiemi elektromagnetismu otevřel před moderní vědou široké obzory Michael Faraday. Rozhodující pokroky v oblasti informatiky učinil Alan Turing. Tim Berners-Lee vynalezl systém World Wide Web. James Prescott Joule zkoumal vztah tepla, práce a energie. Asi nejslavnějším vědcem současnosti je Stephen Hawking. Otcem imunologie a objevitelem první vakcíny historie, vakcíny proti pravým neštovicím, byl Edward Jenner. John Dalton rozvinul moderní atomovou teorii. Charles Babbage a Ada Lovelaceová jsou jedněmi z vylézců počítače. Autorem vlivné teorie \"sobeckého genu\" je Richard Dawkins. Joseph John Thomson objevil elektron. Astronom Edmond Halley dal jméno nejznámější kometě. Robert Hooke formuloval zákon o přímé úměrnosti velikosti deformace a napětí v deformovaném tělese. William Harvey objevil krevní oběh, Henry Cavendish vodík, zakladatelem elektrochemie byl Humphry Davy. Zakladatelem rentgenové spektroskopie byl William Lawrence Bragg (narozený v Austrálii). Joseph Priestley objevil oxid uhličitý a kyslík. Předchůdcem informatiky byl matematik George Boole. K objevu struktury DNA výrazně přispěla Rosalind Franklinová. George Stephenson vynalezl parní lokomotivu. Za prosazení evoluční teorie se rval Thomas Henry Huxley. Vznik fotografie by nebyl možný bez díla chemika a fyzika Johna Herschela. Matematik G. H. Hardy předložil zásadní příspěvky o teorii čísel. Jane Goodallová proslula svým výzkumem šimpanzů. Jev interference světla vysvětlil Thomas Young. Antisepsi do lékařství zavedl Joseph Lister. Matematik John Couch Adams předpověděl čistě na základě výpočtů objev planety Neptun. Matematik Andrew Wiles podal důkaz Velké Fermatovy věty. William Oughtred zkonstruoval logaritmické pravítko. Arthur Eddington svými měřeními během zatmění Slunce prokázal platnost Einsteinovy obecné teorie relativity - tu dnes rozvíjí například Roger Penrose. Zakladatelem sporné eugeniky byl Francis Galton. Fred Hoyle plamenně odmítl teorii Velkého třesku, nicméně dal jí jméno. Průkopníkem ve výzkumu světla jako zdroje energie je William Crookes. Výzkum magnetismu a elektřiny zahajoval William Gilbert. Možnosti vektorové analýzy objevil Oliver Heaviside. Pojem \"dinosaurus\" zavedl Richard Owen. Chronofotografickou techniku vyvinul Eadweard Muybridge. Matematik John Venn stvořil tzv. Vennovy diagramy, široce použitelné napříč obory. Thomas Newcomen sestrojil stroj pro čerpání vody z dolů. První funkční parní lokomotivu sestrojil Richard Trevithick. Matematickou statistiku zakládal Ronald Fisher. William Lassell objevil Saturnův měsíc Triton. Neurolog Oliver Sacks proslul literárním zpracováním svých případů a popularizací výzkumu mozku. Nobelovu cenu za fyziku získali Paul Dirac, James Chadwick, John William Strutt, William Henry Bragg, Peter Higgs, Charles Glover Barkla, Owen Willans Richardson, Edward Victor Appleton, George Paget Thomson, Patrick Blackett, Cecil Powell, Martin Ryle, Nevill Francis Mott, Anthony James Leggett a Antony Hewish. Za chemii Francis William Aston, Dorothy Hodgkinová, Frederick Soddy, Norman Haworth, Robert Robinson, Harry Kroto a John Kendrew. Za fyziologii Francis Crick, Maurice Wilkins, Andrew Fielding Huxley, Alan Lloyd Hodgkin, Charles Scott Sherrington, Henry Hallett Dale, Peter Mansfield, John Sulston, Paul Nurse, Tim Hunt, Richard John Roberts, John Vane, Rodney Robert Porter a Edgar Douglas Adrian.\n\nNejctěnějšími anglickými filozofy jsou Thomas More, Francis Bacon a John Locke, politickými filozofy pak Thomas Hobbes, John Stuart Mill a Thomas Paine. Klíčovým představitelem analytické filozofie 20. století je Bertrand Russell. Jedním z největších ekonomů a mužem, jenž měl rozhodující vliv na euro-americkou hospodářskou politiku třiceti zázračných let po druhé světové válce byl John Maynard Keynes. Jedním ze zakladatelů sociologie byl Herbert Spencer. Zakladatelkou feministické filozofie byla Mary Wollstonecraftová. Klasikem demografie je Thomas Robert Malthus, ekonomie David Ricardo, mj. autor teorie komparativní výhody tvrdící, že vzájemný mezinárodní obchod je vždy výhodný pro všechny strany, či Alfred Marshall. Archeolog Howard Carter objevil Tutanchamonovu hrobku, jeho kolega Arthur Evans vykopal palác v Knóssu na Krétě. Středověký teolog William Ockham sehrál významnou roli ve vývoji logiky a moderního vědeckého myšlení (viz Ockhamova břitva). Jednou z klíčových osobností středověké scholastiky byl také Anselm z Canterbury. Beda Ctihodný založil anglickou historiografii, klasickou práci o dějinách starého Říma předložil Edward Gibbon. Filozofii utilitarismu založil Jeremy Bentham. Svým důrazem na experiment otevřel dveře vědě pozdní scholastik Roger Bacon. Matematiku a filozofii ve svém díle kloubil Alfred North Whitehead. Významným historikem umění byl John Ruskin. Nobelovu cenu za ekonomii získal Ronald Coase. Edward Bradford Titchener patřil k zakladatelům psychologie.\n\nNejslavnějším dramatikem všech dob je William Shakespeare. Klasiky anglické literatury jsou Charles Dickens, George Gordon Byron, Geoffrey Chaucer, George Orwell, Jane Austenová, Virginia Woolfová, William Blake, John Milton, John Keats, Emily Brontëová, Charlotte Brontëová, Percy Bysshe Shelley, Thomas Hardy, Samuel Taylor Coleridge, Graham Greene, Alexander Pope, George Eliotová, David Herbert Lawrence, William Somerset Maugham, William Makepeace Thackeray, Samuel Johnson, Wystan Hugh Auden, Ben Jonson, Christopher Marlowe, John Donne, John Dryden, Edward Morgan Forster, Henry Fielding, Elizabeth Barrettová-Browningová, Anthony Burgess, Robert Graves, Salman Rushdie či Joseph Addison. Nobelovu cenu za literaturu získali Thomas Stearns Eliot, Doris Lessingová, Harold Pinter, William Golding, John Galsworthy a Patrick White.\n\nAngličané se ovšem prosadili i v populární literatuře. Králem detektivek je Agatha Christie. K zakladatelům tohoto žánru patří Gilbert Keith Chesterton, k jeho dalším významným představitelům Raymond Chandler. Klasiky sci-fi jsou Herbert George Wells, Arthur C. Clarke či Aldous Huxley. Joanne Rowlingová stvořila nesmírně oblíbenou postavu malého kouzelníka Harryho Pottera. Autorem nejslavnější fantasy ságy Pán prstenů je John Ronald Reuel Tolkien, v jeho stopách \"Úžasnou zeměplochou\" jde Terry Pratchett, \"Zlatým kompasem\" Philip Pullman. Mary Shelleyová stvořila postavu Frankensteina, Rudyard Kipling Mauglího. Jako první velký dobrodružný román je dnes vnímán Robinson Crusoe Daniela Defoea. Nejslavnějšího tajného agenta všech dob, Jamese Bonda, stvořil Ian Fleming. Špionážní romány proslavily ovšem i Johna le Carré. V oblasti dětské literatury zaujal díky své \"Alence v říši divů\" post klasika Lewis Carroll, díky \"Medvídkovi Pú\" Alan Alexander Milne, věhlas získala i Enid Blytonová či Beatrix Potterová. Klasikem humoristické literatury je Douglas Adams, autor proslulého \"Stopařova průvodce galaxií\". V humoristické literatuře nelze přehlédnout ani Jerome Klapku Jeromeho, Pelhama Grenville Wodehouse, Evelyn Waugha či Kingsleyho Amise. Ne tak dávno přibyla do této sestavy Helen Fieldingová se svou Brigitt Jonesovou. Nejznámějším anglickým komiksovým autorem je Alan Moore.\n\nK nejznámějším anglickým malířům patří romantický krajinář William Turner. William Hogarth založil žánr karikatury. Nejvlivnější výtvarnou skupinou v anglických dějinách byli tzv. prerafaelité. K členům tohoto bratrstva patřili Dante Gabriel Rossetti nebo John Everett Millais. S bratrstvem byl úzce spjat dyzajnér William Morris. Neslavnějším anglickým sochařem je patrně Henry Moore.\nNejproslulejším anglickým architektem je Christopher Wren, mj. stavitel katedrály sv. Pavla v Londýně, z moderních architektů pak Norman Foster.\n\nNejslavnějším tvůrcem muzikálové hudby všech dob a patrně i nejslavnějším anglickým hudebním skladatelem je Andrew Lloyd Webber. V klasické hudbě to je Henry Purcell, ve 20. století pak Benjamin Britten a Gustav Holst. Angličané se ze všech evropských národů nejvíce prosadili v moderní populární hudbě. Mezi skupinami vytvořili právě ty nejslavnější Angličané. Na prvním místě jsou to zajisté Beatles, se čtyřmi hlavními členy: John Lennon, Paul McCartney, George Harrison a Ringo Starr. Neméně slavnou se stala kapela Queen, jejímiž centrálními osobnostmi byli Freddie Mercury a Brian May. Další z legendárních skupin byli Rolling Stones s Mickem Jaggerem v čele, Pink Floyd s Davidem Gilmourem, Led Zeppelin s Jimmym Pagem a Robertem Plantem, Genesis s Philem Collinsem a Peterem Gabrielem, Dire Straits s Markem Knopflerem. Britské kořeny měla i kapela Bee Gees - Robin Gibb se narodil na ostrově Man, Andy v Anglii, ale poté se rodina přemístila do Austrálie a proto byla kapela bratrů Gibbových nakonec vnímána především jako australská. Průkopníky žánru heavy metal byli Black Sabbath s Ozzy Osbournem a Iron Maiden s Brucem Dickinsonem. Nejslavnější dívčí kapelou byly Spice Girls (nejznámější z pěti interpretek se nakonec stala Victoria Beckhamová, svou rolí ve světě módy i manželstvím s fotbalovou hvězdou Davidem Beckhamem). Významnými skupinami byli i Depeche Mode, Oasis, Coldplay, Def Leppard, nebo Radiohead. Kytaristou v americké kapele Guns N' Roses byl Slash. Z individuálně vystupujících umělců se klasiky pop-music a rocku stali David Bowie, Elton John, Eric Clapton, Joe Cocker, Sting, George Michael, Rod Stewart, Mike Oldfield či zejména v rodné Anglii populární Cliff Richard. V nedávné době se proslavili Robbie Williams, James Blunt, Dido či Adele.\n\nNejslavnějším hercem němé éry se stal Charlie Chaplin. K dalším ikonám světového filmového umění patří Elizabeth Taylorová, Michael Caine, Laurence Olivier, Cary Grant, Peter Ustinov. Tři Oscary má Daniel Day-Lewis. Role inspektora Clouseaua proslavila Petera Sellerse. Role v \"Pánu prstenů\" udělala globální celebritu z Christophera Lee, Orlando Blooma či Iana McKellena, série o Harry Potterovi proslavila Emmu Watsonovou, Daniela Radcliffa, Gary Oldmana, Richarda Griffithse a Alana Rickmana, série \"Matrix\" Hugo Weavinga, velkofilm \"Titanic\" Kate Winsletovou, komediální cyklus o Mr. Beanovi Rowana Atkinsona, série o Jamesi Bondovi především Daniela Craiga, Judi Denchovou a Rogera Moorea, seriál \"Doktor House\" Hugh Laurieho, sága \"Stmívání\" Roberta Pattinsona. K legendám patří i Bob Hoskins, Donald Pleasence, Malcolm McDowell, Christian Bale, Ben Kingsley, Jeremy Irons, Alec Guinness, Colin Firth, Emma Thompsonová, Helen Mirrenová, Hugh Grant či David Niven. Jacqueline Bissetová zůstane pro většinu Středoevropanů už asi navždy především kráskou z belmondovské klasiky \"Muž z Acapulca\". K proslulé komické skupině Monty Python patřili herci John Cleese, Michael Palin, Graham Chapman či Eric Idle. Megahvězdou současnosti je Keira Knightleyová. Jako Spiderman se v posledních letech proslavil Andrew Garfield, v sérii \"Mission: Impossible\" a \"Star Trek\" Simon Pegg. Brutální komika je typická pro Sachu Barona Cohena.\n\nV modelingu proslula Naomi Campbellová či Kate Mossová. Legendou dokumentárních pořadů BBC je zoolog David Attenborough. Další televizní hvězdou, která překročila hranice Británie, je kuchař Jamie Oliver, moderátor motoristického pořadu Jeremy Clarkson či porotce Simon Cowell z formátů typu \"Pop Idol\".\n\nNejslavnějším anglickým filmovým režisérem je Alfred Hitchcock. Dva Oscary má režisér Richard Attenborough, jednoho si odnesl Anthony Minghella, John Schlesinger, Ken Russell a Tony Richardson. Představitelem britské nové vlny byl Lindsay Anderson. Mnoho populárních snímků natočil Ridley Scott. Terry Gilliam vždy nalezl zcela osobitou poetiku. Richard Curtis je králem romantických komedií. Ken Loach točil především sociální dramata. K nejúspěšnějším režisérům současnosti patří Christopher Nolan či Danny Boyle. Guy Ritchie proslul novým, dosti hollywoodským pojetím Sherlocka Holmese (kteroužto postavu, jež je jedním ze symbolů Anglie, ovšem stvořil Skot).\n\nK nejvýznamnějším politickým osobnostem anglických dějin patří Winston Churchill, Margaret Thatcherová, královny Alžběta I. a Viktorie, Vilém I. Dobyvatel, Oliver Cromwell. Bojem za ženské volební právo proslula Emmeline Pankhurstová.\n\nKlíčovou náboženskou osobností anglických dějin je Thomas Cranmer, který sehrál zásadní roli při vzniku britského protestantismu. Předznamenalo ho již dílo Jana Viklefa. Významným kazatelem byl John Bunyan. John Wesley založil metodismus. Vlivným středověkým mágem byl John Dee, nejslavnějším mágem moderním je Aleister Crowley. Jako kritik náboženství proslul ateistický aktivista Christopher Hitchens.\n\nNobelovu cenu za mír získal Randal Cremer. Zakladatelkou moderní zdravotní pomoci po boku lékařské péče byla Florence Nightingalová.\n\nAngličané patřili k národům, které se věnovali objevitelským plavbám, mezi nejslavnějšími cestovateli a námořníky světa nacházíme proto jména jako James Cook, Francis Drake, Henry Hudson, Richard Francis Burton, George Vancouver či Walter Raleigh. Slavným pirátem byl Černovous. Polárníky byli James Clark Ross či Robert Falcon Scott, jenž zahynul při dobývání jižního pólu.\n\nRichard Branson je zakladatelem podnikatelské skupiny Virgin.\n\nLewis Hamilton je trojnásobný mistr světa ve Formuli 1, jeden titul má James Hunt, Nigel Mansell, Jenson Button a Damon Hill. Fotbalovými legendami jsou Bobby Charlton a Bobby Moore.\n\n"}
{"id": "292340", "url": "https://cs.wikipedia.org/wiki?curid=292340", "title": "Rakušané", "text": "Rakušané\n\nRakušané () jsou germánská etnická skupina, skládající se z obyvatel Rakouska a jeho historických předchůdců, kteří sdílejí společnou rakouskou kulturu a rakouský původ. Hovoří různými dialekty němčiny. Rakušanů je něco okolo 8 milionů.\n\nHistoricky byli německy mluvící Rakušané považováni za etnické Němce a také tak na sebe pohlíželi. Označovali se za Němce, rakouské Němce či německé Rakušany – Rakušan bylo především označení státních příslušníků Rakouské monarchie (do roku 1918) bez ohledu na národnost. Rakousko bylo také součástí Svatá říše římské a bylo členem německého spolku, ale po prusko-rakouské válce v roce 1866 bylo Rakousko ze spolku Pruskem fakticky vyloučeno. Když bylo poté v roce 1871 založeno Německé císařství, tak se Rakousko jeho součástí nestalo (viz malé německé řešení). V roce 1938 se stalo součástí Třetí říše, ale od konce druhé světové války si Rakušané vyvinuli svou vlastní, odlišnou národní identitu.\n\nÚzemí dnešního Rakouska bylo za Říma rozděleno do provincií Raetia, Noricum a Panonie.\nNoricum bylo keltské království, zatímco v Panonii žili Ilyrové. Rétové byli starověký národ pravděpodobně příbuzný k Etruskům. Během stěhování národů (c. 6. století) byla tato území osídlena Bavory a dalšími Germány na západě (Alamany v Vorarlbergu, Langobardy v Tyrolsku), zatímco Slovany, Huny a Avary na východě. V 8. století se původní území Raetie a Norica dostalo pod vládu Karolínské říše a bylo rozděleno do švábského, bavorského a korutanského vévodství. Panonie byla až do konce 8. století součástí avarského kaganátu. \"Východní marka\" (\"Ostmark\") byla v 9. století hraniční území, které oddělovalo východofranskou říši od Avarů a Maďarů. Oblast Vídně byla osídlena už od keltských dob (jako \"Vindobona\"), ale město nabylo na významu až ve vrcholném středověku jako hlavní sídlo rakouské marky (řeka Morava na východ od Vídně značí dávnou hranici mezi Franskou říší a Avary).\n\nPotom, co byli Maďaři v roce 955 poraženi v bitvě na Lechu, se Východní marka neboli Rakousy staly nejvýchodnější částí Svaté říše římské hraničící s Moravou na severu a s uherským královstvím na východě.\n\nV ekonomii se jako rakušané (s malým počátečním písmenem) označují stoupenci rakouské školy.\nRakušané se výrazně prosadili v oblasti přírodních věd. K nejvýznamnějším osobnostem patří kvantový fyzik Erwin Schrödinger (Nobelova cena 1933), zakladatel genetiky Gregor Mendel (narozen na Moravě), matematik Kurt Gödel (narozen na Moravě), fyzik Wolfgang Pauli, který formuloval proslulý Pauliho princip neurčitosti (Nobelova cena 1945), zakladatel statistické fyziky Ludwig Boltzmann, objevitel Dopplerova jevu Christian Doppler, badatelka v oblasti radioaktivity Lise Meitnerová, její synovec Otto Frisch, zakladatelé etologie Konrad Lorenz a Karl von Frisch (oba Nobelova cena 1973), fyzik Ernst Mach (narozen na Moravě), biochemička Gerty Coriová (narozena v Čechách, Nobelova cena 1947), molekulární biolog Max Perutz (Nobelova cena 1962), fyzik Martin Karplus (Nobelova cena 2013), neuropsychiatr Eric Kandel (Nobelova cena 2000), teoretický fyzik Walter Kohn (Nobelova cena 1998), biochemik Richard Kuhn (Nobelova cena 1938), farmakolog Otto Loewi (Nobelova cena 1936), objevitel kosmického záření Victor Franz Hess (Nobelova cena 1936), biolog Karl Landsteiner (Nobelova cena 1930), lékař Julius Wagner-Jauregg (Nobelova cena 1927), astronom Johann Palisa (narozen v českém Slezsku), tvůrce stupnice tvrdosti nerostů Friedrich Mohs, autor teze o prakontinentu Gondwana geolog Eduard Suess, zakladatel paleobiologie Othenio Abel, autor teorie fázového přechodu fyzik Paul Ehrenfest, zakladatel sexuologie Richard von Krafft-Ebing (narozen v Německu), matematik Emil Artin, biolog Giovanni Antonio Scopoli (narozen v Itálii), vynálezce litografie Alois Senefelder (narozen v Čechách), významný lékař Theodor Billroth, odborník na krystaly Johann Josef Loschmidt (narozen v Čechách), fyzik Richard von Mises, astronom Georg Joachim Rhaeticus, středověký astronom Georg von Peuerbach, průkopník výzkumu stresu Hans Selye, botanik Nikolaus Joseph von Jacquin, teoretický fyzik Victor Frederick Weisskopf, vynálezce a zakladatel firmy Osram Carl Auer von Welsbach.\n\nTaké v humanitních a sociálních vědách bylo Rakousko, zejména Vídeň, ohniskem tvořivosti. Zvláště psychologii se dařilo, významnými rakouskými psychology byli Sigmund Freud (narozen na Moravě), Alfred Adler, Wilhelm Reich, Viktor Frankl, Anna Freudová, Hans Asperger, Melanie Kleinová či Otto Rank. Také lingvista Ludwig Wittgenstein patří k největším intelektuálním osobnostem 20. století, významným jazykovědcem byl i Karl Bühler. Dalším oborem, kterému se v Rakousku obzvláště dařilo, byla ekonomie. Celá jedna škola je dnes v ekonomii nazývána „rakouská“. Jejím zakladatelem byl Karl Menger, jeho žákem byl Ludwig von Mises, Eugen von Böhm-Bawerk (narozen na Moravě) či Friedrich von Wieser, na jejich dílo pak navázal Friedrich Hayek (Nobelova cena 1974). Ovšem celosvětovou proslulost získali i autoři mimo tuto tradici. Zcela osobitý ekonomický přístup měl Joseph Schumpeter (narozen na Moravě), stejně jako Karl Polanyi, autor slavného díla \"Velká transformace\" a zakladatel antropologické ekonomie. Rakušanem byl i zakladatel moderního managementu Peter Drucker. Nejvýznamnějším rakouským sociologem byl Alfred Schütz. Paul Felix Lazarsfeld založil kvantitativní výzkum médií. Prosadili se i teoretik práva Hans Kelsen (narozen v Čechách), muzikologové Eduard Hanslick (narozen v Čechách) a Ludwig von Köchel či religionista Volker Zotz. Ve filozofii se hovoří o tzv. Vídeňském kroužku. Přináležel k němu, do jisté míry, i Karl Popper. Z filozofů byl členem kupříkladu Otto Neurath. Zakladatelem fenomenologie byl Edmund Husserl (narozen na Moravě). Ezoterismem ovlivněnou antroposofii založil Rudolf Steiner (narozen v Chorvatsku). K existencialismu je řazeno dílo Martina Bubera. Významným představitelem postmoderní filozofie byl Paul Karl Feyerabend. Marxismus rozvíjeli Karl Kautsky (narozen v Čechách), Otto Bauer či Rudolf Hilferding. Velkou roli ve vývoji středoevropské filozofie, především jako pedagog, sehrál Franz Brentano. Kritikou techniky a západní civilizace proslul Ivan Illich. Představitelem hnutí new age se stal Fritjof Capra. Filozofem Nové levice byl André Gorz.\n\nHudební skladatel Wolfgang Amadeus Mozart je patrně nejslavnějším Rakušanem všech dob. Ovšem rakouská hudební škola patří vůbec k nejsilnějším v Evropě, o čemž svědčí jména jako Gustav Mahler (narozen na Moravě), Joseph Haydn, Franz Schubert, Johann Strauss, Anton Bruckner, Arnold Schönberg, Anton Webern, Alban Berg, Michael Haydn, Carl Ditters von Dittersdorf, Max Steiner, Alexander von Zemlinsky, Franz Xaver Süssmayr, Johann Joseph Fux či Johann Georg Albrechtsberger. V operetě je dobře známé jméno Franze von Suppé. Z interpretů se prosadili klavíristé Carl Czerny, Johann Nepomuk Hummel a Artur Schnabel, houslista Fritz Kreisler, nebo dirigenti Herbert von Karajan, Felix Weingartner, Nikolaus Harnoncourt (narozen v Německu), Karl Böhm a Clemens Krauss. V moderní populární hudbě pak zejména Udo Jürgens a Falco.\n\nDo dějin světového malířství vstoupili především tři Rakušané: Gustav Klimt, Egon Schiele a Oskar Kokoschka. V současnosti se prosazuje vizuální umělec Gottfried Helnwein.\n\nVýznamnými architekty barokní éry byli Johann Bernhard Fischer a Johann Lucas von Hildebrandt. Vídeňskou secesi reprezentovali Otto Wagner a Josef Hoffmann (narozen na Moravě). Modernismu byl věrný Adolf Loos (narozen na Moravě) či Richard Neutra. Představitelem postmoderní architektury je Hans Hollein. Nezařaditelným experimentátorem a „nepřítelem rovných čar“ byl Friedensreich Hundertwasser.\n\nZ filmových režisérů se v USA prosadili Fritz Lang, Billy Wilder či Fred Zinnemann (narozen v Polsku), v Evropě pak Georg Wilhelm Pabst (narozen v Čechách). V evropském kontextu dnes tvoří také Michael Haneke (narozen v Německu). Významným divadelním režisérem byl Max Reinhardt.\n\nNejznámějším rakouským hercem je Arnold Schwarzenegger. Již Hedy Kieslerová alias Heddy Lamarr byla hollywoodskou hvězdou. K významným hercům patřili i Curd Jürgens (narozen v Německu) či Klaus Maria Brandauer. Seriál \"Komisař Rex\" proslavil zejména Martina Weineka.\n\nKlasiky rakouské literatury jsou Franz Kafka (narozen v Čechách), Rainer Maria Rilke (narozen v Čechách), Stefan Zweig, Robert Musil, Max Brod (narozen v Čechách), Arthur Schnitzler, Georg Trakl, Joseph Roth (narozen na Ukrajině), Gustav Meyrink, Franz Werfel (narozen v Čechách), Franz Grillparzer, Hugo von Hofmannsthal, Karl Kraus (narozen na Moravě), Hermann Broch, Nikolaus Lenau, Ödön von Horváth (narozen v Chorvatsku), Johann Nestroy či Adalbert Stifter (narozen v Čechách). Po druhé světové válce se prosadili zejména Elfriede Jelineková a Thomas Bernhard, dále Ernst Jandl, Erich Fried či Ingeborg Bachmannová. V současnosti je oceňován Peter Handke či Daniel Kehlmann (narozen v Německu). V oblasti dětské literatury vynikl Felix Salten (narozen v Maďarsku), v sektoru erotické literatury je nepřehlédnutelným Leopold von Sacher-Masoch, za populární literaturu bývá označováno dílo Johannese Maria Simmela.\n\nZ rakouských císařů se nejvíce proslavili modernizátoři a reformátoři Marie Terezie a Josef II. a symbol poslední fáze mocnářství František Josef I. Jako vojevůdce Rakušané ctí Evžena Savojského. Nositeli Nobelovy ceny míru jsou Bertha von Suttnerová (narozena v Čechách) a Alfred Hermann Fried. Richard Mikuláš Coudenhove-Kalergi (narozen v Japonsku) je otcem myšlenky sjednocení Evropy.\n\nZ významných obchodníků lze vzpomenout Dietricha Mateschitze, zakladatele firmy Red Bull.\n\nK nejslavnějším rakouským sportovcům patří pilot formule 1 a trojnásobný mistr světa Niki Lauda. Tradičně se Rakušané prosazují ve sjezdovém lyžování, tři zlaté olympijské medaile má sjezdař Toni Sailer, dvě Hermann Maier. Ze severské kombinace má tři zlaté Felix Gottwald, ze skokanského můstku Thomas Morgenstern. Svými extrémními kousky, například skokem ze stratosféry, proslul Felix Baumgartner.\n\nAnton Diabelli, Franz Xaver Wolfgang Mozart, Joe Zawinul, Josef Strauss, Eduard Strauss, Lotte Lenya, Ignaz Joseph Pleyel, Oscar Straus, Sigismond Thalberg, Christina Stürmer, Erich Kleiber, Nadine Beiler, Parov Stelar, Robert Stolz, Summoning, Franz Schreker, Franz Xaver Gruber, Georg Christoph Wagenseil, Gottfried von Einem, Josef Lanner, Carl Thomas Mozart, Leopold Mozart, Alma Mahlerová, Ernst Křenek (etnický Čech), Erich Wolfgang Korngold (narozen na Moravě), Hanns Eisler (narozen v Německu), Ludwig Minkus, Opus (skupina), Carl Zeller, Franz Schmidt, Freddy Quinn, Conchita Wurst, Paul Wittgenstein\n\nWilly Puchner, Hans Makart, Michael Pacher, Moritz von Schwind, Ernst Fuchs, Ferdinand Georg Waldmüller, Alfred Kubin (narozen v Čechách), Koloman Moser, Raoul Hausmann\n\nKlaus Ebner, Walther von der Vogelweide, Heinrich Harrer, Marie von Ebner-Eschenbach, Peter Altenberg, Christine Nöstlingerová, Hermann Bahr, Gitta Sereny, Paula von Preradović, Friederike Mayröcker, Heimito von Doderer, Ilse Aichingerová, Ludwig Anzengruber, Vicki Baumová, Guido von List, Jean Améry, Leo Perutz (narozen v Čechách), Ferdinand Raimund, Thomas Brezina\n\nKurt Waldheim, Werner Faymann, Karl Renner, Engelbert Dollfuss, Bruno Kreisky, Thomas Klestil, Kurt Schuschnigg, Wolfgang Schüssel, Rudolf Kirchschläger, Conrad von Hötzendorf, Eduard von Böhm-Ermolli, Karl Seitz, Theodor Körner, Michael Hainisch, Wilhelm Miklas, Adolf Schärf, Franz Vranitzky, Fred Sinowatz, Karl Lueger, Leopold Figl, Victor Adler (narozen v Čechách), Ernst Gideon von Laudon\n\nAndreas Maislinger, Otto Weininger, Max Adler, Alexius Meinong, Balthasar Hubmaier, Karl Leonhard Reinhold, Hans Moravec, Otto Erich Deutsch, Guido Adler (narozen na Moravě), Josef Breuer, Georg Luger\n\n"}
{"id": "292344", "url": "https://cs.wikipedia.org/wiki?curid=292344", "title": "Proti Meidiovi", "text": "Proti Meidiovi\n\nDémosthenova řeč Proti Meidiovi (starořecky: \"Κατὰ Μειδίου\") je vedle samotných her řeckých dramatiků nejucelenějším literárním zdrojem soudobých informací o antickém divadle. Démosthenés v ní explicitně cituje příslušné zákony a implicitně naráží na společenské normy, které řídily vztah athénské společnosti k divadlu v kontextu náboženských slavností.\n\nNejslavnější athénský řečník Démosthenés byl chorégem Velkých Dionýsií v zimě 351 př. n. l. - 350 př. n. l. K této službě se dobrovolně přihlásil poté, co selhali ti, které tímto úkolem pověřil zákon. Jako chorégos se Démosthenés stal obětí nevraživosti a útoků athénského boháče jménem Meidias. Svého divadelního konkurenta se Meidias snažil odstranit zákulisními metodami. Narušoval zkoušky Démosthenova sboru, poničil mu divadelní výpravu a nakonec jej fyzicky napadl před zraky všech přímo v divadle.\n\nProti pobuřujícímu Meidiovu jednání během Velkých Dionýsií vznesl Démosthenes stížnost. Postupoval jako při stížnostech na úřední pochybení a narušení náboženských slavností (ať to byla Dionýsia, nebo Eleusínská mystéria). Se svou stížností uspěl a získal jednohlasnou podporu shromáždění. Rozhodl se tedy pohnat Meidiu před další tribunál, aby vysoudil odškodnění. Pro tento účel si připravil řeč Proti Meidiovi. Ještě před zahájením soudního jednání však Démosthenés přijal 30 min odškodného, alespoň to tak uvádějí starověcí autoři Plútarchos a Aischinos. Řeč tedy před soudem s největší pravděpodobností nikdy nepronesl. Těžko mohl s penězi v kapse svým spoluobčanům tvrdit, že stíhání narušitele slavností, jako je Meidias, patří ke svatým povinnostem každého občana.\n\nPři bližším ohledání se též ukazuje, že Démosthenés svou řeč nejspíš nepodrobil ani důkladnější poslední redakci, která by svedla argumentaci do jednoho koryta a potlačila vedlejší cesty a odbočky. Místy slabá návaznost textu mohla navíc podnítit k úpravám a přesunům pozdější opisovače.\n\nŘeč proti Meidiovi je prvním příkladem výjimečné kvality Démosthenova řečnického umění, které antičtí teoretikové říkali \"deinotés\". Tuto kategorii lze podle kontextu přeložit jako ohromivost, sugestivitu apod.\n\n"}
{"id": "292345", "url": "https://cs.wikipedia.org/wiki?curid=292345", "title": "Mad Season", "text": "Mad Season\n\nMad Season byla grungeová skupina vytvořená na konci roku 1994 členy tří populárních skupin ze Seattlu: Alice in Chains, Pearl Jam a Screaming Trees. Mad Season vydali pouze jedno album, \"Above\" a nejvíc jsou známi singlem \"River of Deceit\".\n\nPoté, co se Layne Staley přestal objevovat, přijala skupina zpěváka z jiné grungeové skupiny Screaming Trees Marka Lanegana, a skupina se přejmenovala na Disinformation. Po smrti basáka Johna Saunderse na předávkování heroinem v roce 1999 se skupina rozpadla. V roce 2002 zemřel též na předávkování Layne Staley.\n\n\n\n\nRecords (1995).\n\n"}
{"id": "292347", "url": "https://cs.wikipedia.org/wiki?curid=292347", "title": "Sudetská pamětní medaile", "text": "Sudetská pamětní medaile\n\nSudetská pamětní medaile (německy \"Die Medaille zur Erinnerung an den 1. Oktober 1938\", v překladu do češtiny \"Medaile k upomenutí na 1. říjen 1938\") byla medaile nacistického Německa, připomínající připojení Sudet k Německu.\n\nSudetská pamětní medaile byla zřízena 18. října 1938. Byla udělována zejména příslušníkům Wehrmachtu a Waffen-SS, účastnícím se odtržení Sudet od Československa. Po 15. březnu 1939 byla medaile udělována též účastníkům německé okupace zbytku Československa.\n\nVyznamenaní účastníci obou událostí dostali též bronzovou sponu s motivem pražského hradu (s německým názvem \"Spange Prager Burg\"). Sudetská pamětní medaile byla udělována do 1. prosince 1939. Celkem bylo uděleno 1 162 617 sudetských pamětních medailí a 134 563 spon.\n\nTato medaile je jednou ze série tří okupačních medailí (Anschluss, Sudety, Memel), které se shodují předním reliéfem.\n\n"}
{"id": "292350", "url": "https://cs.wikipedia.org/wiki?curid=292350", "title": "Bavorská republika rad", "text": "Bavorská republika rad\n\nBavorská republika rad, Mnichovská republika rad či Bavorská sovětská republika (něm. \"Münchner Räterepublik\" či \"Bayerische Räterepublik\"; 7. dubna – 3. května 1919) představovala velmi krátce existující stát na území Bavorska. Vznikla jakožto radikální vyústění německé listopadové revoluce (1918) poté, co byl 21. února 1919 zavražděn Kurt Eisner, vůdce socialistické revoluce a první republikánský premiér Bavorska.\n\nMnichovská republika rad byla vyhlášena 7. dubna 1919. V ústřední radě měli převahu anarchisté a radikální socialisté, hlavní slovo měli anarchista Gustav Landauer a socialista Ernst Toller. Tato \"první Mnichovská republika rad\" zanikla už 13. dubna, kdy ji nahradila „\"druhá republika rad\"“, kterou ovládali komunisté v čele s Eugenem Levinem.\n\nBavorská republika rad (fakticky ovládala pouze Mnichov a několik málo dalších měst) existovala jen velice krátce. V okamžiku jejího opožděného vzniku už byla rudá povstání ve zbytku Německa většinou zpacifikována, takže se proti Bavorské republice rad mohla shromáždit většina vojenských a polovojenských sil Německa. Nový stát znárodnil banky a vytvořil Rudou armádu.\n\nJeště v dubnu zaútočily na druhou republiku \"Reichswehr\" a \"Freikorps\". Asi dvacetitisícová rudá „armáda“ měla jen málo šancí na úspěšný boj, zejména když Levin odmítl asistenci některých regulérních vojenských jednotek Bavorska a když některá města povstala a zbavila se revoluční vlády sama. Fakticky se rudoarmějci nezmohli na účinný odpor.\n\n„Druhá republika rad“ definitivně zanikla kapitulací posledních jednotek kladoucích organizovaný odpor na přelomu 2. a 3. května, ovšem již před tím bylo 2. května několik jejích vůdců zlikvidováno ve věznici Stadelheim (včetně např. Landauera). Další vůdci, jako Levine, byli popraveni později.\n\n"}
{"id": "292355", "url": "https://cs.wikipedia.org/wiki?curid=292355", "title": "Humájúnova hrobka", "text": "Humájúnova hrobka\n\nHumájúnova hrobka je komplex budov v Indii v Novém Dillí, které byly postaveny za účelem uchování ostatků historicky druhého panovníka Mughalské říše, císaře Humájúna. Budovy slouží jako majestátní hrobka, která je dnes již klasickou ukázkou mughalské architektury. Právě podle jejího vzoru byl vystavěn v pozdější době Tádž Mahal. \n\nV této majestátní stavbě, která se svou rozlohou a velikostí podobá pozdějšímu Tádž Mahalu, je pochován druhý mughalský císař Humájún. Humájúnova hrobka je zařazena na seznam UNESCO. Nechala ji postavit v 16. století (1562-1571) manželka zesnulého císaře Hadži Begum narozená v Persii. Jedná se o první velké mauzoleum mughalské architektury s výraznou zahradou. Dnes patří Humájánova hrobka mezi oblíbené cíle indických novomanželských párů. Na rozdíl od slavného Tádž Mahalu se zde mohou s impozantní stavbou v pozadí nerušeně vyfotografovat.\n\n"}
{"id": "292360", "url": "https://cs.wikipedia.org/wiki?curid=292360", "title": "Defragmentace", "text": "Defragmentace\n\nDefragmentace je proces zpětného skládání celku z dílčích částí – fragmentů. Jako taková se vyskytuje v různých sférách života, v archeologii, v umění, v technice, v kriminalistice i v běžném občanském životě. Nejčastěji se však tento pojem používá ve výpočetní technice, kdy se pomocí defragmentace snažíme zamezit externí fragmentaci počítačových dat.\n\nV oblasti počítačů a výpočetní techniky se jedná obvykle o scelování rozkouskovaných částí nějaké binárně zapsané informace do jednoho výsledného celku. Rozkouskovaná data z velkých a objemných datových souborů, jenž jsou na pevném disku počítače často uložena na mnoha různých místech po malých dílčích částech (po maličkých kousíčcích), lze pomocí specializovaného software spojit do jednoho souvislého úseku na disku. Čtení defragmentovaných dat je většinou rychlejší než fragmentovaných – moderní souborové systémy jako je ext3 se fragmentaci snaží zabránit už při zápisu dat.\n\nFragmentace se vyskytuje\n\n"}
{"id": "292364", "url": "https://cs.wikipedia.org/wiki?curid=292364", "title": "Kostel svaté Kateřiny (Lozorno)", "text": "Kostel svaté Kateřiny (Lozorno)\n\nKostel sv. Kateřiny je kostel v obci Lozorno. Kostel byl postavený v roce 1629. Vysvěcený byl katolickým biskupem Jánem Pyberem 24. listopadu 1630. O stol let později (1729) se Lozorno stalo farností, od té doby se vede také matrika. V té době byl patronem (vlastníkem) farnosti hrabě Károliy de Nagykároly. Kostel je postavený z cihel. Okolo původního kostela byl hřbitov. Dnešní hřbitov se začal používat až v roce 1828.\n\nVe farnosti se nachází socha sv. Jana Nepomuckého (cca 18. století): Kaple sv. Vendelína byla údajně (nejsou oficiální dokumenty) postavená v roce, kdy vznikl kostel (1629). Dále je tu socha sv. Floriána z 20. století.\n"}
{"id": "292366", "url": "https://cs.wikipedia.org/wiki?curid=292366", "title": "Jmelí bílé", "text": "Jmelí bílé\n\nJmelí bílé (\"Viscum album\") je vidličnatě rozvětvený, stálezelený poloparazitický keřík z čeledi santálovitých (\"Santalaceae\") (podle APG III); v některých starších taxonomických systémech bylo řazeno do čeledi ochmetovité (\"Loranthaceae\") nebo jmelovité (\"Viscaceae\"). V rozsochách a na vrcholech větví vykvétají vidlany dvoudomých květů, z nichž se po oplodnění vyvinou nepravé bobule, které mají v Evropě bílou až nažloutlou barvu. V korunách jehličnatých i listnatých stromů rostoucích od nížin do hor rostlina vytváří kulovité trsy, jejichž stáří může být až několik desítek let. Na českém území je jmelí bílé (v širším pojetí) jediným zástupcem rodu jmelí (\"Viscum\").\n\nPřestože je jmelí bílé nejrozšířenější poloparazitickou rostlinou českých dřevin, jsou všechny jeho poddruhy zapsány na Červeném seznamu cévnatých rostlin ČR (\"Viscum album\" subsp. \"abietis\" skupina C3, ostatní C4). Díky způsobu růstu a přetrvávající zelené barvě je opředeno mnoha pověrami a mýty a jako bylina má široké uplatnění v léčitelství. Původ jeho odborného jména \"Viscum album\" se odvozuje od slov \"viscōsus\" (lepkavý, ve smyslu přilnavý), podle vlastnosti plodu, a \"albus\" (bílý), podle barvy bobulí.\n\nVětévky jmelí bílého tvoří husté polokulovité trsy dorůstající průměru až 100 cm. Z krátkého kmínku vyrůstají většinou pravidelně vidličnaté článkovité větve, které jsou v uzlinách rozšířené a snadno lámavé. První dvojice vstřícných listů vyroste ve druhém roce, posléze se rostlina každým rokem rozrůstá o jeden článek, podle čehož lze určit její stáří. Její biologický cyklus lze rozdělit na dvě fáze: stádium samostatné, kdy semeno klíčí a rostlinka žije ze svých zásob, a stadium cizopasné, trvající do konce jejího vegetativního života. Ten může dosáhnout 30–40 let. Lysé listy, vyrůstající v párech na koncích větévek, jsou přisedlé, podlouhle obvejčité až kopinaté, kožovité a celokrajné. Mohou být dlouhé až 5 cm, široké pak do 2 cm. Jejich barva je obvykle žlutozelená, avšak forma rostoucí na jedlích bývá sytě zelená. Drobné jednopohlavné květy vykvétají v březnu a dubnu, přisedlé po třech ve vidlanech v rozsochách a na vrcholech větví. Mají žlutavé zbarvení, u samičích květů jsou usazené v mističkovité češuli s okvětím ze 4 nebo 6 lístků (tyčinky bývají v témže počtu). Spodní semeník je jednopouzdrý, bez rozlišení semenic a vajíček, s jedním až třemi zárodečnými vaky. Češule se po oplodnění hmyzem změní v lepkavý obal z viscinu a podílí se na vývoji nepravé, zpočátku zelené, jednosemenné bobule. Barevnost a velikost tohoto plodu se v dalším vývoji liší od taxonu. Poddruhy na evropském území mají bílou až nažloutlou barvu, v Asii jsou známy žluté, načervenalé, oranžové nebo červené varianty.\n\nOchmet evropský (\"Loranthus europaeus\").\n\nJmelí bílé všech tří poddruhů v přírodě rozšiřují především drozd brávník a brkoslav severní trusem. Bobule jmelí polykají celé, nikdy se jim nelepí semena na zobák ani na peří. Po průchodu trávicím traktem se semena v trusu lepí na větve, většina semen však mine větve a dopadne na zem. Na jaře množí jmelí bílé pravé pěnice černohlavá, která záměrně vylupuje z bobulí semena, lepí je na větve a polyká jen slupku s trochou dužiny, protože semena nejsou stravitelná. Pěnice tímto způsobem velmi hustě vysévá jmelí na větve většinou poblíž matečné rostliny i na samotnou matečnou rostlinu a tím působí značné napadení stromů jmelím.\n\nRostlina je jako původní druh rozšířena po celé Evropě (mimo severní skandinávská teritoria), na Kavkaze, v Himálaji a v malé i jihovýchodní Asii a lze ji nalézt v nadmořských výškách od nížin až do hor. Z jehličnanů většinou parazituje na borovicích a jedlích, z listnáčů zejména na lípách, topolech, akátech, javorech, jabloních a hlohu. Kolem roku 1900 bylo jmelí bílé kvůli dekorativním účelům člověkem zavlečeno i do Severní Ameriky. K tomuto rozšíření došlo v kalifornském okrese Sonoma County, kde parazituje na druzích javoru, olše, jabloně, topolu, švestky, akátu, vrby, břízy, hlohu a jilmu. Prozatím se nezdá, že infikuje dub a eukalypt nebo kalifornské druhy jehličnanů. Ačkoli se kvůli nedostatku vhodných hostitelských stromů nepředpokládalo, že by se jmelí bílé rozšířilo mimo oblast původního zavlečení, byl jeho výskyt v druhé polovině 20. století zaznamenán až v kanadské Britské Kolumbii u města Victoria (přibližně 1300 km severně od Sonoma County).\n\nPozorování některých botaniků dokazují, že jmelí většinou roste na solitérních dřevinách mimo les (v parcích, sadech, alejích, břehových porostech atd.). Většinou se vyskytuje na místech orientovaných k východu, často vyvýšených, na okrajích porostů a v prostorech na půdách nižší bonity.\n\nPřilnutí semene ke kůře stromu, které je základním předpokladem k jeho úspěšnému vyklíčení, umožňuje lepkavé oplodí s vicsinovou vrstvou. Semeno samotné obsahuje živné pletivo s nejčastěji dvěma zárodky se zelení listovou. Pletivo je bohaté na škrob, který klíčící rostlince usnadňuje přežít do chvíle, než zakotví v hostiteli. Zárodky mají dvě dělohy, mezi nimi pak vzrostlý vrchol stonku a proti němu stonkový článek podděložní (hypokotyl). Klíčení začíná v březnu nebo dubnu při teplotě 8-10 °C, vzdušné vlhkosti 50-60 % a plném osvětlení (důležitá je především modrá složka záření). Po celý první rok je rostlina bez kořenů, proto je toto období nejchoulostivější a dochází k odumírání velkého počtu semenáčků. V této fázi je nejpravděpodobnější příjem vody přes kůru hostitelské dřeviny za pomocí papil na spodní straně hypokotylního terčíku. Na jaře příštího roku na spodní straně přichycovacího terčíku vyroste kuželovitá přísavka (primární pohružovák), jež vrůstá radiálně do větve hostitele a proniká buněčnými vrstvami druhotné kůry tvořené korkem, dokud nenarazí na dělivé pletivo (felogen), které svou dělivou činností korek produkuje. Horní strana hypokotylního článku se osvobodí ze semene, hypokotyl se napřímí a mezi děložními lístky vyrůstá výhonek s prvním párem listů. Mezitím buňky felogenu a další buňky hostitele syntetizují polyfenoly, které se v bohatém množství nahromadí kolem primárního pohružováku. Pokud se v této fázi vývoje rostlince podaří odolat obranným mechanismům hostitele, primární pohružovák rychle nabere maximum objemu a ve třetím roce začnou do kůry napadeného stromu podélně vrůstat korové provazce. Z nich posléze radiálně vyrážejí modifikované kořínky druhotných pohružováků (haustoria), které pronikají lýkem až k dělivému pletivu (kambium). Zde se cévy pohružováků připojí k cévním svazkům nejmladšího letokruhu na povrchu dřeva, odkud posléze odebírají vodu s nerostnými látkami. Jako poloparazit je jmelí schopno další organické látky asimilovat fotosyntézou. Zajímavostí je, že pokusy pěstovat jmelí v umělé kultuře (in vitro) jsou prozatím neúspěšné.\n\nHlavním obranným mechanizmem napadené rostliny je velmi intenzivní syntéza polyfenolů ve fázi, kdy primární pohružovák narazí na felogen. V perihaustoriální zóně se kolem přísavky nahromadí vyprodukované sloučeniny a vytvoří dutý kužel, jenž ji zcela obklopí a zablokuje rostlince možnost dalšího růstu a vývoje. Mladé jmelí, izolované od živných pletiv hostitele, vyčerpá vlastní zásoby a uschne. Kromě tohoto způsobu rezistence také záleží na tloušťce korku a množství pevných (sklerenchymatických) vláken v lýku a zejména na druhu kultivaru. V případě, že je přikročeno k manuálnímu odstranění parazitující rostliny, je důležitý včasný zákrok až do zdravého dřeva; patogen tvoří sací kořeny. Překrytí napadených částí plastovou fólií.\nV Evropě a Asii je rozlišováno několik poddruhů, v pojetí některých botaniků samostatných druhů:\n\nJmelí hrálo důležitou roli v náboženské tradici u mnoha evropských národů. V předkřesťanském období lidé věřili, že ztělesňuje živoucího ducha a bylo symbolem života i ochranným talismanem. V germánské mytologii bylo spjato zejména s osobou boha jara a plodnosti Baldra. Rostlina stála za Baldrovou smrtí, neboť jeho matka, bohyně Frigg, si mimo jmelí vyžádala od všech věcí na světě slib, že jejímu synovi neublíží. Potomek obrů Loki, který neměl boha jara v oblibě, pak intrikami přiměl slepého boha Höda, aby jej větévkou jmelí usmrtil. Plinius starší ve svém díle informuje o obřadech, které praktikovali keltští druidové. Za určité fáze měsíce, oblečení ve slavnostních bílých řízách, zlatými srpy odřezávali jmelí z dubů a zachycovali je do bílých roušek. Keltové věřili, že rostlina léčí všechny nemoci a odstraňuje neplodnost jak u lidí, tak u zvířat. Raní křesťané mezi sebou tradovali, že jmelí bylo dříve volně rostoucím mohutným stromem. Z jeho větve prý Josef vyřezal kolébku pro Ježíška. Později strom porazili Římané a z jeho kmene byl vyroben kříž, na němž byl Ježíš ukřižován. Potomci stromu se v dalších letech natolik styděli za události na Golgotě, že seschli do drobných keříků. Z tohoto důvodu bylo dříve jmelí nazýváno \"dřevo kříže\" (latinsky \"Lignum crucis\"). Způsob obživy keříku symbolizuje obřad přijímání Kristova těla a krve, patrně i proto se v křesťanské tradici jmelí udrželo jako celosvětový symbol vánočních svátků. Podle jedné z nejznámějších štědrovečerních zvyklostí rostlina zajistí do domu štěstí a požehnání, pokud hlava rodiny za prvního kuropění zavěsí nad štědrovečerní stůl snítku zelených, stříbrných nebo pozlacených větévek. Každému stolovníkovi pak splní přání, pokud jej zašeptá do ohně první zapálené svíčky na vánočním stromečku. Magický účinek rostliny se umocňuje, je-li snítka darována, nikoli zakoupena. Štěstí je také ovlivněno množstvím bobulek, čím víc jich snítka obsahuje, tím většího se obdarované osobě dostane. Ve středověku přinesli Angličtí žoldnéři do Německa a Švýcarska zvyk, podle nějž může muž políbit každou dívku, kterou zastihne pod zavěšeným jmelím. Po každém polibku však musí oba společně utrhnout jednu bobulku. Poslední bobulka znamená poslední polibek, aby láska z domu neodešla. Této tradice se přidrželi i majitelé nevěstinců, kteří snítku jmelí zavěšovali vedle červené lucerny jako příslib prodejné lásky.\n\nDíky svým lepivým složkám prý jmelí umí udržet svazek mezi mužem a ženou. Kromě výše popsaných magických schopností se mu přisuzují i vlastnosti, kterými dokáže chránit proti ohni a čarodějnicím. Dále je atributem odvahy, zdraví a plodnosti. Staří Řekové jej používali jako prostředek proti uřknutí a uhranutí zlými duchy a věřili, že dokáže otevřít bránu do Hádovi říše mrtvých. V Norsku pro změnu sloužilo jako ratolest míru. V Rakousku lidé věřili, že jmelí zavěšené nad štědrovečerním stolem přinese bohatou úrodu a sedláci jej zaorávali do první brázdy. Irové si z větviček jmelí splétali náramky nebo amulety, které zastupovaly stejnou funkci jako čtyřlístek nebo podkova. Snítka zavěšená nad vchodem do irského venkovského domu zaručovala pohostinství a pozvání k jídlu. Ve francouzské části Švýcarska nosily kvůli zajištění plodnosti nevěsty na hlavě věneček z klasů ječmene, květů sporýše a větviček jmelí.\n\nLéčebné účinky jmelí jsou známy již od starověku. Zakladatel lékárnické literatury Řek Dioskoridés spolu s římským lékařem Galénem jej doporučovali užívat pouze zevně a Hippokratés bylinu předepisoval na podrážděnou slezinu. Anglický botanik a bylinář Nicholas Culpeper (18. října 1616 – 10. ledna 1654) doporučoval jmelí ke zjemnění tvrdnoucí sleziny a k vyléčení starých oparů. Současně jej radil užívat při epilepsii a mrtvici.\n\nPro zajištění drogy ze jmelí se využívá mladých větévek s listy slabšími než 5 mm, které se sbírají zpravidla od prosince do února. Suší se ve slabých vrstvách nebo ve svazečcích zavěšených na šňůrkách při teplotě do 40 °C. Bylina schne poměrně pomalu, po usušení je žlutavě zelená, chutná slizovitě hořce a nažlukle páchne. Pro domácí účely se usušená nať uchovává vcelku nebo nařezaná, chráněná před světlem a v dobře uzavřené nádobě. Droga skladovaná déle než tři roky neobsahuje téměř žádný viskotoxin. Nejdůležitějšími látkami, jež droga (latinsky \"herba visci\") obsahuje, je soubor toxických polypeptidů (viskotoxiny), sestavených z 46 aminokyselin (tzv. jmelové živice). Dále to jsou lektiny (lektin I, II a III), u nichž jde vesměs o glykoproteiny schopné aglutinovat, tedy reagovat, s izolovanými nádorovými buňkami. Tyto látky při injekčním podání prokazatelně zvyšují imunitní reakci těla proti některým druhům rakoviny a zpomalují růst nebo dokonce způsobují zmenšení nádoru. Ve jmelí byly též nalezeny cholínové deriváty (cholín, acetylcholin), triterpenické kyseliny a další glykosidicky vázané látky. Tyto účinné sloučeniny obsahují některé hromadně vyráběné léčivé přípravky. Často jsou používané k léčení zánětů nervů a kloubů a nezánětlivých degenerativních onemocnění kloubů (artróz). Bylina bývá součástí čajových směsí používaných při zvápenatění tepen, diuretických obtížích a vysokém krevním tlaku. Mezi další účinky jmelí patří schopnost zpomalit pulz, vyvolat děložní stahy a podpořit peristaltiku střev. Jeho podání zlepšuje i imunitní reakci u lidí postižených AIDS. Má též příznivé účinky při příznacích stáří a je schopno uklidnit srdeční činnost. V lidovém léčitelství se používá buď ve formě prášku nebo jako nálev (macerát). Nedoporučuje se připravovat odvar, neboť účinné látky se varem rozkládají. Choroby, při nichž je jmelí doporučováno, však vyžadují bezpodmínečně odborné lékařské vyšetření, a proto je použití drogy možné pouze po poradě s lékařem.\n\nNavzdory častým tvrzením není jedovatost jmelí jednoznačně prokázaná. Jedovaté viskotoxiny a lektiny nejsou tělem přijímány z čaje nebo plodů. Požití několika bobulí většinou nemá na organismus žádný účinek, ale při vyšší dávce může dojít k dráždění střeva, bolestem břicha a k silnému průjmu, který je spojen s krví ve stolici. Nicméně existují zprávy eklektiků informující o kómatu, škubání a smrti po požití velkých dávek listí a plodů. Naproti tomu při požití maximálně dvaceti bobulí bylo nejhorší reakcí podráždění žaludku. Výjimku tvoří kojenci, u nichž může mít otrava vážnější průběh. Kvůli tyraminu, jenž je schopen vyvolat děložní stahy, by drogu z byliny neměly užívat těhotné ženy.\n\n\n"}
{"id": "292369", "url": "https://cs.wikipedia.org/wiki?curid=292369", "title": "Červená pevnost", "text": "Červená pevnost\n\nČervená pevnost je pevnost v Indii v Novém Dillí, která byla postavena v letech 1639 až 1648 pro Šáhdžahána. Své přízvisko červená získala díky červenému pískovci, ze kterého byla postavena. Dnes je pevnost jednou z hojně navštěvovaných památek a patří k důležitým památkám mughalské architektury. Dříve byla sídlem sultána, dnes je v ní muzeum.\n\nOd roku 2007 je součástí světového dědictví UNESCO.\n\n"}
{"id": "292370", "url": "https://cs.wikipedia.org/wiki?curid=292370", "title": "Fiktivní postava", "text": "Fiktivní postava\n\nFiktivní postava je osoba, identita nebo entita, jejíž existence je smyšlená a založená na fikci. Ve filmu mohou být fiktivní postavy ztvárněny herci nebo mohou být jiným způsobem jako je například animace, speciální efekty, atp. Proces vytváření a vývoje fiktivních postav se nazývá charakterizace.\n\nMezi fiktivní lidské postavy patří například Jára Cimrman, Sherlock Holmes, Dr. Gregory House, Homer Simpson, Superman, Strýček Skrblík atp.\n\nV českém prostředí nejen Jára Cimrman ale např. též Ferda Mravenec, Hloupý Honza, Kocour v botách, Dobrý voják Švejk, Robot Emil, Klaun Ferdinand, Pan Tau, Pan Posleda, Červenáček, Hujer a mnohé jiné další.\n\nFiktivní postava může nabývat nejrůznějších podob, od živých lidí, rostlin či zvířat až po různé nadpřirozené či pohádkové bytosti, zde vždy záleží na příslušném žánru díla. U postav, které nejsou lidské (nejde o lidi jako takové), zejména pak u zvířat i všech nadpřirozených (nepřirozených) postav jde v převážné většině vždy o určitou míru větší či menší antropomorfizace postavy.\n\nČasopis Forbes vytvořil seznam patnácti nejbohatších fiktivních postav na světě. Patří mezi ně:\n\n"}
{"id": "292371", "url": "https://cs.wikipedia.org/wiki?curid=292371", "title": "Box (rozcestník)", "text": "Box (rozcestník)\n\nSlovo box může znamenat:\nhudba\nfilm\npříjmení\njiné\n"}
{"id": "292373", "url": "https://cs.wikipedia.org/wiki?curid=292373", "title": "Tači", "text": "Tači\n\nTači je první verze japonského meče. Nosí se zavěšené u opasku, je delší než katana, ale kratší než nodači. Meče tači byly používány především jízdou, ještě před vynálezem katany.\n\nTači bylo vyvinuto především pro jezdecký boj, respektive k tomu, aby bylo mečem možné udeřit zespoda nahoru, což je pro jezdce mnohem výhodnější než naopak a s mírně zakřivenou čepelí to lze provést daleko lépe než s rovným mečem, používaným ve starověku, který byl dovážen především z Číny a Koreje.\n"}
{"id": "292378", "url": "https://cs.wikipedia.org/wiki?curid=292378", "title": "Roquefort (sýr)", "text": "Roquefort (sýr)\n\nRoquefort (rokfór) je polotvrdý plísňový sýr vyráběný z ovčího mléka s výraznou ostrou chutí. Na řezu je mramorovaný, prorostlý modrozelenou plísní. Je pojmenován podle francouzské obce Roquefort-sur-Soulzon.\n\nPrvní zmínky o sýru pocházejí z roku 79 n.l., kdy ho zmiňoval Plinius Starší ve svém díle Historia naturalis. Sýr si oblíbil také Karel VI. Francouzský. Sýr obdržel jméno podle městečka Roquefort, ležícím na náhorní plošině Causse du Larzac v departmentu Aveyron. Náhorní plošina Larzac poskytovala svou chudou vegetací pastvu zejména ovcím pyrenejského plemene \"Larzac\" a kozám. Právě ovčí mléko, k němuž bylo přidáváno při výrobě světoznámého sýra Roquefortu také mléko kozí, se stalo základem pro výrobu sýra v okolí 30 až 35 km městečka Roquefortu. Vznikla zde celá řada malých mlékáren, v kterých se odevzdané mléko sýřilo, zpracovávalo a sformované a odkapané odváželo ke zrání do skalních sklepů v Roquefortu ke zrání. Postupně byly ke skalním sklepům přistavovány podzemní sklepy, které se vyznačují stálou teplotu mezi 8-10 °C a 95% vlhkostí. \n\nSýráren, vlastnících sklepy, se nacházela v Roquefortu celá řada. Největší a nejstarší sýrárna „Société anonyme des Caves et des Producteurs reunis” byla založená roku 1842. V roce 1923 vlastnila více než 500 mlékáren v departementech Aveyron, Herault, Lozère a Gard, hlavně však v okolí městečka Roquefortu, z kterých pak dopravovala čerstvé sýry do svých sklepů. V samotném Roquefortu měla tehdy tři závody se sklepy. Každá z mlékáren měla své číslo, které vyryla již při výrobě do čerstvého sýra. \n\nV roce 1910 se sýrařští průmyslníci dohodli na snížení cen mléka (5 fr. za 1 hl). La Société des Caves et des Producteurs reunis se v roce 1911 sloučila s dvěma velkými společnostmi „Société Rigai” a „Société Trémolet-Tendignes”, čímž ovládla 71% z celkové produkce sýra v kraji. Tato fúze znamenala pro místní rolníky, kteří prodávali mléko svých ovcí povětšinou jejich mlékárnám, nebezpečí monopolu. Rolníci proto založili v roce 1912 družstvo „Société agricole de Roquefort”, které jim mělo poskytovat obranu proti diktátu velkých podniků. Nejprve se jednalo o družstvo s 20 družstevními mlékárnami, ve 20. letech 20. století počet mlékáren vzrostl na 96. \n\nPro svou znamenitou chuť a aroma se stal Roquefort vyhledávanou lahůdkou po celém světě. Výrobou sýra na způsob Roquefortu se začali zabývat výrobci nejen v dalších krajích Francie, ale i v jiných státech. Některé imitace Roquefortu pocházely z kravského mléka, popřípadě došlo vlivem místních poměrů i úpravě výroby. Tím vznikl pravému Roquefortu nebezpečný konkurent, který se mu sice nemohl jakostí vyrovnat, ale za to měl proti němu výhodu nižší ceny. \n\nNa obranu svých zájmů výrobci pravého Roquefortu (zejména velká společnost „Société des Caves et Producteurs reunis”) zakázali napodobeniny Roquefortu pod tímto názvem ve Francii nadále prodávat. Imitace se pak prodávaly např. pod názvy: Bleu (modrý); Persillé (zeleně prokvetlý) nebo Septmoncel, Bleu ďAuvergne, atd. Dne 14. dubna 1891 byla sjednána Madridská dohoda o potlačování falešných nebo klamavých údajů o původu zboží (revidovaná ve Washingtonu dne 2. června 1911, v Haagu dne 6. listopadu 1925, v Londýně dne 2. června 1934), v jejímž důsledku byl název sýra »roquefort« mezinárodně chráněn a výrobci pravého Roquefortu nadále střežili, zda za hranicemi Francie není výroba Roquefortu provozována. \n\nV roce 1908 se c.k. obchodní komora v Plzni usnesla, že se nepřipouští, aby se označení sýra Roquefort užívalo způsobem, který by u konzumentů vzbuzoval nesprávnou domněnku, že jde o sýr vyrobený v Roquefortu, jehož svérázná jakost je podmíněna \"nepřenesitelnými\" místními podmínkami. Svým rozhodnutím komora podpořila rozvoj mezinárodní ochrany pro označování původu zboží. Obdobně se vyjádřila v roce 1910 také pražská obchodní komora c. k. ministerstva veřejných prací. V roce 1911 národohospodářský časopis „Český Lloyd” uvedl:\n\nČeskoslovensko přistoupilo k madridské konvenci (Pařížské smlouvě) v roce 1921 a některé sýrárny musely napodobeniny \"roquefort-sýrů\" opatřit novým jménem a obalem. Ve stejném roce uvalilo Národní shromáždění ČSR na dovoz jemných cizozemských sýrů a tedy i na Roquefort přepychovou daň (dále též na Ementál, Parmezán, Eidam, Goudu, Chester, Gorgonzolu, Gervais, Camembert, Strachino di Milano - Taleggio, Brie, Imperial, Neufchâtel, Romadur).\n\nRokfór se musí na základě zákona (červenec 1952) vyrábět zásadně z ovčího mléka. Zraje ve velmi vlhkém prostředí jeskyň v pohoří Combalou. Ovzduší v jeskyní přenáší výtrusy plísně \"Penicillium roqueforti\". Její podhoubí vyvolává kvašení a získává se pomocí chleba. A po šesti týdnech začne sýr plesnivět. Sýry se propíchají jehlami, aby se spóry plísně dostaly i dovnitř sýra. Po vyzrání se balí do hliníkové fólie a dál zraje. Roquefort se konzumuje jako stolní sýr, využívá se do zálivek a jako základ dortů zvaných \"tartelettes au roquefort\".\n\nPrvní imitace francouzského Roquefortu se začala v Rakousku-Uhersku vyrábět na dolnouherském panství Viglaš. Siegmund Burkart (* 4. května 1848 Kremnica - † 30. července 1904, Himberg u Vídně), c. k. dvorní dodavatel a člen dozorčí rady c. k. sýrařské školy ve vorarlberském Dorenu (k.u.k. Käsereischule Doren) nechal na tamním panském dvoře „Pstruši“ (někdy kolem roku 1883) zřídit nejprve Roquefort-sýrárnu s jeskynním sklepem, k čemuž dovezl také z francouzské krasové náhorní plošiny Causse du Larzac ovčí plemeno (Larzac-Schafe). Víglaššský Roquefort byl tak dokonalý, že pro laika byl od originálu k nerozeznání. Mimo Francii to byla absolutní špička mezi imitacemi. Po smrti S. Burkarta se výrobě sýra ve Víglaši věnovala sýrařská firma „Burkart Siegmund & Kornel” (Burkart Siegmund & Kornel, Käse-Fabrikanten in Véghles). \n\nV roce 1902 byla založena Zemská mlékařská a sýrařská škola v Kroměříži, která postupně rozšířila své zázemí. V roce 1912 sestávala z komplexu budov (vlastní mlékárna, tvarůžkárna, výzkumná mlékařská stanice, strojní dílny, internát pro chovance a úřadovna s obytnou budovou). Právě v roce 1911 byla při škole zřízena vlastní výzkumná mlékařská stanice, která školní ústav zásobovala vlastními čistými kulturami k zákvasu smetany a čistými plísněmi pro výrobu sýrů Camembert a Roquefort. Zavedena byla také výroba mléčných zdravotních nápojů (jogurtuu a kefíru), čajové máslo, syrovátkové máslo a 20 různých odrůd sýrů, zejména Trapistský sýr (Fromage Trappe, bochníkový sýr o váze 1 kg podle francouzského způsob, 45 až 50 % tuku) a Roquefort. Výrobou plísně Penicillium Roqueforti se zabýval také laktologický ústav c. k. České vysoké školy technické v Praze v Havlíčkových sadech. V roce 1910 stál v Praze jeden kilogram Roquefortu 4 К 40 hal.\n\nBěhem první světové války se zákazy francouzské „Société des Caves et Producteurs reunis” nedodržovaly. Vedle toho se vyráběla z kravského mléka napodobenina francouzského originálu a také náhrada za gorgonzolu, která se za války s Itálií přestala do českých zemí dovážet. Výroba z Kroměříže se šířila do družstevních mlékáren na Hané, kde zvláště vynikly mlékárny v Čehovicích a v Prostějově. Roku 1916 se vyrobilo na Moravě téměř 700 metrických centů roquefortu (bochníky o hmotnosti přibližně 2 kg), který se vozil hlavně do Vídně a do Prahy. Moravský roquefort se nelišil svým vzhledem od francouzského vzoru. Na řezu byly patrné četné skulinky, které byly pokryty povlakem modré plísně. Po válce nastal návrat k normální poměrům a k uplatňování zásad madridské konvence.\n\nDne 15. července 1927 byl přijat zákon o nekalé soutěži č. 111 Sb. z. a n., ke kterému vydala ohledně \"označování sýra roquefortského\" obchodní komora své dobrozdání.\n\nPo zestátnění velkostatku arcivévody Bedřicha byl název sýra na Státním statku Víglaš upraven na „Víglašský sýr à la Roquefort” a byl prodáván prostřednictvím Správy státních statků ve Víglaši. Slovenský ovčí roquefort překonával chutí výrobek z kravského mléka a Slovensku byla přisuzována možnost stát se druhým Aveyronem (obec Roquefort-sur-Soulzon leží v departmentu Aveyron).\n\nV Česku je úspěšnou napodobeninou tohoto sýru, který musel být pojmenován jinak než rokfór, Niva, který využívá kravské mléko. Tento sýr se začal vyrábět po druhé světové válce v českokrumlovském závodě Jihočeských mlékáren (JČM, dnes je vlastníkem nástupnická firma Madeta), nyní jej produkují i další výrobci.\n\n"}
{"id": "292380", "url": "https://cs.wikipedia.org/wiki?curid=292380", "title": "Michail Surkov", "text": "Michail Surkov\n\nMichail Iljič Surkov (rusky: Михаил Ильич Сурков;, 1921 – 1953) byl ruský odstřelovač během druhé světové války s největším počtem zásahů (702). Sloužil ve 4. střelecké divizi 12. armády v jižní části východní fronty a válku přežil. Byl vyznamenaný Leninovým řádem.\n\n"}
{"id": "292384", "url": "https://cs.wikipedia.org/wiki?curid=292384", "title": "Letiště Moskva-Šeremeťjevo", "text": "Letiště Moskva-Šeremeťjevo\n\nMezinárodní letiště Šeremeťjevo, přepisováno též jako Šeremetěvo (rusky Шереметьево) (IATA: SVO, ICAO: UUEE) je největší letiště v Moskevské oblasti i v celém Rusku, a to jak počtem cestujících, tak i počtem pohybů. Leží na území města Chimki, 29 kilometrů severozápadně od centra Moskvy.\n\nMezinárodní letiště Šeremeťjevo má dvě souběžné betonové přistávací dráhy o délce 3700 a 3550 m. Po rekonstrukci má šest terminálů, přičemž terminály A, B a C, ležící severně od přistávacích drah, slouží hlavně domácí dopravě, kdežto terminály D, E a F na jižní straně (dříve Šeremeťjevo II.) obsluhují mezinárodní lety. Mezi oběma jezdí kyvadlový podzemní monorail. Spojení s centrem Moskvy zajišťuje vlak Aeroexpress (RŽD) za 35 minut a autobusy za 40 až 50 minut (autem za přibližně stejnou dobu).\n\nNa letišti má základnu největší ruská letecká společnost Aeroflot, dále také společnosti Nordwind Airlines, Pegas Fly, Royal Flight a Ural Airlines (2018). Za rok 2018 zde bylo odbaveno 45,8 milionu cestujících při přibližně 357 tisících pohybů.\n\nZ Šeremeťjeva se do České republiky létá pravidelně především do Prahy na letiště Václava Havla a dále také na letiště do Karlových Varů (2018). Linky z Prahy provozují Aeroflot, České aerolinie a SmartWings, létají přibližně desetkrát denně. Z Karlových Varů létají jednou až dvakrát týdně České aerolinie. V roce 2017 bylo na linkách z Česka na Šeremeťjevo přepraveno 676 881 cestujících, je tak po letišti Charlese de Gaulla u Paříže druhým nejvytíženějším spojem mezi českým a zahraničním letištěm vůbec.\n\nVzniklo jako vojenské letiště, v roce 1959 bylo otevřeno pro civilní provoz. Roku 1980 k Letním olympijským hrám v Moskvě byl otevřen druhý terminál (Šeremeťjevo II.) jižně od obou přistávacích drah. Před rokem 2010 nebyly terminály a zařízení v dobrém stavu, takže řada leteckých společností přesunula své lety na letiště Moskva-Domodědovo, které se přechodně stalo druhým největším moskevským letištěm.\n\n\n"}
{"id": "292388", "url": "https://cs.wikipedia.org/wiki?curid=292388", "title": "Leninův řád", "text": "Leninův řád\n\nLeninův řád či Řád Lenina (), pojmenovaný podle vůdce Říjnové revoluce Vladimíra Iljiče Lenina, byl nejvyšším sovětským vyznamenáním. Byl zřízen 6. dubna 1930, statut řádu byl potvrzen 5. května 1930. Automaticky ho získávali nositelé vyznamenání Hrdina Sovětského svazu. V průběhu 2. světové války bylo uděleno přes 41 000 těchto vyznamenání, z toho většina byla udělena sovětským vojákům a partyzánům.\n\nLeninův řád se uděloval:\n\nŘád se také uděloval městům, společnostem, továrnám, regionům, vojenským jednotkám a lodím.\n\nCelkem bylo uděleno 431 418 řádů, poslední 21. 12. 1991.\n\n\n\n"}
{"id": "292391", "url": "https://cs.wikipedia.org/wiki?curid=292391", "title": "Řád dobřínských rytířů", "text": "Řád dobřínských rytířů\n\nŘád dobřínských rytířů (latinsky \"Fratres Milites Christi\", polsky \"Zakon Dobrzyński\", německy \"Orden von Dobrin\", dle místopisu též \"Fratres Militie Christi de Prussia\" atp. \"contra Prutenos\"), jinak také zvaní jako „Bratři Dobřínští“ byl vojenským rytířským řádem založeným ve 13. století na hranici Mazovska a Pruska jako obrana proti nájezdům pohanských Prusů. Jedná se o jediný rytířský řád založený na území dnešního Polska.\n\nŘád byl založen prvním pruským biskupem Kristiánem z Olivy (1216–1228) a byl potvrzen roku 1228 papežem Řehořem IX. (1227–1241). Kníže Konrád I. Mazovský věnoval řádu město Dobřín s okolním Dobřínskem.\n\nNa počátku měl řád 15 rytířů, pocházejících z Dolního Saska a Meklenburska, které vedl Mistr Bruno. Tito rytíři poskytovali ozbrojenou pomoc cisterciáckým misionářům v oblasti Pruska. Jejich idea je vyjádřena v jejich bílém oděvu, na kterém nosili vztyčený červený meč pod červenou šesticípou hvězdou, která symbolizovala hlásání evangelia pohanům. Řádová pravidla byla založena na pravidlech templářů a mečových bratří.\n\nŘád měl nejvíce 35 rytířů (a 165 vojáků), ale z ohledu na tak malý počet členů jeho úspěšnost nebyla vysoká. Kolem roku 1235 většina rytířů se souhlasem papeže vstoupila do Řádu německých rytířů. Ovšem přeběhlíci se k německým rytířům připojili nelegálně také s územím Dobřínska. Dobřínsko se vedle Chelminské země stalo dalším sporným územím mezi německými rytíři a Polskem. Kolem roku 1237 byl zbytek dobřínských rytířů přemístěn do mazovského Drohiczyna. Řád tam ovšem nepůsobil dlouho. Už v roce 1238 řádoví rytíři a lokální mazovské síly utržily porážku od vojsk volyňského knížete Daniela Halického. V roce 1241 pak Drohiczyn byl vypálen mongolskými oddíly Batu-chána. Poslední stopou po dobřínském řádu je náhrobní kámen řádového rytíře Henryka z Żygocina pocházející z roku 1248 a nalezající se na drohiczynském hřbitově. V každém případě od roku 1251 působnost řádu v Drohiczyně vylučuje dobytí města volyňským knížetem Danielem Halickým. Podle církevního práva, které určuje, že řád přestává existovat 100 let po smrti posledního člena, řád dobřínských rytířů byl zrušen kolem poloviny 14. století.\n\n\n"}
{"id": "292415", "url": "https://cs.wikipedia.org/wiki?curid=292415", "title": "Košicko-bohumínská dráha", "text": "Košicko-bohumínská dráha\n\nKošicko-bohumínská dráha, zkratka KBD (německy \"Kaschau-Oderberger Bahn\", zkratka KOB; maďarsky \"Kassa-Oderbergi Vasút\", zkratka Ks-Od) byla železniční společnost, která vybudovala trať vedoucí mezi Bohumínem a Košicemi. Její hlavní trať byla budována postupně v letech 1866–1872. V roce 1955 úřední název Košicko-bohumínská dráha zanikl.\n\nPrvní návrhy na vybudování trati, která by spojovala oblasti v Rakouském Slezsku s východními oblastmi monarchie, přišly koncem 50. let 19. století od Ludwiga Hoheneggera, ředitele Těšínské komory. Těšínská komora totiž vlastnila hutě jak v Třinci, tak v Liptově a Spiši, a dráha by zjednodušila a zlevnila dopravu surového železa z těchto hutí do Třince a také dopravu železné rudy z těchto oblastí. Vyrobené produkty by byly více konkurenceschopné proti železu produkovanému v pruských železárnách.\n\nV roce 1864 byl ve Vídni vydán \"Pamětní spis o Košicko-bohumínské železnici\". V něm byla navržena železniční trať z Košic severozápadním směrem údolími řek Hornád, Váh a Kysuca a Jablunkovským průsmykem do Bohumína. Koncesi na výstavbu a provozování této železniční trati získalo v roce 1866 konsorcium belgických podnikatelů, bratrů Richeových. Stavba měla začít od Košic. Na podnět slezských průmyslníků se však začalo stavět od Bohumína, aby slezské hutě a uhelné doly co nejdříve získaly vlakové spojení. To bylo koncem roku 1867. 1. února 1869 byl uveden do provozu 32 kilometrů dlouhý úsek z Bohumína přes Karvinou (odkud byla roku 1898 napojena spojnice se stanicí Petrovice na KFNB) do Těšína. Stavitelé se dostali do finančních potíží a stavbu převzala Anglo-rakouská banka. Stavební práce se znovu rozběhly v dubnu 1869 a v roce 1872 byla trať dokončena po celé plánované délce.\n\nŘeditelství společnosti provozující Košicko-bohumínskou dráhu se nacházelo v Budapešti, řízení provozu v Těšíně (pro rakouskou část) a Košicích (pro uherskou část). Od roku 1870 společnost provozovala i dráhu z Košic do Prešova, kam byla roku 1873 dobudována přípojka Prešovsko-tarnovské dráhy, což byla další soukromá společnost. Obě společnosti se roku 1879 sloučily.\n\nKošicko-bohumínská dráha byla původně jednokolejná. Koncese stanovila, že trať musí být zdvoukolejněna, pokud roční hrubý zisk na jednu míli trati převýší ve dvou po sobě jdoucích letech 150 000 zlatých. Zdvojkolejnění bylo dokončeno až po druhé světové válce, v roce 1955.\n\nPo skončení první světové války Rakousko-Uhersko zaniklo. Pro vznikající Československo měla Košicko-bohumínská dráha velký význam. Jako jediná totiž spojovala české země s východním Slovenskem, o které Československo bojovalo s Maďarskem. Na oblast Těšínska, kudy železnice procházela, si však činilo nároky Polsko. Na počátku sporu obou nově vzniklých států oblast obsadilo Polsko, v Sedmidenní válce pak Československo. Rozhodnutí velvyslanecké konference ve Spa přiřklo tuto část Těšínska Československu. Z předměstí Těšína za řekou Olší, na kterém se nacházelo nádraží Košicko-bohumínské dráhy, vzniklo nové město Český Těšín.\n\n1. února 1921 byla Košicko-bohumínská dráha jako trať zásadního strategického významu předána k provozování Československým státním drahám. Zůstávala však ve vlastnictví soukromé společnosti, jejíž ředitelství se v roce 1927 přemístilo z Budapešti do Košic.\n\nPo druhé světové válce byla společnost provozující Košicko-bohumínskou dráhu zestátněna a vlastníkem Košicko-bohumínské dráhy se stal československý stát. V roce 1964 byla dokončena elektrizace trati.\n\nV roce 1955 úřední název Košicko-bohumínská dráha zanikl.\n\n\n"}
{"id": "292419", "url": "https://cs.wikipedia.org/wiki?curid=292419", "title": "Šimon Kananejský", "text": "Šimon Kananejský\n\nSvatý Šimon Kananejský nazýván také Horlivec nebo Zélóta byl jedním ze dvanácti apoštolů Ježíše Krista. V seznamech apoštolů je uváděn pokaždé (srov. Mt 10,4; Mk 3,18; Lk 6,15; Sk 1,13). Zprávy, které o něm máme, nejsou početné.\n\nŠimon dostává ve čtyřech seznamech různé přídomky: zatímco Matouš a Marek ho nazývají \"Kananejským\", Lukáš ho označuje za \"Zélótu\" (= horlivce). Ve skutečnosti jsou si oba přídomky rovny, poněvadž znamenají totéž: v hebrejštině totiž sloveso קנא [kana] znamená \"žárlit, horlit\" a může být řečeno jak o Bohu, tak o lidech, kteří jsou horliví sloužit Bohu s naprostou oddaností. Je tedy docela možné, že se tento Šimon, pokud přímo nepatřil k nacionalistickému hnutí Zélótů, vyznačoval se zanícenou horlivostí pro židovskou identitu, a tedy pro Boha, jeho lid a Boží Zákon. Mají-li se věci takto, potom je Šimon pravým opakem Matouše, jenž jako celník pocházel z prostředí pokládaného za zcela nečisté. Je to jasné znamení toho, že Ježíš bez jakýchkoli zábran povolává své učedníky z nejrůznějších sociálních i náboženských vrstev.\n\nPodobně jako několik dalších apoštolů se i svatý Šimon vytrácí z historie po Seslání Ducha svatého. Existují různé nejisté legendy o jeho kázání evangelia a mučednické smrti.\n\nPodle starobylého podání (u Pseudo - Abdia) působil společně s apoštolem Judou Tadeášem 13 let v Arménii a v Persii, kde nakonec oba spolu podstoupili mučednickou smrt. Šimon byl podle podání ukřižován a na kříži rozřezán pilou. Právě proto bývá pila nejčastěji zobrazovaným atributem svatého Šimona.\n\nZápadní tradice, Římský misál a martyrologium hovoří, že nejprve působil v Egyptě a potom se v Mezopotámii připojil k svatému Judovi a spolu odešli do Persie, kde byli umučeni ve městě Sufiana (nebo Siana). Tato tradice datovaná do 6. století má ale o něco hlubší kořeny.\n\nPodle jiné verze měl být popraven ve městě Edessa, většina pramenů však hovoří o Persii.\n\nKrom již zmíněné pily mezi jeho atributy patří také krátký meč, kterým byl podle Zlaté legendy dosekaný na smrt pohanskými kněžími. Vyskytuje se však i sekera, kyj a také kříž, kniha nebo svitek. Bývá zobrazován i spolu se svatým Judou Tadeášem.\n\nSvatý Šimon je patronem především dřevorubců (kvůli pile), ale také barvířů, koželuhů, tkalců, zedníků.\n\nNa Východě se jeho svátek slaví 1. července, tedy v den, kdy se traduje jeho smrt. Na Západě se uctívá společně se svatým Judou 28. října, což pravděpodobně znamená den, kdy byly jejich ostatky přeneseny do Chrámu Sv. Petra v Římě.\n\n\n"}
{"id": "292435", "url": "https://cs.wikipedia.org/wiki?curid=292435", "title": "Kaufmannův buk", "text": "Kaufmannův buk\n\nJako Kaufmannův buk byl označován strom, který stával před druhou světovou válkou v místě, kde byl v roce 1928 zastřelen obchodník Josef Kaufman. Toto označení bylo přeneseno na název křižovatky lesních cest na silničce mezi Novou Hutí a Horní Světlou, v Lužických horách, v okrese Česká Lípa, na severu České republiky.\n\nBuk byl nazván podle kupce \"Josefa Kaufmanna\" z Horní Světlé, který tudy jezdil dvakrát týdně ve 20. letech 20. století do Dolního Podluží prodávat potraviny a lesní plody. Dne 11. září 1928 byl poblíž rozcestí při návratu zákeřně zastřelen a oloupen, jeho koně sami dojeli s povozem i se zastřeleným kupcem domů. Tato vražda nikdy nebyla objasněna a její pachatel nikdy nebyl vypátrán.\n\nNa kmenu buku byl připevněn malý obrázek, připomínající vraždu. Zanikl ale po roce 1945 a později byl poražen i buk. Dne 24. září 2006 byla na jiném buku poblíž místa vraždy odhalena nová pamětní deska zhotovená Andreasem Prescherem z Grossschönau.\n\n\n"}
{"id": "292453", "url": "https://cs.wikipedia.org/wiki?curid=292453", "title": "Ladislav Gerendáš", "text": "Ladislav Gerendáš\n\nLadislav Gerendáš (* 16. prosince 1946 Karlovy Vary), jinak zvaný Géza Gerendáš, je český jazzový trumpetista, filmový a divadelní herec, moderátor a hudebník. Od mládí se věnuje hudbě, jakožto trumpetista působil již v několika renomovaných kapelách hrajících zejména tradiční jazz.\n\nNa počátku 70. let 20. století začínal hrát v Banjo Bandu Ivana Mládka, kde byl poměrně populární i jako estrádní komik. V roce 1981 začíná hrát jako profesionální herec v pražském Studiu Ypsilon. V polovině 80. let se opět vrátil na hudební scénu jako kapelník své vlastní jazzové kapely, jež hrála tradiční jazz. Vystupoval i v roli televizního moderátora pořadů pro děti. Žije v Karlových Varech, kam se přestěhoval po působení v Praze.\n\n\n\n"}
{"id": "292455", "url": "https://cs.wikipedia.org/wiki?curid=292455", "title": "Tkací stroj", "text": "Tkací stroj\n\nTkací stroj je mechanické zařízení k výrobě tkanin. Angličan Edmund Cartwright\nNamísto tkací stroj se často používá označení \"tkalcovský\" (nebo tkací) \"stav\", jak v hovorovém jazyce, tak i v odborné terminologii.\n\nNa začátku 21. století bylo ve světě instalováno více než 5 milionů mechanických tkacích strojů, z toho (v roce 2008) 1,2 miliony \"bezčlunkových\" a (v roce 2006) 4 miliony \"člunkových\". V desetiletí 2005-2014 bylo nově instalováno cca 780 tisíc bezčlunkových a 14 tisíc člunkových strojů. \n\nNa výrobě tkanin se podílelo dále 4,6 milionů \"ručních stavů\". \n\nMateriál ke tkaní musí (mimo jiné) dosahovat určité pevnosti v tahu a v ohybu. Těmto podmínkám vyhovuje většina přízí z textilních vláken a dráty z některých kovů. Pevnost osnovních (obzvláště vlněných) přízí se často zvyšuje skaním.\n\nVětšina tkanin se barví až po odetkání, v rámci jejich úpravy – zušlechťování. Takovémuto zboží se říká kusobarevné. U pestře tkaného zboží se předkládají tkacímu stroji příze v různých barvách a osnovní nitě na džínové tkaniny (pravý \"blue denim\") jsou kompletně obarveny indigem.\nOsnovní příze se po nasnování (snímek )\nz cívek na osnovní vály šlichtují a jednotlivé nitě (v počtu několika tisíc) se musí před tkaním provléknout nítěnkami a paprskem tkacího stroje. Tomuto procesu se říká \"navádění\" a \"navlékání\" do nítěnek se nazývá \"návod do brda\".\n\nÚtek se dodává zpravidla nasoukaný na cívkách, ze kterých se při tkaní odvíjí.\nNa vedlejším náčrtu je schematicky znázorněno zhotovení tkaniny:\n\nOsnova se odvíjí z osnovního válu (1), jednotlivé niti procházejí \"nitěnkami\" (drátěnými očky 2), které jsou zavěšeny na \"listu\" (3). Soustava listů tvoří tzv.\"brdo\", jehož úkolem je zdvihat jednotlivé listy a vytvořit tak prošlup (4), kterým prochází zanašeč útku (5). Osnovní niti jsou dále vedeny \"paprskem\" (6) který udržuje osnovu v patřičné šíři a přirazí každý zanesený útek k hotové části tkaniny. Tato se navíjí na zbožový válec (7).\n\nPodle produkčního určení se dají rozlišovat\n\n\n\n\n\n\n\n\njsou stroje s přídavnými zařízeními nutnými např. ke tkaní plyšů, froté, koberců, záclonovin, stuh apod.\n\nTkanina sestává ze základní a smyčkové osnovy a útku. Smyčky se tvoří střídáním tzv. nedorazů bidla s plnými přírazy útku k hotové tkanině.\n\nStroje z prvních let 21. století pracují např. při prac. šířce do 360 cm s rychlostí 1350 m útku/min. \n\nStroj je určen k výrobě osnovních plyšů, tkanina sestává ze základní vlasové osnovy a útku. S pomocí zvláštního zařízení se mezi základní a vlasovou osnovu vsouvá a vysouvá 12 až 20 ocelových prutů, kolem kterých se tvoří z vlasové osnovy smyčky.\nPro tkaní prutových koberců (buklé nebo vilton) se používají stroje se dvěma prošlupy nad sebou. Pruty se zde vkládají do horního prošlupu, dolním prošlupem se zatkává výplňkový útek. \n\nMechanický stav na prutové plyše byl patentován v roce 1851. Na začátku 21. století se udával praktický výkon na stroj např. při tkaní viltonských koberců o šířce 4 m: 110 obr./min., 66 m/hod \n\nNa stroji se zhotovují nad sebou dvě základní tkaniny spojené vlasovou osnovou. Spojení se přímo na stroji rozřezává a tak vzniká na obou tkaninách plyšový povrch. Výrobnost stroje je několikrát vyšší než u prutových stavů. Na dvouplyšových strojích se často instaluje žakárové zařízení. \n\nNa stroji se se kombinuje technika tkaní a mechanického vázání koberců. Funkce stroje: Speciální skřipec vytahuje ze zásobníku vlasové niti nastříhané na požadovanou délku a ukládá je na základní tkaninu, kde se zachycují útkem na vazné osnově. Výběr barev a jednotlivých ústřižků nití je řízen žakárovým ústrojím.\n\nStroje ze začátku 21. století mohou např. při šířce 4 m zatkávat rychlostí cca 100 útků/min. vlasové niti ve 12 barvách. \nStroj má tři paprsky: na stojitou nit, na obtáčecí nit a paprsek na přirážení útku.\nTkanina sestává z nosné a vazné osnovy, dá se vyrábět s hustotou do 30 nití na cm, vazba má vyšší odpor proti posuvu nití o faktor 1,7. Např. stroje s pneumatickým prohozem mohou vyrábět tkaniny až 538 cm široké při obrátkách do 720/min. \n\nje jediné víceprošlupní tkací zařízení, které se dlouhodobě prosadilo (rovinné a bubnové víceprošlupní stavy se začátkem tohoto století přestaly vyrábět). Princip: Listy prošlupního ústrojí jsou rozděleny do sekcí, uzavírání a otvírání prošlupu probíhá ve vlnách.\n\nStroje se začaly vyrábět v roce 1897, stroje z roku 2012 zatkávají až 1000 metrů útku za minutu do hadicovité tkaniny s obvodem max. 4,5 m. \n\n\n\n\n Konstrukce je velmi podobná strojům na textilní tkaniny. Např. stroje s jehlovým prohozem (ohebné jehly) s pracovní šířkou do 4,2 m mohou zpracovávat dráty o průměru 0,05-1,6 mm s výkonem cca 400 metrů útku za minutu. Nejjemnější kovové filtry se tkají z drátu s tloušťkou 0,025 mm se 40 000 očky na cm (což odpovídá dostavě 200/200).\n\nTkanina\nTkalcovský stav\n"}
{"id": "292459", "url": "https://cs.wikipedia.org/wiki?curid=292459", "title": "Bitva u Severního mysu", "text": "Bitva u Severního mysu\n\nBitva u Severního mysu byla jedna z námořních bitev druhé světové války, při které byl spojeneckými svazy potopen německý bitevní křižník \"Scharnhorst\".\nBitva samotná se odehrála 26. prosince 1943 u norského pobřeží (Severní mys). Den předtím dostal německý operační svaz pod velením kontradmirála Ericha Beye rozkaz, aby vyplul proti spojeneckému konvoji JW 55B. Tuto zprávu však dostala britská admiralita rozšifrovanou od oddělení Ultra v Bletchley Parku a vyslala ke konvoji ochranný svaz tvořený křižníky HMS \"Sheffield\", HMS \"Belfast\" a HMS \"Norfolk\" a torpédoborci pod velením kontradmirála Burnetta. Úderné loďstvo bylo tvořeno bitevní lodí HMS \"Duke of York\" a křižníkem HMS\" Jamaica\" a podporou torpédoborců pod přímým velením velitele celého svazu admirála Bruce Frasera.\n\nZe strany britské admirality se jednalo o promyšlenou past, když trasa konvoje byla vedena v dosahu německého vzdušného průzkumu, ale již mimo dosah německých bombardérů, jejichž akční rádius byl menší. Mimo dosah německého průzkumu pak číhaly jak ochranný svaz, tak úderné loďstvo Britského královského námořnictva na zásah poslední bojeschopné německé bitevní lodi.\n\nNyní se tedy \"Scharnhorst\" hnal plnou rychlostí ke konvoji – přímo do pasti. Při úderu přímo na konvoj byl \"Scharnhorst\" odražen a snažil se doplout zpět na základnu v norském fjordu. Na ústupu mu však cestu přehradila bitevní loď \"Duke of York\" se svým doprovodem a \"Scharnhorst\" se po tříhodinové bitvě potopil do ledových vod při norském pobřeží. Ani pokusy Němců o záchranu lodi pomocí ponorek a letadel nevyšly.\n\nVelitel německé eskadry Bey v bitvě zahynul. Britský velitel sir Bruce Fraser byl norským králem pasován na rytíře od Severního mysu a dostalo se mu uznání i od britské krále Jiřího VI.\n\n"}
{"id": "292465", "url": "https://cs.wikipedia.org/wiki?curid=292465", "title": "Felix Slováček", "text": "Felix Slováček\n\nFelix Slováček starší, vlastním jménem Antonín Slováček (* 23. května 1943 Kroměříž) je český klarinetista, saxofonista, hudební skladatel a dirigent. Kromě svého působení v oblasti populární hudby se dobře uplatnil také jako interpret klasického klarinetového repertoáru.\n\nBývalý člen Orchestru Karla Vlacha, dlouholetý sólista Orchestru Ladislava Štaidla (1969–1986) a pozdější šéfdirigent Tanečního orchestru Československého rozhlasu, který dnes řídí pod pozměněným názvem jako svůj vlastní big band.\n\nJméno Felix, pod kterým je známý, byla původně školní přezdívka vzniklá podle kreslené postavy kocoura Felixe.\n\nStudoval 3 roky Vejvanovského konzervatoř v Kroměříži a následně Janáčkovu akademii múzických umění v Brně (JAMU). Vystupoval s Orchestrem Karla Vlacha, Orchestrem Gustava Broma, v RIAS Radio Big Bandu, v Big Bandu Radio Copenhagen i WDR Big Bandem v Kolíně nad Rýnem.\n\nVe volbách do Senátu PČR v roce 2016 kandidoval jako nestraník za Stranu soukromníků České republiky (SsČR) v obvodu č. 22 – Praha 10. Se ziskem 0,86 % hlasů skončil na předposledním 9. místě a do druhého kola nepostoupil.\n\nDne 28. října 2013 ho prezident Miloš Zeman vyznamenal medailí Za zásluhy.\n\nV roce 2014 obdržel ocenění Senior Prix od Nadace Život umělce. \n\n\n\n\n\n\n"}
{"id": "292466", "url": "https://cs.wikipedia.org/wiki?curid=292466", "title": "New Plymouth", "text": "New Plymouth\n\nNew Plymouth je přístavní město na západním pobřeží Severního ostrova Nového Zélandu, hlavní město regionu Taranaki. V současnosti zde žije zhruba 49 000 obyvatel. Město je průmyslovým, obslužným i finančním centrem regionu. Ve městě se nachází známá botanická zahrada nesoucí označení \"Pukekura Park\".\n\n"}
{"id": "292469", "url": "https://cs.wikipedia.org/wiki?curid=292469", "title": "Brian Krause", "text": "Brian Krause\n\nBrian Jeffrey Krause (* 1. února 1969, El Toro, Kalifornie, USA) je americký herec, nejlépe známý pro roli Lea Wyatta v seriálu \"Čarodějky\".\n\nNarodil se a vyrůstal v jižní Kalifornii. Má bratra Patricka a se svou bývalou ženou Beth Bruceovou syna Jamese, který se narodil v roce 1996. Rád hraje golf, tenis, basketball a scrabble. Dva roky také chodil se svou spoluherečkou z Čarodějek Alyssou Milano. Nejdříve chtěl být sportovním lékařem a fotbalistou, ale kvůli zranění začal chodit na hodiny herectví, u kterého zůstal. Než ale prorazil vystřídal několik zaměstnání. Získal hlavní roli ve filmu \"Návrat do Modré laguny\", známým se stal až díky \"Čarodějkám\", objevil se také v \"Kriminálce Miami\".\n\n"}
{"id": "292473", "url": "https://cs.wikipedia.org/wiki?curid=292473", "title": "Červoři", "text": "Červoři\n\nČervoři (Gymnophiona) čili beznozí (Apoda) jsou jeden z řádů obojživelníků. Mají protáhlé červovité tělo s redukovanými končetinami. Žijí většinou skrytě v půdě, příp. ve vodě.\n\nŘád recentních (soudobých) červorů se dělí na deset čeledí:\n\n\nPřipomínají bezobratlé kroužkovce (např. žížaly). Mohou dosahovat délky až 1,5 metru.\n\nČervovitý vzhled jim dodává prstencovitá segmentace těla. Počet prstenců odpovídá počtu obratlů. Tělo je válcovité, bez končetin, ocas krátký. Hlava je tupá, ve tvaru projektilu, lebka je kompaktní; silná dolní čelist. Hlava slouží jako nástroj k vrtání chodeb v půdě, ve které červoři žijí. Na každé straně hlavy mezi nozdrou a okem jsou vysunovatelná tykadélka (tentakuly), pomocí nichž červoři vyhledávají potravu. Chybí sternum; žebra mají červoři nejvyvinutější ze všech obojživelníků. Plíce jsou protáhlé, levá plíce je často redukovaná; alveolární strukturu má jen pravá plíce; červorovec Eiseltův (\"Atretochoana eiselti\") plíce nemá. Ledviny červorů si zachovávají segmentární (metamerní) uspořádání. Oči a uši jsou zakrnělé (redukované oči jsou přerostlé průhlednou kůží; sluchové vnímání je omezeno). Samci mají kopulační orgán (phallodeum) tvořený vychlípitelnou částí stěny kloaky. Oplození je vnitřní. Vývoj potomstva může být v závislosti na druhu vnitřní (živorodost) i vnější (vejcorodost), v druhém případě přímý i nepřímý přes stadium vodní larvy. Potravu tvoří různí bezobratlí, u větších druhů i drobní obratlovci.\n\nKůže červorů je hladká, pokrytá osifikovanými šupinami (uhličitan vápenatý); přítomno je tzv. kožní dýchání.\n\nČervoři jsou jedinou skupinou obojživelníků s výhradně vnitřním oplozením. Samci při kopulaci vsunou kopulační orgán do samičí kloaky na 2–3 hodiny. Některé druhy jsou vejcorodé (asi 25 % druhů), některé živorodé (asi 75 %). Živorodé druhy se vyvíjejí v těle samice a živí se speciálními buňkami samice (např. ukousávání děložní sliznice matky).\n\nU samic byla zaznamenána péče o potomstvo, např. samice cecilky \"Microcaecilia dermatophaga\" jednak hlídá nakladená vajíčka, jednak se vylíhlá mláďata živí buňkami její pokožky, které jsou bohaté na tuk (okusují je speciálními zoubky). Mláďata cecílie kroužkované se živí sekretem žlázy na konci matčina ocasu a okusováním její pokožky. Samice červora cejlonského (\"Ichthyophis glutinosus\") ovíjejí vajíčka (viz obr.).\n\n\n"}
{"id": "292475", "url": "https://cs.wikipedia.org/wiki?curid=292475", "title": "Nádraží čhatrapatiho Šivádžího", "text": "Nádraží čhatrapatiho Šivádžího\n\nNádraží čhatrapatiho Šivádžího () je vlakové nádraží, které se nachází v indickém metropolitním městě Bombaji. Vedou z něj železniční trať Bombaj – Kalkata a železniční trať Bombaj – Čennaí.\n\nBylo postaveno v roce 1888 ve stylu viktoriánské gotiky a dnes patří k hlavním památkám celé Bombaje. Pro svou historickou hodnotu bylo v roce 2004 zařazeno na seznam světového dědictví UNESCO.\n\nPůvodně se nádraží jmenovalo Victoria Terminus k poctě britské královny a indické císařovny Viktorie. V roce 1996 bylo nádraží přejmenováno po maráthském válečníkovi a vládci čhatrapatim Šivádžím.\n\n26. listopadu 2008 se stalo jedním z terčů teroristických útoků (viz teroristické útoky v Bombaji v listopadu 2008).\n"}
{"id": "292476", "url": "https://cs.wikipedia.org/wiki?curid=292476", "title": "Brendan Fehr", "text": "Brendan Fehr\n\nBrendan Jacob Joel Fehr (29. říjen 1977, New Westminster, Britská Kolumbie, Kanada) je kanadský herec, známý díky roli Michaela Guerina v seriálu Roswell a laboratorního technika Dana Coopera v \"Kriminálce Miami\".\n\nNarodil se v Britské Kolumbii, později žil ve Winnipegu v Manitobě, teď žije v Los Angeles v Kalifornii s manželkou Jennifer. Ve škole měl nejraději matematiku, rozhodoval se, zda má jít studovat ekonomiku. Nakonec si ho všiml agent modelingové agentury, brzy i castingoví agenti. Rád lyžuje, jezdí na snowboardu, hraje hokej a poslouchá Metallicu. Hrál v internetové soap opeře, do televize se dostal rolí v seriálu \"Breaker High\". Zahrál si ve videoklipech U2 a Vanessy Carlton. V Česku může být známý hlavně díky \"Roswellu\" a \"Nezvratnému osudu\".\n\n"}
{"id": "292480", "url": "https://cs.wikipedia.org/wiki?curid=292480", "title": "Bódhičitta", "text": "Bódhičitta\n\nBódhičitta (tib. བྱང་ཆུབ་ཀྱི་སེམས་ \"byang chub kyi sems\", skt. बोधिचित्त bodhicitta , čínsky 菩提心 pudixin, japonsky 菩提心 bodaishin, česky: osvícená mysl, osvícený přístup) je výraz používaný v buddhismu, především pak v buddhismu Velké cesty.\nRelativní bódhičitta je altruistický stav mysli opírající se o soucit a lásku ke všem cítícím bytostem a také pomáhání těmto bytostem z kola samsáry až ke konečnému osvícení. Znamená to zdokonalování sebe sama skrze šest osvobozujících činností ku prospěchu všech bytostí. Relativní bódhičitta se dělí na dva typy:\nAbsolutní bódhičitta je rozpoznání podstaty mysli a z toho vzniklá spontánní aktivita bez úsilí, myšlenek a váhání. Tohoto stavu se dosáhne, pokud zmizí oddělenost mezi prožívajícím, prožívaným a samotným prožívání a tyto tři se stanou neoddělitelným celkem. V některých zdrojích se také pro absolutní bódhičittu používá výraz \"absolutní moudrost\" (\"prázdnota\", v sans. šúnjatá).\n\nPět činů, které způsobují nastavení mysli k dosažení stavu Buddhy:\n\n\nDalších pět dodatečných činů:\n\n\"Tyto dva aspekty bódhičitty by nikdy neměly být oddělovány. Jsou jako dvě ptačí křídla: k tomu, aby mohl pták létat, jsou nutná obě. Nelze dojít k osvícení ani skrze samotný soucit, ani pouhou realizací moudrosti.\" Dilgo Khjentse rinpočhe\n\n\"Srdce učení mahájány je praxe prožívání bódhičitty, osvícené mysli. Bódhičitta v sobě zahrnuje dva aspekty – úsilí ve prospěch nás samých a úsilí ve prospěch druhých. Pokud skutečně provádíme praxi, rozvíjíme bódhičittu, která zahrnuje nás samé rovněž jako i všechny ostatní bytosti.\" 16. karmapa\n\n\"Dokud existuje tento prostor,\ndokud zde žijí cítící bytosti,\nať i já zde mohu přebývat,\npro dobro všech bytostí.\nBuď vůle tvá\"\n\n\n\n"}
{"id": "292484", "url": "https://cs.wikipedia.org/wiki?curid=292484", "title": "Ferdinand Havlík", "text": "Ferdinand Havlík\n\nFerdinand Havlík (17. června 1928 Brno – 28. října 2013 Praha ) byl český klarinetista, hudební aranžér, skladatel, kapelník, dirigent divadelního orchestru, příležitostný filmový herec a spoluzakladatel Divadla Semafor. Jednalo se o dlouholetého hudebního aranžéra a kapelníka Orchestru Divadla Semafor, spolupracovníka Jiřího Suchého a Eugena Jegorova. V tomto divadle byl autorem hudby úspěšné hry \"Kytice\". Byl swingovým a jazzovým klarinetistou, který se velmi dobře uplatnil i jako sólista.\n\n"}
{"id": "292489", "url": "https://cs.wikipedia.org/wiki?curid=292489", "title": "Horské železnice v Indii", "text": "Horské železnice v Indii\n\nSvětové dědictví Horské železnice v Indii v současné době (2017) zahrnuje tři železnice, které se nacházejí v hornatých oblastech Indie. Všechny železnice byly vybudovány Brity.\n\nJako první, v letech 1879 až 1881 byla postavena 88 km dlouhá Dárdžilingská horská železnice z města Siliguri do Dárdžilingu v indickém svazovém státě Západní Bengálsko. Díky přiznivému klimatu byl Dárdžiling v období Britského Rádžu významným horským střediskem. Zprovozněním železnice došlo k dalšímu rozvoji oblasti. Pro své rozměry je často nazývaná vláčkem na hraní (Toy train).\n\nNilgirská horská železnice je 46 km dlouhá Ozubnicová dráha v Západním Ghátu v svazovém státu Tamil Nadu. Byla vybudována postupně, nejprve mezi městem Coimbatore a horskou stanicí Connor v letech 1894 až 1899, v roce 1908 byla prodloužena do horské stanice Ooty v horách Nilgiri.\n\n"}
{"id": "292491", "url": "https://cs.wikipedia.org/wiki?curid=292491", "title": "Josef Jambor", "text": "Josef Jambor\n\nJosef Jambor (29. října 1887, Pohledec, dnes část Nového Města na Moravě - 17. září 1964, Tišnov) byl český malíř, krajinář.\n\nJosef Jambor se narodil jako jedno z dvanácti dětí. Roku 1887 se narodili na Vysočině dva významní umělci - Josef Jambor a o pár měsíců starší Oldřich Blažíček, narozený 15. ledna 1887. Oba měli sice stejnou představu o tom, že malířství je pro ně životní ideál, avšak svůj sen si plnili namáhavou cestou. Oldřich Blažíček se nejprve živil jako malíř pokojů a později byl přijat s cizí pomocí na malířskou Akademii v Praze.\n\nJako první se sen splnil Oldřichu Blažíčkovi, který ještě před první světovou válkou roku 1912 úspěšně dokončil Akademii v Praze. Teprve o dva roky později roku 1914 sedmadvacetiletý Josef Jambor zdárně složil přijímací zkoušky na Akademii výtvarných umění v Praze. Před tím však absolvoval přípravný kurz u profesora Josefa Loukoty. Tímto rokem 1914 byli tito malíři definitivně odděleni. Umělecký život Oldřicha Blažíčka měl už zcela jiný směr.\n\nRoku 1915 se Josef Jambor stal předsedou spolku akademického studentstva (až do roku 1918).\nRoku 1917 se oženil s Josefou Markalousovou. Jambor dokončil studia roku 1919, kdy se stal grafikem. Je zařazován do poválečné generace jako grafik, i když se této profesi téměř vůbec nevěnoval. Více Jambora lákaly olejomalby, obzvláště pak krajinářské motivy. Důvodem změny uměleckého zaměření byla zřejmě reakce na první světovou válku, strach o zničení české krásy krajiny. Josef Jambor se stal krajinářem.\n\nDo roku 1923 se věnoval hledání inspirace cestováním po poválečné Evropě. Navštívil Jugoslávii, Německo, Holandsko, Itálii, Belgii a další země. Roku 1923 uspořádal výstavu těchto obrazů. Tyto cesty ho však ujistily o tom, že česká krajina je nejkrásnější. Roku 1927 se Jambor rozešel se svou manželkou a odstěhoval se z Prahy do Nového Města na Moravě. Po výstavě Soudobé kultury v Brně v roce 1928 se Josef Jambor stal známým a také oblíbeným malířem. Ve třicátých letech a po druhé světové válce se s oblibou věnoval nejen malbě krajiny, ale i malbě hub. V roce 1931 se Josef Jambor trvale odstěhoval do Tišnova, kde si vzal za ženu Boženu Chlupovou.\n\nRoku 1946 dostal moravskou zemskou cenu pro výtvarné umění. V roce 1957 mu udělilo město Tišnov ocenění Čestný občan města. Při oslavě 75. narozenin v roce 1962 byl uznán zasloužilým umělcem za své celoživotní dílo. Josefu Jamborovi se někdy přezdívá „Malíř Vysočiny“, protože inspiraci čerpal převážně kolem své chalupy na Blatinách na Vysočině (Českomoravská vrchovina).\n\nKrátce před svou smrtí v září 1964 se rozhodl odkázat Tišnovu sbírku svých 40 obrazů a dále 7 obrazů svých přátel - malířů. O pár dnů později 17. září 1964 zemřel v Tišnově. Dům, ve kterém bydlel byl pojmenován \"Jamborův dům\". V roce 1996 byl nově zrekonstruován a přestěhovala se sem stálá expozice obrazů, které věnoval Tišnovu, z muzea v Předklášteří.\n\n\n\n"}
{"id": "292492", "url": "https://cs.wikipedia.org/wiki?curid=292492", "title": "Eddie Cahill", "text": "Eddie Cahill\n\nEdmund Patrick \"Eddie\" Cahill (* 15. ledna 1978, New York, USA) je americký herec známý především díky roli Dona Flacka v seriálu \"Kriminálka New York\".\n\nNarodil se v New Yorku, je irsko-italského původu. Hostoval v seriálech \"Čarodějky\", \"Felicity\", \"Dawsonův svět\", \"Sex ve městě\", \"\". Hostoval také v seriálu Přátelé jako mladý asistent Rachel Greenové. Zahrál si Jima Craiga ve filmu \"Hokejový zázrak\".\n\nEddie Cahill se narodil v New Yorku, ve státě New York. Je prostřední dítě, má starší a mladší sestru. Má irské předky od svého otce a italské od matky.\nCahill dokončil úspěšně střední školu Byram Hills High School v Armonku, New York. Chodil na Skidmore College v Saratoga Springs a hrál v Atlantic Theather Acting School, která je součástí Univerzity New York.\n\nV roce 2000 hrál postavu jménem Nicky Silver v divadelní hře divadla Broadway \"The Altruists\". Hned poté by pozván, aby hostoval v pár televizních seriálech, jako například \"Sex ve městě\", \"Felicity\", \"Čarodějky\" a \"\". Cahill si zahrál i v několika epizodách slavného sitcomu [[Přátelé]], kde hrál přítele Rachel Taga Jonese. V roce 2002 hrál v devíti epizodovém \"Glory Days\", kde se ukázal po boku australské herečky Poppy Montgomery.\n\nV roce 2004 si zahrál svůj dětský idol (brankáře Jima Craiga) v \"Hokejovém zázraku\". Objevil se také v jedné epizodě \"Dawsonova světa\" a ve dvou dílech seriálu \"Pronásledovaný\". Poté byl pozván, aby si zahrál ve filmu o skateboradingu \"Legendy z Dogtownu\". Když se televize CBS rozhodla, že začne natáčet třetí seriál do série \"Kriminálka Las Vegas\", \"Kriminálka New York\", dostal Cahill roli na detektiva vražd Donalda Flacka. Seriál běžel devět řad a Cahill hrál ve všech 197 epizodách.\n\nBěhem působení v \"Kriminálce\" natáčel dva další filmy. V \"This is not a Test\" se setkal s kolegy z \"Kriminálky New York\" Carminem Giovinazzem a Hillem Harperem. Ve stejný rok jako tento film (2008) byl natočen ještě \"The Narrows\", kde Cahill hrál postavu Nicka Shadese.\n\nCahill se vrátil do Atlantic Theater Company v červnu 2011 a zahrál si Toma Donaghy ve hře \"I need a Quote\". V létě 2012 hrál ve hře \"3C\" v Rattlestick Playwrights Theater v New York City.\n\nV roce 2014 byl obsazen do seriálu \"Pod kupolí\". Seriál byl zrušen po třech řadách. V roce 2016 byl obsazen do hlavní role v seriálu \"Právem odsouzeni.\" Seriál byl zrušen po odvysílání první řady.\n\nCahill se 12. července 2009 v Los Angeles oženil se svou dlouhodobou přítelkyní Nikki Uberti. Pár má syna Henryho, který se jim narodil v roce 2009. Nikki je umělkyně, maskérka a bývalá modelka. Cahill má vytetované její jméno na rameni.\nCahill je známý jako fanoušek hokejového týmu New York Rangers. Také po dobu tří sezon psal články na blog při každém playoff, kdy hodnotil výkon tohoto týmu během zápasů a zároveň připisoval své názory.\n\n"}
{"id": "292493", "url": "https://cs.wikipedia.org/wiki?curid=292493", "title": "INSPO", "text": "INSPO\n\nINSPO (\"Internet a informační systémy pro osoby se specifickými potřebami\") je konference, jenž se pořádá v rámci BMI (Březen - měsíc Internetu) každý rok v Kongresovém centru v Praze. Setkávají se zde hendikepovaní uživatelé s webmastery, zástupci organizací a podnikatelů. Tradičně je program rozdělen na dopolední a odpolední část. Dopoledne je společný program pro všechny, po obědě již probíhá jednání v rámci sekce \"Tvorba přístupného webu\" a v sekci \"Internet a osoby se zdravotním postižením na trhu práce\". Na konferenci je potřeba se vzhledem ke každoročnímu vysokému zájmu dostatečně brzy registrovat.\n\n"}
{"id": "292496", "url": "https://cs.wikipedia.org/wiki?curid=292496", "title": "Fiat Bravo", "text": "Fiat Bravo\n\nFiat Bravo (\"typ 198\") je hatchback nižší střední třídy. Poprvé byl představen v Římě v lednu 2007, výstavní premiéra proběhla v březnu na autosalonu v Ženevě. Ve výrobním programu nahradil model Stilo. V současné době se prodává jen s pětidveřovou karosérií, který bude v budoucnu pravděpodobně doplněn kombi. Evropská produkce v továrně \"Cassino plant\" skončila v červenci roku 2014, jako součást pětiletého plánu automobilky Fiat, který představil Sergio Marchionne, 7. května 2014. Nicméně žádný přímý nástupce nebyl doposud představen.\n\nNázev \"Bravo\" je převzat od předchůdce Stila — modelu Brava, který byl vyhlášen evropským autem roku 1995. Pětidveřová verze tehdy nesla označení \"Brava\", nicméně design nového Bravo se odkazuje na svého sportovnějšího třídveřového jmenovce. V Austrálii byl pro Bravo oživen název hatchbacku Ritmo z první poloviny osmdesátých let.\n\nV televizní reklamě na Fiat Bravo bylo použita píseň \"Meravigliosa creatura\" od italské zpěvačky Gianny Nannini.\n\nV současné době se Bravo prodává s motory 1,4 a 1,9, Fiat však už zveřejnil parametry nových turbodieselů 1,6, které doplní a později v nabídce zcela nahradí současný 1,9 Multijet.\n\nZdroj: SDA-CIA\n\nZdroj: Kraftfahrt-Bundesamt\n\n"}
{"id": "292497", "url": "https://cs.wikipedia.org/wiki?curid=292497", "title": "Bhimbetka", "text": "Bhimbetka\n\nSkalní úkryty Bhimbetka je archeologické naleziště v Indii v centrálním státě Madhjapradéš. Nachází se zde množství skalních úkrytů jsou vyzdobenych množstvím nástěnných maleb, jejichž původ sahá do doby kamenné. Stáří maleb je odhadováno až na 30 000 let, což je řadí k nejstarším na světě.\n\nOd roku 2003 jsou součástí světového dědictví.\n\n"}
{"id": "292499", "url": "https://cs.wikipedia.org/wiki?curid=292499", "title": "Champaner-Pavagadh", "text": "Champaner-Pavagadh\n\nChampaner-Pavagadh je název archeologického naleziště v Indii. Nachází se zde řada památek převážně z 16. století. V minulosti zde stálo hlavní město tehdejšího Gudžarátu. Naleziště Champaner-Pavagadh je dnes významnou především archeologickou lokalitou, která je od roku 2004 součástí Seznamu světového dědictví.\n"}
{"id": "292502", "url": "https://cs.wikipedia.org/wiki?curid=292502", "title": "Emily Deschanel", "text": "Emily Deschanel\n\nEmily Erin Deschanel (* 11. října 1976, Los Angeles, Kalifornie, USA) je americká herečka, nejznámější díky své roli Dr. Temperance Brennanové v seriálu \"Sběratelé kostí\".\n\nEmily se narodila v Los Angeles v Kalifornii. Je dcera amerického kameramana nominovaného na cenu Oscara Calebu Deschanelovi a herečce Mary Jo Weir. Její mladší sestra Zooey Deschanel je hvězdou seriálu \"Nová holka. \"Má francouzské a irské předky, v dětství byla často u Lyonu ve Francii, kde má stále příbuzné.\n\nNavštěvovala Harvard-Westlake School a Crossroads School v Los Angeles. Poté odmaturovala na Bostonské univerzitě – konkrétně absolvovala program tréninku profesionálního herectví. Studium ukončila s titulem bakalář divadelního umění.\n\nEmily je vegankou.\n\nSvůj herecký debut učinila ve filmu \"Může to potkat i vás\" s Nicolasem Cagem a Bridget Fondovou. Její další významnou rolí byla role ve filmu \"Dům v růžích\" natočeného podle románu Stephena Kinga. Často hostovala v seriálech a ve filmech jako \"\" nebo \"Spider-Man 2\".\n\nV roce 2005 získala roli Doktorky Temperance Brennan v seriálu stanice FOX \"Sběratelé kostí, \"jejíž postava je založená na životě skutečné forenzní antropoložky Kathy Reichs. Za roli získala nominace na Satellite Award a Teen Choice Award\n\n25. září 2010 se provdala za herce a scenáristu Davida Hornsbyho. Ve středu 21. září 2011 se jim narodil syn, kterému dali jméno Henry Lamar Hornsby. 5. prosince 2014 oznámila, že čeká druhé dítě. 8. června 2015 se jim narodil druhý syn Calvin Hornsby.\n\n"}
{"id": "292516", "url": "https://cs.wikipedia.org/wiki?curid=292516", "title": "Hvězdokupa Jesličky", "text": "Hvězdokupa Jesličky\n\nHvězdokupa Jesličky (nazývaná také Messier 44, M44, NGC 2632, Včelí úl nebo Praesepe) je jasná otevřená hvězdokupa v souhvězdí Raka. Se svou vzdáleností přibližně 607 světelných let od Země\npatří mezi nejbližší hvězdokupy a proti jiným blízkým hvězdokupám je mnohem bohatší na hvězdy. Na průzračně tmavé obloze je viditelná pouhým okem jako mlhavý objekt. Klaudios Ptolemaios ji popsal jako „\"mlhavou hmotu na prsou Raka\"“. Jesličky také patří mezi první objekty, které svým dalekohledem na konci roku 1609 pozoroval Galileo Galilei. Galileo také jako první určil, že jde o hvězdokupu, když napsal, že se skládá z jednotlivých hvězd.\n\nNejjasnější hvězdy této hvězdokupy mají hvězdnou velikost 6 až 7 a jsou pohodlně viditelné triedrem klidně i uprostřed města.\nJejí stáří a vlastní pohyb jsou srovnatelné s Hyádami, což naznačuje společný původ obou hvězdokup. Kromě toho Jesličky i Hyády obsahují červené obry i bílé trpaslíky, což jsou závěrečná období vývoje hvězd, a velký počet hvězd hlavní posloupnosti spektrální třídy A, F, G, K a M.\n\nOdhady vzdálenosti hvězdokupy se pohybují v rozmezí od 160 do 187 parseků (550 až 610 světelných let),\nale ohledně jejího stáří, které se odhaduje na 580 milionů let, panuje větší shoda.\n\nJesličky jsou jedním z nejsnadněji pozorovatelných objektů. Na dostatečně tmavé obloze jsou viditelné i pouhým okem. Pro jejich vyhledání se často používají Regulus a Pollux, dvě jasné hvězdy, mezi nimiž Jesličky leží. Na severní polokouli jsou vidět na večerní obloze od konce prosince do konce června a vychází tam vysoko na oblohu. Naopak na jižní polokouli jsou méně nápadné, ale i tam jsou snadno vyhledatelné a pozorovatelné.\n\nPři pohledu pouhým okem Jesličky vypadají jako světlá skvrna mlhavého nebo zrnitého vzhledu. Při dokonale průzračné a tmavé obloze je za příhodných podmínek občas možné rozeznat v nich dvě až tři slabé hvězdičky, ale pozadí stále zůstává mlhavé a neurčité. Ovšem již obyčejný triedr dokáže hvězdokupu zcela rozložit a je možné se tak přesvědčit, že mezi jejími hvězdami nejsou stopy žádné skutečné mlhoviny. Triedr 10x50 rozliší několik desítek žlutavě bílých hvězd až do deváté magnitudy rozesetých v oblasti o průměru větším než jeden stupeň. S dalekohledem o průměru 150 mm je při nízkém zvětšení možné prohlížet najednou celou hvězdokupu, ale při větším zvětšení se již kvůli své rozlehlosti nevejde celá do zorného pole.\n\nCelková magnituda Jesliček je 3,1 a do sedmé magnitudy čítá třináct hvězd. Mezi těmito hvězdami vyniká ε Cancri s magnitudou 6,3.\nDo 10. magnitudy obsahuje asi 80 hvězd a do 17. magnitudy asi 350 hvězd.\n\nDíky tomu, že jsou Jesličky vzdálené pouze 1,5° od ekliptiky, bývají často přecházeny a zakrývány některými tělesy sluneční soustavy. Často se stává, že přes tuto hvězdokupu přechází Měsíc a téměř celou ji zakrývá. Tuto podívanou sledují nejčastěji amatérští astronomové, také ti, kteří, kteří jsou vybaveni pouze malými pozorovacími přístroji, jako je obyčejný triedr nebo malý dalekohled. Větší dalekohledy, jak bylo napsáno výše, často kvůli velkému zvětšení nepojmou tuto rozsáhlou hvězdokupu do svého zorného pole celou. Ve skutečnosti je možné tuto událost pozorovat i pouhýma očima, ale pomocí dalekohledu je možné plně rozeznat a přesně pozorovat, jak Měsíc zakrývá jednotlivé členy této hvězdokupy. Tyto zákryty využívají i profesionální astronomové k výzkumu dvojhvězd v této hvězdokupě.\n\nČasto také nastává zdánlivé přiblížení planet k této hvězdokupě a občas planety přechází i přímo uprostřed ní. Nejčastěji tak činí planety blízké Zemi (Merkur, Venuše a Mars).\nDíky těmto pravidelným setkáním, která nastávají průměrně jednou za 2 až 3 roky, je možné na obloze pozorovat jedinečné obrazce, případně výrazně odlišné odstíny barev. Jedno z takových pohledných setkání nastalo 15. června 2006, když byly v konjunkci s Jesličkami planety Mars a Saturn. Tehdy se Saturn nacházel téměř přesně na ekliptice, zatímco Mars procházel přímo uprostřed hvězdokupy, prošel 45 úhlových minut od hvězdy 38 Cancri a pak pokračoval průchodem mezi hvězdami HD 73710 a HD 73785.\n\nKvůli jevu známému jako precese zemské osy se souřadnice hvězd a souhvězdí v průběhu precesního cyklu (platónského roku) výrazně mění v závislosti na jejich úhlové vzdálenosti od severního a jižního pólu ekliptiky.\n\nDíky tomu, že Jesličky leží pouze 1,5° severně od ekliptiky, je jejich deklinace, a tedy i výška nad obzorem, v některých ročních obdobích shodná s deklinací Slunce, která se v průběhu roku mění. Na začátku 3. tisíciletí je tímto obdobím polovina května a konec července. V 7. století př. n. l. měly Jesličky rektascenzi 6h a nacházely se tak v nejsevernějším bodě, kterého mohou na pozemské obloze dosáhnout. Jejich deklinace tehdy byla 25°, což je velmi blízko deklinaci Slunce 23,5° při severním letním slunovratu, který nastává kolem 21. června.\n\nV následujících tisíciletích Jesličky zaujímají polohu stále více posunutou směrem k jihu. Když v 7. století př. n. l. procházelo Slunce 1,5° od Jesliček kolem 21. června, v první polovině 21. století tento průchod nastává mezi 29. a 30. červencem a na začátku 7. tisíciletí se bude shodovat s podzimní rovnodenností.\n\nKolem roku 12250 budou mít Jesličky rektascenzi 18h a dosáhnou tak svého nejjižnějšího bodu. Stále však budou ležet 1,5° severně od ekliptiky a jejich deklinace tak bude -22°, což je podobné deklinaci Slunce při severním zimním slunovratu, který připadá na 21. nebo 22. prosinec. Tehdy bude tato hvězdokupa nejlépe viditelná na jižní polokouli, kde také bude vycházet nejvýše nad obzor.\n\nTato hvězdokupa je známa odpradávna, protože je jako mlhavý objekt snadno viditelná pouhým okem. Zmiňoval se o ní již kolem r. 260 př. n. l. starořecký básník Aratos ve své knize \"Fainomena\". Podnětem k sepsání tohoto díla byla pravděpodobně tvorba Eudoxa z Knidu. Aratos tento objekt popsal jako „malý oblak“ a napsal, že když jsou na čisté obloze vidět dvě hvězdy, ležící na obou stranách hvězdokupy, ale nikoli hvězdokupa samotná, je to známka přicházejícího deště. Klaudios Ptolemaios ji popsal jako „\"mlhavou hmotu na prsou Raka\"“.\n\nŘekové a Římané si tuto hvězdokupu představovali jako jesle (což je přesný význam latinského slova „præsepe“), ze kterých se krmí dva oslíci, představovaní hvězdami Asellus Borealis (γ Cancri, Severní oslík) a Asellus Australis (δ Cancri, Jižní oslík). Na těchto oslech jeli Dionýsos a Silénos při svém tažení proti Titánům.\n\nOptickým přístrojem tuto hvězdokupu poprvé pozoroval Galileo Galilei v roce 1609 a byl tak schopen ji rozložit na asi 40 hvězd.\n4. března 1769 určil Charles Messier její přesné souřadnice a přidal ji do svého slavného katalogu pod číslem 44. Zařazení této hvězdokupy, a stejně tak Plejád (M45) a Mlhoviny v Orionu (M42), do Messierova katalogu zůstává záhadou, protože ostatní objekty v katalogu jsou mnohem méně jasné. Messier totiž svůj katalog zamýšlel jako seznam objektů, které by se daly splést s kometami, což tyto jasné objekty nesplňují. Možným vysvětlením by mohlo být, že chtěl před vydáním svého katalogu navýšit počet jeho objektů, aby překonal 42 objektů v jiném katalogu, který v roce 1755 vydal Nicolas-Louis de Lacaille.\n\nTuto hvězdokupu a její nejjasnější hvězdy včetně ε Cancri v roce 1831 podrobně popsal astronom a admirál Smyth a připsal i návod k jejímu nalezení. Ve stejném roce hvězdokupu pozoroval i John Herschel, který si ji nejprve zapsal pod označením „h 517“ a v roce 1864 ji zapsal do svého katalogu General Catalogue of Nebulae and Clusters pod označením „GC 1681“ a s názvem \"Praesepe Cancri\". John Dreyer ji nakonec zapsal do svého slavného katalogu New General Catalogue pod označením „NGC 2632“.\n\nHvězdokupa Jesličky souhrnně obsahuje přinejmenším tisícovku gravitačně vázaných hvězd, které mají dohromady hmotnost 500 až 600 hmotností Slunce. Výzkum z roku 2007 potvrdil 1 010 členů hvězdokupy, z nichž 68 % tvoří červení trpaslíci spektrální třídy M, 30 % celkového počtu jsou hvězdy podobné Slunci, které mají třídu F, G a K a zbylá 2 % připadají na jasné hvězdy třídy A. Dále hvězdokupa obsahuje čtyři červené obry třídy K0III a jednoho žlutého obra třídy G0III.\n\nNejjasnějším členem Jesliček je hvězda ε Cancri, což je bílá hvězda spektrální třídy A5V s magnitudou 6,29, ležící v jihozápadním cípu čtyřúhelníku, který uprostřed hvězdokupy tvoří čtveřice hvězd šesté magnitudy (ε Cancri, EP Cancri, 42 Cancri a HD 73710). Do 7. magnitudy obsahuje hvězdokupa 13 členů, do 8. magnitudy 22 členů,\npři omezení desátou magnitudou je to kolem 80 hvězd a do 17. magnitudy bylo napočítáno asi 350 jejích členů.\n\nPoloměr střední části hvězdokupy se odhaduje na 3,5 parseků (11,4 světelných let) a její gravitační vliv sahá do vzdálenosti 12 parseků (39 světelných let). V jejích okrajových oblastech je však obtížné rozlišit, které hvězdy jsou k ní opravdu gravitačně vázané. Polovina hmoty hvězdokupy je soustředěna v oblasti o poloměru 3,9 parseků. Jako různé mnohé další otevřené hvězdokupy, vykazují i Jesličky známky hmotového rozdělení,\ncož je stav, kdy se jasné a hmotné hvězdy hromadí ve střední části hvězdokupy, zatímco menší a méně jasné hvězdokupy převládají v jejích okrajových oblastech, takzvaném halu.\n\nV Jesličkách je přítomno velké množství proměnných hvězd. Byla jich napočítána přibližně stovka a mnoho z nich je typu Delta Scuti, což jsou hvězdy spektrální třídy A, které opouští ustálené období hvězd hlavní posloupnosti a vstupují do stavu hvězdných obrů. Mezi těmito hvězdami vyniká BU Cancri (HD 73756), která je spektrální třídy A7V a neradiálně pulzuje (některé části povrchu hvězdy se smršťují a ve stejném okamžiku se jiné části povrchu rozpínají)\nna pěti hlavních kmitočtech v rozsahu 16,69 až 19,87 pulzů za den.\nDalší proměnnou hvězdou je TX Cancri, která patří mezi zákrytové proměnné dvojhvězdy. Její perioda je necelých 0,38 dne a její magnituda kolísá v rozsahu 10,0 až 10,4.\n\nJesličky jsou jednou z mála hvězdokup ve vzdálenosti do několika stovek parseků, které obsahují významné množství bílých trpaslíků. První z nich byli v Jesličkách objeveni v průběhu 60. let 20. století\na do roku 2006 jich bylo známo 11. Tito trpaslíci byli původně nejhmotnějšími členy hvězdokupy spektrální třídy B, kteří se vyvinuli do poslední fáze života hvězdy. Přesný spektroskopický rozbor těchto hvězd ukázal, že některé z těchto hvězd mají zajímavé vlastnosti. Předně je třeba zmínit hvězdu WD0836+197, která mohla vzniknout zhroucením modrého opozdilce, což je hvězda, která vzniká sloučením dvou původně nezávislých hvězd. Dalším zvláštním členem je hvězda WD0837+185, což je dvojhvězdná soustava navzájem se obíhajícími zhroucenými hvězdami.\nNa rozdíl od bílých trpaslíků se zdá, že hnědí trpaslíci jsou v Jesličkách velmi vzácní,\npravděpodobně proto, že byli z vnějšího hala hvězdokupy vyhnáni slapovými silami.\n\nDíky své blízkosti k Zemi a velké galaktické šířce o hodnotě 32,5° mohou být Jesličky pozorovány a studovány bez potíží, které jsou u jiných hvězdokup způsobeny zakrývajícími zvláště hustými pásy mezihvězdného prachu, což s sebou přináší nutnost přepočtu naměřených hodnot.\n\nNejranější odhady vzdálenosti Jesliček byly založeny na měření paralaxy jejích hvězd. Měřením fyzických vlastností hvězdokupy se zabýval výzkum z roku 1927 a naměřením paralaxy o hodnotě 0,0073″ byla určena vzdálenost 137 parseků (450 světelných let). Následné odhady byly založeny na zjišťování fotometrických vlastností hvězdokupy, pomocí kterých je možné získat poměrně přesný odhad její vzdálenosti. Se zvyšováním přesnosti různých způsobů měření paralaxy bylo možné získávat stále přesnější hodnotu její paralaxy. Spojením obou metod v roce 1994 byla vzdálenost Jesliček odhadnuta na 192 parseků (626 světelných let).\n\nPo vypuštění družice Hipparcos se značně zvýšila přesnost měření paralaxy i počet změřených hvězd. Nejprve bylo o jednotlivých členech Jesliček získáno poměrně málo dat, protože hvězdokupa leží blízko ekliptiky.\nPostupem času ovšem satelit upřesňoval naměřené hodnoty potvrzených členů hvězdokupy a podle toho byl upřesňován i odhad jejich vzdálenosti.\nZa nejpřesnější odhad, získaný spojením dat ze satelitu Hipparcos a fotometrických dat z H–R diagramu hvězdokupy, byla v roce 2009 považována vzdálenost 182 parseků (593 světelných let).\n\nData ze sondy Gaia přinesla další upřesnění vzdálenosti hvězdokupy pomocí ještě přesnějšího měření paralaxy. Měřením devíti set členů hvězdokupy byla její hodnota určena jako 0,005371″ a tomu odpovídající vzdálenost 186 parseků (607 světelných let).\n\nZ hlediska fyzických vlastností bývají Jesličky často srovnávány s Hyádami. Toto srovnávání spočívá v jejich společném místě vzniku a následně také srovnatelném stáří.\nRentgenový průzkum Jesliček a Hyád družicí ROSAT ovšem ukázal značnou rozdílnost mezi vlastnostmi rentgenového záření červených trpaslíků obou hvězdokup, což by mohlo vyvrátit předpoklad společného stáří obou objektů. Kromě toho úroveň koronárního záření hvězd podobných Slunci ukázala, že by měly mít Jesličky větší stáří než Hyády, přestože podle H–R diagramu mají mít obě hvězdokupy stejné stáří.\nTato rozdílnost by mohla být vysvětlena tím, že málo hmotné hvězdy v Jesličkách kvůli jejich nižší metalicitě vyzařují méně rentgenového záření nebo rozdílnou rychlostí otáčení těchto hvězd.\n\nNásledný průzkum, který měl objasnit tuto záhadu a především zjistit, zda při zpracování dat z družice ROSAT nebyly přítomny i nějaké hvězdy, které do Jesliček ve skutečnosti nepatří, se zaměřil na radiální rychlost hvězd spektrálních tříd F, G a K a červených trpaslíků třídy M. Tento průzkum ověřil, že zpracovaná data neobsahovala významné množství hvězd, které by nebyly součástí hvězdokupy, takže důvod rozdílnosti musí být hledán jinde. Dále bylo u vybraných hvězd měřením záření Hα ověřeno, že se Hα záření jejich chromosféry neliší od hvězd v Hyádách.\n\nV roce 2003 zkoumala hvězdokupu rentgenová družice XMM-Newton a změřila 200 zdrojů rentgenového záření, z nichž 48 bylo skutečnými členy hvězdokupy. Ve zkoumané oblasti oblohy takto bylo v rentgenové oblasti prozkoumáno 100 % hvězd podobných Slunci (spektrální typ F a G), 91 % hvězd typu K a 73 % trpaslíků třídy M. Tento výzkum zdánlivě odporuje výsledkům získaným dříve družicí ROSAT, která například u hvězd třídy K a M zjistila rentgenové vyzařování pouze ve 30 % případů, ale je nutno podotknout, že družice XMM-Newton zkoumala hvězdy v menší oblasti. Při porovnání výsledků družice XMM-Newton se srovnatelně velkou oblastí družice ROSAT se rozdílnost rentgenového vyzařování hvězd znatelně snižuje. Tato rozdílnost by tak mohla být z velké části způsobena slabšími členy Jesliček, kteří rentgenové záření nevydávají a leželi vně oblasti zkoumané družicí XMM-Newton.\n\nTým vědců kolem Karen Hollandové vyslovil domněnku, zda Jesličky nevznikly sloučením dvou různých otevřených hvězdokup: poukázali na to, že nejjasnější rentgenové zdroje patří téměř výlučně do střední části hvězdokupy. Naznačili také, že rozdílné stáří hvězd vynikne zejména při porovnání hvězd ve střední části hvězdokupy s hvězdami v podskupině, která je od hlavní části vzdálená přibližně 3 parseky.\nPozorování z družice XMM-Newton tak ve skutečnosti mohlo pokrývat pouze malou část hlavní části hvězdokupy a pravděpodobně tak zahrnovalo pouze jasnější (a tedy i mladší) členy hvězdokupy.\n\nVýzkum z roku 2003 s družicí XMM-Newton neobjevil žádnou nesrovnalost ve vlastním pohybu hvězdokupy, a to ani současnou, ani v jejím historickém vývoji, jak by se dalo očekávat, pokud by hvězdokupa byla výsledkem sloučení dvou původně nezávislých hvězdokup.\n\nDalší rozdíl mezi Jesličkami a Hyádami se týká hmotové funkce červených trpaslíků o hmotnostech 0,6–0,05 formula_1. Tato funkce popisuje, jak častý je ve hvězdokupě výskyt hvězd o různých hmotnostech. Vrchol funkce výskytu těchto hvězd se u Jesliček nachází kolem 0,1 formula_1, zatímco u Hyád je tento vrchol kolem 0,35 formula_1. Za předpokladu stejného stáří obou hvězdokup by tato nesrovnalost mohla být vysvětlena rozdílným průběhem jejich funkce počáteční hmotnosti, nebo ještě lépe tím, že některá z těchto hvězdokup mohla být při svém vývoji ovlivněna galaktickým okolím. Pozorovaná nesrovnalost mohla být způsobena tím, že každou hvězdokupu ovlivnil jinou měrou rozklad slapovými silami, což je jev, který se týká převážně starších hvězdokup.\n\nDalší znamení, které svědčí o rozdílnosti těchto hvězdokup, přinesl rozbor rychlosti otáčení jejich hvězd. Při předpokládaném stáří Hyád 625 milionů let ukázal vztah mezi otáčením a barvou jejich hvězd, že hvězdy v Jesličkách jsou o něco mladší, odhadem asi 578 ± 12 milionů let. To by mohlo znamenat, že Jesličky začaly vznikat 35 až 60 milionů let po vzniku Hyád. Jesličky by se tak svým stářím podobaly hvězdokupě Melotte 111 ve Vlasech Bereniky, jejíž stáří bylo stejným způsobem odhadnuto na 584 ± 10 milionů let.\n\n\n\n\n"}
{"id": "292522", "url": "https://cs.wikipedia.org/wiki?curid=292522", "title": "Compay Segundo", "text": "Compay Segundo\n\nCompay Segundo, vlastním jménem Máximo Francisco Repilado Múñoz, (18. listopadu 1907, Siboney, Kuba – 14. července 2003, Havana, Kuba), byl kubánský skladatel, kytarista a zpěvák.\n\nCompay Segundo se narodil ve městě Siboney na východě země, v devíti letech se pak přestěhoval do Santiaga de Cuba. Již od mladých let hrál na několik hudebních nástrojů – na kytaru, klarinet a na bicí nástroje bongo a conga. V roce 1934 již vystupoval v Havaně, kde ho přizval ke spolupráci Ñico Saquito. Byl autorem sedmistrunného hudebního nástroje kytarového typu zvaného armónico, na který od dvacátých let hrál.\n\nZnámým se Compay Segundo stal svým účinkováním ve skupině \"Los Compadres\", kde zpíval druhý hlas (odtud umělecké jméno ) a hrál na tres. Skupina, kterou založil v roce 1948 spolu s Lorenzem Hierrezuelem byla ve své době jednou z nejúspěšnějších kubánských hudebních formací. Pro vzájemné neshody se v roce 1955 Compay Segundo s Hierrezuelem rozešel a na dlouhou dobu se odmlčel. Pracoval v továrně na doutníky a k hudbě se vrátil až asi po dvaceti letech. Znovu pak na sebe upozornil v roce 1994, kdy přijel do Španělska, a zejména v roce 1997 v souvislosti se svou účastí na projektu Buena Vista Social Club Ry Coodera a účinkováním ve stejnojmenném filmu, který o projektu natočil režisér Wim Wenders. V následujících letech nahrál ještě několik alb. Ve svých devadesáti letech se Compay Segundo stal mezinárodní hvězdou.\n\nCompay Segundo zemřel v Havaně ve věku 95 let. Jeho přání dožít se věku 106 let, ve kterém zemřela jeho babička, se mu nesplnilo.\n\n\n\n\n\n"}
{"id": "292523", "url": "https://cs.wikipedia.org/wiki?curid=292523", "title": "Filip Belgický", "text": "Filip Belgický\n\nFilip (* 15. dubna 1960 na zámku Belvedère u Lakenu) je belgický král vládnoucí od 21. července 2013. Filip je syn Alberta II. ze Sasko-Kobursko-Gothajské dynastie a jeho ženy Paoly Ruffo di Calabria.\n\nJako syn králova bratra, bývalého krále Alberta II., byl vychováván jako následník trůnu, aby jednoho dne nastoupil na trůn po svém strýci Baudouinovi, avšak když ten předčasně zemřel, nebyl Filip považován za zralého a na trůn nastoupil jeho otec jako Albert II.\n\nVysokou školu začal studovat na jezuitské koleji Saint-Michel v Bruselu a pokračoval na benediktinské univerzitě v Lophem, kde se vyučuje vlámsky. Ze zahraničních univerzit Oxfordu a Stanfordu si odnesl titul magistr politických věd. V roce 1989 absolvoval řadu speciálních zkoušek na Královské vysoké škole národní obrany. Od této doby se objevoval po boku krále jako jeho následník.\n\nKrál je spíše introvertní a hluboce věřící člověk, poznamenaný manželskou krizí, kterou prošli jeho rodiče, a proto měl problém navázat vztah s vhodnou dívkou a oženit se. Na trůně by někteří Belgičané raději viděli jeho mladší sestru, princeznu Astrid, provdanou za rakouského arcivévodu Lorenze d'Este.\n\nKrál Filip po ukončení svých studií převzal od svého otce mnohé oficiální povinnosti. Vedl například zahraničí misi skupiny belgických podnikatelů. Je členem Club of Rome. V roce 2012 se účastnil bilderberské konference, neformálního soukromého setkání světově nejvlivnějších osob. Mezi jeho zájmy patří literatura, hospodářské záležitosti a sport.\n\nV roce 1995 byl Filipovi propůjčen velkokříž rytířského Řádu Božího Hrobu v Jeruzalémě. V roce 1998 jej přijal rovněž Maltézský řád jako čestného a oddaného rytíře.\n\n3. července 2013 oznámil jeho otec Albert II. svou abdikaci k 21. červenci 2013, na den belgického dne nezávislosti. Poté co Albert II. podepsal abdikační listinu, složil přísahu na belgickou ústavu.\n\nVýběr manželky byl choulostivý, belgický kontext si žádá, aby se princ nespojil s žádnou z dívek ze soupeřících stran. V září 1999 bylo oznámeno jeho zasnoubení s dívkou z belgické aristokracie, Mathilde d'Udekem d'Acoz, terapeutkou řečových vad a psycholožkou, jejíž rodina, původně vlámská, žije ve Valonsku. Její otec Patrick vykonává krajské funkce jak ve Valonsku, tak Vlámsku. Matkou Mathilde je polská komtesa Anna Komorowská.Sňatek uzavřený francouzsky, vlámsky a německy se uskutečnil 4. prosince 1999 v Katedrále sv. Michala a Guduly a uspokojil obě soupeřící komunity.\n\nZe svazku Philippa a Mathildy se narodily čtyři děti:\n\n\n"}
{"id": "292528", "url": "https://cs.wikipedia.org/wiki?curid=292528", "title": "Mathilde Belgická", "text": "Mathilde Belgická\n\nMathilde Belgická (* 20. leden 1973, Uccle, Brusel) je jako manželka krále Philippa královnou Belgičanů. Před manželovým nástupem na trůn 21. července 2013 byla známá jako vévodkyně brabantská. Je zároveň první královnou Belgičanů belgického původu.\n\nJe nejstarší z pěti dětí a vyrůstala na zámku Losange ve Villers-la-Bonne-Eau. Vystudovala terapii řečových vad a zároveň získala magisterský titul z psychologie. Její rodina je původně vlámská, žije ve Valonsku. Její otec Patrick, hrabě d'Udekem d'Acoz vykonává krajské funkce jak ve Valonsku, tak Vlámsku. Matkou Mathilde je polská komtesa Anna Komorowská, přes niž má vzdálený příbuzenský vztah k bývalému polskému prezidentu Bronisławu Komorowskému.\n\nJejí výběr za manželku prince Philippa, poté co prošla výchovou v obou kulturách, uspokojil rozvášněné komunity a uklidnil veřejné mínění při zásnubách v září 1999.]Sňatek uzavřený francouzsky, vlámsky a německy se uskutečnil 4. prosince 1999 v Katedrále sv. Michala a Guduly uspokojil obě soupeřící komunity.\n\nZe svazku Philippa a Mathildy se narodily čtyři děti:\n\n"}
{"id": "292529", "url": "https://cs.wikipedia.org/wiki?curid=292529", "title": "Vulnearium", "text": "Vulnearium\n\nVulnearium (lat. \"vulnus\" = rána) je léčivo (obvykle rostlinného původu) podporující hojení ran. Působí obvykle dezinfekčním nebo adstringentním, případně i jiným mechanismem účinku. Jako vulnearia se používají např. květ heřmánku, list jitrocele, nať šalvěje, dubová kůra aj.\n"}
{"id": "292533", "url": "https://cs.wikipedia.org/wiki?curid=292533", "title": "Venofarmakon", "text": "Venofarmakon\n\nVenofarmakon (lat. \"vena\" = žíla, řec. \"farmakon\" = léčivo; někdy latinizováno na \"venofarmakum\") je léčivo nebo rostlinná droga zlepšující činnost žilní soustavy. Mezi venofarmaka sensu stricto se obvykle nepočítají léky proti hypertenzi\n\nVenofarmaka jsou látky, které podle jejich výrobců chrání cévní stěnu a pomáhají zlepšit její funkci. Jejich působení zatím u žádného z nich nebylo řádně objasněno a ani klinicky prokázáno, s výjimkou nespecifických analgetik a látek tišících zánět. To ale neznamená, že jsou nutně neúčinné. Hypotetické mechanismy účinku jdou od vlivu na cévní a lymfatický systém, přes protizánětlívý vliv, antitrombotický účinek, vliv na hladké svaly a pojivo cévní stěny až k vlivu na genovou expresi: například syntézu lamininů (tribenosid) nebo expresi cykloxygenázy (ženšen). Mohou být přírodního, polosyntetického i syntetického původu. Často se jedná o rostlinné flavonoidy, jejich glykosidy, nebo saponiny. Jejich účinek byl kdysi vysvětlován antioxidačním působením, což je však nepřípustným zjednodušením. Účinnost proteolytických enzymů (třeba propagovaný Wobenzym) nebyla klinicky nikdy prokázána.\n\nPoužívají se především při zánětu žil (akutní tromboflebitidě), varixech (křečových žilách) a hemoroidech.\n\n"}
{"id": "292536", "url": "https://cs.wikipedia.org/wiki?curid=292536", "title": "Tonikum", "text": "Tonikum\n\nTonika (z řeckého \"tonikos\" – napjatý) jsou léčiva – látky nebo rostlinné drogy – které působí regeneračně, výživně a posilují celý organismus. Jako tonikum se užívá celá řada látek, k nejznámějším patří ženšen, guarana, eleuterokok ostnitý, klanopraška čínská, parcha saflorová, rozchodnice růžová. Mnohé tonizující látky se považují za tzv. adaptogeny, látky zvyšující odolnost proti zátěži a stresu.\n\n"}
{"id": "292537", "url": "https://cs.wikipedia.org/wiki?curid=292537", "title": "Eliades Ochoa", "text": "Eliades Ochoa\n\nEliades Ochoa (* 22. června 1946, Loma de la Avispa, Songo La Maya, Kuba) je kubánský hráč na tres, kytaru a zpěvák stylu guajira.\n\nEliades Ochoa se narodil v Loma de la Avispa, Songo La Maya nedaleko Santiaga de Cuba. Vyrůstal na venkově, kde ho ovlivňovala hudba jeho rodičů. Na kytaru začal hrát už v šesti letech, v roce 1958 začal hrát na tres. Již jako velmi mladý vystupoval v Santiagu jako pouliční umělec a finančně tak podporoval své rodiče.\n\nV 60. letech hrál Eliades Ochoa ve skupině \"Oriental Quintet\" a později \"Septeto Típico\". V roce 1978 se pak stal členem skupiny \"Cuarteto Patria\", známé již od roku 1940.\n\nEliades Ochoa zpívá, hraje na kytaru a především na tres a jeho verzi cuatro (se dvěma přídavnými strunami), původem kubánské hudební nástroje, ponejvíce hudbu stylu guajira (kubánská country music). Vždy vystupuje ve svém typickém kovbojském klobouku. Ačkoli hudební kořeny zpěváka jsou ve stylech guajira, guaracha a bolero, dokáže interpretovat jakoukoli kubánskou lidovou hudbu.\n\nDo mezinárodního povědomí se Ochoa dostal díky účasti v projektu Ry Coodera Buena Vista Social Club a díky stejnojmennému filmu Wima Wenderse.\nV roce 1988 nahrál Eliades Ochoa album \"CubAfrica\" spolu s Manu Dibangem, v roce 1999 album \"Sublime Ilusión\".\n\n\n\n\n"}
{"id": "292539", "url": "https://cs.wikipedia.org/wiki?curid=292539", "title": "Laxativum", "text": "Laxativum\n\nLaxativum neboli projímadlo je léčivo nebo rostlinná droga podporující pohyby střev a jejich vyprazdňování. Laxativa jsou často používána na uvolnění střev při zácpě. Předávkování může způsobit průjem. Projímadla je možno koupit v lékárnách bez lékařského předpisu, buď ve formě tablet nebo kapek k vnitřnímu užití.\n\n\nOsmotické laxativum je látka, která působí fyzikální cestou. Zvětšuje objem vody ve střevech a tím dochází k podpoře peristaltiky a k vyprázdnění vodnaté stolice během 1-3 hod. Tato laxativa mohou používat těhotné i kojící ženy. Používaná k přípravě na lékařská vyšetření (kolonoskopie). Některé přípravky obsahují látky, které představují jak osmotické, tak kontaktní laxativum.\n\n\"Zástupci\": soli hořčíku (například epsomská sůl, Šaratica), laktulóza (Laktulosa, Duphalac), glycerol (glycerolové čípky), rostlinné polysacharidy (Fructolax), makrogol (Fortrans)\n\nObjemové laxativum zvětšuje objem střevního obsahu a změkčuje stolici, působí jako vláknina. Podmínkou účinku je dostatečný přívod tekutin, jinak mohou tato laxativa zácpu ještě zhoršit. Jejich užívání může snižovat vstřebávání současně užitých léků, proto je důležité jiné léky brát s minimálně dvouhodinovým odstupem. Působí v řádu několika hodin. Tato laxativa jsou vhodná pro těhotné a kojící ženy.\n\n\"Zástupci\": psyllium (Psyllium, Lepicol), methylcelulóza\n\nKontaktní laxativum dráždí střevní sliznici a tím dochází ke zmenšení vstřebávání vody do organismu. Druhotně pak zlepšuje střevní motilitu díky zvětšenému obsahu střeva. Vzhledem ke zveřejnění nových klinických studií z roku 2010, týkajících se bezpečnosti dlouhodobého užívání kontaktních laxativ, je možné u chronických případů, či jiných důvodů zácpy i dlouhodobé užívání těchto léčiv. Příčinná souvislost s užíváním kontaktních laxativ a lenivěním střeva a snižováním peristaltiky nebyla prokázána. Účinek nastupuje po 6-9 hod, tato laxativa se proto užívají večer před spaním. V průběhu těhotenství lze některá kontaktní laxativa užívat pouze po poradě s lékařem.\nKlinické údaje prokázaly, že ani účinná složka přípravku ani jeho metabolity nejsou vylučovány do mateřského mléka zdravých kojících žen. Z toho důvodu je možné některé tyto přípravky bezpečně užívat i během kojení.\n\n\"Zástupci\": pikosulfát (Guttalax, Laxygal), bisakodyl (Bisacodyl-K, Fenolax, Stadalax), čaj z listů a lusků seny (\"Senna\").\n\n"}
{"id": "292541", "url": "https://cs.wikipedia.org/wiki?curid=292541", "title": "Laktagogum", "text": "Laktagogum\n\nLaktagogum jsou léčivo nebo rostlinná droga podporující sekreci mateřského mléka.\n\n"}
{"id": "292543", "url": "https://cs.wikipedia.org/wiki?curid=292543", "title": "Korigens", "text": "Korigens\n\nKorigens (lat. \"corrigens\" = upravující) je chemická látka nebo rostlinná droga, která upravuje nežádoucí vlastnosti léčiv, jako je chuť, zápach, vzhled apod. Obvykle nemá léčivé vlastnosti. Používá se též v potravinářství. \n\n"}
{"id": "292545", "url": "https://cs.wikipedia.org/wiki?curid=292545", "title": "Karminativum", "text": "Karminativum\n\nKarminativum je léčivo, které zmírňuje plynatost, koliku trávicího traktu a žaludeční nevolnost. Nejedná se však o projímadla. Jako karminativa se používají mnohé léčivé byliny, např. kmín, anýz či máta. Účinkují zřejmě jako střevní spasmolytika.\n\n"}
{"id": "292547", "url": "https://cs.wikipedia.org/wiki?curid=292547", "title": "Kardiotonikum", "text": "Kardiotonikum\n\nKardiotonikum je povzbuzující léčivo zvyšující sílu stahů srdeční svaloviny, jinými slovy tonikum posilující kontrakce myokardu. Kardiotonika se užívají při léčbě chronických i akutních srdečních selhání a při některých typech arytmií. Účinek tkví v pozitivním ionotropním působení, tedy ve zvýšení koncentrace vápníkových iontů v buňkách srdečního svalu aktivací ionotropních kanálů v membránách buněk. Některé takto působící látky, pokud zároveň srdce nežádoucím způsobem zatěžují, nejsou částí farmaceutů považovány za kardiotonika, takže pojem je nezřídka redukován jen na steroidní kardiotonika, tj. srdeční glykosidy, z nichž se nejčastěji terapeuticky využívá digoxin.\n\nKardiotonika se užívají zejména k léčení chronického srdečního selhání. Vzhledem k tomu, že tento syndrom je zvláště u starších lidí velmi frekventovaný a dlouhodobý, jsou požadavky na ideální kardiotonikum poměrně rozsáhlé:\nLékaři dosud nemají k dispozici žádné ideální kardiotonikum, nejvíce se mu však blíží srdeční glykosid digoxin, který dokáže podstatně zlepšit kvalitu života, přičemž ani při dlouhodobém užívání nebyl prokázán negativní vliv na úmrtnost.\n\nMezi kardiotonika patří zejména srdeční glykosidy, látky rostlinného původu zvané též \"digitalis\", podle rostliny, v níž byly poprvé nalezeny, náprstníku (rod \"Digitalis\"). Kromě srdečních glykosidů mají pozitivně inotropní účinek i jiné látky, vyznačující se však zároveň i srdce zatěžujícími účinky, jako např. zvýšením srdeční frekvence nebo spotřeby kyslíku. Někteří farmaceuti je mezi kardiotonika řadí, jiní nikoliv.\n\n"}
{"id": "292549", "url": "https://cs.wikipedia.org/wiki?curid=292549", "title": "Choleretikum", "text": "Choleretikum\n\nCholeretikum je léčivo nebo rostlinná droga zvyšující vylučování žluče.\n\nV Česku jsou dostupná mj. tato léčiva:\nkterá obsahují vesměs výtažky z těchto bylin: artyčok, heřmánek pravý, kurkuma, máta peprná, reveň lékařská, řepík lékařský, smetánka lékařská.\n"}
{"id": "292551", "url": "https://cs.wikipedia.org/wiki?curid=292551", "title": "Klaus Ebner", "text": "Klaus Ebner\n\nKlaus Ebner (* 6. srpna 1964, Vídeň, Rakousko) je rakouský spisovatel a překladatel. Od roku 1980 publikoval články a knihy o software. Prózu a poezii začal psát ve škole. Literární časopisy a antologie vydaly jeho první básně a povídky. Jeho první sbírka povídek byla publikována v roce 2007.Píše prózu a eseje v německém jazyce, poezii v němčině a v katalánštině. Žije a pracuje ve Vídni. Je členem Sdružení rakouských spisovatelů.\n\n\n\n\n\n\n"}
