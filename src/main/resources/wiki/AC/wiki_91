{"id": "351582", "url": "https://cs.wikipedia.org/wiki?curid=351582", "title": "Ernest Starling", "text": "Ernest Starling\n\nErnest Henry Starling (17. dubna 1866, Londýn – 2. května 1927, Kingston Harbour, Jamajka) byl britský fyziolog.\n\nVystudoval v Londýně, pracoval také řadu let v Německu a Francii. Jeho nejvýznamnějším spolupracovníkem byl sir William Maddock Bayliss. Zabýval se výměnou tekutiny mezi cévou a tkání a v této souvislosti formuloval (1896) Starlingovu hypotézu o rovnováze. Spolu s Baylissem objevili střevní peristaltiku. V roce 1902 izoloval a pojmenoval sekretin. V roce 1905 opět spolu s Baylissem definoval hormon jako působek vytvářený v endokrinních žlázách, přenášený krví do vzdálených oblastí těla, kde i v malé koncentraci je schopen ovlivnit funkci daného orgánu či tkáně. Věnoval se také studiu řízení srdeční činnosti, formuloval Frankův-Starlingův srdeční zákon (1915, upraveno 1919). Studoval funkci ledvin. Významnou odbornou literární prací byly Principles of Human Physiology.\n"}
{"id": "351583", "url": "https://cs.wikipedia.org/wiki?curid=351583", "title": "Kósambí", "text": "Kósambí\n\nKósambí (v páli), též Kaušámbí (v sanskrtu), bylo jedno z nejvýznamnějších indických center v době Gautamy Buddhy (okolo 500 př. n. l.). Bylo hlavní město Vatsy, jednoho ze šestnácti starověkých království zvaných mahádžanapady. Kósambí bylo prosperující město, ve kterém sídlili bohatí obchodníci. Nacházelo se u řeky Jamuny, asi 35 km jihozápadně od dnešního Iláhábádu.\n\nV době Buddhově byl králem Kósambí Parántapa, poté se vlády ujal jeho syn Udéna. V tomto období bylo Kósambí zřejmě velmi důležitým městem, jelikož Buddhův společník Ánanda o něm píše, že by bylo vhodné pro Buddhovu parinirvánu. Město bylo též důležitou zastávkou obchodních karavan proudících z jihu a západu do Kóšalska a Magadhy.\n\n"}
{"id": "351587", "url": "https://cs.wikipedia.org/wiki?curid=351587", "title": "Šipky", "text": "Šipky\n\nŠipky jsou zároveň sport, sportovní náčiní, ale i zábavná hra, při které se házejí šipky na terč. Šipky patří do kategorie přesnostních sportů (dále např. curling, lukostřelba, kulečník, petanque).\n\nV šipkách existuje více variant her, nejznámější a nejvíce hrané jsou 501 (301, 701 a další odvozené varianty), Cricket a High Score.\n\nPři každé hře se hráči (2 a více) střídají u terče v tzv. kolech, a odhazují své 3 šipky, dokud některý z hráčů nesplní podmínky hry a nevyhraje. Jedné hře se říká též \"leg\" (termíny používané v šipkovém sportu jsou i v Česku často přejaté z angličtiny). Utkání se skládá z předem určeného počtu legů nebo setů (skládajících se z legů).\n\nKaždá ze tří šipek, které má hráč k dispozici, se skládá z hrotu, tělíčka, násadky a letky. Části šipky se do sebe zašroubovávají, letka se do násadky zasouvá. Částí šipky mohou také být gumové kroužky, zamezující rozšroubování, nebo pérka bránící vypadnutí letky.\n\nMají podobný tvar a různé délky. Většinou jsou vyrobeny jako vyměnitelné části šipky z mosazi nebo hliníku a se čtvrtinovým závitem. Samotný hrot je ovšem z ušlechtilé ocele, s kuželovým ostřím pro lepší vnikání do tělesa sisalového terče. Šipky určené pro hru pouze na klasickém sisalovém terči, mají ocelový hrot neodnímatelný (pevně zalisovaný v tělese šipky). Ocelové (steelové) hroty nejsou povoleny pro hru na elektronických šipkových přístrojích.\n\nTvar hrotu je proměnlivý podle délky. Délky hrotů jsou jednotné pro každého výrobce(13, 24, 25 a 26mm)\nPlastové hroty mohou být buď běžného typu a nebo tzv. tuflex (vyztužené). Hroty typu tuflex jsou cenově o něco dražší, ale mají řadu výhod (méně se lámou, jsou těžko ohnutelné a mají delší životnost). Všechny plastové hroty jsou opatřeny 2BA závitem, vyrábějí se ve velké barevné škále. Nejsou vhodné pro hru na klasických sisalových terčích.\n\nKovové části, za které se šipky drží, na každé straně jsou dva závity pro hroty a násadky. Dle tvaru tělíčka je umístěno těžiště: barrel - těžiště je uprostřed, torpédo - těžiště je vepředu, straight - těžiště je rozloženo po celé délce.\nTělíčka jsou nejčastěji vyráběna z mosazi, chromu nebo wolframu.\n\nKovové nebo plastové, na jedné straně závit, na druhé křížové rozříznutí pro letky\n\nRůzné tvary, vyrábějí se z lehkých plastových fólií, nylonu, polyesteru.\n\nZákladním rozdělením šipek na dvě disciplíny (nebo varianty) jsou hroty. Podle tvrdosti hrotu a druhu terče, na který se hází, se šipkový sport dělí na tzv. Softy a Steely.\n\n\nOba soupeřící šipkaři vycházejí ze stejné zahajovací pozice, rovné celkových 501 bodů. Šipkaři se spolu pravidelně střídají po třech pokusech (pozn.: vypadne-li šipka z terče, platí pokus jako by byl již v terči) v každém kole, dosažené body se mu z celkových 501 bodů odečítají, a to tak dlouho, dokud některý z nich tzv. nezavře, tzn. že dosáhne vítězné hodnoty rovné 0. Dosažené body odráží náročnost hozeného pole odshora dolů. Každé pole má na terči jinou hodnotu, profesionální hráči proto musejí při hře neustále počítat, dopředu matematicky kalkulovat a vytvářet si tak co nejvhodnější podmínky pro rychle uzavření.\n\nCílem šipkaře je co nejrychleji a co za nejkratší dobu tzv. zavřít. Např. hodí-li na tři po sobě jdoucí šipky 3× tzv. treble o hodnotě pole 20 = tzn. 3 × 20 × 3 = 180 celkových bodů, zbývá mu pak již na dosažení vítězství 501-180 = 321). Hodíte-li 180, hodili jste největší možno hozené číslo, které v šipkách existuje.\n\na) tzv. Single = hozená hodnota v největším nejširším poli (× 1);\n\nb) tzv. Double = hozená hodna v nejvyšším úzkém poli (× 2);\n\nc) tzv. Triple = hozená hodnota v prostředním úzkém poli (× 3) \n\nStejně jako v některých jiných sportech (např. box, šachy) existuje i v šipkách více svazů na české i světové úrovni.\n\nUvedeny svazy s celorepublikovou působností:\n\n\n\n"}
{"id": "351588", "url": "https://cs.wikipedia.org/wiki?curid=351588", "title": "Agama kočinčinská", "text": "Agama kočinčinská\n\nAgama kočinčinská (\"Physignathus cocincinus\") je divoký ještěr žijící poblíž vodních ploch v tropických deštných pralesích jihovýchodní Asie.\n\nTento ještěr měří až 90 cm přičemž hlava a trup pouze 20-30 cm. Už od narození mají agamy kočinčinské velkou hlavu. za kterou mají malou krční kapsu. Na zádech a na ocase mají hřeben, přičemž samec má hřeben o dost větší než samice. Tělo mají pokryté šupinami.\n\nAgama kočinčinská má oproti některým druhům ještěrů mohutnou stavbu těla a dlouhý tlustý ocas, který tvoří až 2/3 celkové délky. Délka těla je přibližně 25 - 30 cm, celková délka i s ocasem pak kolem 70 cm u samic a až 100 cm u samců. Váha dospělých samic se pohybuje kolem 350 gramů (míry našich agam zde), samci mohou vážit až 600 gramů.\nJe zeleně zbarvena, pod krkem může být agama zbarvena do růžové nebo oranžové barvy, na ocase jsou pravidelné hnědé nebo až černé pruhy, které se postupně rozšiřují. Od krku přes záda až na ocas se táhne hřebínek. U samců je mnohem výraznější a hroty delší. Agamy mají silné končetiny, jsou to stromoví ještěři, často šplhají, mají silná stehna a pořádný stisk.\nAgamy kočinčinské jsou vodomilní tvorové a velmi dobře plavou. V případě nebezpečí je agama schopna postavit se na zadní a neuvěřitelně rychle utíkat pryč.\nŽijí ve skupinách, většinou se doporučuje 1 samec a dvě až tři samice. Pohlavně dospívají kolem 1,5 - 2 let. Samci jsou větší a mohutnější, mají výrazné tváře, zřetelnější hřeben a silnější kořen ocasu, na jehož spodní části jsou patrné zvětšené kapsy hemipenisů.\nAgamy se dožívají okolo 10 -15 let.\n\nAgamy kočinčinské se vyskytují u velkých vodních ploch, převážně v jihovýchodní Asii (Thajsko, Vietnam a Kambodža). Vyhledává vlhké lokality nedaleko vody, břehy řek a stojaté vody.\n\nAgamy se páří v zimním období. V tomto čase jsou agresivní a kývají hlavou. Počátkem roku (leden - březen) klade samička 6-18 bílých vajec, která zahrabe do 10 - 25 cm hlubokého dolíku v kypré a vlhké půdě. Samičky poměrně ostře zápasí o místo ke stavbě hnízda.\n\nV období páření se samec samici dvoří, pak ji oplodní a v samičce začne růst 5 - 20 vajec v kožovitém obalu. Ta pak samice naklade do vyhrabané díry a pečlivě zamaskuje. Vejce se opatrně vyndají z kladiště a v poloze, v jaké byla nalezena, přemístí do inkubátoru. Vajíčko váží 3 - 4 gramy a měří kolem 2,5 cm. Inkubační doba je 65 - 90 dní při teplotě 27 - 29 °C. Po vylíhnutí se mají agamátka čile k světu a měří kolem 15 cm.\n\nAgamy kočinčinské žerou různé druhy hmyzu jako například šváby, ale také různé hlodavce, ryby, mláďata ještěrů a jiné.\n\nPotrava by měla být co nejpestřejší. Mláďata se krmí převážně cvrčky, občas malými červíky. Dospělci pak zvládnou bez problémů švába, většího červa, myšátko, saranče, žížalu nebo i rybičku. Potravu je třeba občas obalit ve vitamínech nebo podávat na kostičky nasekanou sépiovou kost a granulky pro masožravé ještěry. Někteří jedinci mají rádi i ovoce.\nCo se týká četnosti krmení, malinká mláďata se krmí denně a spořádají kolem 5 - 8 cvrčků. Postupně počet cvrčků přibývá a je čas přejít na větší potravu. Dospělí jedinci by měli jíst jednou za 2 - 3 dny (dva šváby, sarančata a podobně).\n\nAgama kočinčinská vyžaduje tropické akvaterárium s velkým bazénem (hloubka kolem 15 - 25 cm, teplota kolem 23 - 27 °C), rašelinou pro případ kladení vajec (hloubka taktéž kolem 15 - 25 cm), spoustou větví a rostlin. Doporučené rozměry terária pro jednoho jedince jsou alespoň 100 × 80 × 50, pro skupinu (2 samičky a 1 sameček) pak 150 × 80 × 80. V teráriu by měla být značná vlhkost (nejlépe 70 - 90 %), různé úrovně teploty (od chladnějších míst kolem 25 °C až po místo s možností se vyhřát při 30 °C), v noci může teplota klesnou na 20 - 25 °C.\n\n"}
{"id": "351591", "url": "https://cs.wikipedia.org/wiki?curid=351591", "title": "Agama osadní", "text": "Agama osadní\n\nAgama osadní (\"Agama agama\") je pestře zbarvená agama žijící téměř v celé Africe poblíž lidských obydlí.\n\nSameček připravený k páření je modrý s červenou hlavou. Samičky mají hnědé tělo a naoranžovělou hlavu. Jsou velmi aktivní a měří asi 30–40 cm.\n\nAgama osadní se hojně vyskytuje v suchých oblastech střední a jižní Afriky, hlavně kolem lidských obydlí. Žije na zemi a na stěnách a soustřeďuje se v koloniích tvořených jedním dominantním samcem, několika samicemi a jejich mláďaty.\n\nPotrava agamy osadní jí převážně hmyz jako například šváby a cvrčky, ale i moučné červy a zavíječe voskové.\n\nAgamy potřebují znatelné teplotní rozdíly mezi dnem a nocí. Teplota dne okolo 28 °C v noci okolo 19 °C. Měly by mít stepní terárium s miskou vody. Terárium potřebují velké alespoň 2 × 2 × 1 metr (\"délka x šířka x výška\") - pro 1,3 nebo 1,4. Neměly by chybět úkryty. Agamy jsou jinak v celku nenáročné, až na to, že se málokomu podaří odchovat mladé v zajetí. Většina jich je dovezených z Afriky a mohou trpět roztoči či červy, a proto se musí po nákupu zanalyzovat trus a případně odčervit.\n"}
{"id": "351598", "url": "https://cs.wikipedia.org/wiki?curid=351598", "title": "Return to Zero", "text": "Return to Zero\n\nNázev kódování RZ nebo také kódování s návratem k nule pochází z překladu anglického \"Return to Zero\". Při tomto kódování jsou nuly „0“ a jedničky „1“ v nejjednodušším případě reprezentovány kladnými a zápornými pulsy. Přitom je důležité, že po každém pulsu dochází k návratu do neutrální hodnoty (nulové napětí). Díky těmto návratům je možná synchronizace hodin odesílatele a příjemce, není nutné používat samostatný hodinový signál. Toto kódování však vyžaduje větší šířku přenosového pásma.\n\nNula nemusí nutně znamenat nulové napětí nebo nulovou hodnotu některé veličiny. Vhodnější název je neutrální hodnota - třetí význačná hodnota (první dvě reprezentují stav „0“ a stav „1“). Může se jednat například o:\nJako neutrální hodnota se obvykle volí průměr hodnot reprezentujících nuly „0“ a jedničky „1“.\n\nSignál RZI má pouze 2 úrovně. Nula „0“ je reprezentována pulsem, který je kratší než hodinový signál. Jednička „1“ je reprezentována absencí pulsu. Toto kódování se používá u protokolu IrDA.\n\n"}
{"id": "351601", "url": "https://cs.wikipedia.org/wiki?curid=351601", "title": "Adámek", "text": "Adámek\n\nExistuje více osobností s českým příjmením Adámek:\n\n\n\n\n"}
{"id": "351605", "url": "https://cs.wikipedia.org/wiki?curid=351605", "title": "Vatsa", "text": "Vatsa\n\nVatsa bylo starověké indické království, jedno z šestnácti mahádžanapad zmiňovaných v \"Anguttara nikáji\". Království Vatsa se nacházelo poblíž soutoků řek Jamuny a Gangy, jejím hlavním městem bylo Kaušámbí.\n\nPodle Purán byla země pojmenována po kášíjském králi Vatsovi. Staroindické eposy \"Rámájana\" a \"Mahábhárata\" přičítají založení Kóšambí čédijskému princi jménem Kuša či Kušámba. \n\nAsi nejznámějším vládcem Vatsy byl král Udajána, známý staroindický romantický hrdina. Byl současníkem a zároveň posluchačem Buddhy Gautamy, který sám několikrát Vatsu včetně Kaušámbí navštívil, aby tam učil dharmu.\n"}
{"id": "351607", "url": "https://cs.wikipedia.org/wiki?curid=351607", "title": "Bobby Morrow", "text": "Bobby Morrow\n\nBobby Joe Morrow (* 15. října 1935 Harlingen, Texas) je bývalý americký sportovec, atlet, sprinter. Jedná se o trojnásobného olympijského vítěze z Letních olympijských her 1956 v australském Melbourne. Jako šestý atlet v historii olympijských her získal tzv. „běžecké double“ na trati 100 a 200 metrů. K tomu přidal zlato ze štafety na 4 × 100 metrů. Čas americké štafety byl tehdy 39,5 s, což byl nový světový rekord, který vydržel dvacet let.\n\nByl ultrakonzervativním křesťanem.\n\nV říjnu 2006 po něm Vysoká škola v San Benitě pojmenovala stadión s kapacitou 11 000 míst.\n"}
{"id": "351609", "url": "https://cs.wikipedia.org/wiki?curid=351609", "title": "Casamance", "text": "Casamance\n\nCasamance (také Země Diolů) je region v jižní části Senegalu, oddělený od zbytku země územím Gambie. Má 21 350 kilometrů čtverečních a přes milion obyvatel, hlavním městem je Ziguinchor. Dělí se na administrativní regiony Ziguinchor (také Dolní Casamance) a Kolda (Horní Casamance, v roce 2008 se od něj oddělil nový region Sédhiou). Oblastí protéká stejnojmenná řeka. \n\nÚzemí bylo dlouho pod vlivem Portugalců ze sousední Guiney-Bissau, v roce 1886 připadlo Francii. V roce 1942 zde proběhlo velké povstání za nezávislost, které zobrazil Ousmane Sembène ve filmu \"Emitai\". Roku 1960 se Casamance stalo součástí nezávislého Senegalu pod podmínkou, že za dvacet let dostane právo na odtržení. To se ale nesplnilo a počátkem osmdesátých let vypukly v regionu nepokoje, které vedla separatistická organizace MDFC (Hnutí demokratických sil Casamance), v jejímž čele stál katolický kněz Augustin Diamacoune Senghor (1928–2007). Důvody byly jak etnické – v Casamance se hovoří diolsky, kdežto ve zbytku Senegalu převládá wolofština – tak náboženské: Senegal je muslimská země, ale v Casamance žije hodně křesťanů. Casamance je také díky poměrně vlhkému klimatu producentem rýže, základní potraviny v oblasti, v severní části země se pěstují převážně arašídy. Roku 1984 centrální vláda rebelii vojensky potlačila, ale menší konflikty trvaly až do podepsání mírové smlouvy v roce 2004.\n"}
{"id": "351611", "url": "https://cs.wikipedia.org/wiki?curid=351611", "title": "Pavol Braxatoris", "text": "Pavol Braxatoris\n\nPavol Braxatoris (4. února 1909 Senica – 19. ledna 1980 Bratislava) byl slovenský libretista, textař a jeden ze zakladatelů slovenské operety, vnuk básníka Andreje Sládkoviče. Patří mezi spoluzakladatele slovenské operety společně s Gejzou Dusíkem a Františkem Krištofem Veselým.\n\nNarodil se jako sedmé dítě v pořadí, jeho otcem byl evangelický farář, básník a překladatel Martin Miloš Braxatoris, jeho dědeček byl známý slovenský básník a evangelický farář Andrej Braxatoris, známější pod pseudonymem Andrej Sládkovič. Absolvoval gymnázium ve Skalici.\n\n\n\n"}
{"id": "351612", "url": "https://cs.wikipedia.org/wiki?curid=351612", "title": "Seznam písní s texty Pavla Braxatorise", "text": "Seznam písní s texty Pavla Braxatorise\n\nToto je seznam textářské tvorby k písním, které napsal slovenský libretista a textař Pavol Braxatoris. \n\npoz.\n\n(h:/) - doposud nezjištěný autor hudby\n\n\n\n\n\n\n\n\n\n\n\n\n"}
{"id": "351613", "url": "https://cs.wikipedia.org/wiki?curid=351613", "title": "Zkušební trolejbusová trať Ostrov–Jáchymov", "text": "Zkušební trolejbusová trať Ostrov–Jáchymov\n\nZkušební trolejbusová trať Ostrov – Jáchymov byla postavena v roce 1963 pro zkoušky trolejbusů značky Škoda, které byly od roku 1960 vyráběny v nově postaveném závodě podniku Škoda Ostrov v ostrovské místní části Dolní Žďár. Trať vedla od závodu, kde byla před jeho bránou umístěna smyčka, úzkým údolím Jáchymovského potoka po silnici do Jáchymova. V tomto městě se nacházely dvě smyčky. První byla postavena na začátku Jáchymova u Radiumpaláce, druhá vznikla až na horním konci města u kostela svatého Jáchyma a svaté Anny. Trať byla dlouhá 6,1 km a byla po celé délce dvoustopá. Výhodou této zkušební trati (pravidelná doprava osob zde nikdy nefungovala) byl kopcovitý terén se stoupáním až 12 %, který umožnil prověřit právě vyrobené trolejbusy.\n\nTrať byla v 80. letech zmodernizována. V roce 2004 byla v ostrovském závodě ukončena výroba trolejbusů, která byla přesunuta zpět do Plzně (Škoda Electric). V Ostrově byla zachována pouze výroba náhradních dílů pro starší vozy a výroba náhradních karoserií. Poslední trolejbusy vyrobené v Ostrově (českobudějovické 15TrMM ev. č. 56 a 57) vyjely na trať do Jáchymova 28. července 2004. Trolejové vedení bylo demontováno v létě 2006, sloupy trakčního vedení byly sneseny pouze v meziměstském úseku mezi Horním Žďárem a Jáchymovem, na území Ostrova a Jáchymova byly většinou zachovány.\n\nNa trati byl Škodovkou využíván montážní vůz trolejového vedení Praga S5T (rok výroby 1968), který byl na podzim 2004 předán Technickému muzeu v Brně.\n"}
{"id": "351618", "url": "https://cs.wikipedia.org/wiki?curid=351618", "title": "Provincie Cáceres", "text": "Provincie Cáceres\n\nProvincie Cáceres ( ) je provincie v západním Španělsku, jedna ze dvou provincií autonomního společenství Extremadura. Sousedí s Portugalskem a s provinciemi Badajoz, Toledo, Ávila a Salamanca. S rozlohou 19 868 km² je Cáceres druhou největší španělskou provincií (po sousední provincii Badajozu). Na jejím území žije v současnosti přes 409 000 obyvatel; hustota osídlení je tedy jen 20,8 obyv./km². Hlavním městem je Cáceres (95 000 obyvatel). V provincii je velmi málo měst; mezi větší patří Navalmoral de la Mata, Plasencia nebo Trujillo.\n"}
{"id": "351622", "url": "https://cs.wikipedia.org/wiki?curid=351622", "title": "Jiřička obecná", "text": "Jiřička obecná\n\nJiřička obecná (\"Delichon urbicum\") je malý pták z čeledi vlaštovkovití.\n\nJiřička obecná je malý pták, dorůstá přibližně 13 cm, v rozpětí křídel měří 26–29 cm a její hmotnost se pohybuje kolem 18,3 g. Svrchu je modrá s ocelovým nádechem, křídla a ocas jsou hnědočerná, kostřec a spodní strana těla je bílá. Bílé opeření má i na nožkách. Pohlaví se zbarvením nijak výrazně neliší mladí ptáci jsou však v porovnání s dospělci na spodní straně tmavší a na křídlech mívají často řídké bílé zbarvení. Také horní strana je méně lesklá.\n\nDíky svému bílému kostřci je v letu dobře odlišitelná od břehule říční, od vlaštovky ji lze navíc dobře odlišit i díky méně vykrojenému ocasu.\n\nJiřička obecná se často ozývá, zejména pak na hnízdištích, a to krátkým \"britt\" nebo „pri-pit“, varovný hlas je \"sijer\".\n\nJiřička obecná je velmi rozšířeným druhem pěvce, jehož evropská populace je odhadována na 60–300 miliónů jedinců. Vyskytuje se ve dvou poddruzích, první, rozšířenější – \"D. u. urbicum\" – hnízdí na rozsáhlém území Eurasie od jejího nejzápadnějšího cípu až po střední Mongolsko, zasahuje také do Maroka, Tuniska a severního Alžírska a zimuje na území subsaharské Afriky. Druhý poddruh, \"D. u. lagopodum\", hnízdí v rozmezí od řeky Jenisej na východě po Kolymu a severní Mongolsko a Čínu na jihu; na zimu poté migruje do jižní Číny a jihovýchodní Asie.\n\nK životu preferuje otevřené krajiny s nízkou vegetací, zejména pak pastviny, louky a hospodářskou půdu, nejčastěji i blízko nějaké vodní plochy, ačkoli se může vyskytovat i v horách a zasahovat až po nadmořskou výsku 2 200 m. Na rozdíl od vlaštovek velmi často hnízdí i ve městech, vždy však v takovémto prostředí vyžaduje dostatečně vysoký podíl čistého vzduchu.\n\nV ČR je běžně hnízdícím druhem rozšířeným na celém jejím území. Zdržuje se zde v rozmezí od dubna do září a její populace je zde odhadována na 600 000–1 200 000 párů.\n\nPodobně jako ostatní druhy vlaštovkovitých je i jiřička obecná hmyzožravá a svou kořist loví za letu, v období rozmnožování obvykle ve výšce kolem 21 m a maximálně 450 m daleko od svého hnízdiště. Ve své potravě přitom preferuje zejména mouchy, mšice a létající mravence.\n\nHnízdí v koloniích, které obvykle čítají méně než 10 párů, ale ve vhodných podmínkách mohou být i velmi početné. Buduje si polokulovitá hnízda, která jsou až na vletový otvor uzavřená a nikoli miskovitá jako u vlaštovky. Staví si je většinou pod převisem střechy na vnějších stěnách budov. Hnízdo je slepeno z hlinitých hrudek a uvnitř vystláno stébly a peřím. V jednom roce může Hnízdění|vyhnízdit i dvakrát i třikrát.\n\nSamička snáší 3 až 6 bílých, 1,9×1,33 cm velkých vajíček a po dobu 14–16 dnů je zahřívají střídavě oba staří ptáci, kteří se rovněž dělí o krmení mláďat. Ta hnízdo opouštějí po 22–32 dnech, ale rodiči jsou stále krmena ještě několik dnů poté. Když jsou jiřičky překvapeny špatným počasím, upadají do strnulého stavu, přičemž snižují tělesnou teplotu a zpomalují své životní pochody. V tomto stavu jsou schopny překonat týdenní nedostatek potravy. Úspěšnost hnízdění u tohoto druhu přitom dosahuje 90 %, dospělosti se pak dožívá 60–80 % mláďat. Hnízda jiřiček využívají ke hnízdění také vrabci domácí nebo sýkory modřinky.\n\nJiřičku obecnou s oblibou loví ostříž lesní, ostříž jižní a sokol stěhovavý. Protože jiní dravci jiřičku nedovedou ulovit, stávají se cílem zastrašovacích útoku jak jiřiček tak i vlaštovek, aby nebyla ohrožena ani jejich mláďata.\n\nJiřička obecná létá rychlostí 74 kilometrů v hodině. Hnízda jiřiček často lidé srážejí kvůli velkému množství trusu hromadícího se pod nimi. Tomu lze snadno zabránit uložením prkna nebo plechu pod hnízdo. Za odměnu vám jiřičky vychytají mouchy. Odstraňování hnízd je od roku 2004 zakázáno (zákon 114/1992 § 5a odst. 1 b)), takže například při rekonstrukci budovy je nutný předchozí souhlas orgánu ochrany přírody, ale ani s tím nesmí dojít k narušení probíhajícího hnízdění. Preventivně lze stavbu opatřit zábranami jako šikmým překlenutím uzavřených pravých úhlů nebo kluzkým povrchem na místech možného hnízdění, jakékoliv plašiče jsou neúčinné. Naopak, jiřičky lze podpořit nainstalováním hnízdních podložek nebo umělých hnízd.\n\nJarmila Kačírková: Jiřička obecná (Delichon urbicum) Přerov, Česká republika, 15.5.2019<br>\n\n"}
{"id": "351623", "url": "https://cs.wikipedia.org/wiki?curid=351623", "title": "Sylvia (časopis)", "text": "Sylvia (časopis)\n\nSylvia je český ornitologický časopis. Vychází od roku 1936 a dnes ho vydává a rozšiřuje Česká společnost ornitologická. Jedná se o vědecký časopis, který otiskuje výzkumné články v oblasti ornitologie a výzkumu ptactva. Vychází jednou ročně. \n\n"}
{"id": "351624", "url": "https://cs.wikipedia.org/wiki?curid=351624", "title": "Česká společnost ornitologická", "text": "Česká společnost ornitologická\n\nČeská společnost ornitologická je spolkem sdružujícím profesionální pracovníky i amatéry zabývající se výzkumem a ochranou ptáků, zájemce o pozorování ptáků a milovníky přírody. Hlavním účelem, posláním a cílem ČSO je ochrana přírody a krajiny a životního prostředí, zejména výzkum a ochrana volně žijících ptáků a jejich prostředí, a dále ekologická výchova a vzdělávání dětí i dospělých, členů i nečlenů ČSO.\n\nČSO byla založena v roce 1926 jako čistě vědecká společnost. Od 90. let 20. století prošla řadou organizačních změn včetně vytvoření kanceláře s profesionálními zaměstnanci a proměnila se v moderní nevládní ochranářskou organizaci. Aktuálně sdružuje 4000 členů (červenec 2019).\n\nČSO je partnerem BirdLife International v Česku.\n\nČSO vydává odborný ornitologický časopis Sylvia (1× ročně, ISSN 0231-7796), popularizační Ptačí svět (4× ročně, ISSN 1801-7525) a příležitostně tematicky zaměřené materiály.\n\nČSO zřizuje sedm regionálních poboček (severočeská, západočeská, jihočeská, východočeská, Vysočina, jihomoravská, severomoravská), osmá pobočka (Moravský ornitologický spolek) přistoupila v roce 2005 na základě dohody.\n\n\n"}
{"id": "351631", "url": "https://cs.wikipedia.org/wiki?curid=351631", "title": "Oldřiš (Krouna)", "text": "Oldřiš (Krouna)\n\nOldřiš je vesnice v okrese Chrudim v Pardubickém kraji. V současnosti spadá pod obec Krouna. Počet obyvatel se pohybuje okolo 110. Průměrná nadmořská výška je 555 m. V obci pramení potok Žejbro, u Blížkovic se stává levým přítokem Novohradky. Za vesnicí stojí pomník, který připomíná letecké neštěstí, kdy 6. 9. 1929 zde zahynul kapitán Alfréd Soukup.\n\nPrvní písemná zpráva pochází z roku 1392.\n\nV lomu se v břidlici objevovala železná ruda s červeným a hnědým zabarvením. Ještě v polovině 20. století rostl v Oldřiši jilm, který byl nejstarším stromem tohoto druhu v rámci Pardubického kraje.\n\nV obci se dodnes zachovaly roubené objekty lidové architektury. Zajímavý je nákres z roku 1893, který znázorňuje tzv. stolový nebo svatý kout ve světnici v Oldřiši. Nad stolem visely obrázky svatých, kříž a růženec.\n\nVes patřila pod rychmburské panství, její obyvatelé se v době roboty účastnili tzv. selských rebelií. Zabývali se zemědělstvím, prací v lese, vyšíváním a tkaním jutových koberců. Zvláštností bylo tkaní tzv. vanilkových látek, z nichž se upravovaly např. nástěnky s obrazy zvířat nebo lepší druhy koberců. Řemeslnickou dílnu zde měl kovář, truhlář, a obuvník.\n\nPramení jihozápadně od Oldříše. Délka toku (sjízdné) v km: 21. Horní úsek vytváří lehčí peřeje a často meandruje v lukách. Od Vrbatova Kostelece se potok zařezává do údolí a vytváří kaskády v prudkém spádu. Od Podskaly se proud uklidňuje, aby pak opět se opět zvýšil spád se skalními žebry a bloky a kaskádou pod jezem. Sjízdnost se dá posoudit i dle ostatní potoků v okolí - Krounka, Ležák. Pokud jsou sjízdné, je i tento.\n\nObec Oldříš spadá správně pod katolickou farnost v Krouně a evangelický sbor Českobratrské církve evangelické v Krouně. Seniorát je poličský.\n\n"}
{"id": "351635", "url": "https://cs.wikipedia.org/wiki?curid=351635", "title": "Křenovice (okres Vyškov)", "text": "Křenovice (okres Vyškov)\n\nKřenovice (něm. , jinak také \"Křenovice u Slavkova\", s předložkou 2. pád \"do Křenovic\", 6. pád \"v Křenovicích\") jsou obec nacházející se v jihozápadní části okresu Vyškov, v Jihomoravském kraji. Křenovice leží na potoce Rakovci 19,5 km jihozápadně od okresního města Vyškova, 4 km stejným směrem od města Slavkova u Brna a 17 km jihovýchodně od Brna. Nadmořská výška obce se pohybuje mezi 210 m n. m. (potok Rakovec) a 250 m n. m. (tratě \"Zadní\" a \"Vinohrady\"). Žije zde obyvatel. První písemná zmínka o obci pochází z roku 1305.\n\nKřenovice dodnes nemají udělený znak. Za jediný symbol tak lze považovat pečeť obce. Pečetěno bylo červeným voskem. Pečeť je kruhová s nápisem po obvodu. V pečetním poli nejstarší obecní pečeti vidíme rostlinu křenu od jeho kořene k listům. Na každé straně kořene se nachází po dvou koříncích. Listů má rostlina v pečetním poli heraldicky vpravo tři, nahoře jeden, a heraldicky vlevo dva. Nejstarší dokument pečetěný křenovickou pečetí byl nalezen v MZA v Brně a je z roku 1691. Toto pečetidlo bylo bez data a buď se ztratilo nebo poškodilo a proto nechala obec zhotovit nové pečetidlo i s datem zhotovení 1737. Tímto pečetidlem se od té doby pečetily všechny další dokumenty. Nápis po obvodu zní: PECZET DIEDINY KRZENOWIC\n\nOkolí Křenovic bylo osídleno již mezi lety 4500 až 3000 př. n. l. Důkazem tohoto osídlení je nález malované keramiky pocházející z Křenovic. První písemná zmínka o Křenovicích pochází z listiny vydané 8. května 1305.\n\nV obci k počátku roku 2016 žilo celkem 1901  obyvatel. Z nich bylo 947  mužů a 954 žen. Průměrný věk obyvatel obce dosahoval 41,3% let. Dle Sčítání lidu, domů a bytů provedeném v roce 2011, kdy v obci žilo 1824  lidí. Nejvíce z nich bylo (16,8%) obyvatel ve věku od 30 do 39  let. Děti do 14 let věku tvořily 14,5% obyvatel a senioři nad 70 let úhrnem 6,6%. Z celkem 1559  občanů obce starších 15 let mělo vzdělání 37% střední vč. vyučení (bez maturity). Počet vysokoškoláků dosahoval 11,2% a bez vzdělání bylo naopak 0,4% obyvatel. Z cenzu dále vyplývá, že ve městě žilo 946 ekonomicky aktivních občanů. Celkem 90,8% z nich se řadilo mezi zaměstnané, z nichž 70,4% patřilo mezi zaměstnance, 3,1% k zaměstnavatelům a zbytek pracoval na vlastní účet. Oproti tomu celých 45,7% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 782 obyvatel obce (což je 42,9%), se hlásilo k české národnosti. Dále 604 obyvatel bylo Moravanů a 8 Slováků. Celých 708 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Křenovice u Slavkova. Ta je součástí děkanátu Slavkov - Brněnské dicéze v Moravské provincii. Farním kostelem je kostel svatého Vavřince. Místním knězem je P. Kamil Václav Sovadina, OPraem., farář. Při censu prováděném v roce 2011 se 576 obyvatel obce (32%) označilo za věřící. Z tohoto počtu se 417 hlásilo k církvi či náboženské obci, a sice 352 obyvatel k římskokatolické církvi (19% ze všech obyvatel obce), dále - 1 k Církvi československé husitské a 5 k českobratrským evangelíkům. Úhrnem 540 obyvatel se označilo bez náboženské víry a 708 lidí odmítlo na otázku své náboženské víry odpovědět.\n\nV letech 2010 až 2014 byl starostou Jaromír Konečný. Na ustavujícím zasedání zastupitelstva v listopadu 2014 byl do této funkce zvolen opětovně. Jeho cílem v následujícím období je dokončit velké investiční akce, mj. revitalizace mlýnského náhonu, rozšíření kapacity základní školy a bydlení pro seniory.\n\nKřenovice mají celkem šest silničních výjezdů. Tři z nich jsou tvořeny silnicemi II. třídy. Nedaleko Křenovic vede dálnice D1 a silnice I/50. S Brnem jsou Křenovice od západu spojeny silnicí II/417 vycházející z brněnských Tuřan a končící u křenovického kostela křížením se silnicí II/416. Její celková délka tvořící silniční vzdálenost mezi Křenovicemi a Brnem činí 13,4 km. Nejbližší obcí na její trase je Prace. Druhou silnicí II. třídy protínající Křenovice je silnice II/416, která spojuje obec se silnicí I/50, respektive Slavkovem u Brna. Silniční vzdálenost mezi sídly je 3 kilometry. Vesnicí prochází od jihu k západu a ve druhém směru pokračuje do Újezda u Brna vzdáleného po silnici 8,2 km.\n\nZe silnice II/416 odbočuje jihozápadním směrem silnice III/4164 vedoucí do Zbýšova vzdáleného po ní 2 kilometry. Severním směrem odbočuje ze silnice II/416 komunikace III/4161 vedoucí do Holubic, které jsou po ní vzdáleny 4,4 km a silnice se zde napojuje na I/50 u nájezdu na dálnici D1. Poslední cestou vedoucí z Křenovic je místní komunikace mířící severovýchodním směrek silnici I/50 a dále na Velešovice.\n\nV Křenovicích se kříží dvě železniční tratě, elektrifikovaná Brno–Přerov (Křenovice horní nádraží) a Vlárská dráha (Křenovice dolní nádraží).\n\nRoku 1870 byl založen v Křenovicích čtenářský spolek \"Otakar\". Zmínka o jeho vzniku je zachycena v obecní kronice. \"Místní knihovna Křenovice\" jako taková je zmiňována roku 1924, kdy její sbírka čítala 622 knižních svazků. Zájem občanů nebyl velký, většina vlastnila vlastní knihy a nepotřebovala tedy využívat služeb veřejné knihovny.\n\nPo válce se sídlem knihovny v 50. letech staly prostory bývalého Místního národního výboru u kostela. Změnou je také zavedení správy studenty roku 1954.\n\nV 80. letech byla knihovna přestěhován do budovy Na Liškově, která nabídla větší zázemí. V červenci 1987 se změnilo vedení knihovny, v jejímž čele stanula paní Marušincová. Před ní vedla knihovnu paní Filípková. Od roku 1994 vedla knihovnu dva roky paní Kučerová, kterou vystřídala paní Marková. V roce 2011 pak do vedení nastoupila paní Zourková. V roce 2015 je vedoucí Hana Doležalová.\n\nVýrazný nárůst knižního fondu byl způsoben spojením s knihovnami v obcích Hrušky, Šaratice, Hostěrádky a Zbýšov roku 1990, kdy knihovna nabyla střediskové působnosti. Z budovy v ulici Na Liškově se knihovna přestěhovala v roce 2005 do Svárovské ulice, kde sídlí i v roce 2015. Důvodem bylo stržení původní budovy z důvodu havarijního stavu. Ještě předtím bylo zlepšováno její vybavení. Získala nové regály, elektrické vytápění, dva počítač a přístup k internetu. Sídlo ve Svárovské ulici bylo uvažováno jako prozatímní, později se ale začalo jevit jako stálé. V tomto místě zahájila obnovený provoz knihovna v březnu 2006. Do budoucna se plánuje přístavba místnosti, která by rozšířila prostory menší než v předešlém sídle.\n\nČtenáři mohou v knihovně využít veřejného přístupu k internetu a nemohoucím je zajišťován též rozvoz knih domů.\n\n\n\n\n"}
{"id": "351641", "url": "https://cs.wikipedia.org/wiki?curid=351641", "title": "Henri Redon", "text": "Henri Redon\n\nHenri Redon (24. června 1899, Tour de Faure – 1. června 1974) byl francouzský chirurg.\n\nVystudoval Lycée Gambetta v Cahors, později medicínu v Toulouse a Paříži.\n\nProslavil jej především tzv. redonův drén, který je dodnes hojně používán jak v humánní tak veterinární medicíně.\n\nV 16 letech (v roce 1916) objevil spolu s André Touzery část (White Room a Red Room) jeskyní v Pech Merle (Francie).\n"}
{"id": "351643", "url": "https://cs.wikipedia.org/wiki?curid=351643", "title": "Chašbátaryn Cagánbátar", "text": "Chašbátaryn Cagánbátar\n\nChašbátaryn Cagánbátar (: ) nebo Cagánbátar Chašbátar (: ), (* 19. březen 1984 Mongolsko) je reprezentant Mongolska v judu. Je olympijským medailistou z roku 2004.\n\nVyrůstal na severu Mongolska, kde jeho rodina kočovala po rozsáhlém území. Do školy chodil v Darchanu, kde se v roce 1995 seznámil s bojovými uměními (sambo). Jako nomádské dítě od mala jezdil na koni a zápasil (tradiční mongolský zápas zvaný Böch). S judem se seznámil až později, když šel do Ulánbátaru studovat vysokou školu. Brzy se dostal do reprezentačního výběru díky svým fyzickým předpokladům - extrémně silné nohy a záda. Je složité o něm mluvit jako o judistovi, protože ani potom, co se změnila pravidla v roce 2010, se judo pořádně nenaučil. Těží ze zápasnických chvatů prováděných blízko u těla a boji na zemi (ne-waza). V posledních letech však doplácí na svůj nestandardní levý úchop, který ISU rok co rok pravidly omezuje.\n\nCagánbátarův přínos pro mongolské judo leží v jiné úrovni. Judo nebylo v Mongolsku na počátku tisíciletí tak populární jako dnes a on se snad nejvíc přičinil k jeho explozi ziskem bronzové medaile na olympijských hrách v Athénách v roce 2004. I když jeho výsledky leží na sinusoidě tak se těší v zemi obrovské popularitě a je vyhledávaným cílem objektivů fotoaparátů a kamer. Jeho další dvě účasti na olympijských hrách v roce 2008 a 2012 skončily rozčarováním.\n\nJeho manželkou je stříbrná olympijská medailistka z Pekingu Otrjadyn Gündegmá\n\n"}
{"id": "351644", "url": "https://cs.wikipedia.org/wiki?curid=351644", "title": "Dramma giocoso", "text": "Dramma giocoso\n\nDramma giocoso [\"drama džokózo\"] nebo dramma giocoso per musica, v překladu (hudební) veselohra, je jedno z mnohých označení žánru komické opery používaných v polovině 18. století. \n\nTento termín byl zřejmě poprvé použit v roce 1748 italský dramatikem a libretistou Carlem Goldonim. Charakteristickým prvkem žánru \"dramma giocoso\" jsou široce vystavěné komické scény na koncích jednotlivých dějství. Goldoniho libreta se skládala obvykle ze dvou rozsáhlejších dějství s velkými finále a kratšího dějství třetího. Dalším typickým rysem tohoto žánru je také dramatický personál – šlechtici, měšťané, milovníci, sluhové a služky apod. Role na pomezí vážného a komického výrazu se nazývaly \"parti di mezzo carattere\". \n\nGoldoniho libreta zhudebnili např. Baldassare Galuppi, Niccolò Piccinni, či Joseph Haydn. Nejznámějšími a dodnes uváděnými operami koncipovanými v duchu tohoto žánru jsou díla Wolfganga Amadea Mozarta La finta semplice, La finta giardiniera, Figarova svatba (ta je označena jako \"commedia per musica\"), Don Giovanni a Così fan tutte.\n"}
{"id": "351647", "url": "https://cs.wikipedia.org/wiki?curid=351647", "title": "Český úřad zeměměřický a katastrální", "text": "Český úřad zeměměřický a katastrální\n\nČeský úřad zeměměřický a katastrální je ústředním orgánem státní správy. Byl zřízen zákonem č. 359/1992 Sb., o zeměměřických a katastrálních orgánech.<ref name=\"359/1992\"></ref> Tento zákon rovněž upravuje jeho působnost. ČÚZK sídlí v Praze, v jeho čele stojí předseda, kterého jmenuje a odvolává vláda České republiky. ČÚZK disponuje vlastním rozpočtem a je přímo podřízen vládě, ve které je zastoupen ministrem zemědělství.\n\nHlavní náplní práce ČÚZK, resp. orgánů jím řízených, je zajištění státní správy v oblasti evidence nemovitostí a věcných práv k nim, kterou představuje Katastr nemovitostí České republiky a zeměměřické činnosti ve veřejném zájmu.\n\nČeský úřad zeměměřický a katastrální řídí následující orgány:\n\n\n\n\n"}
{"id": "351649", "url": "https://cs.wikipedia.org/wiki?curid=351649", "title": "Wilson Kipketer", "text": "Wilson Kipketer\n\nWilson Kosgei Kipketer (* 12. prosince 1972, Kapchemoiywo) je bývalý vrcholový atlet, běžec, který se věnoval středním tratím. Jeho hlavní disciplínou byl běh na 800 metrů.\n\nKipketer je původem Keňan, od roku 1995 však reprezentoval Dánsko, tedy zemi, kde začal v roce 1990 studovat a kde se také oženil. V současnosti stále drží časem 1:42,67 min. halový světový rekord na trati 800 metrů, a čtvrtý nejrychlejší čas venku (1:41,11 min.). Kromě toho je také držitelem halového světového rekordu v běhu na 1000 metrů (2:14,96 min). Celkově čtyřikrát zaběhl osmistovku na dráze pod 1:42 minuty. Čtyřikrát se totéž povedlo také Davidu Rudishovi.\n\nKipketer nezískal ani jednu zlatou olympijskou medaili (zejména v Atlantě 1996 ji mohl získat, ale nesměl startovat kvůli změně občanství). V roce 2000 na olympiádě v australském Sydney získal stříbro, když ve finále prohrál o šest setin s Němcem Nilsem Schumannem a o čtyři roky později na letních olympijských hrách v Athénách vybojoval bronz. Třikrát v řadě se stal mistrem světa, je také halovým mistrem světa a v roce 2002 se stal v Mnichově mistrem Evropy.\n\nCelou dobu jeho závodní kariéry byl jeho trenérem Polák Slawomir Nowak. Kipketer ukončil aktivní kariéru v roce 2005, byť chtěl startovat také na ME v atletice 2006 v Göteborgu.\n\nV roce 1997 se stal vítězem ankety Atlet Evropy i Atlet světa.\n\nHala\n\nDráha\n\n"}
{"id": "351651", "url": "https://cs.wikipedia.org/wiki?curid=351651", "title": "Ahu", "text": "Ahu\n\nAhu jsou kamenné plošiny na Velikonočním ostrově, zbudované původním polynéským obyvatelstvem ostrova k ceremoniálním a společenským účelům. \n\nPlošiny \"ahu\" patří vedle monumentálních soch moai k nejvýznamnějším kamenným památkám na Velikonočním ostrově. Nacházejí se podél celého pobřeží ostrova a výjimečně též ve vnitrozemí ostrova. Každá z kamenných plošin \"ahu\" sloužila jedné vesnici jako společenské, náboženské a pohřební centrum. Při obřadech u plošin \"ahu\" ostrované používali a manipulovali s velkými dřevěnými postavami, pokrytými látkami \"tapa\".\nTyto obřady popsali La Pérouse i Eugène Eyraud.\n\nPlošiny ahu se vzájemně liší vzhledem, rozměry i dochovalým stavem. Mnohé z nich byly po dobu své existence přestavovány. Na ostrově se nachází více než 300 ahu. Zhruba 125 z nich neslo v závěrečném období kamenné sochy moai. Množství ahu mělo pouze jednu sochu moai. Naopak na Ahu Tongariki, na největší ahu na ostrově, dlouhé zhruba 200 metrů, bylo umístěno 15 moai. \nAčkoliv se jednotlivé ahu vzhledově liší, mnohé z nich mají některé společné prvky:\nPředpokládá se, že i ty plošiny, v jejich blízkosti se nenacházejí moai, byly doplněny dřevěnými sochami, které se však nedochovaly.\nNěkteré \"ahu\" jsou ozdobeny petroglyfy, zobrazujícími lidské hlavy nebo rozmanitá zvířata (ptáky, ryby či krysy).\n\nAhu se nacházejí v rozmanitém stavu – od relativně dochovalých až po pouhé hromady kamení. Jedna z ahu bylo dokonce zdemolována dynamitem. Několik ahu bylo v posledních desetiletích zrekonstruováno, včetně opětovného vztyčení několikatunových soch: \n\n"}
{"id": "351655", "url": "https://cs.wikipedia.org/wiki?curid=351655", "title": "Daniel Komen", "text": "Daniel Komen\n\nDaniel Kipngetič Komen (* 17. května 1976) je bývalý keňský atlet, běžec na střední a dlouhé tratě.\n\nV roce 1994 vybojoval na juniorském mistrovství světa v Lisabonu dvě zlaté medaile (5000 m, 10 000 m). O tři roky později se stal v Athénách mistrem světa v běhu na 5000 metrů. Dodnes drží světové rekordy v běhu na 3000 metrů venku i v hale (7:20,67 min, 1996 a 7:24,90 min, 1998 resp.), přitom jde o jedny z nejkvalitnějších běžeckých světových rekordů vůbec (dodnes se k nim až na vzácné výjimky nikdo nepřiblížil na víc než 5 sekund). Komen také jako jediný v historii dokázal zaběhnout kombinaci jak 5000 metrů pod 13 minut (dokonce i pod 12:40 min), tak i 1500 m pod 3:30 min. Drží také dosud světový rekord (resp. nejlepší světový výkon) v méně vypisovaném běhu na 2 míle (vzdálenost odpovídající zhruba 3218,7 m) časem 7:58,61 min z roku 1997; jako první v historii na této distanci překonal hranici 8 minut.\n\nKomen byl fenomenálním běžcem, doplatil však na neuváženou strategii častých startů na vyčerpávajících mítincích. V roce 1997 se stal jedinkrát v kariéře mistrem světa v běhu na 5000 metrů, což jistě neodpovídalo jeho potenciálu.\n\n\n"}
{"id": "351657", "url": "https://cs.wikipedia.org/wiki?curid=351657", "title": "Sebastian Coe", "text": "Sebastian Coe\n\nSebastian Newbold Coe, Baron Coe (* 29. září 1956, přezdívaný Seb Coe)\n\nSebastian Coe byl předsedou organizačního výboru Letních olympijských her 2012 v Londýně.\n\nSportovní diplomacii se Sebastian Coe věnuje už od dob své aktivní sportovní kariéry. Od roku 2003 působí v 27členné Radě Mezinárodní asociace atletických federací (IAAF) a od roku 2007 byl jedním ze čtyř viceprezidentů této organizace. V roce 2014 ohlásil, že chce kandidovat na funkci prezidenta IAAF. 19.8.2015 byl zvolen prezidentem IAAF, na kongresu v Pekingu zvítězil nad svým protikandidátem Sergejem Bubkou poměrem hlasů 115:92. Jeho prioritou se stal boj proti dopingu. Důsledkem byla na podzim roku 2015 suspendace Ruska z důvodu státem řízeného dopingu.\n\nDo čela IAAF byl zvolen opět v září 2019, tentokrát jednomyslně všemi 203 členy Kongresu IAAF. K jeho plánům na další čtyřleté období patří úprava kalendáře závodů, jednodenní mítinky a role manažerů a agentur.\n\n"}
{"id": "351658", "url": "https://cs.wikipedia.org/wiki?curid=351658", "title": "Městská legenda", "text": "Městská legenda\n\nMěstská legenda (\"urban legend\"), též současná pověst (\"contemporary legend\") nebo městský mýtus (\"urban myth\") je součástí soudobého folkloru. Příběh je předáván ústně nebo prostřednictvím psaných textů či masových komunikačních médií a internetu. Struktura městské legendy je stavěna tak, aby posluchač uvěřil, že příběh je skutečně pravdivý, a jako pravdivý je také předáván dál. Charakter legendy obsahuje humorné, či hororové prvky, často má varovný nebo moralizující charakter či xenofobní podtext. Typickým úvodem takového příběhu je skutečnost, že se tato historka stala vypravěčovu známému (příteli, rodinnému příslušníkovi a podobně), nikdy se však nejedná o vypravěče samotného. Tato forma uvedení do příběhu získala v angličtině označení FOAF (\"friend of a friend\"). Některé městské legendy kolují již desítky let pouze s drobnými úpravami odpovídajícími lokálnímu kontextu. Novější legendy mají tendenci reflektovat současné události, starší se pak mohou proměňovat v reakci na aktuální dění. Jako příklad v anglicky hovořícím prostředí můžeme uvést pověst o lidech, kteří byli přepadeni, uspáni a probudili se s jizvou na boku a bez ledviny. Známá česká fáma pojednává například o černé sanitce, která jezdí v noci a unáší mladé lidi a děti.\n\nTermín „urban legend“ se ve folkloristickém diskurzu objevoval od šedesátých let 20. století. V roce 1981 představil americký folklorista a profesor anglistiky na University of Utah Jan Harold Brunvand první ze série populárních knih popisující tento fenomén. První kniha, nazvaná \"The Vanishing Hitchhiker: American Urban Legends and Their Meanings\" vymezila pojem „městská legenda“ jako dosud málo probádaný fenomén, ze kterého by folkloristé mohli získat cenné informace o současné společnosti. Zároveň také změnila pohled na mýtus a legendu jako na prvek objevující se výlučně v tradičních společnostech. Tím se dostáváme k předpokladu, že městská legenda, navzdory svému označení, není pouze záležitostí urbánní, ale vyskytuje se i v rurálním prostředí. Označením „městská“ se spíše vymezuje oproti tradičnímu folkloru pre-industriální doby. Mnoho sociologů a folkloristů proto preferuje termín \"současná pověst\" či \"fáma\".\n\nOznačení \"městský mýtus\" (urban myth) je preferován v některých jazycích, například v mexické španělštině se nejspíše setkáme s „mito urbano“, zatímco ve francouzském prostředí spíše s \"légendes contemporaines\". Termín \"současná pověst\" není dle Brunvanda na rozdíl od \"mýtu\" zatížen představou nadpřirozena, neboť \"mýtus\" v akademických definicích většinou zahrnuje věci nadpřirozené a magické, přičemž soudobé městské legendy (mýty) jsou prezentovány jako racionální. Termín \"hoax\" se v současném diskurzu většinou používá jako výraz pro typ legendy šířící se na internetu, viz níže.\n\nStejně jako v případě mýtů předindustriální doby, je téměř nemožné vypátrat přesný původ městské legendy, pouze ve zlomku případů je možno vypozorovat návaznost např. na konkrétní událost. Jako příklad můžeme uvést legendu uvádějící, že Fanta je výrobek firmy Coca-Cola, původně určený k prodeji v nacistickém Německu, aby se zabránilo negativní reakci populace na americkou značku. Tato legenda se opírá o skutečné události v Německu za druhé světové války, konkrétně o činy Maxe Keitha.\n\nSkutečnost, že většina městských legend je prezentována jako událost, jenž se stala konkrétní osobě (i když neznámé a často blíže nespecifikované), přispívá k autentičnosti a uvěřitelnosti příběhu. Mnohé legendy popisují brutální zločiny, které často mohou ohrozit i mnoho lidí, či hraničí s konspiračními teoriemi. Lidé mají přirozenou potřebu varovat své bližní a jejich vlastní strach pak přispívá k šíření příběhu. Není neobvyklé, že i média, veřejné instituce, dokonce i policie uvěří městským legendám a varují obyvatelstvo před konkrétní hrozbou. Stalo se tak například na Floridě, či v Ontariu v Kanadě, přičemž obě místa zasáhla stejná fáma o novém pouličním gangu, který během svých iniciačních rituálů zabíjí nevinné občany. Fámě uvěřil jak celý floridský policejní okrsek, tak kanadský ministr obrany a na obou místech bylo obyvatelstvo varováno před možným nebezpečím.\n\nMěstské legendy mají často xenofobní podtext, většinou zaměřený proti minoritám. V závislosti na lokální situaci to mohou být černoši, Arabové, Židé, Hispánci, či v českém prostředí například Romové. Roli hraje nedůvěra a neinformovanost, která podporuje vytváření fám. Například v časté městské legendě z anglofonního prostředí o napadeném a vykastrovaném chlapci jsou útočníci téměř vždy černé pleti a jejich obětí je běloch, případně útočníci jsou Židé a jejich obětí je křesťanský chlapec. Dle profesora Billa Ellise kolovala podobná městská legenda již v antickém Římě, tam ale naopak útočníci byli křesťané, což odpovídá dobovému kontextu.\n\nNěkteré současné „racionální“ městské legendy mohou reflektovat starší pověsti zahrnující nadpřirozeno, například u zloděje v historce o zraněném zloději (\"The Robber who was Hurt\") lze najít paralelu k příběhům o čarodějnicích, které se ústní tradicí předávaly o mnoho desítek let dříve. „Racionalizovaná“ moderní verze neobsahuje nadpřirozené jevy, postavu čarodějnice nahrazuje zloděj, ale v příběhu se setkáváme s podobnými prvky a vzorci chování.\n\nMnohé městské legendy jsou v podstatě vtipy, prezentované jako skutečnost. Jindy obsahují varování nebo vyžadují ze strany varovaného určitou činnost, aby zabránil neštěstí, zde se setkáváme většinou s podmínkami typu „rozešli tento mail deseti dalším osobám“. Tento fenomén ale pozorujeme spíše u internetových hoaxů a řetězových dopisů.\n\nHoax je lež, úmyslně podána tak, aby vypadala pravdivě. Podstata a forma hoaxu může být podobná, jako u městské legendy, ale častěji jsou dnes diskutovány v souvislosti s jejich psanou formou, a to jak původně formou dopisů, tak i dnes, kdy jsou šířeny internetovou komunikací, například jako řetězové dopisy. Hoaxy mohou mít různou podobu, mezi nejtypičtější patří varování před viry, nabídky různých „výhodných“ obchodů či slev, požadavky na zaplacení dobročinného příspěvku, či jen vtipy apelující na pověrčivost. Typickou složkou této formy hoaxu je varování, že pokud hoax nepřepošlete dalším uživatelům, stane se něco nešťastného, či naopak pokud hoax rozešlete dál, budete mít štěstí.\n\nInternet umožnil šíření městských legend, zároveň ale usnadňuje odhalení jejich pravé podstaty široké veřejnosti. Existuje mnoho webových stránek týkajících se dané problematiky, např. Snopes.com či specializovaná diskusní fóra. V USA vznikl pod hlavičkou The United States Department of Energy systém Hoaxbusters, jenž měl odhalovat hoaxy a fámy šířící se po internetu, dnes již nefunguje.\n\nO městských legendách rovněž vzniklo mnoho televizních programů, např. seriál \"Urban Legends\" z roku 2007, \"Věřte nevěřte\", nebo \"Bořiči mýtů\", které se většinou snaží fámu buď popřít, nebo najít její faktický základ.\n\nV českém prostředí se městským legendám věnuje trojdílná sbírka s názvem Černá sanitka folkloristy Petra Janečka a na motivy těchto knih natočila Česká televize patnáctidílný seriál a brněnské HaDivadlo uspořádalo sérii představení.\n\n"}
{"id": "351659", "url": "https://cs.wikipedia.org/wiki?curid=351659", "title": "Reciprocita", "text": "Reciprocita\n\nReciprocita (z lat. \"reciprocus\", vzájemný) znamená vzájemnost, vyrovnaný reciproční vztah podle zásady „jak ty mně, tak já tobě“.\n\nPrincip reciprocity čili vzájemnosti hraje v lidských společnostech významnou roli. Příjemce daru cítí povinnost dar oplatit, poškozený se cítí oprávněn k odvetě, v jednání i ve směně se lidé snaží zachovávat vyrovnané vztahy čili „účty“. \n\nV mezinárodních vztazích se pečlivě dodržuje požadavek reciprocity, například ve vzájemně přiznávaných výhodách, ale také sankcích. Tak pokud stát A vypoví jistý počet diplomatů státu B, bude téměř jistě následovat stejná reciproční odveta. V mezinárodním právu soukromém také platí, že se cizím občanům přiznává v zásadě stejné postavení, jako tuzemcům. Výjimkou jsou případy, kdy daný cizí stát reciprocitu nedodržuje.\n\nVýrazem reciprocity je i „zlaté pravidlo“ v etice:\nPrincip reciprocity v mezilidských vztazích naráží na dva problémy: \n\nReciproční či převrácená hodnota čísla \"x\" je \"1/x \"neboli\" x\".\n\nReciproký polynom je polynom, jehož první a poslední, druhý a předposlední atd. koeficienty se sobě rovnají.\n\nReciproká rovnice je rovnice, již tvoří reciproký polynom kladený roven nule.\n\nPrincip reciprocity v elektromagnetické teorii značí, že existuje časová symetrie mezi jevy. Například anténa vysílací a přijímací má pro oba směry stejné parametry pro elektromagnetické vlny. Pro magnatismus samotný však lze nalézt asymetrii.\n\n\n\n"}
{"id": "351664", "url": "https://cs.wikipedia.org/wiki?curid=351664", "title": "Seznam tyrolských panovníků", "text": "Seznam tyrolských panovníků\n\nTento seznam tyrolských panovníků zahrnuje hrabata, regenty a knížata Tyrolského hrabství. Hrabství vzniklo v 11. století a jako součást rakousko-uherské monarchie zaniklo společně s ním v roce 1918.\n\n\n\"Mladší tyrolská linie\" (vedlejší linie Habsburků)\n\n\"při Rakouském vévodství:\" (roku 1493 okněžněno: \"Okněžněné tyrolské hrabství\")\n\"Ferdinand II. Tyrolský a habsburští místodržitelé\"\n\"Starší tyrolská linie\" (vedlejší linie Habsburků)\n\nV rámci Rakouska a Rakouska-Uherska\n\n"}
{"id": "351665", "url": "https://cs.wikipedia.org/wiki?curid=351665", "title": "Gruzíni", "text": "Gruzíni\n\nGruzíni či Gruzínci ( ) jsou v širším smyslu obyvatelé Gruzie, v užším pak kavkazský národ hovořící gruzínštinou, jazykem kartvelské jazykové skupiny, který používá gruzínské písmo.\n\nNárod Gruzínů obývá především Gruzii, kde s 3,9 miliony příslušníků tvoří přibližně 84 % populace. Dále žije několik set tisíc Gruzínů ve východním Turecku, v Rusku a Íránu, desítky tisíc pak na Ukrajině, v USA a v zemích Evropské unie. Celkem se tedy populace Gruzínů pohybuje okolo 7 milionů. Většina Gruzínů se hlásí ke Gruzínské pravoslavné církvi.\n"}
{"id": "351668", "url": "https://cs.wikipedia.org/wiki?curid=351668", "title": "Házečka", "text": "Házečka\n\nHázečka je vodácký záchranný prostředek zjednodušující vyproštění osoby z nebezpečného místa ve vodě. Tvoří ji zhruba 15 metrů dlouhé lano zabalené do pytlíku, v některých případech je navíc vybavená okem a to i na obou koncích. V případě pádu osoby do vody, například na divoké vodě při vypadnutí z raftu nebo po převrácení kánoe ve vývařišti pod nebezpečným jezem, hodí záchrance zachraňovanému pytlík do vody a přitom drží konec odmotávajícího se lana. Zachraňovaného po zachycení může vytáhnout z vody na břeh nebo k raftu.\n\nSprávné použití házečky vyžaduje určitý trénink, pro začátečníka není jednoduché správně házečkou mířit, navíc v peřejích je lépe házet mírně před zachraňovaného a o něco dál od břehu, neboť v proudu lano plave pomaleji než člověk a zachraňující házečku přitahuje k sobě. Zachraňovaný by se měl chytit raději lana a ne pytlíku nebo oka, neboť lano se může dále odmotávat. Po zachycení v peřejích se doporučuje plavat na zádech a nohama po proudu, neboť jen takto zůstane hlava nad vodou. V některých případech lze házečkou vytáhnout i posádkou opuštěný raft z vývařiště pod jezem.\n\nHázečka je spolu s plovací vestou a přilbou oblíbený bezpečnostní prostředek při jízdě na divoké vodě, neboť je lehká a v zabaleném stavu i malá a v řadě případů je její použití jedinou možností záchrany vodáka.\n\n"}
{"id": "351672", "url": "https://cs.wikipedia.org/wiki?curid=351672", "title": "Menzel", "text": "Menzel\n\nPříjmení Menzel nebo Menzl nosí více různých osobností:\n\n\n\n"}
{"id": "351675", "url": "https://cs.wikipedia.org/wiki?curid=351675", "title": "London Calling (skladba)", "text": "London Calling (skladba)\n\nLondon Calling je skladba anglické punkové skupiny The Clash. Nachází se jako první v tracklistu stejnojmenného alba \"London Calling\". Je to politicky nabitá píseň s reggae baskytarou a punkovou kytarou a zpěvem.\n\nText napsal Joe Strummer a Mick Jones. Název naráží na identifikaci: „This is London calling“, kterou používala BBC během druhé světové války, často při vysílání do okupovaných zemí.\n\nText poukazuje i na nukleární havárii (anglicky \"a nuclear error\") v elektrárně Three Mile Island, která nastala v roce 1979. Verš London „is drowning / And I live by the river“ („Londýn se potápí/ bydlím blízko řeky“) vychází z toho, že až záplavy na řece Temži, když byla pod vodou většina centra Londýna, vedly k výstavbě bariér proti povodním. V této písni se také zpívá o zoufalé situaci kapely v roce 1979, bojující s velkými dluhy, bez manažerů a s obavami hledící do budoucnosti poté, co v roce 1977 v Anglii poklesla obliba punk rockových kapel.\n\n"}
{"id": "351676", "url": "https://cs.wikipedia.org/wiki?curid=351676", "title": "San Lorenzo in Lucina", "text": "San Lorenzo in Lucina\n\nBazilika San Lorenzo in Lucina je katolický kostel v Římě, v městské části (rione) Colonna, na náměstí \"San Lorenzo in Lucina\", asi 150 m severně od italského parlamentu. Byl založen ve 4. století a zasvěcen sv. Vavřinci. \"Lucina\" je jméno ženy, která vlastnila dům stojící na místě dnešního kostela.\n\nPodle archeologického průzkumu z roku 1990 zde počátkem našeho letopočtu bylo zřízeno Solarium Augusti se slunečními hodinami Horologium Augusti, jejichž gnómon se dochoval v sakristii kostela. Podle jména křesťanské majitelky soukromého římského domu se celé místo nazývá Lucina. Papež Marcel I. se zde skrýval před Maxentiem a papež Damasus I. byl zde roku 366 zvolen. Kostel byl znám jako \"Titulus Lucinae\" a tak se o něm roku 499 zmiňuje i papež Symmachus.\n\nDo 5. století je datován vznik procesí, které se koná 25. dubna, a začíná u San Lorenzo in Lucina, pokračuje přes kostel sv. Valentina, Milvijský most a končí ve Svatopetrské bazilice.\n\nRaně křesťanská trojlodní sloupová bazilika se dochovala jen ve fragmentech zdiva a krypty, byla zbořena za vpádu barbarů roku 1084. Do podoby románské stavby se sloupovým portikem a lvím portálem byla roku 1112 přestavěna na pokyn papeže Paschalise II.. Roku 1605 papež Pavel V. kostel povýšil na \"Basiliku minor\", a tím ji zařadil do okruhu poutních kostelů. Klenby a interiér byl kompletně renovovány Fanzagem roku 1650, kdy byly také boční lodi přestavěny na barokní kaple.\n\nHlavní oltář: architektonickou kulisu navrhl Carlo Rainaldi. Vynikající oltářní obraz \"Ukřižování\" zobrazuje Krista trpícího a osamělého v noční krajině, v okamžiku obrácení hlavy k Bohu se slovy \"Proč jsi mne opustil?\"; namaloval jej Guido Reni v letech 1638 - 1639, předloha byla mnoha malíři napodobována a existuje také v barvotiskových kopiích.\nPod hlavním oltářem je vložena relikvie - rošt, na kterém byl sv. Vavřinec umučen.\n\nV chóru visí obraz \"Panna a svatí\" od Placida Costanziho.\n\nPrvní kaple vpravo je zasvěcena titulárnímu světci tohoto kostela, sv. Vavřinci, jáhnovi a římskému provomučedníkovi, pro jehož hrob, vyzvednutý z římských katakomb na Via Apia, byla vystavěna bazilika San Lorenzo fuori la mura.\n\nDruhá kaple napravo, navržená Rainaldim, byla vyzdobena Janem Mielem. Roku 1665 zde byl pohřben francouzský malíř Nicolas Poussin, náhrobek z bílého mramoru daroval spisovatel a diplomat Chateaubriand roku 1830, umělcovu bustu vytvořil Paul Lemoyne a reliéf Louis Desprez.\n\nČtvrtá kaple od vchodu je pohřební kaple rodiny Fonseca. Interiér navrhl Gian Lorenzo Bernini, který také nad hrobkou zhotovil portrétní polofiguru lékaře \"Gabriele Fonsecy\". Je zde také oltářní obraz \"Nanebevzetí\", kopie podle Guida Reniho, dokončená Giacintem Gimignanim.\n\nPátá kaple napravo je zasvěcena svaté Hyacintě Marescotti a vyzdobena obrazy \"Smrt sv. Hyacinty Marescotti\" od Marca Benefiala a \"Život sv. Františka\" (1624) od Simona Voueta.\n\nV dalších kaplích jsou díla Turchiho, Saraceniho a Sardiho.\nDruhá kaple vlevo od vchodu je od roku 1737 zasvěcena sv. Janu Nepomuckému. Roku 1742 zde byla z iniciativy saského kurfiřta a polského krále Augusta Velikého ustavena Konfraternita Laiků Dobré pověsti, bratrstvo vyznavačů sv. Jana Nepomuckého. Sochu sv. Jana Nepomuckého v životní velikosti vytesal Berniniho žák Giovanni Altobelli. Oltářní obraz Panny Marie se sv. Janem Nepomuckým a Archandělem Michaelem namaloval Placido Costanzi (nyní je přemístěn za hlavní oltář). Kapli dal v 19. století obnovit Mons. Karl Jänig, obrazy ze života sv. Jana Nepomuckého tehdy namaloval Emil Holárek. Roku 1992 byly do kouta kaple instalována bronzová busta skladatele Josefa Myslivečka, jejímž autorem je sochař Vladimír Oppl. V r. 2016 se busta nacházela ve čtvrté kapli nalevo,v kapli sv. Josefa.\n\nNa pátém pilíři vpravo od vchodu byla roku 1992 vsazena bílá mramorová deska s českým a italským textem, pamětní deska českého skladatele Josefa Myslivečka(1737 - 1781), působícího v Itálii, a zvaného zde \"Il divino Boemo\", kterého zde dal pohřbít jeho žák Angličan Barry. Vlastní hrob a epitaf jsou v kryptě, byly dlouho nezvěstné a objevil je teprve archeologický průzkum z roku 1990. Krypta však není přístupná veřejnosti.\n\n"}
{"id": "351678", "url": "https://cs.wikipedia.org/wiki?curid=351678", "title": "Sklíčidlo", "text": "Sklíčidlo\n\nSklíčidlo je upínací součást soustruhů či vrtaček.\n\nSlouží k upnutí pracovního nástroje (stejně jako třeba Morseho kužel, ISO kužel, SDS), či v případě soustruhu i obrobku.\n\nSklíčidla bývají tříčelisťová, ale u soustruhů bývají dvou či vícečelisťová. K rozvírání a svírání čelistí slouží obvykle klička (klíč). U novějších vrtaček a akumulátorových šroubováků bývají použita sklíčidla bezklíčová (bezkličková), některá z nich jsou vybavena aretací (zámkem) proti povolení.\n\n"}
{"id": "351679", "url": "https://cs.wikipedia.org/wiki?curid=351679", "title": "Milan Peťovský", "text": "Milan Peťovský\n\nMgr. Milan Peťovský (11. ledna 1931, v Motešicích, Československo – 19. září 2000, v Modře, Slovensko), slovenský kameraman a filmový režisér, jeden z průkopníků slovenského animovaného filmu.\n\nStudoval fotografii na ŠUP v Bratislavě a trikovou a televizní techniku na FAMU v Praze. Zpočátku se věnoval trikové kameře, později tvorbě animovaných filmů. Za své práce získal vícero mezinárodních ocenění. Působil i jako pedagog na Střední škole uměleckého průmyslu a na Vysoké škole výtvarných umění v Bratislavě. Byl členem Asociace Slovenských kameramanů a členem Svazu slovenských dramatických umělců.\n\n"}
{"id": "351687", "url": "https://cs.wikipedia.org/wiki?curid=351687", "title": "Marián Geišberg", "text": "Marián Geišberg\n\nMarián Geišberg (23. prosince 1953 Piešťany – 10. listopadu 2018 Bratislava) byl slovenský herec, písničkář, spisovatel a humorista, bratr herečky Jany Oľhové.\n\nVyrůstal v Myjavě. Vystudoval herectví na VŠMU v Bratislavě, absolvoval v roce 1979. Později působil v Divadle Jonáše Záborského v Prešově (1979–1984), poté v Divadle SNP v Martině a od roku 1988 v Trnavském divadle. \n\nOd roku 1992 byl členem Činohry SND. Od začátku své divadelní kariéry hrával charakterní úlohy v dramaticky vypjatých situacích. Bratislavští diváci jej znali také jako hosta Divadla a.ha. Kromě toho také účinkoval v několika filmech a ve vícero televizních inscenacích.\n\nByl znám také jako folkový písničkář – autor i interpret. Kromě CD \"Nápoky\" a \"Neladí, nevadí\" mu vyšly sbírky \npovídek \"Ono ma to poje\" a \"Prejsť prahom a zavrieť dvere\". \n\nÚčinkoval také jako glosátor v humoristickém \"7edem s r.o.\", dokud tento pořad TV Markíza nezrušila. Účinkoval v pořadu \"Sedem\" na TV JOJ.\n\nByl ženatý, měl dva syny: Martina a Marka, který je také herec. S rodinou žil ve Vlčkovcích u Trnavy.\n\n\n\n"}
{"id": "351693", "url": "https://cs.wikipedia.org/wiki?curid=351693", "title": "Brestská pevnost", "text": "Brestská pevnost\n\nPevnost Brest ( , ) je unikátní systém pevnostních objektů, které se nacházejí ve městě Brest v západním Bělorusku, 4 forty (I, K, L a O) leží v sousedním Polsku. \n\nPevnost byla postavena na místě někdejšího středověkého osídlení, existujícího na ostrovech na soutoku řek Bug a Muchawiec a měla sloužit k ochraně západních hranic Ruské říše. Projekt navrhl ruský vojenský inženýr Dolovan v roce 1799 a rozpracovali ho inženýři Opermann, Maleckij a Feldmann, kteří navrhli čtyři obranné zóny. Plán byl schválen roku 1830. Centrální zóna Citadela byla vybudována na místě starého obchodního centra města a následně se rozrostla až k rameni řeky Muchiawec. Jižní, volyňské opevnění vzniklo na místě brestského hradu, zbořeného v průběhu stavby. Severní opevnění vyrostlo na místě Kobrinského obvodu města Brest, kde se předtím nacházely veřejné budovy i soukromá zástavba. Západní terespolské opevnění vzniklo při západním rameni řeky Bug. Vnější obrannou linii tvořily desetimetrové valy a náspy s cihlovými kasematami, kryjícími přístupy ke kanálům a mostům. \n\nZákladní kámen byl položen 1. června 1836 a v roce 1842 se pevnost stala bojeschopnou. Celková plocha pevnosti činí 4 km², délka obranných valů 6,2 km. Nejlépe chráněnou část – Citadelu – tvoří dvoupodlažní kasárna, dlouhá asi 2 km. Její valy jsou zhruba 2 metry silné a 500 kasemat mohlo poskytnout útočiště až 12 tisícům vojáků se zásobami a municí.\n\nZa první světové války byla pevnost v roce 1915 evakuována a některá obranná zařízení byla zničena. V roce 1918 se stal Bílý palác pevnosti místem podepsání brestlitevské mírové smlouvy. V důsledku této smlouvy a v důsledku sovětsko-polské války připadla pevnost v roce 1921 Polsku.\n\nV září 1939 byla pevnost dobyta Němci, přičemž byla poškozena Citadela i Bílý palác. Když v důsledku paktu Ribbentrop-Molotov došlo k ustavení nové hranice na řece Bug, připadla hlavní část pevnosti ležící na východním břehu této řeky Sovětskému svazu. Opevnění na západním břehu Bugu ovládali Němci, kteří i z tohoto místa přepadli 22. června 1941 centrální pevnost. Obrana pevnosti Brest se tak stala jednou z prvních významných bojových střetnutí Velké vlastenecké války. V roce 1965 obdržel Brest titul Město-hrdina a v roce 1971 byla pevnost přeměněna na památník. \n\nO obraně pevnosti v prvních dnech velké vlastenecké války v červnu a červenci roku 1941 pojednává československo-sovětský snímek \"Boj o Moskvu - Agrese\" z roku 1985 a dále rusko-běloruský film \"Brestská pevnost\" z roku 2010.\n\n"}
{"id": "351694", "url": "https://cs.wikipedia.org/wiki?curid=351694", "title": "Rousovice", "text": "Rousovice\n\nRousovice je městská čtvrť v Mělníku východně od cukrovaru a jižně od železniční trati Mělník – Všetaty. Do roku 1923 byly Rousovice samostatnou obcí, dnes jsou součástí města Mělníka, statisticky evidovanou jako základní sídelní jednotka.\n\nOttova encyklopedie o Rousovicích psala: „K obci náleží několik vinic: Golčovka, Lis Mečířský, Nový a Valštejnský, Hadík, kde je převoz přes Malé Labe na Úpor“.\n\nNa území Rousovic i původního Mělníka byl donedávna funkční cukrovar, v Rousovicích bývala i cihelna.\n\nDopravní páteří Rousovic je Mladoboleslavská ulice ( po níž vede silnice I/16). Ulice \"Mladoboleslavská\" se kdysi jmenovala \"Vinohradská\", tento název byl ale později vzhledem k omezování rozloh vinic a pokračující zástavbou podél sinice užit na jiné ulici.\n\nNa jih odbočuje v Rousovicích silnice I/6 z Mělníka do Prahy. Ta je přes Rousovice rozdělena do dvou jednosměrných ulic: Cukrovarská ulice pro směr do Prahy, Italská a Polská pro směr z Prahy do Mělníka, blíže k Praze jsou pak oba směry vedeny souběžně s Labem po ulici Pražské.\n\nMost Mladoboleslavské ulice (silnice I/16) přes Okružní ulici je jediným kamenným mostem na Mělníce. Je z pískovce, v 80. letech 20. století byl pokryt cementovou směsí. Na ulici \"Mladoboleslavská\" kde přes něj bez povšimnutí přejíždí tisíce aut včetně nadměrných nákladů. Most není uveden seznamu památek.\n\nStranou od rušného dění je bývalá náves, kde je pomníček. Krom toho se u místního železářství na ulici \"Mladoboleslavská\" nachází zbytek kříže, z nějž zbyl jen kamenný podstavec. Kovové části byly již poněkolikáté ukradeny. Dále se zde nachází nyní již nefunkční mlýn na vodní pohon.\n\n\n"}
{"id": "351696", "url": "https://cs.wikipedia.org/wiki?curid=351696", "title": "Blata (Mělník)", "text": "Blata (Mělník)\n\nBlata jsou základní sídelní jednotka města Mělník. Nachází se zde vlakové nádraží a prochází tudy silnice I/9.\n\nNázev je odvozen od místních podmínek, o které se přičinil potok Pšovka. Celá lokalita je charakteristická vysokou hladinou spodní vody a málo únosným podložím. Při budování železnice byla trať v těchto místech budována na mohutných násypech, aby původní podloží (bažiny) uneslo provoz. Ještě v 16. století, v těsném sousedství, stávala osada Podblatí, která připadla v roce 1542 k městu Mělník a později zcela zanikla.\n"}
{"id": "351698", "url": "https://cs.wikipedia.org/wiki?curid=351698", "title": "Cukrovar", "text": "Cukrovar\n\nCukrovar je továrna vyrábějící cukr. V Česku a v dalších státech Evropy se cukr vyrábí z cukrové řepy, jinde pak z cukrové třtiny či jiných plodin.\n\nVe 2. polovině 19. století dosáhl počet současně pracujících cukrovarů na území Čech, Moravy a Slezska 214, od té doby klesá.\n\n\nNa Moravě byl roku 1749 otevřen první cukrovar v Kvasicích. Mezi nejznámější patřil cukrovar v Židlochovicích, kde byla vynalezena difuze (z jeho budovy je dnes posilovna a tělocvična). \n\nOd roku 2009 je počet funkčních cukrovarů ustálen na sedmi. Největším výrobcem je společnost Tereos TTD, a.s., která provozuje cukrovary v Dobrovici a v Českém Meziříčí. Výroba v největším cukrovaru v Dobrovici se datuje od roku 1831.\n\n\n\n"}
{"id": "351701", "url": "https://cs.wikipedia.org/wiki?curid=351701", "title": "Obrana Brestské pevnosti (1941)", "text": "Obrana Brestské pevnosti (1941)\n\nObrana Brestské pevnosti se uskutečnila od prvních výstřelů Operace Barbarossa 22. června do 30. června 1941, přičemž drobné boje a přestřelky trvaly až do konce července 1941. Stala se symbolem sovětského odporu během prvních dnů Velké vlastenecké války. V roce 1965 pevnost obdržela čestný titul \"Pevnost-hrdina\".\n\nBrestská pevnost byla postavena v 19. století jako důležitý obranný bod Ruského impéria. Po sovětsko-polské válce se stala součástí Polska. V roce 1939 v důsledku paktu Ribbentrop-Molotov došlo k ustavení nové hranice na řece Bug, přičemž hlavní pevnost, která ležela na východním břehu této řeky, připadla Sovětskému svazu, zatímco předsunutá opevnění na západním břehu Bugu ovládali Němci. Ti proto při plánu na útok počítali s tím, že pevnost Brest padne v průběhu 12 hodin a nebude blokovat přístup německých vojsk dále na východ. V době zahájení německého útoku se v pevnosti nacházelo zhruba 3 500 obránců (celkový počet činil 8.000) a 300 jejich rodinných příslušníků.\n\n22. června 1941 ve 3.15 zahájilo německé dělostřelectvo mohutnou dělostřeleckou přípravu, což nepřipravené obránce velmi překvapilo. Půl hodiny poté zahájila 45. pěší divize Wehrmachtu pod vedením Fritze Schliepera útok na pevnost. Němcům se podařilo odstranit nálože pod mostem, vedoucím přes řeku Bug a jejich vojska tak mohla postupovat k jádru pevnosti. Byl uskutečněn i obojživelný útok německých vojsk přes řeku. V řadách sovětských vojáků propukl chaos, avšak velitelům se nakonec podařilo zorganizovat odpor a provést protiútok, při němž byl německý postup zastaven. Němci přišli o výhodu momentu překvapení a museli se uchýlit k obléhání.\n\n22. června v 17.00 hodin Němci přivezli dva propagandistické vozy s tlampači, pomocí kterých dali obráncům devadesátiminutovou lhůtu na kapitulaci. Jelikož došlo ke zničení vodárenské věže a obránci přišli o zdroj pitné vody, začali se první rudoarmějci vzdávat. Němci však začali zacházet s přítomnými ženami a dětmi osazenstva pevnosti, jako by to byli vojáci. Byli odvlečeni do zajetí, někteří z nich dokonce zastřeleni.\n\n24. června sice velitelství 45. německé pěší divize hlásilo, že se pevnost podařilo ovládnout, ovšem ve skutečnosti se ale jednalo pouze o chlácholení Adolfa Hitlera, který se pozastavoval nad tím, že boje v Brestu nejsou u konce. Němcům se podařilo dobýt některé opěrné body, avšak sovětský odpor na různých místech pevnosti dál pokračoval; Němci nasadili tanky, slzný plyn a plamenomety, ovšem odpor neustával.\n\n26. června instalovali na Severním ostrově mohutnou nálož a po obrovské explozi se vzdalo 450 otřesených obránců pevnosti. Na břehu řeky byly umístěny světlomety, které měly sovětským vojákům zabránit v pronikání k řece pro vodu, které byl na rozdíl od potravin velký nedostatek. 27. června Němci nasadili do obléhání těžké dělostřelectvo ráže 540 a 600 mm, byly rovněž používány těžké bombardéry s 500 kg a 1 800 kg pumami. Východní pevnost, ve které byl odpor největší, se vzdala až v samotném závěru června. Jeho velitel major Ivan Zubachov byl odvlečen do koncentračního tábora, kde později zemřel, politický komisař Jefim Fomin byl z \"titulu\" politruka a Žida zastřelen.\n\nI když se sovětsko-německá fronta nacházela v závěru června už 300 km východně, někteří obránci dále pokračovali v činnosti. Po dvou týdnech tvrdých bojů a bombardování byla zajata většina obránců pevnosti. Dne 8. července velení 45. divize hlásilo do ústředí, že došlo k úplnému ustání bojů v pevnosti. To však nebylo zcela pravdivé, protože i nadále se útrobách pevnosti nacházely zbytky obránců. O tom svědčí i nápisy na stěnách pevnosti, např. \"\"Zemřeme, ale pevnost neopustíme\"\" či \"\"Umírám, ale nevzdám se. Sbohem. 20. 7. 1941.\"\" Mezi nejznámější obránce patřil major Pjotr Gavrilov, který od 22. června do 23. července 1941 vedl obranu Západního opevnění Brestské pevnosti. Dokázal pod svým velením sjednotit všechny vojáky a velitele jednotek, co zůstali naživu a uzavřel nejvíc zranitelná místa proražená nepřítelem.\n\n23. července utrpěl od dělostřeleckého tříštivého náboje těžké zranění a v bezvědomí byl zajat. Léta války strávil v německých koncentračních táborech Hammelburg a Ravensbrück, kde zkusil všechny hrůzy zajetí. Válku však přežil.\n\nOjedinělé přestřelky probíhaly do konce července, některé zdroje mluví i o střetnutích ještě v srpnu. Brestská pevnost však byla s konečnou platností dobyta a nevázala v boji německé jednotky. Zarputilost a statečnost obránců ocenil i protivník. Jestliže 45. pěší divize ztratila v roce 1940 v celém francouzském tažení 462 mužů, pak při dobývání Brestské pevnosti jich za pouhý týden padlo 482, dalších 30 důstojníků a 1000 mužů bylo raněno.\n\nZa Stalinovy éry se nesmělo o bojích v pevnosti mluvit z toho důvodu, že všichni, kteří se vzdali, byli pro Stalina zbabělci a zrádci. Situace se změnila až po jeho smrti, kdy sovětský historik Sergej Smirnov napsal knihu o pevnosti a zajímal se o osud těch, kteří přežili. Pevnost a jeho obránci byli poté rehabilitováni. 8. května 1965 Brest obdržel čestný titul \"pevnost-hrdina\" a v roce 1971 byla pevnost otevřena jako památník.\n\nV roce 2010 byl o tomto boji natočen rusko-běloruský válečný film \"Brestská pevnost\", režii snímku provedl Alexandr Kott.\n\n"}
{"id": "351706", "url": "https://cs.wikipedia.org/wiki?curid=351706", "title": "Bakala", "text": "Bakala\n\nBakala je české příjmení těchto osob:\n"}
{"id": "351711", "url": "https://cs.wikipedia.org/wiki?curid=351711", "title": "Severozápad", "text": "Severozápad\n\nSeverozápad (zkratka SZ nebo anglicky NW) je jeden z vedlejších směrů na kompasu. Leží mezi severem a západem, tj. odpovídá azimutu 315°. Na opačné straně je jihovýchod.\n\nZápadoseverozápad (zkratka ZSZ nebo anglicky WNW) je dalším z vedlejších směrů na kompasu. Leží mezi severozápadem a západem, tj. odpovídá azimutu 292,5°. Na opačné straně je východojihovýchod.\n\nSeveroseverozápad (zkratka SSZ nebo anglicky NNW) je dalším z vedlejších směrů na kompasu. Leží mezi severozápadem a severem, tj. odpovídá azimutu 337,5°. Na opačné straně je jihojihovýchod.\n\n"}
{"id": "351714", "url": "https://cs.wikipedia.org/wiki?curid=351714", "title": "František Švantner", "text": "František Švantner\n\nFrantišek Švantner (pseudonymy Fraňo Bystran, Bystran; 29. ledna 1912, Bystrá, Uhersko – 13. října 1950 Praha, Československo) byl slovenský spisovatel – prozaik.\n\nFrantišek Švantner se narodil v rodině dělníka. Vzdělání získal ve svém rodišti, později v Podbrezové a na učitelském ústavu v Banské Bystrici. Po ukončení vzdělání pracoval jako učitel ve vícero slovenských městech (Mýto pod Ďumbierom, Podbrezová, Nová Baňa, Hronský Beňadik), až nakonec krátce působil jako ředitel školy v Hronově. Pracoval také v místních organizacích Matice slovenské, kde byl činný v oblasti osvěty. Stal se členem Literárního odboru Umělecké besedy slovenské, vedoucím Tvořivého filmového kolektivu a také osvětovým inspektorem. Zemřel na mozkový nádor v nemocnici v Praze.\n\nPsát začal již v době svých studií na učitelském ústavu, kdy publikoval svoji první povídku v časopisu Svojeť. Ve své tvorbě čerpal hlavně z archaických mýtů a lidových balad. Velký vliv na jeho tvorbu měli Émile Zola, Victor Hugo, Charles Ferdinand Ramuz, Fjodor Michajlovič Dostojevskij, ze slovenských autorů to byli hlavně Margita Figuli, Ľudo Ondrejov či Dobroslav Chrobák, nicméně studoval i dílo E. A. Poa. Ve svých dílech oslavuje přírodu a přírodní život, využívá naturalistické a lyrické prostředky, využívá prvky iracionality a fantastiky,\njakož i senzualismu a erotiky. Především zkoumá hranici mezi životem a smrtí. Vykresluje také psychologické, sociální a dobové motivace jednání svých postav a dějů.\n\n\n\n"}
{"id": "351715", "url": "https://cs.wikipedia.org/wiki?curid=351715", "title": "Mlazice", "text": "Mlazice\n\nMlazice jsou jednou ze základních sídelních jednotek Mělníku. Stojí zde železniční zastávka na trati Mělník-Litoměřice. Dále je zde areál loděnic a přístavu. Nachází se zde vinařská a vinohradnická firma, jejímž majitelem je vnuk Viléma Krause.\n\nV minulosti se zde těžil – stejně jako i v navazujících Vehlovicích – pískovcový materiál dále je zde uváděn dle Ottovy encyklopedie mlýn, cihelna, košikářství.\n\nSídlila zde firma Liberta, vyrábějící kočárky.\n"}
{"id": "351717", "url": "https://cs.wikipedia.org/wiki?curid=351717", "title": "Fortaleza do Pico", "text": "Fortaleza do Pico\n\nForte de São João Baptista známá jako Fortaleza do Pico (přibližně: pevnůstka na kopci) se nachází ve funchalské čtvrti São Pedro na ostrově Madeira. Ostatní funchalské pevnosti jsou na pobřeží.\nPevnost byla vybudována na počátku XVII. století (asi kolem 1606) jako integrální součást obranného systému města Funchal proti častým útokům korzárů a pirátů.\n\nVe XX. století se do jejích prostor nastěhovala poštovní radiotelegrafní společnost, kterou později vystřídala námořní radiotelegrafní stanice. Kvůli nespočtu antén jí obyvatelé začali přezdívat \"Pico Rádio\".\nOd roku 1943 je zařazena do seznamu národních památek. V současné době pevnost patří portugalskému námořnictvu. Část je denně přístupná veřejnosti, včetně místnosti s výstavkou o historii pevnosti.\n\n"}
{"id": "351720", "url": "https://cs.wikipedia.org/wiki?curid=351720", "title": "Moloko", "text": "Moloko\n\nMoloko bylo anglicko-irské hudební duo hrající elektronickou hudbu s prvky trip hopu. Duo se skládalo z Róisín Murphyové a Marka Brydona.\n\nPrvní dvě alba byla ve stylu taneční undergroundové scény, v roce 2000 se s deskou \"Things to Make and Do\" posunuli více do mainstreamu, což podtrhl i úspěšný singl „The Time Is Now“. V roce 2001 Róisín a Mark ukončili svůj dlouholetý vztah, ale poté ještě vydali studiovou desku \"Statues\" a koncertní nahrávku \"11,000 Clicks\" pořízenou z londýnské Brixton Academy. V současnosti se oba věnují svým sólovým projektům, občas společně koncertují.\n\n\n\n\n"}
{"id": "351725", "url": "https://cs.wikipedia.org/wiki?curid=351725", "title": "Obrana Brestské pevnosti", "text": "Obrana Brestské pevnosti\n\nObrana Brestské pevnosti probíhala v dějinách několikrát:\n\n"}
{"id": "351728", "url": "https://cs.wikipedia.org/wiki?curid=351728", "title": "Paul Amman", "text": "Paul Amman\n\nPaul Ammann (31. srpna 1634 Vratislav – 4. února 1691 Lipsko) byl německý lékař a botanik.\n\nAmmann nejprve studoval medicínu na univerzitě v Lipsku, poté podnikl cesty do Nizozemska a Anglie. Po návratu roku 1672 promoval na doktora. Roku 1674 se stal profesorem botaniky a roku 1682 fyziologie.\n\nAmmann byl ředitelem lipské univerzitní botanické zahrady, která byla tehdy považována za nejkrásnější botanickou zahradu v Německu.\n\nWilliam Houstoun po něm pojmenoval rostlinný druh \"Ammannia\" z čeledi Lythraceae. Carl von Linné později toto jméno převzal.\n\n"}
{"id": "351738", "url": "https://cs.wikipedia.org/wiki?curid=351738", "title": "Iláhábád", "text": "Iláhábád\n\nIláhábád (Ilāhābād) (hindsky: इलाहाबाद; urdsky: الہ آباد, anglicky: Allahabad), v minulosti Prajága (v písmu dévanágarí: प्रयाग), od října 2018 Prajágradž (प्रयागराज, anglicky Prayagraj), je město v indickém státě Uttarpradéš. Nachází se na soutoku řek Jamuny a Gangy s mytologickou Sarasvatí. \nK roku 2001 mělo 1 015 348 obyvatel., v roce 2008 mělo 1 215 348 obyvatel podle sčítání lidu mělo v roce 2011 1 216 719 obyvatel.\n\nHistorie města sahá hluboko do starověku. V tomto období bylo důležitým buddhistickým centrem starověké Indie, jak dokládají nápisy na Ašókových sloupech.\nDodnes je město též důležitým centrem a poutním místem hinduismu. Každých 12 let se zde koná hinduistická pouť Kumbh mélá. Nejbližší Mahá Kumbh Mélá se zde bude konat od 27. ledna do 25. února 2013.\n\n"}
{"id": "351746", "url": "https://cs.wikipedia.org/wiki?curid=351746", "title": "Dědičné habsburské země", "text": "Dědičné habsburské země\n\nDědičné habsburské země () je pojem označující oblasti, v nichž v podobě personální unie dědičně vládli rakouští Habsburkové (do roku 1918). Obsah tohoto pojmu se v průběhu času měnil, slouží však k odlišení od dalších zemí Svaté říše římské – v níž Habsburkové od roku 1273 často a od roku 1438 téměř nepřetržitě jako římští králové či císaři vládli, byť pokaždé museli být zvoleni sborem kurfiřtů – a také od celku zemí Koruny svatoštěpánské (tj. Uherského království a dalších zemí), kterým též Habsburkové vládli, ale jednak se při nástupu na uherský trůn museli rovněž podrobovat volbě a jednak Uhry nespadaly do rámce Svaté říše římské. \n\nPro území připojená pod dědičnou habsburskou vládu až v dobách po třicetileté válce (například Halič, Bukovina, Dalmácie, Solnohradsko, Benátsko-Lombardsko) se již pojem „dědičné země“ nepoužívá.\n\n„Dědičné země“ byly od roku 1526 složeny ze dvou velkých celků, zemí rakouských a zemí českých. Až do tereziánských správních reforem v polovině 18. století však nebyly spolu tyto celky propojeny; rakouské země navíc neměly ani tu úroveň integrace jako země České koruny a byly až do roku 1619 dále děleny na dva podcelky s oddělenými habsburskými panovnickými liniemi: vlastní Rakouské arcivévodství (složené z Rakous nad Enží a pod Enží) pod albertinskou linií a Vnitřní Rakousy pod linií leopoldinskou. Postupně však české i rakouské země byly sjednocovány na vyšší úroveň než pouhou personální unii a z politicko-správního hlediska si byly stále více podobné. Také je jako jeden celek císař František I. přihlásil do Německého spolku (1815–66). Po jeho přeměně v Německo a omezení habsburské vlády výhradně na neněmecké země (tzv. maloněmecká koncepce), tvořily „dědičné země“ hlavní část Cislajtánie v rámci Rakousko-Uherska.\n\nDo nich nejsou počítány Přední Rakousy, původní rodové habsburské državy v jihoněmeckém Švábsku (včetně části dnešního Švýcarska), kterým až do roku 1665 vládla boční větev leopoldinské linie. Habsburkové tyto oblasti postupně ztráceli a nakonec se jich úplně na Vídeňském kongresu (1815) vzdali.\n\nČeský trůn drželi Habsburkové už od roku 1526, ale teprve porážka stavovského povstání (1620) jim otevřela cestu k prosazení dědičnosti de iure – což bylo formálně potvrzeno Obnoveným zřízením zemským (1627/28). Státoprávní soudržnost českých zemí byla postupem času habsburskou centralizační politikou záměrně oslabována, zejména správní reformou z roku 1749, takže zbylé české země spolu už moc nesouvisely.\n\n\n"}
{"id": "351747", "url": "https://cs.wikipedia.org/wiki?curid=351747", "title": "Motorová jednotka SVT 137 155", "text": "Motorová jednotka SVT 137 155\n\nMotorová jednotka 137 155, známá též pod názvem Kruckenberg-Schnelltriebwagen (Kruckenbergův rychlý motorový vůz) nechaly v roce 1938 postavit Německé říšské dráhy (Deutsche Reichsbahn) pro zkušební účely podle návrhu Franze Kruckenberga - konstruktéra legendárního kolejového zeppelina, lehkého vozidla s vrtulovým pohonem. Jednotka se vyznačovala pokrokovou koncepcí a designem. Tehdejšími zvláštnostmi byly lehká stavba, vzduchové vypružení a hydrodynamický přenos výkonu s vodou jako přenosovým médiem.\n\nPři zkušební jízdě 28. června 1938 z Hamburku do Berlína došlo k horkému běhu nápravového ložiska, což mělo za následek lom nápravy. Oprava trvala celý rok. 23. června 1939 dosáhla jednotka při zkušební jízdě na stejné trati rekordní rychlosti 215 km/h. O dva dny později došlo k dalšímu poškození nápravy. Jednotka byla odstavena a více nevyjela.\n\nPo roce 1945 se nacházela v sovětské okupační zóně. Zde byla také v roce 1958 vyřazena a v roce 1967 v Raw Wittenberge sešrotována. Jeden hnací podvozek s původním hydrodynamickým měničem byl péčí Dopravního muzea v Drážďanech zachován. Do konce 80. let se nacházel na volném prostranství v drážďanské průmyslové zóně, od roku 1997 je vystaven spolu s motorem původního typu a s naznačeným čelem jednotky v drážďanském dopravním muzeu.\n\nKoncept jednotky s motory a hydrodynamickými měniči v krajních podvozcích, aerodynamicky tvarovaným čelem a vyvýšeným stanovištěm použily DB u řady VT 11.5 a DR u řady VT 18.16.\n"}
{"id": "351749", "url": "https://cs.wikipedia.org/wiki?curid=351749", "title": "Han Mac Tu", "text": "Han Mac Tu\n\nHàn Mặc Tử (vlastním jménem Nguyễn Trọng Trí, užíval také pseudonymy Lệ Thanh a Phong Trần, 22. září 1912 – 11. listopadu 1940) byl vietnamský básník, jeden ze zakladatelů moderní vietnamské romantické poezie.\n\nNarodil se v Dong Hoi v chudé rodině, jeho otec zemřel velmi brzy po jeho narození. Již v mládí jevil poetický talent. Byl ovlivněn vietnamským nacionalismem. Zemřel ve velmi mladém věku osmadvaceti let v důsledku lepry.\n\nJeho básně jsou stále známé a oblíbené, jsou pokládány za vzor vietnamské romantické poezie. Patří ke škole \"điên\" (šílenství), jsou založeny na temných představách nekonečného utrpení. Tematika jeho básní je převážně milostná. Mnoho z jeho básní bylo zhudebněno, některé se učí na školách.\n\n"}
{"id": "351754", "url": "https://cs.wikipedia.org/wiki?curid=351754", "title": "Pasadena (rozcestník)", "text": "Pasadena (rozcestník)\n\nPasadena je název více měst v USA:\n\n\nV Kanadě:\n\nV Austrálii:\n"}
{"id": "351755", "url": "https://cs.wikipedia.org/wiki?curid=351755", "title": "SK Votice", "text": "SK Votice\n\nSK Votice je fotbalový klub ve středočeských Voticích, který v sezóně 2015/16 působí v I.A třídě Středočeského kraje.\nZatím nejvyšší odehranou soutěží v historii votického fotbalu je divizní soutěž Divize A, kterou hrál v letech 2006-2012.\n\nPočátek historie votické kopané sahá do roku 1920, kdy se v rámci tehdejší tělocvičné jednoty, existující již od roku 1892, ustavil fotbalový klub SK Votice.\n\nV roce 1954 došlo k přejmenování na TJ Blaník Votice a v roce 1955 se hrál poprvé ve Voticích krajský přebor. Od roku 1962 na dlouhá léta převzal nad fotbalem patronát votický závod Tesla a do roku 1997 se hrálo pod názvem Spartak Tesla Votice. Po vstupu nového sponzora – Středočeské plynárenské a.s. se fotbalový klub přejmenoval na neutrální název FK Votice. Sloučením se sousedním Budenínem se v roce 2004 opět přejmenoval podle hlavního sponzora na současný název – SK MARILA Votice.\n\nK nejznámějším a nejslavnějším osobnostem minulosti votické kopané patří Mirek Beránek, hráč a trenér Slávie a reprezentace. Dobrou reklamou pro votický fotbal je i Pavel Zíka, manažer s licencí FIFA.\n\n\n\n\n"}
{"id": "351756", "url": "https://cs.wikipedia.org/wiki?curid=351756", "title": "Nagano (rozcestník)", "text": "Nagano (rozcestník)\n\nNagano může být :\n\n"}
{"id": "351758", "url": "https://cs.wikipedia.org/wiki?curid=351758", "title": "Botanická zahrada Madeira", "text": "Botanická zahrada Madeira\n\nBotanická zahrada na Madeiře (Jardim botânico da Madeira) je městská botanická zahrada o rozloze 80 000 m, nachází se v hlavním městě ostrova Funchalu. Udržuje kolekci více než 2 500  druhů rostlin. \n\nMyšlenka založit na Madeiře botanickou zahradu vznikla již v 18. století. V roce 1881 rodina Reidů (majitelé hotelu ve Funchalu) založila Quinta do Bom Sucesso. Na tomto základě byla, po převzetí místní vládou, založena botanická zahrada otevřená pro veřejnost 30. dubna 1960.\n\nProgram Semenné banky Makaronézie (\"The Macaronesia Seed Bank\", BASEMAC) – spolu s Azores Botanical Garden of Faial a Viera & Clavijo Botanical Garden of the Canary Islands; zaměřený na ochranu rostlinné diverzity.\n\nV zahradě se nachází tyto expozice:\n\nCaminho do Meio, Bom Sucesso, 9050 Funchal, Madeira\n\n"}
{"id": "351760", "url": "https://cs.wikipedia.org/wiki?curid=351760", "title": "Tarn", "text": "Tarn\n\nTarn může znamenat:\n\n"}
{"id": "351761", "url": "https://cs.wikipedia.org/wiki?curid=351761", "title": "James Donn", "text": "James Donn\n\nJames Donn (1758 – 14. června 1813 Monivaird, Perthshire) byl anglický botanik.\n\nDonn nejprve pracoval u Williama Aitona v královské botanické zahradě v Kew. Od roku 1790 až do své smrti roku 1813 byl konzervátorem botanické zahrady v Cambridge. Roku 1796 poprvé vydal seznam rostlin této zahrady a každý další rok vydával jeho aktualizovanou verzi: \"Hortus cantabrigiensis, or, A catalogue of plants, indigenous and foreign, cultivated in the Walkerian Botanic Garden\", Cambridge, 1796.\n"}
{"id": "351763", "url": "https://cs.wikipedia.org/wiki?curid=351763", "title": "Ján Hrušovský", "text": "Ján Hrušovský\n\nJán Hrušovský (pseudonymy Arctur, Karol Egreš a jiné) (4. února 1892, Nové Mesto nad Váhom, Uhersko - 7. března 1975, Bratislava, Československo) byl slovenský spisovatel - prozaik, novinář a esejista.\n\nNarodil se v rodině advokáta a vzdělání získával v Martině a Revúci. Pracoval ve Slovenské bance v Novém Sadu jako účetní. V době 1. světové války se nacházel téměř celou dobu na frontě, po ukončení války pracoval v redakci Slovenského Východu v Košicích, později v Národných novinách v Martině. V roce 1920 odejel na roční studijní pobyt do Itálie, kde působil na velvyslanectví v Římě. Po návratu domů pokračoval v práci pro tisk - byl redaktorem Slovenského denníku v Bratislavě a později ttaké vykonával funkci jeho šéfredaktora. V době 2. světové války pracoval na Úřadu propagandy klerofašistického Slovenského státu, po osvobození nastoupil v roce 1946 do redakce časopisu Sloboda, kde pracoval až do roku 1956, kdy odešel do důchodu.\n\nSvoji literární kariéru začínal publikováním fejetonů, povídek a žánrových obrázků v různých periodikách. Psal povídky, romány, prozaická díla s autobiografickými prvky, ale také kratší prozaické útvary. Ve svých dílech se vrací k oběma světovým válkám a z potřeby vyrovnat se s jejich následky jak po psychické, tak i po morální a citové stránce. Věnoval se i dobrodružným a historickým románům, ve kterých se vracel k známým osobnostem, vázaným se svojí činností či životem ke Slovensku, a tato díla vydával nejprve na pokračování v různých časopisech, dokud vyšla i knižně jako ucelená díla - často přepracovaná a pod jinými názvy.\n\n"}
{"id": "351766", "url": "https://cs.wikipedia.org/wiki?curid=351766", "title": "Tarn (řeka)", "text": "Tarn (řeka)\n\nTarn je řeka ve Francii (Midi-Pyrénées, Languedoc-Roussillon). Její celková délka je 375 km. Plocha povodí měří 15 000 km².\n\nPramení v pohoří Cévennes a protéká přes vápencovou planinu Causse du Larzac, kde vytváří soutěsku dlouhou 50 km a hlubokou 500 m. Nad městem Albi překonává vodopád Sabo. Na dolním toku teče po rovině. Ústí zprava do Garonny.\n\nNa jaře má nejvíce vody. Na podzim dochází k povodním, které jsou způsobeny dešti. Průměrný průtok vody při ústí činí přibližně 250 m³/s a maximální 8200 m³/s.\n\nVodní doprava je možná do města Albi. Na řece byly vybudovány vodní elektrárny (Le-Puge, Pinet, Rivier).\n\nNa řece leží města:\n"}
{"id": "351770", "url": "https://cs.wikipedia.org/wiki?curid=351770", "title": "Dharamsala", "text": "Dharamsala\n\nDharamsala (hindsky: धर्मशाला, výslovnost \"dharm'šála\") je město v indickém státě Himáčalpradéš. Město je známé především díky tomu, že v jeho části, zvané McLeod Ganj (hindsky: मकलाॅड गंज, výslovnost \"maklód gaňdž\"), sídlí Ústřední tibetská správa včetně současného dalajlámy Tändzina Gjamccha. K roku 2001 měla Dharamsala 19 034 obyvatel.\n\n"}
{"id": "351781", "url": "https://cs.wikipedia.org/wiki?curid=351781", "title": "Ľudo Ondrejov", "text": "Ľudo Ondrejov\n\nĽudo Ondrejov, vlastním jménem Ľudovít Mistrík, jiný pseudonym Ľ. M. Ondrejovič (19. října 1901, Slanje, Rakousko-Uhersko, dnes Chorvatsko – 18. března 1962, Bratislava, Československo) byl slovenský básník a prozaik.\n\nNarodil se ve slovenské rodině stolaře v chorvatském Slanje (dnes část obce Donji Martijanec, Varaždinská župa), většinu svého dětství však prožil na Slovensku, v obci Kostiviarska (dnes součást Banské Bystrice).\nVzdělání získal v Banské Bystrici. Nejprve působil jako notář, později pracoval v automobilových dílnách a jako šofér z povolání. Byl také úředníkem Matice slovenské v Martině. V roce 1938 se přestěhoval do Bratislavy a stal se profesionálním spisovatelem. V tomto období arizoval antikvariát patřící židovské rodině. V letech 1944-45 byl členem partyzánské skupiny, po osvobození se stal referentem na Pověřeníctví pro informace, od roku 1947 byl redaktorem časopisu Partizán a později správcem Domova Svazu slovenských spisovatelů v Budmericích. Od roku 1950 byl v plném invalidním důchodu. Zemřel v roce 1962 v Bratislavě.\n\nSvá první básnická díla uveřejňoval ve slovenských Národných novinách, Proletárce či Slovenském učiteli. V roce 1928 mu zveřejnili báseň i Slovenské pohľady, které se staly jeho oblíbeným časopisem, ve kterém vydával hlavně svoji poezii. První kniha mu vyšla až v roce 1932. Psal poezii a prózu nejen pro dospělé, ale i pro dětské čtenáře. Svojí tvorbou se řadí mezi neosymbolické a naturistické autory. Jeho lyrika je emotivní, hledá východiska v ideách lidskosti, svobody a rovnosti, které ztělesňuje tužba po dálkách, nicméně zároveň si uvědomuje marnost svého snění. V próze se věnuje např. psaní cestopisů, které však nejsou dokumentárními díly, ale autorskou fikcí.\n\nV době druhé světové války arizoval antikvariát židovské rodiny Steinerových v Bratislavě (téma arizace obchodu bylo zpracováno ve filmu Obchod na korze). Navíc, když bylo započato s deportacemi Židů, prohlásil, že ve svém podniku žádné židy nepotřebuje a ohlásil je úřadům:\n\n„\"Prehlasujem, že vo svojom kníhkupectve nepotrebujem týchto Židov: Maxa Steinera, Jozefa Steinera, Žigmunda Steinera a Viliama Steinera. Zaistením a odtransportovaním týchto Židov neutrpí obchod ani Slovenský štát nijakú hospodársku ujmu, lebo som si našiel náhradu v árijskej osobe pána Viliama Fábryho z Turč. Sv. Martina\".“\n\nTito lidé později zahynuli v koncentračním táboře. \n\n\n\n"}
{"id": "351790", "url": "https://cs.wikipedia.org/wiki?curid=351790", "title": "Seznam zámků v Česku", "text": "Seznam zámků v Česku\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "351796", "url": "https://cs.wikipedia.org/wiki?curid=351796", "title": "Sojuz 7", "text": "Sojuz 7\n\nSojuz 7 byla kosmická loď SSSR z roku 1969, která se svou posádkou a dvěma dalšími Sojuzy kroužila na oběžné dráze Země. Podle katalogu COSPAR dostala označení 1969-086A. Její volacím znakem byl BURAN.\n\nTrojčlennou posádku tvořili tito kosmonauté:\n\n\nLoď odstartovala z kosmodromu Bajkonur 12. října 1969 s pomocí stejnojmenné rakety. Dostala se na oběžnou dráhu ve výšce 207-226 km s dobou oběhu 88 minut. Den před ní vzlétla na orbitu Země loď Sojuz 6 a další den, 13. října 1969 loď Sojuz 8, takže řadu hodin byly na oběžné dráze Země najednou tři sovětské kosmické lodě (tzv.skupinový let) a společně také komunikovaly. V programu bylo spojení s lodí Sojuz 8, tato operace se však za pasivního přihlížení třetí lodi Sojuz 6 nezdařila. Lodě se pouze přiblížily na vzdálenost 500 metrů. Během letu bylo provedeno televizní vysílání z paluby lodi.\n\nPřistávací kabina Sojuzu i s posádkou přistála po necelých pěti dnech letu (118 hodin) a absolvování 80 obletů Země s pomocí padáků a brzdícím motorem 17. října 1969 155 km severozápadně od Karagandy.\n\nUdaná startovací hmotnost byla 6570 kg. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Navíc měla pasivní spojovací zařízení.\n\n"}
{"id": "351798", "url": "https://cs.wikipedia.org/wiki?curid=351798", "title": "Mike Powell", "text": "Mike Powell\n\nMichael Anthony \"Mike\" Powell (10. listopadu 1963, Filadelfie, Pensylvánie) je bývalý americký sportovec, atlet, dvojnásobný mistr světa a dvojnásobný stříbrný olympijský medailista ve skoku do dálky.\n\nV roce 1991 na mistrovství světa v lehké atletice v Tokiu vylepšil a překonal o 5 centimetrů legendární 23 let starý světový rekord Boba Beamona z Letních olympijských her 1968 v Mexiku (označovaný kdysi také jako \"skok do 3. tisíciletí\") z 890 cm na 895 cm. V současnosti je tento výkon pro všechny dálkaře téměř nedosažitelný. S větrem už se Powell dokonce přenesl těsně přes 9 metrů, tento pokus mu však kvůli chybějícím údajům od větroměru nebyl uznán.\n\nNa Letních olympijských hrách 1988 v jihokorejském Soulu a na Letních olympijských hrách 1992 v Barceloně získal Powell \"pouze\" stříbrnou olympijskou medaili ve skoku do dálky, neboť v obou případech jej porazil legendární americký atlet Carl Lewis. Reprezentoval také na olympiádě v Atlantě v roce 1996, kde ve finále obsadil výkonem 817 cm páté místo.\n\nK jeho úspěchům patří také zlatá medaile ze světové letní univerziády v roce 1987 v Záhřebu. Vybojoval také stříbrnou a zlatou medaili na Hrách dobré vůle (Seattle 1990, Petrohrad 1994).\n\nV roce 2004 ohlásil comeback, na americké kvalifikaci v Sacramentu chtěl splnit limit na letní olympijské hry v Athénách. Jeho návrat však nevyšel.\n\n\n"}
{"id": "351805", "url": "https://cs.wikipedia.org/wiki?curid=351805", "title": "Tommie Smith", "text": "Tommie Smith\n\nTommie Smith (* 6. června 1944 Clarksville, Texas) je bývalý americký atlet, sprinter.\n\nV roce 1967 vybojoval na světové letní univerziádě v Tokiu stříbrnou medaili v běhu na 100 metrů a zlato na dvojnásobné trati.\n\nNa Letních olympijských hrách 1968 v Mexiku získal zlatou olympijskou medaili v běhu na 200 metrů v tehdejším novém světovém rekordu 19,83 s.\n\nSpolu s Johnem Carlosem v době, kdy byla hrána státní hymna USA a oba stáli na stupních vítězů, zdvihli zaťatou pěst s černou rukavicí na ruce a sklonili hlavu na znak utlačování černochů v USA. Oba za to byli posléze i vyloučeni z amerického týmu a opustili olympijskou vesnici. \n\n"}
{"id": "351806", "url": "https://cs.wikipedia.org/wiki?curid=351806", "title": "Sojuz 8", "text": "Sojuz 8\n\nSojuz 8 byla kosmická loď SSSR z roku 1969, která se svou posádkou a dvěma dalšími Sojuzy kroužila na oběžné dráze Země. Podle katalogu COSPAR dostala označení 1969-087A. Její volacím znakem byl GRANIT.\n\nDvoučlennou posádku tvořili tito kosmonauti:\n\nLoď odstartovala z kosmodromu Bajkonur 13. října 1969 s pomocí stejnojmenné rakety Sojuz. Dostala se na oběžnou dráhu ve výšce 205-223 km s dobou oběhu 88 minut. Den před ní vzlétla na orbitu Země loď Sojuz 7 a dva dny předtím 11. října 1969 loď Sojuz 6, takže řadu hodin byly na oběžné dráze Země najednou tři sovětské kosmické lodě se sedmi sovětskými kosmonauty (tzv.skupinový let) a společně také komunikovaly. Šatalov byl vedoucím celé sedmičky kosmonautů na orbitální dráze. V programu bylo spojení s lodí Sojuz 7, tato operace se však za pasivního přihlížení třetí lodi Sojuz 6 nezdařila. Lodě se přiblížily na vzdálenost 500 metrů. Během letu bylo provedeno televizní vysílání z paluby lodi.\n\nPoté, co druhé dvě lodě přistály na Zemi, navázala posádka Sojuzu 8 tehdy experimentální radiové spojení se sovětskou výzkumnou lodí plující v Atlantiku prostřednictvím spojovací družice Molnija.\n\nPřistávací kabina Sojuzu i s posádkou přistála po necelých pěti dnech letu (118 hodin) a absolvování 80 obletů Země s pomocí padáků a brzdícím motorem 18. října 1969 145 km SZ od Karagandy.\n\nUdaná startovací hmotnost byla 6646 kg. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Navíc měla aktivní spojovací zařízení.\n\n"}
{"id": "351807", "url": "https://cs.wikipedia.org/wiki?curid=351807", "title": "Mim", "text": "Mim\n\nMim (z latinského \"mimus\", řecky \"μῖμος mîmos\") je herec, který hraje beze slov pomocí mimiky a gestikulace. Tato herecká divadelní forma má své kořeny v antickém Řecku a starověkém Římě. Herci se nazývají mimové, \"pantomimové\" (ženy \"pantomimičky\") nebo \"pantomimici/pantomimikové\" (zastarale \"pantomimisté\").\nModerní formou pantomimy neboli představení předváděného mimem je i ztvárnění tzv. \"živé sochy\".\n\nMim a klaun; působil v řadě divadel, např. 1963-65 v Alfě v Plzni, 1966 Bratislava Divadlo Pantomimy Milana Sládka, 1967-69 v Kladivadle v Ústí nad Labem, 1969-74 v Laterně magice. Od 1976 um. vedoucí pantomimického souboru Inspirace. Z inscenací: \"Koncert pro dvě ruce, Ať stále svítí slunce, Růže a trny\". Začínal jako elév šumperského divadla. Angažmá: hrál v Divadélku pantomimy M. Lipinského v Praze 1959/60 („…a pardon vejce...!!!“, Arlecchino kurtizánou, Blecha, Hele-indiskretábile, Malé morality aj.), herec v Šumperku 1960/61, mim v kabaretním souboru Experiment a Stop Pardubice 1961–63, v Divadle Alfa v Plzni 1963–65, v Divadle pantomimy Bratislava 1965–67, v Kladivadle Ústí n. Labem 1967–69, v Laterně magice 1969–73, poté ve svobodném povolání (Jak se dělá člověk; s J. Budlovským, Reduta 1972).\n\n\n\n\n\n"}
{"id": "351810", "url": "https://cs.wikipedia.org/wiki?curid=351810", "title": "GP2X Wiz", "text": "GP2X Wiz\n\nGP2X Wiz je nástupce herní konzole GP2X oznámený 26. srpna 2008. Stejně jako její předchůdce je založená na open source operačním systému Linux. Nástupcem Wiz je GP2X Caanoo.\n\n\n\n\n\nPro Wiz je naplánovaná podpora Flash Player 7 při uvedení.S nejnovějším firmwarem je ale schopný i Flash Player 8\n\n\n\n"}
{"id": "351818", "url": "https://cs.wikipedia.org/wiki?curid=351818", "title": "Michel Adanson", "text": "Michel Adanson\n\nMichel Adanson (7. dubna 1727 Aix-en-Provence – 3. srpna 1806 Paříž) byl francouzský botanik, etnolog a přírodovědec. \n\nAdanson studoval na pařížské univerzitě u Reného Ferchaulta de Réaumur a Bernarda de Jussieu. Roku 1748 podnikl výzkumnou cestu na Kanárské ostrovy a do francouzských kolonií v Senegalu. \nZemřel v chudobě v 73 letech.\n\nByl po něm pojmenován rod stromů Adansonia L. z čeledi Bombacoideae. Stejně tak časopis \"Adansonia\" nese jeho jméno.\nV Jardin des plantes v Paříži byla roku 1856 instalována jeho mramorová socha.\n"}
{"id": "351833", "url": "https://cs.wikipedia.org/wiki?curid=351833", "title": "Presidential Unit Citation", "text": "Presidential Unit Citation\n\nPresidential Unit Citation (angl.) je vyznamenání udělované vojenským jednotkám ozbrojených sil Spojených států a jejich spojencům za mimořádné hrdinství v boji proti ozbrojenému nepříteli USA, a to od 7. prosince 1941 (den útoku na Pearl Harbor a den zapojení amerických jednotek do bojů druhé světové války). Jednotka musí prokázat statečnost, odhodlanost a bojovou morálku během plnění úkolu v těžkých a nebezpečných podmínkách a rovněž nastolit vyšší standard plnění úkolu, než jednotky, které se jeho plnění rovněž zúčastnily.\n"}
{"id": "351836", "url": "https://cs.wikipedia.org/wiki?curid=351836", "title": "Plavání na olympijských hrách 2008 – ženy – 50 m volný způsob", "text": "Plavání na olympijských hrách 2008 – ženy – 50 m volný způsob\n\nŽeny absolvovaly 50 metrů volným způsobem v Beijing National Aquatics Center. Nejprve 15. srpna ve 12 rozplavbách. 16. srpna se uskutečnily dvě semifinálové rozplavby. 17. srpna ve finálovém kole překonala olympijský rekord Němka Britta Steffenová časem 24.06.\n\n<div style=\"float:left;text-align:left;padding-right:5px\">\n"}
{"id": "351837", "url": "https://cs.wikipedia.org/wiki?curid=351837", "title": "Projekt MAC", "text": "Projekt MAC\n\nProjekt MAC ( , ), později LCS ( , ), byla výzkumná laboratoř na MIT. Projekt MAC byl průkopnický v oblasti operačních systémů, umělé inteligence a teorie algoritmů. Mezi další podobné laboratoře a projekty v té době patřil Projekt Genie na University of California, Berkeley, SAIL (Stanfordská laboratoř umělé inteligence) nebo o něco později ISI (Informační vědecký ústav) na University of Southern California.\n\nZkratka \"MAC\" se dá vysvětlit více způsoby. Například: Multiple Access Computer, Machina Aires Cognition, Man And Computer nebo v pozdějších letech jako vtip Minsky Against Corby (založený na soupeření dvou skupin v laboratoři, v jejichž čele stáli Marvin Minsky a Fernando J. Corbató).\n\nFinancován byl Projekt MAC zejména vládní agenturou DARPA a později také agenturou NSF . Činnost projektu začala 1. července 1963 po obdržení grantu od agentury DARPA ve výši dvou milionů dolarů. Prvním ředitelem Projektu MAC byl Robert Fano z RLE – Research Laboratory of Electronics (výzkumná laboratoř elektroniky na MIT) a byl to on, kdo rozhodl, že se MAC bude z důvodů interní politiky MIT nazývat \"projekt\" místo \"laboratoř\". Programovým manažerem zodpovědným za granty agentury DARPA byl J. C. R. Licklider, dříve vedoucí výzkumu na RLE, později pak vystřídal Roberta Fana ve funkci ředitele Projektu MAC.\n\nZakladatelé projektu byli Robert Fano, Fernando J. Corbató a Marvin Minsky a jedním z jejich prvních úkolů bylo vytvoření nového operačního systému s dlouhodobou podporou (Multics). Multics vznikl ve spolupráci s General Electric a Bell Labs jako nástupce CTSS, jednoho z prvních operačních systémů se sdílením času.\n\nNa konci 60. let začala Minského skupina podílející se na vývoji umělé inteligence, potřebovat více prostoru, avšak tehdejší ředitel projektu Licklider nemohl vyhovět. Minskému došlo, že Projekt MAC jako jeden celek nedostane potřebné místo, ale pokud se oddělí a zformuje vlastní laboratoř, bude mít i nárok na další prostor. Výsledkem toho bylo v roce 1970 vytvoření MIT AI Lab (Artificial intelligence lab – Laboratoř umělé inteligence). Řada Minského kolegů (zejména ti, kteří spolu s ním pracovali na vývoji AI) opustila Projekt MAC a následovala ho do nové laboratoře, zatímco ostatní vytvořili LCS (Laboratory for Computer Science, Laboratoř počítačové vědy). Dva profesoři (Hal Abelson a Gerald Jay Sussman) zůstali následujících 30 let neutrální.\nČást Projektu MAC, která byla přejmenována na LCS, pokračovala v další průkopnické práci a sehrála významnou roli v rozvoji Internetu.\n\n1. července 2003, 40 let od vzniku Projektu MAC, se LCS a AI Lab opět spojili a vytvořili CSAIL (Computer Science and Artificial Intelligence Laboratory). Toto spojení vytvořilo největší laboratoř MIT – přes 600 pracovníků.\n\n\n\n\n\n"}
{"id": "351844", "url": "https://cs.wikipedia.org/wiki?curid=351844", "title": "Plachý", "text": "Plachý\n\nExistuje více osob s českým a slovenským příjmením Plachý (Plachá), Plachy:\n\n"}
{"id": "351846", "url": "https://cs.wikipedia.org/wiki?curid=351846", "title": "Šedý přechodový filtr", "text": "Šedý přechodový filtr\n\nŠedý přechodový filtr, známý také jako šedý neutrální přechodový filtr, nebo také jako šedý přechodový ND filtr, je optický filtr ve fotografii, který má proměnlivou propustnost světla. Filtr slouží především k vyrovnání kontrastů scény, například nadměrného jasu příliš světlé oblohy.\n\nTypicky jedna polovina filtru je opatřena náhlými nebo postupnými přechody neutrální hustoty a druhá polovina je čirá. Filtr umožňuje fotografovi snížit příliš velký rozsah expozice scény. Může být použit ke ztmavení příliš světlé oblohy, aby mohla být správně exponována jako je například objekt na zemi, šedá část se natočí na oblohu a průhledná část na zbytek snímku. ND filtry jsou vyráběny v různých tvarech, velikostech a hustotách a mohou být použity v nejrůznějších fotografických a vědeckých aplikacích.\n\nCentrální filtry jsou ND přechodové filtry, které jsou mírně neprůhledné uprostřed a na krajích jsou čiré. Jsou používány pro kompenzaci ubývajícího světla, což je přirozené u velkých optických objektivů.\nDůležitou vlastností filtru je faktor propustnosti. Například faktor propustnosti 25% v šedé části filtru snižuje expozici o dvě clony.\n\nFiltry se dělí na mnoho typů, základní však mohou být rozděleny do dvou kategorií:\n\"Hard edge\" filtr se používá tam, kde se prudce mění kontrast scény. Například na přechodu horizontu krajiny a oblohy. \"Soft edge\" má přechod ze světlé do tmavé plynulejší. Dá se použít tam, kde světlé a tmavé plochy nejsou tak oddělené. Například hora a obloha. Přechod u soft edge je mnohem méně znatelný než u hard edge. ND filtr se dá použít například ke ztmavení oblohy směrem k hornímu okraji snímku.\n\nNa dalším obrázku je vidět rozdíl mezi oběma filtry:\n\n"}
{"id": "351849", "url": "https://cs.wikipedia.org/wiki?curid=351849", "title": "GP32", "text": "GP32\n\nGP32 je herní konzole od Korejské společnosti GamePark. Jejím nástupcem je GP2X.\n\nKonzole byla vyráběna od roku 2001, výroba je již ukončena. Je založena na procesoru ARM 133 MHz s 8 megabajty RAM paměti. Jako médium jsou použity karty SmartMedia. Konzoli je propojit s PC pomocí USB kabelu. Konzole je stejně jako její nástupci využívána k emulaci starších konzolí a prohlížení multimédií. Díky volně dostupnému SDK vzniklo mnoho neoficiálního softwaru včetně emulátorů operačních systémů pro starší domácí 8bitové/16bitové počítače, alternativního firmwaru či DivX přehrávače.\n\n\n\n\n"}
{"id": "351851", "url": "https://cs.wikipedia.org/wiki?curid=351851", "title": "Botanická zahrada Přírodovědecké fakulty Masarykovy univerzity", "text": "Botanická zahrada Přírodovědecké fakulty Masarykovy univerzity\n\nBotanická zahrada Přírodovědecké fakulty Masarykovy univerzity se nachází v Brně na křižovatce ulic Kotlářská a Veveří, nedaleko Konečného náměstí. Od 50. let do sametové revoluce se univerzita jmenovala Univerzita Jana Evangelisty Purkyně.\n\nSkleníky se sbírkami tropických a subtropických druhů rostlin zabírají celkovou plochu 1 100 m. Venkovní část se rozkládá na ploše cca 1,5 ha. Zahrada spravuje i zeleň ve veřejně přístupném areálu fakulty na Kotlářské o celkové rozloze cca 4,5 ha, kde se nacházejí především sbírky dřevin s jmenovkami, jde o více než 520 taxonů a přes 1000 jedinců. Na webu zahrady je k dispozici interaktivní mapa dřevin a přesné seznamy s lokalizací\nBotanická zahrada Přírodovědecké fakulty Masarykovy univerzity byla založena v roce 1922 jako provizorní botanická zahrada Masarykovy univerzity v zahradě u bývalého městského chudobince, jehož budovy byly dány k dispozici nové fakultě. Zakladatelem byl tehdejší ředitel botanického ústavu, prof. dr. Josef Podpěra. \n\nPůvodně, již v roce 1923 byla zahrada rozdělena na část taxonomickou a fytogeografickou. Část botanické zahrady byla věnována léčivkám, textilním rostlinám, pokusům G. Mendela a Linéovské systematice. Již v roce 1926 v provizorním zemním skleníku poprvé vykvetl největší leknín světa - viktorie královská (\"Victoria amazonica\"), příbuzný druh, viktorie Cruzova (\"Victoria cruziana\") se zde pěstuje s úspěchem dodnes. V roce 2014 byl natočen o tomto unikátu dokumentární film, ke zhlédnutí na webu zahrady. Tři místní skleníky byly vystavěny svépomocí v letech 1932-1934, byly dále rozšířeny v 60. letech 20. století o další dva pavilony s kapradinami a sukulenty. V letech 1995-1997 byly tyto budovy zbourány a postaveny nové skleníky částečně kryté dvojitým polykarbonátem. Jde o pět tunelovitých lodí s prostředním největším od architekta Talandy. \n\nZákladní schéma uspořádání zahrady, tak jak bylo založeno v prvních dvou letech, zůstává zachováno dodnes. \nS ohledem na podmínky však bylo plánováno v roce 1950 alespoň rozšíření o areál na Mniší hoře, kam bylo vysázeno množství rostlinného materiálu, avšak na místě byla zřízena pouze zoologická zahrada. O přestěhování zahrady na jiná místa v Brně se uvažovalo mnohokrát, naposledy v souvislosti s budováním nového Univerzitního kampusu v Bohunicích, kam se přestěhovaly i biologické obory, ale nikdy k tomu nedošlo. \n\nNa konci války byla zahrada poničena bombardováním. V souvislosti se stavbou skleníků v letech 1997 byly rekonstruovány i záhony systému rostlin, kde se nachází přes 1500 taxonů z více než 80 čeledí. Před skleníky bylo realizováno kompoziční dílo sochaře Jana Šimka pod názvem Prameny země, které se skládá ze čtyř fontán z různého druhu kamene. \n\nZahrada je určena pro edukativní a sbírkové účely, je zde asi 2500 taxonů ve sklenících a 2500 taxonů ve venkovní části. Prakticky veškeré sbírky jsou prezentovány veřejnosti, rostliny jsou opatřeny jmenovkami. V zahradě i ve sklenících jsou naučné panely a ve sklenících i mluvený audioprůvodce v českém a anglickém jazyce. Během historie zahrady vyšlo několik průvodců a v roce 2012 publikace k 90. výročí založení zahrady, k dispozici jsou různé naučné materiály, pracovní listy, průvodce po dřevinách, pohlednice a další suvenýry. \n\nZahrada poskytuje na požádání odborné komentované prohlídky skleníků pro školy a jiné skupiny. Každoročně také pořádá několik výstav - masožravých rostlin v květnu, sukulentů v září, tropických a subtropických rostlin v říjnu a okrasného ptactva a dalších zájmových zvířat v listopadu, Zahradní slavnost první čtvrtek v srpnu a účastní se akce Noc vědců první pátek v říjnu. Kromě toho se nepravidelně konají umělecké a panelové výstavy. K dispozici je odborná knihovna, určená i veřejnosti. Zahrada slouží jako informační středisko v oboru botaniky a zahradnictví a má aktivní facebookové stránky. \n\nPři zahradě působí od roku 1996 Sdružení přátel botanické zahrady, jehož členem se může stát kdokoli starší 15 let, v současné době má přes 30 členů, kteří mají výhody při vstupu do skleníků a na akce. Zahrada byla zakládajícím členem Unie botanických zahrad ČR, která vznikla v roce 2005 jako profesní organizace botanických zahrad.\n\nVstup do zahrady je zdarma, do skleníku se platí vstupné. Otevřeno je od 1. dubna do 30. září od 9 do 17 hod. Od 1. října do 31. března je otevřeno od 9 do 15 hod. mimo vymezené dny, uvedené na webových stránkách zahrady. Ve všední dny je vchod z ulice Kotlářské přes vrátnici fakulty, o víkendech brankou u tramvajové zastávky z ulice Veveří. V areálu není veřejné parkoviště, proto se do něj nesmí vjíždět bez povolení. Zahrada je z větší části bezbariérová včetně skleníků. Cyklisté a psi mají vstup zakázán. V celém areálu fakulty, a tedy i botanické zahrady, je zakázáno kouřit. Návštěvní řád je vyvěšen na webových stránkách, u vchodu a ve skleníku.\n\nNachází se v ulici Kotlářská 2 v Brno.\n\n\n\n \n"}
{"id": "351852", "url": "https://cs.wikipedia.org/wiki?curid=351852", "title": "Antonio Gramsci", "text": "Antonio Gramsci\n\nAntonio Gramsci [gramši] (23. ledna 1891, Ales – 27. dubna 1937, Řím) byl italský politik, publicista a marxistický filosof.\n\nJako zakládající člen a vedle Amadea Bordigy, kterého vystřídal ve vedení, nejvýraznější osobnost Komunistické strany Itálie 20. let 20.století, byl dlouhodobě vězněn Mussoliniho fašistickým režimem. Ve svých pracích se zaměřil na analýzu kulturní a politické dominance, je proslulý svou koncepcí kulturní hegemonie jakožto prostředku udržování moci v kapitalistické společnosti. Patří k nejvýraznějším osobnostem marxistického myšlení.\n\nGramsci se narodil v Ales na Sardinii (podobně jako i pozdější výrazný vůdce PCI Enrico Berlinguer). Byl čtvrté ze sedmi dětí nižšího úředníka Francesca Gramsci. Rodinné jméno odkazuje nejspíš k městu Gramsh v Albánii. Otcovy finanční problémy nutily rodinu k neustálému stěhování po Sardinii, až se konečně usadila v Ghilarze. V r. 1898 byl otec v pochybném procesu odsouzen za zpronevěru a uvězněn, což v rodině prohloubilo již tak značnou chudobu a donutilo malého Antonia opustit školu a vydělávat příležitostnou prací. To trvalo až do otcova propuštění v r. 1904. V dětství prodělal Antonio několik zdravotních potíží, z nichž nejhorším bylo poranění páteře, které vedlo k omezení růstu a shrbení postavy. Zdravotní potíže pak provázely Gramsciho po celý jeho život. Druhý stupeň školy dokončil Gramsci v Cagliari, kde bydlel se svým starším bratrem Gennarem. Ačkoli ten se stal jako bývalý voják militantním socialistou, Antoniovy sympatie měl v tehdy spíše sardinský nacionalismus jako odpověď na zbídačování místních zemědělců a horníků průmyslovým severem.\n\nAntonio Gramsci dostal v r. 1911 stipendium na Turínské univerzitě (ve stejný čas zde studoval i Palmiro Togliatti), kde se vrhl do četby a studia jazyků. Gramsci objevoval Turín v čase zvýšené industrializace, kdy fabriky jako Fiat a Lancia proletarizovaly příchozí z chudých zemědělských regionů, na vzestupu byly dělnické odbory a na obzoru první sociální bouře. Gramsci byl zasažen tímto pohybem, byl v kontaktu jak s tehdejšími socialistickými kroužky, tak i se sardinskými přistěhovalci, což jen radikalizovalo jeho pozici. V r. 1913 se připojil k Socialistické straně Itálie (PSI).\n\nPřes své mimořádné studijní nadání Gramsciho neustálé finanční a zdravotní problémy stejně jako závazek k politické činnosti vedly k jeho rozhodnutí opustit začátkem r. 1915 univerzitu. V kontaktu se svými učiteli jako byli Antonio Labriola, Rodolfo Mondolfo, Giovanni Gentile a v té době asi nejrespektovanější italský intelektuál Benedetto Croce, získal Gramsci vynikající vzdělání v historii a filozofii. Ve vztahu k marxismu mluvil Labriola o „filozofii praxe“, což si mladý Gramsci osvojil a přes jistou pojmovou ambivalenci později mnohokrát použil, mj. i ve vězeňské korespondenci k oklamaní cenzury.\n\nJiž od r. 1914 byl Gramsci významným přispěvatelem socialistických novin jako byl \"Il Grido del Popolo\", v r. 1916 se stal spolueditorem piedmontského vydání \"Avanti!\", oficiálních novin PSI. Zároveň se zapojil do organizování a vzdělávání turínských dělníků. Na otázku vzdělání kladl Gramsci silný důraz, od r. 1916 vystoupil s veřejnými projevy o Romainu Rollandovi, Francouzské revoluci, Pařížské komuně, a emancipaci žen. V důsledku zatýkání socialistických předáků po nepokojích z dubna 1917 se stal Gramsci jedním z vůdčích představitelů strany v Turíně a jako takový byl zvolen do prozatímního výboru PSI a hlavním editorem \"Il Grido del Popolo\".\n\nV dubnu 1919 společně s Togliattim, Angelem Tascou a Umbertem Terracinim založil Gramsci týdeník \"L’Ordine Nuovo\". V listopadu téhož roku se vnitřně rozklížená PSI většinově přiklonila ke komunistické III. internacionále (KI), přičemž skupina kolem \"L’Ordine Nuovo\" byla Leninem podpořena jako bolševismu nejbližší, oproti další výrazné skupině levicově radikálních antiparlamentářů (absencionistů) kolem Amadea Bordigy.\n\nVe víru vnitrostranických debat se Gramsciho skupina vyznačovala mj. jasnou podporou dělnických rad, které spontánně vznikaly během stávek a zabírání továren v letech 1919–1920. Podle Gramsciho šlo v podstatě o to, umožnit dělníkům kontrolu nad organizováním výroby. Ačkoli věřil, že jeho pozice odpovídá Leninově heslu „všechna moc sovětům“, byl napadán zleva Bordigou, který se při kritice opíral o syndikalistické myšlenky Georgese Sorela a Daniela DeLeon. Na jaře 1920 zůstal Gramsci se svou podporou dělnických rad téměř osamocen.\n\nNeúspěch dělnických rad vedla u Gramsciho k přesvědčení potřeby vzniku komunistické strany leninského typu. Skupina kolem L´Ordine Nuovo, která soustavně napadala centristické vedení PSI, se nyní spojila s ultralevou Bordigovou skupinou absencionistů. Na sjezdu v Livornu se 21. ledna 1921 menšinová část „čistých“ komunistů oddělila od většinových „unitárních“ komunistů a jiných skupin v PSI a založila vlastní Komunistickou stranu Itálie (PCd’I). V čele strany stanul hlavní představitel absencionistů Amadeo Bordiga, který se sice opíral o „právo prvorozenství“, když jeho frakce jako první usilovala o vytvoření čistě revoluční strany bez revizionistů, jeho důraz na čistotu idejí, disciplínu a centralismus však podvazoval širší rozmach strany. Přes svou silnou pozici se Gramsci rozhodnutím strany podřizoval, nemohl ani jinak, proti Bordigovy však např. podpořil militantní antifašistickou skupinu Arditi del Popolo, která bojovala proti fašistickým Camicie Nere (Černým košilím).\n\nV r. 1922 navštívil Gramsci jako reprezentant PCd´I Sovětský svaz, kde se seznámil s mladou violončelistkou Julii Schucht, s kterou měl později dvě děti. Jeho cesta probíhala v době nástupu italského fašismu. Zpět se vrátil s instrukcemi napomáhat rozvoji politiky jednotné fronty. Ta však narážela na odpor jak levicového vedení strany v čele s Bordigou, který nadále usiloval o zachování akceschopné, ale ideově čisté strany, tak vedení socialistů, kteří nevěřili v účinnost spojení s komunisty a báli se, že je tito přes aparát Kominterny ovládnou nebo dostanou do izolace.\n\nNa přelomu let 1922–23 spustil Mussoliniho režim represe proti opozičním stranám, přičemž uvěznil mnoho z čelných představitelů PCd’I včetně Bordigy. Gramsci mezitím pobýval ve Vídni, odkud se snažil znovu semknout rozpolcenou stranu. V následujícím roce 1924 se stal předsedou PCd’I a byl zvolen poslancem italského parlamentu za město Benátky. Zatímco rodina přebývala v Moskvě, Gramsci se přestěhoval do Říma, kde organizoval počátky stranického listu \"L’Unità\". V lednu 1926 na stranickém sjezdu v Lyonu přijala PCd’I Gramsciho program jednotné fronty za restauraci demokracie v Itálii.\n\nDne 9. listopadu 1926 schválila fašistická vláda po čtvrtém neúspěšném pokusu o zabití Mussoliniho novou vlnu mimořádných represivních zákonů. I přes parlamentní imunitu byl Gramsci zatčen a uvězněn v známé římské věznici Regina Coeli. Při soudním procesu se státní žalobce nechal slyšet: „Na dvacet let musíme zastavit tento mozek“. Gramsci byl odsouzen k 5 (na ostrově Ustica) a následující rok k 20 letům vězení (Turi, nedaleko Bari). Jeho zdravotní stav se postupně zhoršoval. V r. 1932 ztroskotal projekt výměny vězňů mezi Itálií a SSSR. Od r. 1934 se Gramsci léčil postupně v několika nemocnicích, zemřel krátce po svém podmínečném propuštění v r. 1937 ve věku 46 let. Je pochován v Římě na protestantském hřbitově.\n\nGramsci je považován za jednoho z nejinspirativnějších marxistických myslitelů 20. století, a v zásadě za klíčového představitele západního marxismu. Během svého vězení napsal více než 30 brožur z historie a různých analýz. Celkem na 3000 stran známých jako \"Sešity z vězení\" obsahují témata jak z italské historie a nacionalismu tak z marxistické teorie, kritické teorie aj., jako např.\n\n\nKoncepce hegemonie byla používána marxisty jako byl Lenin k vyjádření politického vedení dělnické třídy v demokratické revoluci. U Gramsciho ale byla prohloubena v kritickou analýzu toho, proč ortodoxními marxisty tolik předvídaná nevyhnutelnost socialistické revoluce se do počátku 20. stol. neuskutečnila. Kapitalismus je podle Gramsciho zakořeněn hlouběji, než se doposud připouštělo, když udržuje kontrolu nad společností nejen skrze násilí, politickým a hospodářským nátlakem, ale hlavně ideologicky skrze kulturní hegemonii, kdy se hodnoty buržoazie stávají „společnými hodnotami“ všech. A tak vytváření politiky souhlasu, kdy pracující třída spojuje své dobro s dobrem třídy buržoazie pomáhá udržovat status quo a odvracet vzpoury. Pracující potřebují podle Gramsciho vytvořit svou vlastní kulturu, která překoná představu, že buržoazní hodnoty jsou „přirozenými“ nebo „normálními“ hodnotami společnosti. Oproti Leninovi, který viděl v kultuře jen doplňkový segment politického zájmu, pro Gramsciho představovala kulturní hegemonie první věc, které mělo být dosaženo na cestě získávání politické moci. V jeho pohledu, každá třída, která si přeje dominovat v moderních podmínkách se musí oprostit od úzkých ekonomicko-společenských zájmů a vynaložit úsilí k intelektuálnímu a morálnímu vedení, přičemž by byla schopna vytvářet kompromisy s různorodými silami. Gramsci si pro takovéto spojení různých sociálních sil vypůjčil termín od Georgese Sorela, když jej nazýval „historický blok“. Ten by měl vytvořit základnu souhlasu k sociálnímu řádu, v němž by se dále reprodukovala hegemonie dominantní třídy skrze spojení institucí, sociálních vazeb a idejí.\n\nDominantní hodnoty západní buržoazní kultury byly podle Gramsciho úzce spjaty s křesťanstvím a proto mnoho jeho polemických prací ohledně kulturní hegemonie je zaměřeno proti církevním normám a hodnotám. Byl zaujat mocí, kterou má římský katolicismus nad lidskou myslí a kterou využívá v udržování společenských nerovností. Gramsci věřil, že marxistická kritika náboženství, která v sobě spojuje intelektuální kritiku s renesančním humanismem a reformací, je pro masy přitažlivá. Avšak marxismus má podle něj naději v nahrazení náboženství pouze tehdy, pokud uzná potřebu lidské spirituality a ukáže, že jde o výraz vlastní lidské zkušenosti.\n\nGramsci se výrazně zaměřil na úlohu inteligence ve společnosti. Považoval všechny lidské bytosti za potenciální intelektuály, když všichni máme schopnost jimi být, ne však všichni disponujeme sociální roli intelektuálů. Tvrdil, že moderní intelektuál nemůže být pouze řečníkem, ale též tím, kdo pomáhá organizovat společnost a ideovou hegemonii prostřednictvím vzdělání a skrze média. Mimoto Gramsci rozlišoval mezi „tradiční“ inteligencí, která sama sebe vidí (chybně) jako třídu stranou společnosti a těmi myslícími, které každá třída „organicky“ produkuje ze svého středu. Tito „organičtí“ intelektuálové nepopisují sociální život v souladu s vědeckými pravidly, ale raději vyjadřují jazykem kultury pocity a zkušenosti, které masy samy nemohou vyjádřit. Potřeba vytvořit kulturu dělnické třídy vedla u Gramsciho k požadavku takového druhu vzdělávání, které může rozvinout pracující inteligenci, aniž by ta pouze schematicky neinterpretovala marxistickou ideologii, ale raději sama navázala a rozvíjela kritiku statusu quo vycházející z intelektuálních aktivit mas. Jeho představa vzdělávacího systému se v tomto směru shoduje s tradicí kritické pedagogiky a lidového vzdělávání, tak jak byla později zpracována a praktikována u Paula Freireho v Brazílii či skrze Frantze Fanona. Pro mnohé propagátory lidového sekundárního vzdělávání se stal Gramsci důležitým hlasem.\n\nGramsciho teorie hegemonie je svázaná s jeho koncepcí kapitalistického státu, který je založen na násilí a souhlasu. Místo úzkého vidění státu jen skrze jeho vládu, Gramsci stát rozděluje na „politickou společnost“, což je svět politických institucí a zákonné ústavní kontroly a „občanskou společnost“, která je obecně považována za privátní či nestátní a která zahrnuje též ekonomiku. Zatímco „politická společnost“ je podle Gramsciho nástrojem síly, občanská prostředkem souhlasu. Jak Gramsci sám uvádí, toto rozdělení je pouze orientační, ve skutečnosti se tyto dvě kategorie překrývají.\n\nGramsci předesílá, že v moderním kapitalismu buržoazie udržuje svou ekonomickou kontrolu tím, že připustí jisté odborové požadavky a nároky masových politických stran, ba co víc, sama se stává aktérem „pasivní revoluce“ skrze niž pašuje své bezprostřední ekonomické zájmy a modernizuje formy své hegemonie. Gramsci mínil, že důsledkem toho jsou hnutí jako reformismus či fašismus, stejně jako „racionální vedení“ nebo metoda pásové výroby zavedená Frederickem Taylorem a hlavně Henrym Fordem.\n\nInspirován Machiavellim, Gramsci tvrdí, že revoluční strana jako „moderní princ“ je sílou, která umožní pracující třídě rozvinout schopnosti jejich „organických“ intelektuálů a alternativní hegemonii uvnitř občanské společnosti. Spletitá povaha moderní občanské společnosti vede Gramsciho k závěru, že jedinou taktikou schopnou podlomit buržoazní hegemonii a vést k socialismu je „boj o pozice“ (analogicky k zákopové válce) kterážto povede k „válce hnutí“ (nebo frontálnímu útoku). Gramsciho příkladem „války hnutí“ je dobytí Zimního paláce během bolševické revoluce.\n\nPřes svá tvrzení, že politická a občanská společnost se vzájemně překrývají, Gramsci odmítl stírání jejich hranic, jak to viděl u zbožštěného státu v případě jakobínů nebo fašistů. Věřil, že historická role proletariátu je ve vytvoření „řízené společnosti“, která povede k odumírání státu a tím k plnému rozvoji samoregulačních schopností občanské společnosti.\n\nGramsci, stejně jako raný Marx, byl rozhodným zastáncem historismu. Podle něj veškeré poznání vychází ze vztahu mezi praktickou lidskou činností („praxis“) a „objektivními“ historickými a sociálními procesy, kterými je součástí. Ideje nemohou být pochopeny samy o sobě mimo jejich sociální a historický kontext, odděleně od jejich významu a původu. Koncepce, do kterých skládáme naše vědění o světě nevychází primárně z našeho vztahu k věcem, ale hlavně z našich sociálních vazeb a vazeb mezi uživateli této koncepce. V důsledku toho neexistuje něco jako nezměnitelná „lidská povaha“, ale pouze idea toho, co se historicky stále proměňuje. Navíc, filosofie ani věda nereflektuje realitu nezávisle na člověku, nýbrž nejblíže k pravdě je, když vyjadřuje reálný vývojový trend určité historické skutečnosti.\n\nPro většinu marxistického myšlení je pravda objektivní a daná nezávisle na tom, kdy a kde je jako pravda uznána. Vědecké poznání (včetně marxismu) se neustále rozšiřuje ve smyslu jeho každodenního se přibližování k pravdě. Naproti tomu Gramsci věřil, že marxismus je „pravdivý“ ve smyslu jeho společenské role. Tím, že vede k formování třídního vědomí proletariátu, vyjadřuje „pravdu“ své doby daleko lépe, než jakékoli jiné teorie. Toto „antivědecké“ a antipositivistické stanovisko odkazovalo u Gramsciho k vlivu Benedetta Croce. Avšak je třeba zdůraznit, že Gramsci byl příznivcem „absolutního historicismu“, který se rozešel s hegeliánstvím a odmítl idealistické vlivy Croceho a jeho snahy o zahrnutí metafyziky v historický „osud“. I když Gramsci odmítal tato obvinění, jeho pojetí pravdy bylo kritizováno jako relativistické.\n\nVe své známém článku \"Revoluce proti Kapitálu\", který Gramsci vydal ještě před svým uvězněním, tvrdí, že bolševická revoluce v Rusku otřásla dosavadním přesvědčením, podle kterého socialistická revoluce měla přijít až po plném rozvinutí kapitalistických sil produkce. To odráží jeho pohled na marxismus, který podle Gramsciho není deterministickou filozofií. Princip příčinného „prvenství“ sil produkce bylo nepochopením marxismu. Stejně jako ekonomické změny, jsou i změny kulturní projevem „základního historického procesu“ a je těžké říci, která z nich předchází kterou. Fatalistická víra, všeobecně rozšířená v dělnickém hnutí v jeho raných dobách, která odvozovala vítězství z nevyhnutelných „dějinných zákonů“, byla produktem historických souvislostí utlačované třídy omezené na obranné akce a byla by opuštěna jako překážka, kdyby pracující převzali společenskou iniciativu. Protože je marxismus „filozofie praxe“, nemůže se spoléhat na neviditelné „historické zákony“ jako hybatele sociálních změn. Historie je formována lidskou praxí a jeho konáním. Nicméně dialekticky, žádná síla vůle nedosáhne ničeho bez vhodné situace. Ta je v tomto případě dána skutečností, kdy dělnická třídy dosáhne takového stupně uvědomění, které jí dovoluje jednat a potká se zároveň se zralými historickými okolnostmi bez alternativ. Není to dáno historickou nevyhnutelností, ale v důsledku jde o projev několika zmnožených událostí.\n\nGramsciho kritika ekonomismu zahrnovala též praxi syndikalistů v italských odborech. Věřil, že mnoho odborářských představitelů je ukotveno v reformismu a že se pro ekonomické ústupky ze strany kapitálu odmítají angažovat v politickém boji. Zatímco jejich předáci viděli v reformních odborech prostředek k prosazování dělnických požadavků, Gramsci je považoval za součást hegemonické moci kapitalismu a jejich „vulgárně ekonomickou“ pozici přirovnával k liberalismu.\n\nNa základě svého přesvědčení, že lidská historie a kolektivní zkušenost determinuje jakoukoli smysluplnost filozofického myšlení, Gramsci odmítal metafyzický materialismus a navazoval, i když velmi rezervovaně, na teorii poznání, jak ji rozvíjel Engels a později Lenin. Gramsciho marxismus nepojednává o realitě, která existuje sama o sobě, nezávisle na lidech. Koncepce objektivního universa mimo lidskou historii a praxi byl v jeho pohledu podobný víře v Boha, v budoucí komunistické společnosti nejde o abstraktní objektivitu, ale o univerzální prostor interakce mezi subjekty. Výklad vnější fyzické přírody je tak pro člověka smysluplný pouze ve vztahu k němu. Z tohoto pohledu vychází u Gramsciho filozofický materialismus v základě ze samotné potřeby kritického myšlení a ne jen, jako u Lenina, z pouhé opozice k náboženským předsudkům. Přesto, že Gramsci chápal nutnost jistého zjednodušení marxismu pro jeho běžné použití, k tomu aby byl schopen čelit ideologii vzdělané hegemonní třídy požadoval jeho neustálé rozvíjení a kultivaci.\n\nAčkoli Gramsciho myšlení vycházelo z organizované levice, stal se rovněž důležitou postavou akademické diskuse v oblasti kulturních studií a kritické teorie. Inspiraci u něj nacházejí i političtí teoretikové centrismu a pravice, například jeho teorie hegemonie se stala široce citovanou. Jako neogramscismus je jeho vliv patrný též v současném politickém diskurzu, a to i u elit neoliberalismu. Jeho práce rovněž silně ovlivnily intelektuální diskuse o masové kultuře a o možnostech obrany proti dominují politické a ekonomické moci.\n\nKritici Gramsciho obviňovali, že skrze teoretické bádání pouze rozvíjí své představy o mocenském boji. Shledali jeho přístup k filozofické analýze v rozporu s otevřenou liberální tradicí západní kultury, založené na apolitickém kritickém přístupu. Je však třeba zdůraznit, že se Gramsci nepovažoval za pozitivistického akademického badatele a v tom smyslu se nechal hluboce ovlivnit italskou kulturou, její historií a soudobým liberálním myšlením.\n\nGramsciho odkaz jakožto socialisty je doposud předmětem sporu. Palmiro Togliatti, který vedl PCI po druhé světové válce a jehož přístup umožnil pozdější příklon strany k eurokomunismu, se ke Gramscimu odvolával a viděl politiku PCI ve shodě s jeho myšlením. Jiní naopak považovali Gramsciho za levého komunistu, který by byl pravděpodobně vyloučen ze strany, pokud by jej vězení neizolovalo od nastupujícího stalinismu.\n\n\n"}
{"id": "351858", "url": "https://cs.wikipedia.org/wiki?curid=351858", "title": "Jozef Plachý", "text": "Jozef Plachý\n\nJozef Plachý (* 28. února 1949, Košice) je bývalý československý sportovec slovenské národnosti, atlet, běžec na středních tratích. Jedná se o devítinásobného mistra Československa v běhu na 800 metrů a dvojnásobného mistra Československa v běhu na 1500 metrů, účastníka čtyř letních olympijských her v letech 1968, 1972, 1976 a 1980.\n\nJeho československý rekord v běhu na 800 metrů z interkontinentálního utkání Amerika-Evropa v roce 1969 1:45,4 min. byl až do června 2008 platným slovenským národním rekordem.\n\nPo ukončení své závodní kariéry v roce 1982 působil jako reprezentační trenér ČSSR v lehké atletice, kdy trénoval muže - běžce. Trenérské činnosti se věnuje dodnes jakožto trenér mládeže.\n\n\n"}
{"id": "351860", "url": "https://cs.wikipedia.org/wiki?curid=351860", "title": "Rádžasthánština", "text": "Rádžasthánština\n\nRádžasthánština (राजस्थानी) je jazyk či skupina jazyků náležící do indoíránské jazykové rodiny. Různé průzkumy se rozcházejí v počtu mluvčích. Podle oficiálního indického průzkumu jazyk používá 36 milionů obyvatel Indie, Ethnologue.com však počítá pouze s 19 miliony. Jazyk je rozšířený hlavně v indickém státě Rádžasthán. Pořádkem slov ve větě se rádžasthánština řadí mezi jazyky typu SOV (podmět - předmět - sloveso).\n\nRádžasthánština je indoevropský jazyk. Patří do střední zóny indoárijských jazyků, přesto je někdy řazena do západní zóny. Není též jasné, zda se jedná pouze o jazyk s různými dialekty, nebo o celou skupinu velmi vzájemně příbuzných jazyků.\n\nRádžasthánské jazyky jsou nejvíce rozšířeny v indickém státě Rádžasthán, mluvčí však najdeme i ve státech Gudžarát, Harijána a Paňdžáb.\n\nMimo to je jazyk používán v Pákistánu, a to v některých oblastech provincií Paňdžáb a Sindh.\n\nPrávě v Paňdžábu se překrývá s jazyky \"riasti\" a \"saraiki\". Mnoho lingvistů se shoduje na tom, že rádžasthánština sdílí s těmito jazyky rysy ve fonologii, morfologii i syntaxi. Je však potřeba podrobnějšího výzkumu.\n\nZde jsou vypsány nejrozšířenější dialekty rádžasthánštiny, někdy považované za samostatné jazyky:\n\nRadžasthánština byla v minulosti považována za dialekt západní hindštiny. První, kdo vůbec název „rádžasthánština“ použil, byl irský lingvista George Abraham Grierson. Tento pojem se postupně začal používat pro označení různých nářečí rádžasthánštiny. Někteří lingvistí preferují termín rádžasthánské jazyky, jelikož lze stěží hovořit o jedné rádžasthánštině. Dnes už je Griersonův anglický výraz \"Rajasthani\" běžně používán i indickými úřady.\n\nRádžasthánština se zapisuje písmem dévanágarí, které se píše zleva doprava. (Pro obchodní účely bylo také dříve používáno písmo \"Mahádžaní\" zvané též Murija.)\n\nJazyk obsahuje 10 samohlásek a 31 souhlásek, z  některé dialekty mají implozivy (b, d, g).\n\nRádžasthánština má dvě čísla a dva jmenné rody. Obsahuje také tři pády, v běžné řeči jsou však většinou vypouštěny.\n\n\n"}
{"id": "351863", "url": "https://cs.wikipedia.org/wiki?curid=351863", "title": "Avišaj Kohen", "text": "Avišaj Kohen\n\nAvišaj Kohen (: אבישי כהן, : Avishai Cohen, * 20. dubna 1970, Jeruzalém, Izrael) je izraelský jazzový basista a skladatel.\n\nKohen vyrůstal v hudební rodině v malém městě nedaleko Jeruzaléma. Ve svých devíti letech začal hrát na klavír, ale ve čtrnácti se po vzoru Jaca Pastoria dal na basovou kytaru. Poté co dva roky hrál v armádní kapele, začal studovat hru na kontrabas u Michaela Klinghoffera. O dva roky později se přestěhoval do New Yorku, kde se dostal do kontaktu s jazzem. První rok v New Yorku pro něj byl dost obtížný. Pracoval jako dělník, hrál na ulici a v parcích. Začal studovat Mannesmannröhrenovu soukromou konzervatoř a při tom hrál v několika kapelách hrajících Latin jazz. Avishai byl osloven Danilo Pérezem, aby se stal členem jeho tria.\n\nPo delší době hraní v klubech byl Kohen osloven Chickem Coreou a v roce 1996 se stal zakládajícím členem jeho sextetu. V současné době Kohen hraje s vlastní skupinou Avishai Cohen Trio společně s Markem Guilianou a Shaking Stevensem. Pro nahrávání posledních alb, rozšířil tuto formaci o několik dechových nástrojů.\n\n\n"}
{"id": "351864", "url": "https://cs.wikipedia.org/wiki?curid=351864", "title": "Frank Walus", "text": "Frank Walus\n\nFrank Walus (29. červenec 1922 - 17. srpen 1994) byl americký občan polského původu, který byl Simone Wiesenthalem nepodloženě obviněn ze spolupráce s gestapem během druhé světové války. Byl nejprve zbaven amerického občanství s tím, že bude doportován, ale po vleklé právní bitvě se podařilo prokázat jeho nevinu.\n\nObhajoba Waluse finančně zruinovala, navíc musel čelit medializaci své osoby a fyzickým útokům vůči němu. Zemřel v roce 1994 po sérii infarktů. Případ je často uváděn jako diskreditace Wiesenthalovy činnosti a ukázka toho, kam až může zajít kampaň proti nevinné osobě.\n"}
{"id": "351865", "url": "https://cs.wikipedia.org/wiki?curid=351865", "title": "Verchojansk", "text": "Verchojansk\n\nVerchojansk (, ) je město v republice Sacha na Dálném Východě v Rusku. Leží asi 4 750 km severovýchodovýchodně od hlavního města Moskvy (vzdušnou čarou) a 440 km jižně od Severního ledového oceánu (+11 časových pásem od Greenwiche, +10 časových pásem od České republiky). Město má přibližně 1 300 obyvatel, ale jejich počet rok od roku klesá.\n\nVerchojansk leží na řece Jana (rusky: Яна), která ústí do Severního ledového oceánu. Na západ od města se rozléhá Verchojanské pohoří.\n\nVe městě se nachází malý nákladní přístav, a letiště s jednou přistávací dráhou.\n\nJde o jedno z nejmenších měst v celém Rusku, menší je např. Čekalin v Tulské oblasti. Sídla s menším počtem obyvatel už mají status vesnice.\n\nMěsto bylo založeno ruskými kozáky v roce 1638, 90 km jihozápadně od současné polohy, kam bylo město přesunuto v roce 1775. V 60. letech 19. století sem byli posíláni do vyhnanství političtí vězni. Pobýval zde například polský spisovatel Wacław Sieroszewski.\n\nVývoj počtu obyvatel udává následující graf.\nVýkyvy teploty jsou zde vysoké. Zatímco v zimě může být až -55 °C, v létě teplota sahá až k 30 °C (rekordy jsou -68,9 °C, +39 °C – což z Verchojansku činí město s nejvyššími výkyvy teplot na světě za rok). Podrobné informace přináší následující klimagram:\n"}
{"id": "351866", "url": "https://cs.wikipedia.org/wiki?curid=351866", "title": "Štěpán Koníček", "text": "Štěpán Koníček\n\nPhDr. Štěpán Koníček (7. března 1928 Praha – 26. května 2006 Praha) byl český hudební skladatel, dirigent a hudební dramaturg. Jednalo se o dlouholetého dirigenta a pozdějšího šéfdirigenta Filmového symfonického orchestru, který za svůj život zkomponoval hudbu k více než třem stovkám československých i zahraničních filmů (krátký animovaný film \"Munro\" - viz Munro (film) - z roku 1960 získal Oscara).\n\nVystudoval hudební vědu a estetiku na Filozofické fakultě Univerzity Karlovy. Kromě toho studoval také na AMU u Karla Ančerla dirigování a u Pavla Bořkovce kompozici. Na počátku 50. let 20. století pracoval jakožto hudební režisér v Československém rozhlasu v Brně, potom působil v Symfonickém orchestru hlavního města Prahy FOK, odtud pak přešel k Filmovému symfonickému orchestru, kde již zakotvil natrvalo až do roku 1991.\n\n\n"}
{"id": "351871", "url": "https://cs.wikipedia.org/wiki?curid=351871", "title": "Porsche 924", "text": "Porsche 924\n\nPorsche 924 je sportovní automobil, který se vyráběl od roku 1976 do roku 1988.\n\nHistorie modelu 924 vznikla díky snaze automobilky Volkswagen obohatit svou výrobní řadu o levné sportovní auto. Původně byl model 924 navržen společným podnikem VW Porsche, ale nakonec byl dokončen a představen přímo firmou Porsche v roce 1976.\n\nS modelem 924 začala v roce 1976 éra netradičních vozů Porsche se zvláštní karosérií a motory vpředu. V roce 1978 se na trhu objevil luxusní model Porsche 928 s pětilitrovým V8 motorem a v roce 1982 se objevil také nový model Porsche 944, původně zamýšlený jako nástupce Porsche 924. Porsche 924 však bylo vyráběné dále, souběžně s novým modelem 944 a to až do roku 1988.\n\nVýroba Porsche 924 probíhala v několika verzích karoserie - zpočátku jen s úzkými blatníky, ve verzi GT s rozšířenými, bez vyjímatelné střechy, později také ve verzi Targa pro jízdu \"s nebem nad hlavou\".\n\nTaké motory podléhaly postupnému vývoji. Dostupné byly jak verze s čtyřválcovým vodou chlazeným motorem (zpočátku 2-litrové provedení produkce Audi, později nový 2,5-litrový motor Porsche vyvinutý pro nový model Porsche 944 - verze 924 S). V pozdějších verzích došlo i na použití katalyzátoru. Převodovka byla čtyřstupňová nebo pětistupňová, řazení manuální nebo automatické. Původní motor pro Porsche 924 byl vyvinut firmou Audi a bylo zde použito mechanické vstřikování paliva.\nVýkon motoru se pohyboval od 125 do 245 koní a došlo i na TURBO provedení.\n\nV konstrukci vozu je uplatněna tzv. transaxle, což znamená tuhou rouru spojující motor ( a spojku) vepředu s převodovkou vzadu. Zadní opěrka v interiéru byla sklopná a v takovém stavu vozidlo získává skutečně prostorný zavazadlový prostor.\nSpotřeba paliva by dle zdrojů mohla být od 6,1 litru při 90 km/h až po 12,3 litru benzínu při městském provozu.\n\n\n\nUSA, chybí výrobní data.\n\nPro závody ve skupině B byl vůz upraven na specifikaci Porsche 924 Turbo Carrera GT. Tento vůz však nikdy nezískal žádný výraznější úspěch.\n\n"}
{"id": "351872", "url": "https://cs.wikipedia.org/wiki?curid=351872", "title": "Porsche 944", "text": "Porsche 944\n\nPorsche 944 je sportovní automobil, který se vyráběl od roku 1982 do roku 1991.\n\nPorsche 944 je osobní sportovní automobil německého výrobce Porsche AG, vyvinutý ze základu modelu 924. Výroba modelu Porsche 944 byla zahájena v roce 1982. Původně byl model Porsche 944 zamýšlen jako nástupce modelu Porsche 924, ovšem ve skutečnosti se oba typy vyráběly souběžně dále. Výroba Porsche 944 byla ukončena v roce 1991 a jeho nástupcem se stal model Porsche 968. Model Porsche 944 přinesl firmě Porsche velký úspěch. Vyrábělo se několik variant: 944, 944 S(Super), 944 Turbo, 944 S2 a 944 Turbo S. Během let výroby byl tento model dostupný také i ve verzi \"kabriolet\". \n\nModel Porsche 944 byl sice z velké části založen na svém předchůdci, modelu Porsche 924, ale hlavní rozdíl se skrýval \"pod kapotou\". Zatímco verze 924 byla poháněna 2L agregátem převzatým od koncernového partnera AUDI (model Audi 100), v modelu 944 byl použit motor konstrukce Porsche. Tento agregát byl odvozen z 5L osmiválce z modelu Porsche 928 (byla použita prakticky polovina tohoto osmiválce, s dodatečným vyvážením proti vibracím). Nabídka motorů 2,5L byla později doplněná verzí 2,7L a 3,0L (také vlastní konstrukce firmy PORSCHE). Změnil se také podvozek. Karosérie byla rozšířena, základními rozměry vycházela z verze 924 Carrera GT a konstruktéři Porsche v tomto případě použili hliníková ramena a kotoučové brzdy na všech kolech.\n\nV roce 1983 byla základní výbava vozidla rozšířena o ukazatel okamžité spotřeby, AL kola, elektrická zrcátka, čelní sklo s integrovanou anténou, tónovaná skla a částečně i interiér.\nModel 944 S byl vždy vybaven katalyzátorem, sériovou pětistupňovou převodovkou, digitálně řízeným vstřikováním paliva, později i ABS, na přání i s 16\" koly a posilovačem řízení. Motor byl stále klasický čtyřválec, avšak již čtyřventilový. Možnost byla i dělených sklopných zadních sedadel, elektrické vyhřívaná přední sedadla.\n\nVýkon motoru se pohyboval od 163 koní do až 250 koní verze 944 Turbo S. \nVerze 944 S2 měla motor 3L o výkonu 211 koní (155 kW) a poznat ji lze podle předního nárazníku z jednoho dílu, spoilerem pod zádí vozu a boční ochrannou lištou v barvě laku. S2 se vyráběla i v provedení kabriolet, samozřejmě stále s výklopnými světlomety jako verze 924. Spotřeba byla naměřena pro základní verzi 7 l/100km při 90 km/h, 8,7 l při 120 km/h a ve městském provozu 11,4 l/100km. Akcelerace z 0 na 100 km/h v základním provedení 8,4 sekundy a 1 km s pevným startem za 29 sekund.\n\nZřejmě největší předností tohoto typu je optimální rozložení hmotnosti, tzv. transaxle. toto řešení znamenalo uložení motoru ve předu, podélně s osou, zatímco převodovka byla umístěna vzadu. Výsledkem je prakticky 50% / 50% rozložení hmotnosti na obě osy.\n\nVýraznější změny se na modelu Porsche 944 projevily až v roce 1985. V první řadě byl přepracován interiér, včetně cirkulace vzduchu. Drobnější změny se projevily i na podvozku a dalších detailech. Tento mezityp je také označován jako \"1985B\" nebo \"1985 1/2\".\n\nV České republice se těmto a podobným modelům Porsche věnuje internetový klub PORSCHE.108.CZ.\n\nCelkem bylo v letech 1982 až 1991 vyrobeno 163 192 vozů 944. \n\nv letech 1982 až 1989 bylo vyrobeno 113 070 vozů 944, z toho jich bylo 56 921 vyvezeno do USA.\nModernizovaná verze byla vyráběna od roku 1985.\n\nModel Porsche 944 s Turbo motorem byl nabízen od roku 1985. Celkem bylo vyrobeno 25 107 vozů 944 Turbo, z toho jich bylo 14 235 vyvezeno do USA. Výkony tohoto modelu značně stouply oproti původní verzi - a to na 220 koní pro 6000 ot./min.\nPro tuto verzi se používalo také označení 951, resp. 952 pro britský trh (RHD verze).\n\n\n\"SP\" značí volitelnou sportovní výbavu.\n\nV roce 1987 byla nabídka modelů Porsche 944 doplněna verzí s motorem s 16 ventily. Tento typ 944S se vyráběl v letech 1987 a 1988, bylo vyrobeno celkem 12 936 vozů 944, z čehož jich bylo 8688 vyvezeno do USA. \nVerze s 16V motory se označovaly jako \"S\", resp. \"Super\". Tato změna je spojená také s doplněním výbavy o přední airbagy a systém ABS (ve standardu, doposud se jednalo o doplňkovou výbavu na přání).\nPraxe ale ukázala na úskalí tohoto řešení. Modernizovaný motor sice znamenal nárůst výkonu na přibližně 190 koní, ovšem tento první 16V počin značky Porsche měl své nedostatky. Zatímco původní motory 8V jsou známé svou spolehlivostí, nezřídka se dožívaly i 500 tis. km provozu, u agregátů 16V docházelo k potížím s rozvodovými řemeny (samovolně praskaly).\nV roce 1988 byla na trh uvedena nejvýkonnější verze \"944 Turbo S\". Výkon motoru dosahoval 247 koní, čehož bylo dosaženo hlavně použitím větší turbíny, než u předchozí turbo verze. Zrychlení verze Turbo S z 0 na 100 km/h se udává na 5,5 s, maximální rychlost až 258 km/hod.\n\nV letech 1989 až 1991 bylo vyrobeno celkem 14 071 vozů 944S2, z čehož jich bylo 3650 vyvezeno do USA. K tomu bylo vyrobeno ještě dalších 5640 kabrioletů 944S2, z čehož jich bylo do USA vyvezeno 2402.\n\nV roce 1990 byl zahájen vývoj třetí řady \"944S3\". Porsche však tato řešení uplatnilo až u nástupce modelu 944, tj. v modelu Porsche 968 (výroba od roku 1992).\n\n"}
{"id": "351874", "url": "https://cs.wikipedia.org/wiki?curid=351874", "title": "YouPorn", "text": "YouPorn\n\nYouPorn je pornografická webová stránka, které je založena na obdobném principu jako YouTube a nabízí zdarma možnost sledování a nahrávání erotických a pornografických videí. Spuštěna byla v roce 2006, postupně se z ní stala jedna z nejpopulárnějších pornografických stránek.\n\nNejdiskutovanějšími problémy webu jsou autorská práva, porušování soukromí a nemožnost ověření věku osob vystupujících na videích. Z posledního zmiňovaného důvodu byl v Německu zablokován přístup k webu, což vyvolalo diskusi o dalším přílišném omezování internetu.\n\n"}
{"id": "351877", "url": "https://cs.wikipedia.org/wiki?curid=351877", "title": "Androgen", "text": "Androgen\n\nAndrogen je obecný termín pro jakoukoli přírodní nebo syntetickou sloučeninu, obvykle steroidní hormon, která stimuluje nebo ovládá vývoj a udržení maskulinních charakteristik obratlovců vazbou na androgenní receptory. Ty zahrnují aktivitu samčích pohlavních orgánů a vývoj druhotných pohlavních znaků. Androgeny, které byly poprvé objeveny v roce 1936, se nazývají též androgenní hormony nebo testoidy. Mezi androgeny patří také původní anabolické steroidy. Androgeny fungují i jako prekurzory pro estrogeny, samičí pohlavní hormony. Primárním a nejznámějším androgenem je testosteron.\n\nNěkteré chemické látky jsou schopny funkci androgenu narušovat. Nazývají se endokrinní disruptory a patří mezi ně například známý chlorovaný pesticid - DDT. Roku 2000 byla zveřejněna studie prokazující, že rozpadový produkt DDT narušuje funkci androgenů. U laboratorních potkanů prokázala inhibici vazby hormonů na androgenní receptor. V roce 2006 přinesl Journal of Andrology studii o snížení pohyblivosti spermií a zvýšení výskytu defektních spermií u mužů v závislosti na hladině metabolitů DDT v krvi.\n"}
{"id": "351883", "url": "https://cs.wikipedia.org/wiki?curid=351883", "title": "Marin Čilić", "text": "Marin Čilić\n\nMarin Čilić (* 28. září 1988 Međugorje) je chorvatský profesionální tenista. Ve své dosavadní kariéře vyhrál na okruhu ATP World Tour osmnáct turnajů ve dvouhře. Na challengerech ATP a okruhu Futures získal čtyři tituly ve dvouhře a jeden ve čtyřhře.\n\nNa žebříčku ATP byl ve dvouhře nejvýše klasifikován v lednu 2018 na 3. místě a ve čtyřhře pak v dubnu 2013 na 49. místě. Od sezóny 2018 jej trénuje Ivan Cinkuš. V letech 2004–2013 tuto roli plnil australský kouč Bob Brett, další dvě sezóny wimbledonský vítěz Goran Ivanišević a mezi lety 2016–2017 Švéd Jonas Björkman.\n\nNa nejvyšší grandslamové úrovni vyhrál mužskou dvouhru US Open 2014, když ve finále zdolal Japonce Keie Nišikoriho po třísetovém průběhu. Stal se tak třetím chorvatským tenistou, po Ivaniševićovi a Majoliové, který triumfoval v singlové soutěži Grand Slamu. Zvítězil také na juniorce French Open 2005.\n\nV chorvatském daviscupovém týmu debutoval v roce 2006 utkáním 1. kola Světové skupiny proti Rakousku, v němž za rozhodnutého stavu ve prospěch Chorvatů 3:2 prohrál pátou dvouhru se Stefanem Koubkem. Nejlepším výsledkem je vítězství v Davis Cupu 2018, v posledním ročníku hraném klasickým formátem světové skupiny. Ve finále 2016 byl členem družstva, které podlehlo Argentině 2:3 na zápasy. Do listopadu 2019 v soutěži nastoupil k dvaceti pěti mezistátním utkáním s bilancí 29–11 ve dvouhře a 10–6 ve čtyřhře.\n\nChorvatsko reprezentoval na londýnských Hrách XXX. olympiády, kde jako třináctý nasazený ve dvouhře podlehl ve druhém kole bývalé australské světové jedničce Lleytonu Hewittovi. Na Letních olympijských hrách 2008 v Pekingu vypadl v singlové soutěži také ve druhé fázi s chilskou turnajovou dvanáctkou Fernandem Gonzálezem po dvousetovém průběhu.\n\nV sezóně 2005, zvítězil na grandslamové juniorce French Open 2005, kde v semifinále zdolal Brita Andyho Murrayho a v boji o titul přehrál Nizozemce Antala van der Duima. Na kombinovaném juniorském žebříčku ITF mu v závěru roku 2005 patřila 2. příčka za Američanem Donaldem Youngem. V juniorské kategorii vyhrál šest singlových a čtyři deblové turnaje, v páru s Kanaďanem Gregem Katesem. V juniorské kategorii reprezentoval Bosnu a Hercegovinu, zemi na jejíž půdě se narodil.\n\nV seniorské sérii Futures si připsal „double“ ve Vinkovci, když ovládl soutěž dvouhry a po boku krajana Ivana Dodiga i čtyřhru.\n\nV roce 2006 vyhrál událost Futures v Záhřebu. V rámci okruhu ATP Tour se probojoval do semifinále antukového Swiss Open v Gstaadu, kde porazil Itala Andrease Seppiho. Vyřadil jej španělský antukář Feliciano López po dramatickém třísetovém průběhu. V chorvatském daviscupovém týmu debutoval v únoru 2006 1. kolem Světové skupiny proti Rakousku, kdy za rozhodnutého stavu podlehl v dohrávané páté dvouhře Stefanu Koubkovi. V následném záhřebském čtvrtfinále s Argentinou odešel poražen jak z pátečního singlu s Davidem Nalbandianem, tak i sobotního debla ve dvojici s Ljubičićem. Chrovaté prohráli 2:3 na zápasy. Rok 2006 zakončil na 170. pozici žebříčku žebříčku ATP.\n\nV sezóně 2007 dosáhl na dva premiérové profesionální tituly ze série ATP Challenger. První přišel v dubnu, když v marocké Casablance zdolal ve finále italského hráče Simona Bolelliho. Během května triumfoval v chorvatské Rijece, když na něj v boji nenašel recept Slovák Lukáš Lacko. Na travnatém události Queen's Club Championships v Londýně si na úvod poradil s Britem Timem Henmanem, když zvládl otočit nepříznivý stav her 2–4 ve třetím setu. Skončil ve čtvrtfinále na raketě Američana Andyho Roddicka. V následném vydání žebříčku ATP mu patřilo 101. místo, dosavadní kariérní maximum.\n\nSezónu rozehrál na indickém Chennai Open, kde v semifinále podlehl ruskému hráči Michailu Južnému. Další semifinále si zahrál na travnaté události v Nottinghamu, když nenašel recept na Španěla Fernanda Verdasca.\n\nNa úvodním grandslamu Australian Open se probojoval do čtvrtého kola, když cestou pavoukem vyřadil dva nasazené. Na jeho raketě skončili Nicolás Almagro, Jürgen Melzer a melbournský finalista z roku 2007 Fernando González. V osmifinále pak podlehl Američanu Jamesi Blakeovi. Na pařížském French Open ho ve druhém kole zastavil Švýcar Stanislas Wawrinka po třísetovém průběhu\n\nNa travnatém Wimbledonu si zopakoval osmifinálovou fázi z lednového Melbourne. Ve druhém kole přehrál 24. nasazeného Fina Jarkka Nieminena v pětisetové bitvě, trvající bezmála tři hodiny a třicet minut. V následujícím kole zaznamenal čtyřsetové vítězství s Paulem-Henrim Mathieuem, když duel trval tři hodiny. Vyřadil jej druhý Francouz v pořadí Arnaud Clément.\n\nPremiérový titul na okruhu ATP Tour dosáhl na letním Pilot Pen Tennis, kde postupně přešel přes Viktora Troického, Jürgena Melzera a Igora Andrejeva, aby jej v boji o turnajovou trofej nezastavil ani americký finalista z roku 2007 Mardy Fish.\n\nNa posledním grandslamu roku US Open byl jako třicátý nasazený vyřazen ve třetím kole. Nejdříve zvládl dramatický průběh pětisetového boje proti Francouzi Julienu Benneteauovi, když duel trval přes čtyři hodiny. Ve druhé fázi zdolal Američana Robbyho Ginepriho. Následně však vypadl s třetím nasazeným srbským hráčem Novakem Djokovićem po vyrovnaném průběhu.\n\nPrvní grandslam Australian Open neodehrál. Na Indian Wells Masters skončil ve druhém kole po prohře od Argentince Davida Nalbandiana. Ve třetí fázi Miami Masters jej vyřadil další argentinský hráč Juan Martín del Potro. Se stejným soupeřem a v témže kole prohrál na French Open.\n\nÚvodní titul sezóny slavil na travnaté události Queen's Club Championships v Londýně. Jeho finálový protivník David Nalbandian byl ve druhém setu diskvalifikován pro nesportovní chování, když po ztrátě vlastního podání frustrovaný kopl do reklamního panelu. Ten zranil nohu čárového rozhodčího sedícího za ním. Ve třetím kole Wimbledonu zdolal amerického hráče Sama Querreyho po pětisetové bitvě, která skončila poměrem gamů 17–15 v poslední sadě. V té době se jednalo o druhé nejdelší utkání ve wimbledonské historii, trvající pět hodin a třicet jedna minut. V osmifinále nestačil na pozdějšího finalistu Andyho Murrayho.\n\nV červenci se stal prvním chorvatským tenistou, kterému se podařilo vyhrát Croatia Open v jeho 22leté historii. Ve finále přehrál Španěla Marcela Granollerse.\n\nNa US Open přijížděl jako dvanáctý nasazený. Postupem do čtvrtfinále posunul své newyorké maximum z roku 2009. V úvodních dvou kolech svedl dramatické pětisetové boje s níže postavenými soupeři, Marinkem Matosevicem – s nímž už prohrával 0–2 na sety –, a Danielem Brandsem. Ve třetí fázi si poradil s turnajovou sedmnáctkou Keiem Nišikorim a v osmifinále vyřadil Slováka Martina Kližana. Stejně jako na wimbledonském pažitu mu vystavil stopku pozdější vítěz Andy Murray, přestože zaznamenal lepší vstup do zápasu, když vyhrál úvodní sadu a ve druhé již vedl 5–1 na gamy.\n\nSezónu rozehrál na Chennai Open, kde skončil ve čtvrtfinále po porážce od Benoîta Paireho. Na Australian Open zavítal jako dvanáctý nasazený. Ve třetím kole jej vyřadil po pětisetové bitvě Ital Andreas Seppi.\n\nV únoru za chorvatský tým odehrál 1. kolo Světové skupiny proti Itálii. Přestože vyhrál obě dvouhry s Paolem Lorenzim i Seppim, kterému oplatil čerstvou porážku, zamířili Chorvaté do baráže po prohře 2:3 na zápasy. V sobotním deblu neuspěl v páru s Ivanem Dodigem.\n\nTřetí titul si odvezl z turnaje PBZ Zagreb Indoors, když si ve finále poradil s rakouským tenistou Jürgenem Melzerem. Jednalo se o jeho devátou kariérní trofej. Jako nejvýše nasazený na memphiském U.S. National Indoor Tennis Championships skončil ve čtvrtfinále na raketě pozdějšího vítěze Keie Nišikorho. Následovaly dva březnové Mastersy. Na prvním z nich v kalifornském Indian Wells Masters se probojoval do třetího kola, kde jej po třísetovém průběhu vyřadil Kanaďan Milos Raonic. Navazující floridský Miami Masters pro něj znamenal lepší výkon poté, co v osmifinále přehrál světovou osmičku Jo-Wilfrieda Tsongu. Mezi poslední osmičkou hráčů mu však vystavil Skot Andy Murray.\n\nAntukovou sezónu započal na Monte-Carlo Rolex Masters, kde podlehl ve čtvrtém kole Francouzi Richardu Gasquetovi. V květnu došlo ke zveřejnění informace, že se rozešel s australským trenérem Bobem Brettem, jenž ho přivedl do světa velkého tenisu a s nímž spolupracoval od roku 2004. Jeho pouť pařížským French Open skončila ve třetí fázi, kde neuhrál ani set proti srbskému hráči Viktoru Troickému.\n\nV červnu přijel v roli obhájce titulu na wimbledonskou přípravu do Londýna, kde se odehrával Queen's Club Championships. Ve čtvrtfinále zdolal světovou šestku Tomáše Berdycha a v semifinále bývalého prvního hráče Lleytona Hewitta. Obhajobu mu překazil až Andy Murray, který jej porazil v boji o titul.\n\nZ travnatého Wimbledonu odjel před zápasem druhého kola proti Francouzi Kennymu de Schepperovi v důsledku zranění levého kolena. O měsíc později však byla zveřejněna zpráva, že odstoupil poté, co obdržel informaci o pozitivním testu z mnichovského turnaje, kde byl v jeho těle detekován stimulans niketamid. Agentura AP pak citovala Mezinárodní tenisovou federaci: \"„Podle nezávislé vyšetřovací komise si Čilič zakázaný stimulant vzal nevědomky v tabletách s glukózou. Neudělal to tedy proto, aby si pomohl k lepším výkonům“\". Dne 16. září 2013 mu byl udělen devítiměsíční zákaz startu se zpětnou platností a vypršením k 1. únoru 2014. Tenista na událost reagoval slovy: \"„Chtěl bych zdůraznit, že jsem nikdy úmyslně ani vědomě neužil zakázané látky. Jsem proti jakémukoli dopingu ve sportu“\". Dané glukózové tablety měl zakoupit ve francouzské lékárně. Po odvolání ke sportovní arbitráži CAS v Lausanne mu byl trest snížen na čtyři měsíce s délkou trvání do 25. října 2013. V žebříčku ATP během inaktivity klesl na 47. příčku.\n\nNa konci roku 2013 zahájil spolupráci s krajanem a wimbledonským vítězem Goranem Ivaniševićem, jenž se stal novým trenérem.\n\nSezónu otevřel na Brisbane International, kde po výhrách nad Denisem Istominem a Grigorem Dimitrovem postoupil do čtvrtfinále. V něm nestačil na Keie Nišikoriho. Istomin mu na navazující události Apia International Sydney oplatil čerstvou porážku, když jej vyřadil ve druhém kole. Na Australian Open svedl ve druhé fázi turnaje pětisetové drama s Francouzem Gillesem Simonem, z něhož odešel poražen.\n\nÚnor zahájil úspěšnou obhajobou na halovém PBZ Zagreb Indoors, kde neztratil žádný set. Po hladkém finálovém vítězství nad Jürgenem Melzerem si připsal třetí záhřebský a desátý kariérní titul. Vítěznou šňůru prodloužil na rotterdamském ABN AMRO World Tennis Tournament, kde pronikl do finále přes nizozemské překvapení turnaje Igora Sijslinga, startujícího na divokou kartu. V předešlé fázi turnaje postupně vyřadil Lukáše Rosola, světovou desítku Jo-Wilfrieda Tsongu a šestku Andyho Murrayho. V boji o titul však nenašel recept na nejvýše nasazeného Tomáše Berdycha. Zlepšení formy pokračovalo na Delray Beach International Tennis Championships, jež vyústilo v postup do třetího finále za sebou. Jako sedmý nasazený si v semifinále poradil s turnajovou dvojkou Johnem Isnerem. V posledním duelu zdolal Jihoafričana Kevina Andersona, což znamenalo jedenáctý titul na ATP Tour.\n\nBěhem březnových Mastersů nejdříve prošel přes Paola Lorenziho a Tommyho Robreda do osmifinále Indian Wells Masters. V něm skončil po třísetovém průběhu na raketě pozdějšího šampióna Novaka Djokoviće. Po volném losu do druhého kola Miami Masters, jej vyřadil zástupce francouzského tenisu Édouard Roger-Vasselin.\n\nV antukové části roku vypadl ve čtvrtfinále Barcelona Open Banco Sabadell s Keiem Nišikorim, v osmifinále Madrid Open s Ernestsem Gulbisem a ve druhém kole Rome Masters s Jürgenem Melzerem. Na pařížském French Open jej, po výhře nad Tobiasem Kamkem, ve třetím kole vyřadila světová dvojka Novak Djoković.\n\nNa travnatém Queen's Club Championships, kde v předchozích dvou letech odehrál finále, překvapivě skončil již v úvodním kole se šedesátým hráčem žebříčku Marinkem Matosevicem. Zlepšení formy následovalo ve Wimbledonu, kde na cestě do čtvrtfinálové fáze zůstali na jeho raketě Paul-Henri Mathieu, Andreas Haider-Maurer, světová šestka Tomáš Berdych a Jérémy Chardy. Stopku mu opět vystavil druhý nasazený a pozdější vítěz Novak Djoković. V utkání přitom ztratil vedení 2–1 na sety.\n\nV semifinále antukového ATP Vegeta Croatia Open Umag mu Robredo oplatil dubnovou porážku z Barcelony. Na letní US Open Series se probojoval do třetí fáze Rogers Cupu, kde nenašel recept na světovou trojku Rogera Federera v těsném třísetovém klání. Stejné fáze dosáhl také na navazujícím Cincinnati Masters, kde jej vyřadil další Švýcar Stan Wawrinka.\n\nNa grandslam US Open přijížděl jako čtrnáctý nasazený. Cestou pavoukem na jeho raketě skončili Marcos Baghdatis, jenž duel ve druhé sadě skrečoval, Illja Marčenko a dvacátý hráč klasifikace Kevin Anderson. V osmifinále zvládl pětisetovou bitvu proti Gillesi Simonovi a ve čtvrtfinále si poradil se světovou sedmičkou Tomášem Berdychem. Vyrovnal tak osobní grandslamové maximum ze semifinále Australian Open 2010. Tuto hranici posunul po výhře nad druhým nasazeným Rogerem Federerem, jenž na něj neuhrál ani jeden set. Ve finále porazil japonskou turnajovou desítku Keie Nišikoriho za hodinu a padesát čtyři minut. Oplatil mu tak dvě porážky z probíhající sezóny. Jako třetí Chorvat tak dobyl singlovou grandslamovou trofej, a to po svém trenéru Goranu Ivaniševićovi a Ivě Majoliové. Jeho převahu stvrdily statistiky. V počtu es Japonce přestřílel 17–2 a na vítězné míče vyhrál 38–19. Na slavnostním ceremoniálu uvedl: „\"Je to výsledek tvrdé práce v posledních letech, hlavně v posledním roce. Předváděl jsem tu nejlepší tenis v životě\".“\n\nV září nastoupil do daviscupové baráže o Světovou skupinu proti Nizozemsku. Původně plánovaný start pouze v sobotní čtyřhře, v níž vyhrál po boku Marina Draganji, se změnil i v účast v rozhodující nedělní dvouhře. Za stavu 2:2 na zápasy v ní přehrál Thiema de Bakkera.\n\nNa China Open v Pekingu postoupil do čtvrtfinále, kde prohrál ve dvou setech s Andym Murrayem. Na navazujícím čínském turnaji kategorie Masters 1000 Shanghai Rolex Masters nestačil v prvním kole na krajana Iva Karloviće po ztrátě tiebreaku ve třetím setu.\n\n"}
{"id": "351892", "url": "https://cs.wikipedia.org/wiki?curid=351892", "title": "Jan Svoboda", "text": "Jan Svoboda\n\nJméno a příjmení Jan Svoboda se může vztahovat k následujícím osobnostem:\n\n\n"}
{"id": "351894", "url": "https://cs.wikipedia.org/wiki?curid=351894", "title": "Polygon Most", "text": "Polygon Most\n\nPolygon Most je výcvikový areál, kde zájemci mohou absolvovat kurzy bezpečné jízdy a zdokonalovací kurzy, off-roadové kurzy či kurzy pro získání závodní licence. Jsou určené pro řidiče různých typů silničních motorových vozidel. Polygon se nachází na území města Mostu, v místní části Souš. Vznikl v sousedství závodního okruhu zvaného autodrom, s nímž je přímo propojen. Provozovatelem celého areálu je akciová společnost AUTODROM MOST.\n\nAreál vznikl v prostoru bývalé výsypky hnědouhelného povrchového dolu. Před vybudováním polygonu zde byl nevyužitý divácký svah. Plocha polygonu je asi 13 hektarů.\n\nVýstavba začala v prosinci 2003. První fáze výstavby, zemní příprava, stála asi 120 milionů Kč, a byla hrazena prostřednictvím Fondu národního majetku z částky 15 miliard Kč, jež vláda Miloše Zemana v roce 2002 vyčlenila na revitalizaci území poškozených těžbou.\n\nV rámci druhé fázi výstavby bylo vybudováno 5 cvičných ploch ze 7 naprojektovaných.\n\n\nV plánu je dokončit ještě tyto výcvikové plochy:\n\nMěsto Most a Ústecký kraj přispěly na výstavbu více než 9 miliony. Celková cena byla kolem 240 milionů Kč.\n\nPolygon byl slavnostně otevřen v listopadu 2005 za účasti tehdejšího premiéra Jiřího Paroubka a ústeckého hejtmana Jiřího Šulce.\n\nSpolečnost HCT.CZ a. s., dodavatel výukové metodiky užívané na Polygonu Most, je v České republice od 1. září 2008 prvním a zatím jediným držitelem akreditace k provádění řidičských školení podle zákona č. 374/2007 Sb. a vyhlášky č. 156/2008 Sb., na jejichž základě lze za zákonem stanovených podmínek odečíst 3 trestné body udělené podle bodového systému hodnocení řidičů. Cena školení včetně DPH činí 3890 Kč. Školení zahrnuje 3 hodiny teorie, tři a půl hodiny praktického výcviku a půl hodiny závěrečného vyhodnocení.\n\nPo přijetí právních předpisů se média zaobírala možným střetem zájmů spočívajícím v tom, že prováděcím předpisem stanovené požadavky na získání akreditace pro školení k odečtu bodů řidičům byly stanoveny tak, že jim vyhovovalo pouze jedno cvičiště v republice, ač k účelu školení (které má řešit odpovědný přístup řidiče a nikoliv technickou zručnost) tak náročné vybavení (např. kyvná deska umožňující smyky) není třeba. Dopravní akademie, Hospodářská komora, Transparency International nebo děkan Dopravní fakulty ČVUT Petr Moos vyjádřili s touto úpravou nesouhlas. David Ondráčka z Transparency International do označil za ukázku jednoznačné politické lobby a střetu zájmů. Prezident Dopravní akademie Robert Kotál tvrdí, že tak přísné standardy v žádné evropské směrnici nejsou, ač se na evropské normy ministerstvo dopravy odvolávalo. Vyhlášku obhajoval mluvčí ministerstva Karel Hanzelka i Jakub Ptačinský z tiskového oddělení MD. Mluvčí Hospodářské komory Viktorie Plívová označila zákon z hlediska rovných podnikatelských příležitostí za rozporuplný a oznámila, že komora chce uspořádat diskusi autorů i odpůrců zákona a vyhlášky. Na snahu Dopravní akademie o diskusi podle MF Dnes ministerstvo dopravy nereagovalo. Předseda Klubu autoškol Bohumil Hejhal řekl, že piráti silnic nepotřebují zvyšovat sebevědomí jízdou ve smyku, ale je nutné na ně působit spíše psychologicky.\n\nZa osobu, jejíž střet zájmů měl hrát roli, byl jmenován poslanec za ODS Oldřich Vojíř z Mostu. Tento poslanec byl předsedou Hospodářského výboru PSP ČR, který podal k zákonu pozměňovací návrh, jímž byly stanoveny požadavky na akreditaci. V roce 2002, kdy vláda uvolnila peníze na rekultivaci bývalých dolů, byl členem dozorčí rady Fondu národního majetku.\n\nV roce 2006 při tzv. porcování medvěda, tedy té části projednávání státního rozpočtu, v níž obvykle poslanci prosazují své lobbystické zájmy, získalo občanské sdružení Automotoklub RPR Most 10 miliónů Kč na stavbu dětského dopravního hřiště v Mostě, přestože ve městě již jedno dětské dopravní hřiště fungovalo. Z těchto peněz byla postavena správní a školicí budova budoucího Polygonu Most. Dalších 10 milionů získali při porcování medvěda v roce 2007.\n\nV době, kdy na výstavbu uvolnilo peníze město Most, byl primátorem Vladimír Bártl (ODS), člen dozorčí rady Autodrom Most. Později byl Vladimír Bártl ředitelem toho odboru ministerstva dopravy, které zpracovávalo vyhlášku č. 156/2008 Sb.\n\nSpolečnost Autodrom Most a. s. ještě v roce 2007 patřila zčásti městu a zčásti mosteckému Automotoklubu. Na výstavbě se finančně podílely stát, kraj i město. V roce 2008 přešla do plně soukromých rukou, vlastní jej podnikatel Jiří Kroužek prostřednictvím své společnosti Ring Group. Nadpoloviční podíl v Autodromu Most získal v roce 1993 vložením svého know how oceněného na desítky milionů Kč. Se záměrem vybudovat školicí centrum dopravní výchovy s podporou města i státu se svěřil časopisu Auto Tip již v roce 2000. Kroužkově firmě Ring Group patří i hotel Cascade, který doporučuje firma vzdálenějším zájemcům o kurs.\n\nNáměstek ministra dopravy Jiří Hodač (ODS) vyjádřil předpoklad, že podobná cvičiště vzniknou časem v každém kraji. Autodrom Most jednal o zřízení druhého cvičiště v Praze-Kyjích (na parcelách č. 2651, 2652/1, 2654 a 2655). Plány na případné zřízení dalších cvičišť tají.\n\n\n"}
{"id": "351897", "url": "https://cs.wikipedia.org/wiki?curid=351897", "title": "Marc Gicquel", "text": "Marc Gicquel\n\nMarc Gicquel (* 30. březen 1977 v Tunisu, Tunisko) je současný francouzský profesionální tenista.Ve své dosavadní kariéře vyhrál na okruhu ATP World Tour 3 turnaje ve čtyřhře.\n\n"}
{"id": "351898", "url": "https://cs.wikipedia.org/wiki?curid=351898", "title": "Jiří Hodač (1965)", "text": "Jiří Hodač (1965)\n\nJiří Hodač (nar. 20. dubna 1965) je český úředník, podnikatel a politik.\n\nOd roku 2006 do ledna 2009 byl prvním náměstkem ministra dopravy České republiky Aleše Řebíčka a vedl sekci dopravní agendy, infrastruktury a ekonomiky. Je členem ODS, v roce 2007 získal cenu Ropák roku.\n\nStejně jako ministr Řebíček pochází z Teplicka. Vede oblastní organizaci ODS v Proboštově.\n\nAbsolvoval střední průmyslovou školu se zaměřením na ekonomiku a provoz automobilové dopravy. Nemá vysokoškolské vzdělání. Pro činnost náměstka mu byla udělena ministrem výjimka z požadovaného vzdělání s podmínkou, že si musí vysokoškolské vzdělání doplnit. Tají však, na kterou školu ke studiu nastoupil.\n\nPřed nástupem na ministerstvo dopravy koncem roku 2006 byl regionálním manažerem pro severozápadní Čechy v dánské firmě Marius Pedersen podnikající v komunálních odpadech, měl asi 300 podřízených. Tato firma i nadále platí Hodačovi účet za mobilní telefon. Hodač uvádí, že se k ní chce po skončení svého působení na ministerstvu vrátit.\nJe také jednatelem a společníkem teplických firem M + H Teplice spol. s r.o. v likvidaci (ubytovací služby) a L 11 spol. s r. o. (koupě zboží za účelem dalšího prodeje), které údajně od roku 1998 nevyvíjejí žádnou činnost.\n\nTýdeníku Ekonom i dalším médiím odmítl poskytnout rozhovor. Podle týdeníku Ekonom generální ředitel jedné z organizací spadajících pod ministerstvo dopravy prozradil Hodačovu přezdívku „řezník“ pro jeho emotivitu a impulsivitu.\n\nOd roku 2011 působí jako předseda dozorčí rady fotbalové Slavie, kterou vlastní jeho bývalý nadřízený Aleš Řebíček.\n\nNa ministerstvu nejprve nastoupil do funkce ředitele odboru infrastruktury. V listopadu 2006 se stal ředitelem odboru pozemních komunikací. Postupně pod jeho Sekci dopravní agendy, infrastruktury a ekonomiky přešlo celkem 8 až 9 odborů ministerstva, zatímco ostatní náměstci vedou maximálně dva odbory. Podle týdeníku Ekonom jsou to především odbory, kde se rozhoduje o penězích. Spadá pod něj například odbor fondů EU, odbor financí a ekonomiky, odbor silniční dopravy, odbor provozu silničních vozidel, odbor informačních systémů a komunikací, odbor vnitřní správy. V lednu 2008 pod něj spadalo 233 osob ze 465, které na ministerstvu pracovaly. V květnu 2008 se stal 1. náměstkem ministra. Údajně se podílel na přípravě tajného dodatku smlouvy s firmou Kapsch na výběr mýtného, který 27. prosince 2007 za stát podepsal. V letech 2007-2008 byl předsedou dozorčí rady Letiště Praha a podílel se na přípravě privatizace v odhadované hodnotě 70 miliard Kč, je také členem řídicího výboru Českých drah. Patří pod něj i odbor, který zpracoval vyhlášku, která podle názoru kritiků zvýhodnila provozovatele Polygonu Most. Naopak dříve plánovanému projektu Regiotram Nisa Řebíčkovo a Hodačovo vedení podporu odmítlo. Někdy byl Jiří Hodač označován za faktického vládce ministerstva.\n\nPodle zdrojů týdeníku Ekonom Hodač nechává podíl na strategických rozhodnutích i kontroverzním osobám mimo ministerstvo, například podnikateli Romanu Janouškovi (o kterém se na ministerstvu mluví pod krycím jménem Romeš), a právníku Karlu Muzikářovi, jímž řízená kancelář poskytuje externě ministerstvu právní služby a jejíž údajný bývalý zaměstnanec Libor Tejnil je ředitelem úseku podřízeného Hodačovi. Dotčení podobné vazby popírají nebo nepřiznávají.\n\nTěsně před jeho nástupem do funkce 1. náměstka ministr zrušil pro tuto pozici povinnost podstoupit bezpečnostní prověrku na styk s utajovanými skutečnostmi. Hodač ji podstoupit odmítl s odůvodněním, že nepřichází do styku s utajovanými skutečnostmi. Dřívější 1. náměstek Rudolf Vyčichla však toto tvrzení prohlásil za nesmysl, protože 1. náměstek se často zúčastňuje zasedání bezpečnostní rady vlády a do kontaktu s tajnými informacemi přichází často. Lubomír Prchal z Národního bezpečnostního úřadu vyjádřil názor, že první náměstci ministrů prověrku mít musí a výjimka se na ně nevztahuje. Všech pět ostatních náměstků tuto prověrku má.\n\nMichal Pešan, který 18 let působil jako ředitel bezpečnostního odboru ministerstva, obdržel od Hodače odvolání bez udání důvodu několik dní poté, co jeho odbor potvrdil médiím informaci, že Hodač nemá bezpečnostní prověrku. Úkolem bezpečnostního odboru mimo jiné je, aby k tajným informacím v archivu ministerstva měli přístup jen lidé s bezpečnostní prověrkou. Hodač odkázal novináře s dotazem na mluvčího ministerstva Hanzelku, kterému se však důvody odvolání nepodařilo zjistit. Ministr Řebíček při interpelacích v Poslanecké sněmovně na interpelaci Jiřího Petrů (ČSSD) odpověděl, že neví o tom, že by byla nějaká souvislost mezi odvoláním Pešana a jeho potvrzením, že Hodač nemá prověrku.\n\nV dubnu 2008 byla Jiřímu Hodačovi organizací Děti Země udělena cena Ropák roku za to, že bojkotoval usnesení vlády č. 1064 ze dne 19. 9. 2007, které ministrovi dopravy uložilo jmenovat skupinu odborníků, jež by vyhodnotila variantní řešení výstavby silničního okruhu kolem Prahy, dálnice D3 ve Středočeském kraji a rychlostní silnice R55 (dnes dálnice D55), a že vyhrožoval žalobami občanským sdružením za jejich aktivní účast ve správních řízeních. Dalším důvodem byl souhlas s vykoupením pozemků pro stavbu vodního stupně Přelouč II. na Labi, přestože ministr životního prostředí nepovolil výjimku, která by výstavbu umožnila.\n\nGenerální inspektor Drážní inspekce Roman Šigut uvedl pro pořad Reportéři ČT, že Jiří Hodač mu vyhrožoval a usiloval o zkreslení výsledků vyšetřování tragické železniční nehody v Moravanech. „Řekl mi, že si mám vybrat mezi dvěma variantami. Buďto dobrovolně odstoupím z funkce generálního inspektora Drážní inspekce, anebo mě nechají odvolat“, popsal schůzku Šigut pro internetový deník Aktuálně.cz.\n\nV červenci 2009 se účastnil setkání vlivných politiků, lobbistů a podnikatelů v italském Monte Argentariu. Setkání bylo kritizováno především v souvislosti s přijetím kontroverzního zákona o emisních povolenkách, který umožní miliardové zisky energetické společnosti ČEZ, jejíž generální ředitel Martin Roman byl jedním z účastníků aféry. Média upozorňovala rovněž na nejasnosti ve financování pobytu jednotlivých účastníků.\n\n"}
{"id": "351909", "url": "https://cs.wikipedia.org/wiki?curid=351909", "title": "Státní policie", "text": "Státní policie\n\nStátní policie může být:\n\n\n"}
{"id": "351910", "url": "https://cs.wikipedia.org/wiki?curid=351910", "title": "Samuel Sánchez", "text": "Samuel Sánchez\n\nSamuel Sánchez celým jménem Samuel Sánchez González (* 5. února 1978, Oviedo) je španělský profesionální cyklista, vítěz Letních olympijských her 2008 v silniční cyklistice v závodu s hromadným startem, když v závěrečném spurtu předstihl specialisty na spurty Fabiana Cancellaru a Davida Rebellina. Jednalo se celkově o 99. olympijskou medaili v pořadí pro Španělsko. Jeho vítězství bylo velice cenné a poměrně nečekané, neboť španělská cyklistika disponuje celou řadu velice kvalitních cyklistů, kteří byli pro tento závod favorizováni.\n\nSvoji profesionální kariéru započal v roce 2000 v profi týmu Euskaltel-Euskadi.\n"}
{"id": "351911", "url": "https://cs.wikipedia.org/wiki?curid=351911", "title": "Okupace Československa", "text": "Okupace Československa\n\nJako okupace Československa se označují dvě historické události:\n\n"}
{"id": "351913", "url": "https://cs.wikipedia.org/wiki?curid=351913", "title": "Podhorky", "text": "Podhorky\n\nPodhorky jsou místní částí městyse Choltice v okrese Pardubice, ležící mezi Cholticemi a Lipolticemi v nadmořské výšce 250 metrů. Je to chatová oblast s deseti chalupami a 15 stálými obyvateli.\n\n"}
{"id": "351917", "url": "https://cs.wikipedia.org/wiki?curid=351917", "title": "Cyklistika na Letních olympijských hrách 2008", "text": "Cyklistika na Letních olympijských hrách 2008\n\nCyklistické soutěže na Letních olympijských hrách 2008 v Pekingu probíhaly od 9. srpna do 23. srpna celkem na 4 olympijských sportovištích v Laoshan Velodrome (dráhová), na Laoshan Mountain Bike Course (horská), Laoshan BMX Field (BMX) a na Beijing Cycling Road Course (silniční).\n\n<nowiki>*</nowiki> Participate in the preliminary round only.\n\n"}
{"id": "351920", "url": "https://cs.wikipedia.org/wiki?curid=351920", "title": "Michael Adams", "text": "Michael Adams\n\nMichael Adams (* 17. listopadu 1971) je britský šachový velmistr. Jeho nejlepší umístění v světovém žebříčku bylo číslo 4. Tohoto umístění dosáhl několikrát od října 2000 do října 2002. Jeho FIDE ELO z října 2015 je 2742, čímž se stává nejlepším britským hráčem a 17. nejlepším hráčem světa. V roce 2004 se probojoval do finále mistrovství světa, ale tam ho porazil Rustam Kasimdžanov.\n"}
{"id": "351922", "url": "https://cs.wikipedia.org/wiki?curid=351922", "title": "John Nunn", "text": "John Nunn\n\nJohn Denis Martin Nunn (* 25. dubna 1955 v Londýně) je šachový velmistr a jeden z nejlepších britských hráčů šachu. Jednou byl v první desítce žebříčku nejlepších šachistů světa, byl také dvakrát mistrem světa v kompozičním šachu a je známý jako plodný šachový spisovatel a publicista. Jeho ELO k říjnu 2015 bylo 2597.\n\n\n"}
{"id": "351925", "url": "https://cs.wikipedia.org/wiki?curid=351925", "title": "Ladislav Troják", "text": "Ladislav Troják\n\nLadislav Troják (15. června 1914, Košice, Rakousko-Uhersko – 8. listopadu 1948 Lamanšský průliv) byl československý hokejový útočník, první Slovák v reprezentačním výběru Československa a zároveň i první slovenský hokejista s titulem hokejového mistra světa (1947).\n\nJednalo se o prvního Slováka v československé reprezentaci. Dokázal se prosadit v silné konkurenci českých hokejistů v lize a dostal se do československého národního mužstva. Vynikal kombinační hrou, rychlým bruslením, skvělou přihrávkou a vynikajícím bráněním.\n\nHrál za LTC Praha, se kterým získal pět ligových titulů. Československo reprezentoval na světových šampionátech v letech 1938 (bronz) a 1947 (zlato) a na zimních olympiádách v letech 1936 (4. místo) a 1948 (stříbro). Zemřel při letecké havárii československých hokejistů nad Lamanšským průlivem.\n\nDne 30. listopadu 2002 byl uveden do Síně slávy slovenského hokeje. Na jeho počest a památku je po něm pojmenována košická Steel Aréna. Dne 15. března 2011 byl společně s Bohumilem Modrým uveden do Síně slávy IIHF. Je členem české i slovenské hokejové síně slávy.\n\n\n"}
{"id": "351927", "url": "https://cs.wikipedia.org/wiki?curid=351927", "title": "Kon-Tiki", "text": "Kon-Tiki\n\nKon-Tiki byl vor z balsového dřeva, na kterém roku 1947 norský antropolog, zoolog, archeolog, spisovatel a cestovatel Thor Heyerdahl s pěti dalšími muži přeplul Tichý oceán od jihoamerického pobřeží až do Polynésie. Vor byl pojmenován po bohu Virakočovi, který byl v mytologii starých Inků bohem slunce. Jeho původní jméno mělo být Kon-Tiki.\n\nHeyerdahl byl přesvědčen, že lidé z Jižní Ameriky mohli osídlit Polynésii ještě v období před Kolumbem. Cílem jeho expedice bylo ukázat, že plavba z Jižní Ameriky do Polynésie je možná i bez moderního vybavení, což by podpořilo jeho teorii o jejím osídlení. Jeho expedice takto doplout dokázala, ačkoli oproti starým Inkům disponovala některými výdobytky moderní doby (rádiem, sextantem, hodinami či kovovým nožem).\n\nExpedice Kon-Tiki byla sponzorována jak ze soukromých zdrojů, tak z darů a vybavení armády USA. Heyerdahl a jeho malá skupina dorazili do Peru, kde s podporou místních úřadů sestrojili vor z balsového dřeva (bez jediného hřebíku nebo šroubu) tak, jak to jen bylo podle nákresů španělských conquistadorů možné. Na cestu se vydali 28. dubna 1947. Heyerdahl a jeho pět společníků urazili na voru za 101 dní plavby více než 6800 km. 7. srpna 1947 byla plavba ukončena za poměrně dramatických okolností na útesu Raroia.\n\nKniha Thora Heyerdahla o jeho expedici se stala celosvětovým bestsellerem, byla přeložena do 70 jazyků a celosvětově se prodalo na 50 000 000 výtisků. Poprvé byla publikována roku 1950 pod názvem \"Expedice Kon-Tiki: Na voru přes jižní moře\". Česky kniha poprvé vyšla v roce 1957 a do roku 1970 byla s úspěchem vydána ještě několikrát. V roce 2012 vznikl na základě Heyerdahlovy knihy celosvětově úspěšný velkofilm \"Kon-Tiki\". Originál voru Kon-Tiki je dnes k vidění v muzeu Kon-Tiki v norském Oslu.\n\nExpedice proslavila hodinky značky Eterna- hodinkami byli vybaveni všichni členové posádky a plavbu přečkaly bez úhony.\n\nPosádku Kon-Tiki tvořilo pět Norů a jeden Švéd. Byli to:\n\nKon-Tiki vyplul z peruánského města Callao 28. dubna 1947. Prvních 50 mil na otevřené moře byl vlečen lodí peruánských námořních sil jménem Guardina Rios. Od té doby již vor plul vlastními silami na západ, unášen Humboldtovým proudem. Posádka poprvé uviděla zemi 30. července, když doplula na dohled atolu Puka-Puka. S lidmi se cestovatelé poprvé dostali do krátkého kontaktu 4. srpna na ostrově Angatau, nepodařilo se jim ale přistát. 97. den plavby dopluli k atolu Angatau a o čtyři dny později jejich vor ztroskotal u ostrova Raroia v souostroví Tuamotu. Kon-Tiki urazil přibližně 3770 námořních mil (cca 6980 km) za 101 dnů, průměrnou rychlostí 1,5 uzlů.\n\nPo několika dnech strávených na pustém ostrůvku je nalezli lidé ze sousedního ostrova, když si povšimli zbytků voru plovoucích v moři. Cestovatelé strávili ještě několik dní v domorodé vesnici, než byli dopraveni i se zbytky voru na Tahiti francouzskou lodí Tamara.\n\n\n"}
{"id": "351930", "url": "https://cs.wikipedia.org/wiki?curid=351930", "title": "Ján Kocian", "text": "Ján Kocian\n\nJán Kocian (* 13. března 1958, Zlaté Moravce, Československo) je bývalý slovenský fotbalový obránce a fotbalový trenér. V minulosti působil jako trenér slovenské národní reprezentace. Jako trenér působil delší dobu i v Německu.\nÚčastník MS 1990 v Itálii.\n\nKocian odehrál za Duklu Banská Bystrica 212 zápasů v letech 1979 až 1988. V roce 1988 přestoupil do německého klubu FC St. Pauli, kde odehrál 147 zápasů. Se svojí aktivní sportovní kariérou skončil v roce 1993.\n\nZa československou reprezentaci odehrál 26 zápasů s bilancí 15 výher, 4 remízy a 7 proher (na hřišti strávil celkem 2 145 minut, gól nevstřelil ). Hrál i na Mistrovství světa ve fotbale 1990. Ján Kocián byl zvolen československým hráčem roku 1990.\n\nV letech 1993–1995 byl asistentem Jozefa Vengloše u slovenské reprezentace.\n\nV sezóně 1997/1998 trénoval český klub Petra Drnovice, později trénoval německé kluby FC Rot-Weiß Erfurt a Sportfreunde Siegen. Pracoval také jako asistent trenéra v klubech 1. FC Köln a Eintracht Frankfurt.\n\nTrenérem slovenské reprezentace se stal 2. listopadu 2006, když nahradil Dušana Galise. V létě 2008 byl odvolán. Poté působil 7 měsíců (2008–2009) jako asistent Karla Brücknera při rakouské fotbalové reprezentaci.\n\n8. prosince 2010 byl oficiálně prohlášen za hlavního trenéra čínského týmu Jiangsu Sainty FC. O místo přišel v květnu 2011. V Jiangsu vedl 5 zápasů (1 remíza a 4 prohry).\n\n28. června 2011 byl uveden do pozice trenéra týmu z hongkongské první ligy (Hong Kong First Division League) South China AA ředitelem klubu Stevenem Lo pro sezónu 2011/2012.\n\nV září 2013 se stal trenérem polského klubu Ruch Chorzów. Prvních osm zápasů s týmem neprohrál (měl bilanci 4 výhry a 4 remízy). Prohra přišla až v devátém zápase s Lechem Poznań (2:4). Sezonu 2013/14 zakončil s Ruchem na konečném 3. místě, za což si vysloužil v Polsku ocenění „nejlepší trenér Ekstraklasy 2013/14“. Ruch vedl i v Evropské lize 2014/15. V prvním předkole přešel jeho tým přes lichtenštejnský FC Vaduz. Klub byl těsně vyřazen ve 4. předkole ukrajinským týmem FK Metalist Charkov (0:0 a 0:1). 7. října 2014 byl po nevydařeném ligovém vstupu do sezóny 2014/15 odvolán (klub se nacházel na průběžné 14. příčce). V nejvyšší polské lize měl bilanci 16 výher, 13 remíz a 12 porážek.\n\nKoncem října 2014 se stal trenérem jiného polského klubu Pogoń Szczecin. V dubnu 2015 byl z funkce odvolán.\n\n"}
{"id": "351931", "url": "https://cs.wikipedia.org/wiki?curid=351931", "title": "Kocian", "text": "Kocian\n\nOsoby s českým a slovenským příjmením Kocian:\n\n"}
{"id": "351932", "url": "https://cs.wikipedia.org/wiki?curid=351932", "title": "Jolly Jumper", "text": "Jolly Jumper\n\nJolly Jumper je fiktivní kůň z francouzsko-belgických komiksů o Lucky Lukovi, vytvořených Morrisem. Je popsán jako „nejchytřejší kůň na světě“ a je schopen zdolat úkoly, jakými jsou hraní šachů a provazochodectví. Jolly Jumper doprovází svého pána na cestách po Divokém západě a vtipkuje svými komentáři a poznámkami.\n\nJolly Jumper je bílý kůň s nahnědlou skvrnou na levém boku. Nemá rád psy, jak je vidět v \"Sur la piste des Daltons\", kde neustále směřuje své poznámky k hloupému policejnímu psu Tramtabumovi. Je výjimečně bystrý a antropomorfní, velice vynalézavý v dobrodružstvích a v krizích, ovšem je i rozpustilý a zlomyslný, jako v \"Le Bandit Manchot\", kde vyhrál nad Lucky Lukem v kostkách výměnu míst, aby byl nesen na Lukových zádech.\n\nJolly Jumperovi také slouží ironický hlas mluvící z komiksového pozadí.\n"}
{"id": "351933", "url": "https://cs.wikipedia.org/wiki?curid=351933", "title": "Kocián", "text": "Kocián\n\nPříjmení Kocián nosí více významných osobností:\n\n"}
{"id": "351935", "url": "https://cs.wikipedia.org/wiki?curid=351935", "title": "Cthulhu", "text": "Cthulhu\n\nCthulhu je nestvůra, jeden z bájných Prastarých, vyskytující se v dílech H. P. Lovecrafta a některých jeho epigonů. Je často zmiňována pro svůj nepopsatelně děsivý vzhled, obrovské rozměry a hrůzu, kterou budí. Často je proto zmiňována především v anglickojazyčné sci-fi a fantasy jako něco extrémně děsivého či jako extrémní zlo. Jeho jméno, které dle Lovecrafta „nezní jako nic z lidské řeči“, má mnoho dalších variant a jeho výslovnost není zcela jasná (tato nejasnost je pravděpodobně autorským záměrem). Sám Lovecraft podal několik variant, jako nejlogičtější se jeví anglický přepis \"Khlûl'hloo\" (česky nejspíš [chlúl-hlú]), mezi komunitou fanoušků se ustálila výslovnost [kathúlú] (/kəˈθuːluː/), kterou se řídí známá počítačová hra Call of Cthulhu. Mezi českými fanoušky však je obvyklá verze výslovnosti kthulhu. Lovecraft sám popsal jméno Cthulhu jako lidmi nevyslovitelné. K jeho jménu jsou často přidávána epiteta jako \"Veliký\" (\"Great\"), \"Mrtvý\" (\"Dead\") či \"Děsivý\" (\"Dread\"). Poprvé se vyskytl v Lovecraftově povídce \"Volání Cthulhu\" (\"The Call of Cthulhu\", 1928), je ale zmiňována i v dalších dílech téhož autora. Nejnověji se Cthulhu objevuje i v seriálu South Park, konkrétně v jedenácté až třinácté epizodě čtrnácté sezóny. Také se vyskytuje ve hře Magicka (\"Magika\" nebo \"Medžika\").\n\nCthulhu je zmiňován jako nepopsatelný, určité popisy odkazují především k jeho sochám (Cthulhu byl uctíván temnými kulty degenerovaných lidí v odlehlých oblastech světa – centrum kultu je kdesi v Arábii, řídí ho nesmrtelní vůdci z čínských hor, má odnože i v Grónsku a USA). Je popsán jako „současně drak, hlavonožec a karikatura člověka“, je zelený, vlhký a okřídlený, není stvořen z masa a kostí, velikostí údajně připomíná horu. Nechutným obřadům jeho uctívání dominuje mantra „\"Ph'nglui mglw'nafh Cthulhu R'lyeh wgah'nagl fhtagn\"“, což údajně znamená „Ve svém domě v R'lyehu mrtvý Cthulhu čeká a sní“. Obvykle se zkracuje na „Cthulhu fhtagn“, což je nejčastěji vykládáno na „Cthulhu čeká“. R'lyeh je obrovské, nepřirozené město pod mořskou hladinou, potopené kdysi v jižním Pacifiku. Jeho architektura je groteskní, zbudovaná podle principů neeuklidovské geometrie. Příběh o jeho náhodném objevení tvoří jednu z dějových linií povídky \"Volání Cthulhu\".\n"}
{"id": "351936", "url": "https://cs.wikipedia.org/wiki?curid=351936", "title": "Akácie", "text": "Akácie\n\nAkácie (\"Acacia\"), česky též kapinice, je rod rostlin z čeledi bobovité. Jsou to keře, stromy nebo i liány s dvakrát zpeřenými listy. Řada druhů má listy s rozšířeným, plochým řapíkem a bez čepele. Květy jsou drobné, bílé nebo žluté, uspořádané v kulovitých klubkách nebo podlouhlých hroznech.\nAkácie rostou v tropech a subtropech téměř celého světa v počtu asi 1200 druhů. Nejvíce druhů se vyskytuje v Austrálii. Některé druhy jsou v tropech a subtropech pěstovány jako okrasné dřeviny a lze se s nimi setkat i ve Středomoří. Akácie mají využití v medicíně, některé druhy poskytují trvanlivé dřevo, gumy, třísloviny nebo parfémové silice.\n\nV současné taxonomii byl rod akácie na základě fylogenetických studií rozdělen na celkem 5 samostatných rodů: Acacia, Acaciella, Senegalia, Mariosousa a Vachellia.\n\nAkácie jsou keře a stromy, řidčeji i dřevnaté liány. Mnohé druhy mají nápadné trny, vzniklé přeměnou palistů. Listy jsou dvojnásobně zpeřené, složené z drobných a většinou vstřícných, krátce řapíčkatých až přisedlých lístků. U mnohých druhů je čepel listů redukovaná a asimilační funkci přebírá plochý rozšířený řapík (tzv. fylodie), takže listy vyhlížejí jako jednoduché, s paralelní žilnatinou. Palisty bývají drobné a opadavé nebo přeměněné v trny. Na řapíku a někdy i na vřetenu listu bývají přítomny žlázky (extraflorální nektária). Květy jsou drobné, oboupohlavné nebo samčí a oboupohlavné, bílé, žluté nebo krémové, uspořádané v hustých válcovitých klasech nebo kulovitých klubkách. Tato květenství vyrůstají buď ve svazcích v úžlabí listů nebo jsou uspořádaná v bohatých vrcholových latách. Kalich je trubkovitý nebo zvonkovitý, se 4 nebo 5 cípy. Koruna je trubkovitá, nálevkovitá až zvonkovitá, 4 nebo 5-četná. Tyčinek je mnoho, jsou nápadné, vyčnívající z květu, volné nebo pouze na bázi srostlé. Semeník je přisedlý nebo stopkatý. Plody jsou velmi různorodé, pukavé nebo nepukavé, rovné nebo zakřivené. Semena bývají oválná až podlouhlá, více či méně zploštělá, s tvrdým osemením, bezkřídlá, obvykle bez míšku.\n\nRod akácie zahrnuje asi 1200 až 1300 druhů. Je to druhý nejobsáhlejší rod bobovitých. Akácie jsou rozšířeny v tropech a subtropech po celém světě, zejména však na jižní polokouli. Centrum druhové diverzity je v australské oblasti, kde roste celkem asi 900 druhů akácií. Akácie je v tomto regionu druhově nejbohatší rod cévnatých rostlin. Největší druhová pestrost je v semiaridních oblastech jihozápadní Austrálie a ve východní Austrálii, kde dominují druhy z podrodu \"Phyllodineae\". Z Ameriky je uváděno asi 270 druhů akácií, z Afriky asi 130, z Madagaskaru asi 100 a z Asie asi 55 druhů.\n\nV evropské květeně není žádný druh akácie původní. Některé australské a v menší míře i africké či americké druhy jsou vysazovány ve Středomoří jako okrasné dřeviny.\n\nAkácie vyhledávají otevřená, slunná stanoviště. Rostou zejména na březích řek, v monzunových lesích, na mýtinách ve stálezeleném tropickém lese, na savanách a v suchomilné keřové vegetaci. Často tvoří významnou součást daných rostlinných společenstev. Preferují dobře propustné půdy v nižších nadmořských výškách do 800 metrů nad mořem.\n\nV Červeném seznamu ohrožených druhů IUCN jsou jako kriticky ohrožené uvedeny 4 druhy akácií: \"Acacia belairioides\" a \"Acacia roigii\" z Kuby, \"Acacia mathuataensis\" z ostrova Vanua Levu v souostroví Fidži a \"Acacia anegadensis\" z ostrova Anegada v souostroví Panenské ostrovy. V kategorii ohrožených je vedeno celkem 9 druhů pocházejících z Austrálie, tropické Ameriky (zejména z Kuby) a Madagaskaru.\n\nRod \"Acacia\" byl popsán v roce 1754 Philipem Millerem. Od té doby sem bylo zařazeno množství nově popisovaných druhů, řazených dnes do zcela jiných rodů. V roce 1842 George Bentham jasně stanovil limity tohoto rodu, mezi které náleželo zejména množství volných tyčinek v květu. V roce 1875 pak publikoval celosvětovou klasifikaci akácií, která byla v platnosti téměř 100 let.\n\nRod \"Acacia\" byl v taxonomii bobovitých řazen do samostatného tribu \"Acacieae\", obsahujícího jediný rod. V některých systémech byl do tribu \"Acacieae\" řazen ještě africký monotypický rod \"Faidherbia\". Rod \"Acacia\" byl dále tradičně členěn na 4 podrody: \"Acacia\", \"Aculeiferum\", \"Phyllodineae\" a \"Filicinae\", případně na 3 podrody, pokud byly \"Filicinae\" brány jako sekce v rámci podrodu \"Aculeiferum\". V taxonomii akácií, jejich příbuzenských vztahů s ostatními triby bývalé podčeledi \"Mimosoideae\" stejně jako v jejich vnitrorodovém členění panovaly dlouho nejasnosti. V roce 1986 Pedley základním 3 podrodům (\"Acacia\", \"Aculeiferum\", \"Phyllodineae\" ) přidělil úroveň rodů a rod \"Acacia\" tak rozdělil na tři nové rody: \"Acacia\", \"Senegalia\" a \"Racosperma\". Toto řešení však nebylo všeobecně přijato.\n\nNěkolika molekulárními kladistickými studiemi, z nichž první vyšla v roce 1995, bylo potvrzeno, že rod \"Acacia\" v klasickém pojetí není monofyletický. Jednotlivé vývojové linie akácií, jak je ukazují fylogenetické studie, jsou dokonce rozesety v několika různých tribech bývalé podčeledi \"Mimosoideae\". Na základě těchto studií byl rod \"Acacia\" rozdělen na celkem 5 samostatných rodů: \"Acacia\" s. str., \"Acaciella\", \"Mariosousa\", \"Senegalia\" a \"Vachellia\". Výzkum však stále není dovršen a jsou indicie, že rod \"Senegalia\" není ani v současném pojetí monofyletický. Také není dosud známo nové rozdělení této části podčeledi \"Caesalpinioideae\" do tribů. Většina zdrojů poskytujících taxonomické informace (např.) tyto změny dosud nereflektuje.\n\nTypovým druhem, na jehož základě byl rod \"Acacia\" popsán, je \"Acacia nilotica\". Tento druh se po rozdělení rodu \"Acacia\" ocitl ve skupině čítající pouze asi 160 druhů (bývalý podrod \"Acacia\"), která by měla podle pravidel botanické nomenklatury nést rodové jméno \"Acacia\", zatímco pro největší skupinu čítající téměř 1000 vesměs australských druhů akácií (bývalý podrod \"Phyllodineae\") bylo k dispozici jméno \"Racosperma\". Záležitost byla řešena na dvou botanických kongresech v letech 2003 a 2004, kde byla podána žádost na změnu typového druhu. V roce 2005 byla tato změna schválena a novým typovým druhem pro rod \"Acacia\" se stal druh \"Acacia penninervis\". Rodové jméno tak zůstalo největší skupině akácií z bývalého podrodu \"Phyllodineae\", zatímco bývalý podrod \"Acacia\" dostal nové rodové jméno \"Vachellia\".\n\nRod zahrnuje 15 druhů, v minulosti tvořících podrod či sekci \"Filicinae\". Je rozšířen v Americe od USA po Argentinu. Největší druhové bohatství je v Mexiku. U akácií tohoto rodu nejsou vyvinuty na listech nektáriové žlázky.\n\nNejvětší rod akácií, zahrnující téměř 1000 druhů z bývalého podrodu \"Phyllodineae\". Dominuje zejména v Austrálii (asi 950 druhů) a Tichomoří (7 druhů), je rozšířen také na Taiwanu a ve východní části jv. Asie (celkem 10 druhů) a na Madagaskaru (2 druhy). U většiny druhů tohoto rodu jsou listy redukovány na různě tvarovaná fylódia, řidčeji jsou listy dvakrát zpeřené. Na řapících a středních žebrech listů jsou žlázky. Tyto akácie jsou většinou beztrnné, pouze u nemnohých druhů jsou palisty přeměněny v trny.\n\nPantropicky rozšířený rod zahrnující asi 203 druhů řazených v minulosti do podrodu \"Aculeiferum\". Je rozšířen v Americe (asi 100 druhů), Africe a na Madagaskaru (celkem 69 druhů), v Asii (43 druhů) a Austrálii (pouze 2 druhy). Jsou to stromy, keře, šplhavé keře a řadí se sem i všechny akácie liánovitého vzrůstu. Listy dospělých rostlin jsou dvakrát zpeřené, na řapíku a středním žebru listu jsou žlázky. Na větévkách bývají trny, které jsou rozesety mezi internodii nebo po dvou či po třech pod bází internodia. Palisty nejsou přeměněné v trny.\n\n\"Marisousa\" je nový rod, popsaný v roce 2006. Zahrnuje 13 druhů akácií, rozšířených v Severní a Střední Americe.\n\nRod zahrnuje asi 163 druhů, v minulosti řazených do podrodu \"Acacia\". Je rozšířen v Africe, Asii a Americe a sporadicky i v Austrálii, kde však roste pouze 9 druhů. Jsou to stromy nebo keře. Listy dospělých rostlin jsou dvakrát zpeřené, se žlázkami na řapíku a středním žebru listu. Všechny druhy tohoto rodu mají palisty přeměněné v trny. Africké druhy mívají charakteristické, v horní části zploštělé koruny.\n\nKvěty akácií jsou opylovány zejména včelami.\nPro mnohé druhy amerických akácií je charakteristická symbióza s mravenci. Tento vztah se označuje jako myrmekofilie. Na koncích lístků takové akácie jsou produkována tzv. Beltova tělíska, sloužící mravencům k výživě. Mimo to mívají tyto druhy na řapíku listů zvětšená nektária produkující sladkou šťávu. Některé druhy akácií mají nápadné zvětšené duté trny, které slouží mravencům za obydlí. Mravenci na oplátku chrání rostlinu před býložravci a škůdci a likvidují konkurenční vegetaci. U druhu \"Acacia cornigera\" bylo prokázáno, že vymizí-li z oblasti symbiotický mravenec \"Pseudomyrmex ferruginea\", přežijí jen izolované rostliny této akácie a pouze za výjimečných okolností. Obligátní myrmekofilie nebyla zjištěna u australských druhů akácií.\n\nNěkteré druhy akácií, např. africká \"Acacia ataxacantha\" a australské \"A. concinna\", \"A. megaladena\", \"A. pennata\" aj. druhy z podrodu \"Aculeiferum\", mají velkou fenotypovou plasticitu v závislosti na prostředí, v němž rostou. Zatímco v husté stromové vegetaci jsou to dřevnaté liány, na otevřených stanovištích rostou jako vzpřímené keře nebo stromy. Mladé semenáčky těch druhů akácií, které mají listy redukované na fylódia, mohou mít první listy jednoduše nebo dvakrát zpeřené a až později se objevují fylódia. U některých takových druhů, např. \"Acacia melanoxylon\", se u dospělých rostlin dokonce objevují větve s dvakrát zpeřenými listy. U druhu \"A. heterophylla\" se mimo jednoduchých fylódií objevují i listy tvořené na bázi fylódiem a v horní části dvakrát zpeřenou čepelí.\n\n\nAkácie mají poměrně mnohostranné využití. Různé druhy poskytují zejména trvanlivé dřevo, gumy, třísloviny a vonné extrakty. Mnohé druhy mají také využití v medicíně. Pěstují se i jako okrasné dřeviny.\n\nRůzné druhy akácií jsou v klimaticky příhodných oblastech světa pěstovány jako okrasné dřeviny. V jižní Evropě se lze setkat např. s australskými druhy \"Acacia cyanophylla\", \"A. dealbata\", \"A. longifolia\", \"A. mearnsii\", \"A. melanoxylon\", \"A. pycnantha\" a \"A. retinodes\". Z afrických druhů se vysazuje zejména \"Acacia karoo\", z amerických dnes již pantropicky rozšířená akácie Farnesova (\"Acacia farnesiana\"). Posledně zmíněný druh je v Evropě pěstován již od roku 1611. V Malajsii se jako pouliční strom vysazuje australská akácie \"A. auriculiformis\".\n\nDřevo akácií je velmi trvanlivé, o hustotě 640 až 800 kg/m, je však dosti obtížně opracovatelné. Dřevo statnějších druhů akácií je používáno zejména na obklady, stavbu lodí a výrobu hudebních nástrojů, ze dřeva pomalu rostoucích drobnějších druhů se vyrábějí zejména dýmky, držadla a podobné drobnější předměty. Mezi častěji těžené druhy náleží v dnešní době zejména \"Acacia glaucescens\", \"A. melanoxylon\" a \"A. nigrescens\". Na Havaji poskytoval v minulosti velmi ceněné dřevo místní druh \"Acacia koa\", nazývaný havajský mahagon (\"hawaiian mahogany\"). Dřevo bylo používáno zejména k výrobě surfovacích prken, kánoí a dřevěných mís. Akácie slouží také jako vyhledávaný zdroj topiva a dřevěného uhlí, navíc často rostou v oblastech kde je otopu nedostatek. Dřevo australské akácie \"Acacia melanoxylon\" je obchodováno pod jménem \"blackwood\". Je velmi trvanlivé a dobře opracovatelné, s úzkou bělavou bělí a zlatohnědým až načervenale hnědým jádrovým dřevem. Dosti široké využití má i dřevo australského druhu \"A. crassicarpa\". V jižních oblastech Jižní Ameriky je významným zdrojem dřeva druh \"A. visco\".\n\nKyselé plody \"Acacia concinna\" mají využití ve filipínské kuchyni.\nExtrakty z některých druhů se používají v lidovém léčitelství, v Africe např. kořeny \"Acacia nilotica\" při léčbě spavé nemoci. Guma z akácie arabské (\"Acacia nilotica\") působí proti průjmům a používá se proti amébám a křečím. Prášek z lusků tohoto druhu hubí vodní plže přenášející bilharziózu. Guma severoafrické akácie \"Acacia tortilis\" se používá při zánětech očí, onemocněních plic a na hojení ran. Akácie katechová (\"A. catechu\") je využívána v tradiční čínské medicíně. Listy \"A. pluricapitata\" se používají v Malajsii při bolestech hlavy a medicínské využití má i kůra z kořenů.\n\nZ některých druhů akácií se získává klovatina, tzv. arabská guma, používaná v potravinářství, farmacii i jinde. Nejlepší klovatinu produkuje akácie senegalská (\"Acacia senegalensis\") a akácie egyptská (\"A. seyal\"), méně kvalitní akácie arabská (\"A. nilotica\"). Mimo to je možno klovatinu získávat i z afrických druhů \"A. abyssinica\", \"A. giraffae\", \"A. horrida\", \"A. kirkii\" a australské \"A. pycnantha\". Z extraktu indické akácie katechové (\"Acacia catechu\") se získává pryskyřičná hmota nazývaná katechu a sloužící k barvení látek, v koželužství a v potravinářství jako aromatikum. Extrakt z květů akácie Farnesovy (\"A. farnesiana\") je používán při přípravě nejluxusnějších parfémů a rostlina má využití i v tradiční medicíně. Z kůry akácií \"Acacia mearnsii\", \"A. dealbata\" a \"A. pycnantha\" jsou získávány třísloviny.\n\nAustralská akácie \"A. mangium\" náleží k velmi rychle rostoucím dřevinám, v devíti letech může dosáhnout výšky až 23 metrů a průměru kmene přes 20 cm. V Malajsii je používána k zalesňování.\nDalší rychle rostoucí druh, \"Acacia auriculiformis\", pocházející z jihovýchodní Asie a Austrálie, je v tropech pěstován na plantážích jako zdroj biomasy, topiva a kvalitního dřevěného uhlí. Některé akácie, např. australské \"A. saligna\" a \"A. cyclops\" a australská \"A. tortilis\", jsou vysazovány ke zpevnění písků a proti erozi. Mnohé druhy akácií jsou významným zdrojem pastvy pro včely. Listy mnohých druhů akácií se používají jako krmivo pro dobytek, listy i plody některých druhů však obsahují kyanogenní glykosidy a mohou být jedovaté.\n\n"}
{"id": "351937", "url": "https://cs.wikipedia.org/wiki?curid=351937", "title": "Jozef Vengloš", "text": "Jozef Vengloš\n\nJozef Vengloš (* 18. února 1936, Ružomberok) je bývalý československý fotbalista, dnes slovenský fotbalový funkcionář a trenér. V 60. letech odborný asistent na katedře tělesné výchovy SVŠT Bratislava.\n\n\n\n\n\n\n\n"}
{"id": "351940", "url": "https://cs.wikipedia.org/wiki?curid=351940", "title": "McJob", "text": "McJob\n\nMcJob je slangové označení pro špatně placenou, málo prestižní práci s nízkými nároky na vzdělání, dovednosti nebo praxi, mizivou nadějí na kariérní postup a malou možností seberealizace. Přestože McJob klade minimální nároky na vzdělání, často má velmi vysoké a neustále rostoucí nároky na výkon zaměstnanců. Typická je též vysoká fluktuace zaměstnanců z důvodu jejich snadné nahraditelnosti. Termín McJob se nejčastěji objevuje v souvislosti se zaměstnáním ve fast-foodech, telemarketingu, velkoobchodech a maloobchodech a ve společnostech zajišťujících kurýrní služby.\n\nTermín McJob se objevil v USA již v osmdesátých letech 20. století. Původně označoval práci pro McDonald's. McDonald's se však původní definicí cítil poškozen, proto požádal vydavatelství Oxford English Dictionary, nejdůležitějšího výkladového slovníku anglického jazyka, kde je výraz definován od roku 2001, aby bylo heslo odstraněno. Pro podporu svého požadavku dokonce vytvořil on-line petici. V českém slovníku neologizmů se termín objevil v roce 2004.\n\nPostupně se začal rozšiřovat též termín McEmployee, což je člověk vykonávající McJob.\n\n"}
{"id": "351941", "url": "https://cs.wikipedia.org/wiki?curid=351941", "title": "Encephalitozoon cuniculi", "text": "Encephalitozoon cuniculi\n\nEncephalitozoon cuniculi je parazitická mikrosporidie (tedy spájivá houba). Jako ostatní mikrosporidie, i tato je obligátní intracelulární parazit postrádající mitochondrie a peroxizomy. Dlouho byl sekvenovaným eukaryotickým organismem s nejmenším genomem - pouze 2,9 milionů párů bází, než byl v roce 2010 na této pozici vystřídán druhem \"Encephalitozoon intestinalis\" s genomem o pouhých 2,3 milionů párů bází.\n\n"}
{"id": "351944", "url": "https://cs.wikipedia.org/wiki?curid=351944", "title": "ATF Dingo 2", "text": "ATF Dingo 2\n\nATF Dingo 2 je obrněný automobil druhé generace, založený na podvozku vozu Unimog a vyráběný německou zbrojařskou firmou KMW. Vozidlo je především zkonstruováno pro nasazení v obtížných zahraničních misích, vyznačuje se velmi dobrou balistickou ochranou, odolává palbě z ručních zbraní, účinkům min a dalších nástražných výbušných zařízení.\n\nDingo 2 je přizpůsobeno k letecké přepravě pomocí letadel C-130 Hercules, C-160 a transportních vrtulníků CH-47 a CH-53. Transportér je vyráběn v několika variantách pro různé využití a může přepravovat až 8 vojáků. Vybaven je klimatizací, kamerou na snímaní prostoru za vozidlem, moderními komunikačními prostředky, ABS a přijímačem systému GPS. Kulomet ráže 7,62 nebo 12,7 mm, jímž je vozidlo vyzbrojeno, se bezpečně ovládá z vnitřního prostoru vozidla, místo kulometu může být vozidlo vybaveno také automatickým granátometem HK GMG ráže 40 mm.\n\nVe výzbroji české armády je 21 kusů vozidel Dingo 2. Dalšími uživateli vozidla ATF Dingo jsou Německo, Belgie, Rakousko a Lucembursko.\n"}
{"id": "351946", "url": "https://cs.wikipedia.org/wiki?curid=351946", "title": "Robert Korzeniowski", "text": "Robert Korzeniowski\n\nRobert Marek Korzeniowski (* 30. července 1968, Lubaczów) je bývalý polský sportovec, atlet, který se věnoval sportovní chůzi na 20 km a 50 km.\n\nJedná se o čtyřnásobného olympijského vítěze, trojnásobného mistra světa a dvojnásobného mistra Evropy.\n\nZvítězil na Letních olympijských hrách 1996 v americké Atlantě, dvakrát na Letních olympijských hrách 2000 v australském Sydney a dále také Letních olympijských hrách 2004 v Aténách. Na všech třech olympiádách vyhrál závod v chůzi na 50 km, přičemž na LOH 2000 v Sydney získal také zlatou olympijskou medaili i v závodu v chůzi na 20 km.\n\n"}
{"id": "351947", "url": "https://cs.wikipedia.org/wiki?curid=351947", "title": "Róisín Murphy", "text": "Róisín Murphy\n\nRóisín Marie Murphy (* 5. července 1973 v Arklow, Irsko) je irská zpěvačka, textařka a producentka. Společně s Markem Brydonem tvoří skupinu Moloko.\n\nPo neshodách s Brydonem ve společné kapele vydává v červnu 2005 sólovou desku \"Ruby Blue\", producentsky se významně podílí Matthew Herbert. Vzhledem k příznivým ohlasům v médiích sólově koncertuje a sbírá materiál na další desku. Kapela Moloko dokonce na čas přestává fungovat. Na druhém albu \"Overpowered\" (2007) s pilotním singlem „You Know Me Better“ přechází od jazzu k disco a hudební kritici jsou opět spokojeni. Počínaje rokem 2006 koncertuje i s Moloko.\n\n\n\n\n"}
{"id": "351951", "url": "https://cs.wikipedia.org/wiki?curid=351951", "title": "Plíseň (rozcestník)", "text": "Plíseň (rozcestník)\n\nSlovo plíseň má více významů:\n\n\n\nvřeckovýtrusné houby\n\nspájivé houby \n\n\nstopkovýtrusné houby\n\nplíseň skrytá – označení pro chytridiomycetní rod rakovinec (Synchytrium)\n\nřasovky\n"}
{"id": "351954", "url": "https://cs.wikipedia.org/wiki?curid=351954", "title": "Zvonečník", "text": "Zvonečník\n\nZvonečník (\"Phyteuma\") je rod dvouděložných rostlin, zastoupený v ČR třemi druhy, v Evropě pak 24 druhy.\n\nZvonečník je vytrvalá bylina s přímou, nevětvenou lodyhou. Lodyžní listy jsou obvykle jednoduché, přízemní dlouze řapíkaté. Květy jsou 4 nebo 5četné (v Česku rostoucí druhy jen 5četné), přisedlé nebo krátce stopkaté, vytvářejí koncové klasy nebo hlávky. Plodem je kulovitá nebo kuželovitá tobolka otvírající se 2-3 děrami ve střední části, semena jsou drobná.\n\nKvěty v Česku rostoucích druhů jsou charakterizovány protandrií (tyčinky v květech dozrávají dříve než pestíky), entomogamií, alogamií (blizny jsou opylovány pylem z jiného květu téže nebo cizí rostliny) a anemochorií.\nZvonečníky lze nalézt v ČR většinou ve středních a vyšších polohách, na loukách a lesních okrajích.\n\nPhyteuma orbiculare je v ČR zákonem chráněn a vyhláškou zařazen do kategorie silně ohrožené druhy.\n\n\n \n"}
{"id": "351955", "url": "https://cs.wikipedia.org/wiki?curid=351955", "title": "Řád Požehnané Panny Marie", "text": "Řád Požehnané Panny Marie\n\nŘád Požehnané Panny Marie ((Italsky: \"Frati della Beata Gloriosa Vergine Maria\", latinsky: \"Ordo Militiæ Mariæ Gloriosæ\"), jinak též zvaný Řád Panny Mary z Věže či Řád rytířů Matky Boží byl vojenským rytířským řádem, založeným papežem Urbanem IV. 23.12.1261 bulou \"Sol ille verus\", který vyjádřil poslání a cíl řádu následovně: \"Členové řádu mají povoleno nosit zbraň pro obranu katolické víry a svobody církve, pokud je tak výslovně požadováno katolickou církví. Pro potlačení občanských nepokojů mohou nosit pouze obranné zbraně, pokud to mají povoleno biskupem\".\n\nŘád převzal majetek parmského řádu Milice Ježíše Krista. Členové byli zejména italští aristokraté. \nŘehole řádu byla založena na augustiniánské, ale po precedentu, stanoveném svatojakubskými rytíři, se členové řádu mohli ženit, nežili ve společenství a mohli vlastnit majetek. Jejich hlavní úkol byl zklidnit lombardská města, která trpěla stranickými spory. Vzhledem k příslušnosti řádu k církvi (a tedy jedné ze stran) byl tento cíl z větší části nesplněn. Řád měl i ženské příslušnice, zvané \"militissa\". Tento řád byl rozpuštěn r. 1558 papežem Sixtem V., ale řád údajně přetrval v Boloni do r. 1589 a v Trevisu do r. 1737. Řádový oděv byl pomerančové barvy.\n\nŘád měl jisté úspěchy v budování mostů mezi Guelfy a Ghibelliny. Dva zakládající členové (a první velmistři), ghibellin Loderingo degli Andalò, a guelf Catalano di Guido převzali r. 1265 vládu v Boloni během období občanských bojů mezi oběma stranami. Méně úspěšní byli ve Florencii kde r. 1266 převzali vládu na základě jmenování papežem Klementem IV. Florenťané je nenáviděli a Dante Alighieri jim oběma vyhradil místo v Božské komedii v osmém kruhu pekla. Další člen řádu Fra Alberigo byl Dantem umístěn do devátého kruhu pekla, vyhrazeného zrádcům, protože nechal zabít svého syna a bratrance.\n\nŘád byl nechvalně známý pro nedodržování řehole a slibů a obdržel přezdívku \"fratres gaudentes\" (latinsky) nebo \"frati (cavalieri) gaudenti\" (italsky), což značí \"žertovní bratři\".\n\n"}
{"id": "351959", "url": "https://cs.wikipedia.org/wiki?curid=351959", "title": "Rournatky", "text": "Rournatky\n\nRournatky (Suctoria, též Suctorida) je podtřída či řád nálevníků.\n\nRournatky obvykle v dospělosti nemají brvy, zato mají chapadélka, jimiž přijímají potravu. Na kraji těchto chapadélek se nachází speciální typ extruzomů, haptocysty. Dělí se jakýmsi druhem pučení a v životním cyklu jsou přítomny životní stádia někdy označované jako larvy.\n\n"}
{"id": "351962", "url": "https://cs.wikipedia.org/wiki?curid=351962", "title": "Edward Osborne Wilson", "text": "Edward Osborne Wilson\n\nEdward Osborne Wilson (* 10. června 1929, Alabama, USA) je americký přírodovědec, biolog a entomolog.\n\nEdward O. Wilson je považován za zakladatele sociobiologie. Působí jako emeritní profesor na Harvardově univerzitě. Americká organizace Foundation for the Future (Fond budoucnosti) mu v roce 2000 udělila první Kistlerovu cenu (The Kistler Prize), za originální práci při výzkumu sociálních implikací genetiky. Je držitelem řady dalších významných ocenění, mimo jiné dvou Pulitzerových cen (1979 a 1991).\n\n\n"}
{"id": "351969", "url": "https://cs.wikipedia.org/wiki?curid=351969", "title": "Osborne", "text": "Osborne\n\nOsborne může být:\n\n\n\n\n"}
{"id": "351972", "url": "https://cs.wikipedia.org/wiki?curid=351972", "title": "Drnovice (okres Blansko)", "text": "Drnovice (okres Blansko)\n\nObec Drnovice se nachází necelých 15 km severozápadně od Blanska a 9 km jihozápadně od Boskovic v okrese Blansko v Jihomoravském kraji. Žije zde obyvatel.\n\nPrvní historická zpráva o obci pochází z roku 1249. Drnovice také byly jako samostatné panství a sídlil zde rytířský rod z Drnovic, jehož vznik sahá až do 13. století.\n\n\n\n"}
{"id": "351974", "url": "https://cs.wikipedia.org/wiki?curid=351974", "title": "Mühlviertel", "text": "Mühlviertel\n\nMühlviertel (česky \"Mlýnská čtvrť\") je jednou ze čtyř tradičních historických částí rakouské spolkové země Horní Rakousy. Dříve se tato oblast nazývala \"Mühlkreis\", což je patrné na některých místních názvech — např. obec Rainbach im Mühlkreis.\n\nSvé jméno má po řekách Große Mühl (česky \"Mihela\"), Kleine Mühl a Steinerne Mühl (česky \"Horský potok\"), které touto částí Horních Rakous protékají. V současné době zahrnuje tato historická oblast území těchto okresů: Perg, Freistadt, Rohrbach, Urfahr-Umgebung.\n\nDalšími \"čtvrtěmi\" v Horních Rakousích je Innviertel, Hausruckviertel a Traunviertel.\n"}
{"id": "351976", "url": "https://cs.wikipedia.org/wiki?curid=351976", "title": "Hluboké Mašůvky", "text": "Hluboké Mašůvky\n\nHluboké Mašůvky () je obec v okrese Znojmo v Jihomoravském kraji. Žije zde obyvatel. Jedná se o poutní místo.\n\nPrvní písemná zmínka o obci pochází z roku 1220. Středně velká, čistě česká obec 8 km severně od Znojma. Na návrší za obcí významné archeologické naleziště z období neolitu – kultury s moravskou malovanou keramikou, místo nálezu unikátní ženské plastiky (tzv. hlubokomašůvecká venuše). Roku 1319 součást statku hradu Bukovina u Hostimi. V jejich držbě se střídala převážně drobná šlechta. Kolem roku 1600 připadly panství v blízkých Jevišovicích a náležely tam až do zrušení patrimoniální správy. Od 17. století významné poutní místo.\n\nPoutní kostel Navštívení Panny Marie byl původně kaplí, vystavěnou po roce 1680 polním maršálem Janem Ludvíkem Raduitem de Souches u vodního pramene, známého již roku 1620. V kostele uctívána milostná soška Panny Marie de Foy (též Foi), zvané podle belgického poutního místa u Dinantu, sošku získal zakladatel kaple na svých válečných taženích. Pověst vyprávi o chromém, který po svém uzdravení nechal po cestě z Přímětic do Mašůvek postavit sedm kapliček s vyobrazením sedmi radostí Panny Marie. Všechny jsou pod názvem \"Devět poklon\" vedeny jako kulturní památka. U kaple existovaly malé lázně (v provozu až do roku 1866). V 19. století sem přicházelo na hlavní pouť (Navštívení Panny Marie) až 80 procesí, ale poutě se konaly i na sv. Annu a na Jméno Panny Marie. Chodila sem procesí i z Rakouska. Toto poutní místo dodnes patří k nejživějším na jižní Moravě. V roce 1947 byl kostel opraven a v roce 1948 byl položen základní kámen přístavby. Kapli rozšířil na kostel P. Josef Parma v letech 1948–1950 podle projektu Theobalda Krátkého. V roce 1953 bylo dokončeno budování areálu. V údolí za kostelem vznikla Lurdská jeskyně s oltářem a prostranstvím pro sloužení bohoslužeb.\n\n\n\n\n"}
{"id": "351979", "url": "https://cs.wikipedia.org/wiki?curid=351979", "title": "Hrádek (okres Znojmo)", "text": "Hrádek (okres Znojmo)\n\nObec Hrádek (německy \"Erdberg\") se nachází v okrese Znojmo v Jihomoravském kraji, zhruba 19 km jihovýchodně od Znojma. Žije zde obyvatel.\n\nPrvní písemná zmínka o obci pochází z roku 1046.\n\n\n\n"}
{"id": "351982", "url": "https://cs.wikipedia.org/wiki?curid=351982", "title": "Venezuelský bolívar", "text": "Venezuelský bolívar\n\nBolívar (celé oficiální pojmenování \"Bolívar soberano\") je zákonným platidlem jihoamerického státu Venezuela. Svoje pojmenování nese po hispanoamerickém hrdinovi a bojovníkovi za nezávislost na Španělsku Simónu Bolívarovi. Bolívar je měnou Venezuely od roku 1879, kdy nahradil do té doby používaný venezolano. Jedna setina bolívaru se nazývá „céntimo“.\n\nEkonomický stav Venezuely je v 21. století ovlivněn komplikovanou politickou situací. Bolívar patří k měnám s nejvyšší inflací na světě. V letech 2008 a 2018 provedla venezuelská vláda devalvující měnové reformy. \nVýměnné kurzy byly 1000 VEB = 1 VEF a o deset let později 100000 VEF = 1 VES. \n\nV roce 2008 byly do oběhu uvedeny mince VEF 1¢, 5¢, 10¢, 12½¢, 25¢, 50¢ a 1 bolívar. V prosinci 2016 byly mince doplněny o tři další v nominálních hodnotách 10, 50 a 100 bolívarů. Vzhledem k nízké kupní hodnotě mincí nižších nominálních hodnoty (z roku 2008) se tyto mince v běžném platebním styku téměř nepoužívají (1¢ = 0,000003 Kč). \n\nBankovky vydávané od roku 2008 mají hodnoty 2, 5, 10, 20, 50 a 100 bolívarů. V prosinci 2016 přistoupila vláda Nicoláse Madura k zavedení nových bankovek v nominálních hodnotách 500, 1000, 2000, 5000, 10 000 a 20 000 a zároveň zneplatnila platnost bankovky o hodnotě 100 bolívarů. Tento krok zdůvodnila bojem proti mezinárodní konspiraci vedené Spojenými státy americkými. Bankovky o hodnotách nižších než 100 bolívarů zůstávají zákonným platidlem. V roce 2017 přibyla bankovka 100.000 bolívarů. \n\nNáměty vyobrazených osobností venezuelské historie a fauny se opakují na bankovkách z roku 2008 a 2016. \nMince bolívaru VES jsou o hodnotách 50 céntimů a 1 bolívar. Bankovky 2, 5, 10, 20, 50, 100, 200, 500 bolívarů. Od 13. června 2019 byla sada bankovek rozšířena o další v hodnotách 10.000, 20.000, 50.000 VES.\n"}
{"id": "351985", "url": "https://cs.wikipedia.org/wiki?curid=351985", "title": "Sojuz 10", "text": "Sojuz 10\n\nSojuz 10 byla kosmická loď SSSR z roku 1971, která se svou posádkou absolvovala let na Saljut 1, nově vybudovanou první orbitální stanici na oběžné dráze Země. K této stanici to byl první let s posádkou. Podle katalogu COSPAR dostala označení 1971-034A a byla 39. letem kosmické lodě z naší planety. Její volacím znakem byl GRANIT.\n\nTříčlennou posádku tvořili tito kosmonauti:\n\nLoď odstartovala 23. dubna 1971 z kosmodromu Bajkonur s pomocí stejnojmenné rakety Sojuz. Podařilo se Sojuz 10 s orbitální stanicí Saljut 1 spojit a v pevné formaci s ní letěli přes 5 hodin, k přestupu posádky do stanice však nedošlo. Po tomto manévru se loď odpojila, souběžný let trval dalších 11 hodin a druhý den, resp.v noci. 25. dubna 1971 přistála i s posádkou s pomocí padáků a brzdícím motorem 120 km od kazašského města Karagandy. Loď měla za sebou 47 hodin letu.\n\nUdaná startovací hmotnost byla 6525 kg. Sedm metrů dlouhá loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Loď byla vybavena spojovacím zařízením, padákovým systémem a čtyřmi brzdícími motory.\n\n"}
{"id": "351990", "url": "https://cs.wikipedia.org/wiki?curid=351990", "title": "Řád sv. Štěpána, papeže a mučedníka", "text": "Řád sv. Štěpána, papeže a mučedníka\n\nŘád sv. Štěpána, papeže a mučedníka (italsky \"Sacro Militare Ordine di Santo Stefano Papa e Martire\"), zkráceně známý jako Řád sv. Štěpána je toskánský rytířský řád, založený roku 1561.\n\nŘád byl založen Cosimem di Medici roku 1561, prvním velkovévodou Toskánským. Svolení k vzniku řádu udělil papež Pius IV. breve „Eximiae devotionis“ a bulou „His, quae pro Religionis propagatione“. Řehole řádu byla vybrána benediktinská, zasvěcení řádu bylo zvoleno na paměť bitvy u Montermula, která se stala na den sv. Štěpána, papeže.\n\nPrvním velmistrem řádu byl sám Cosimo I., poté se stávali velmistry jeho následovníci na trůnu Toskánského velkovévodství. Řád je dodnes udělován a jeho současným velmistrem je arcivévoda Zikmud Habsburský, velkovévoda Toskánský.\n\nCílem řádu byl námořní boj s osmanskými Turky a s piráty ve Středomoří. Cosimovo bohatství bylo založeno na námořním obchodě, který byl Osmany i piráty poškozován. Cosimo dále potřeboval symbol jednoty mezi florentskou a sienskou šlechtou a v neposlední řadě vznik řádu dodal prestiž nově vytvořenému velkovévodství.\n\nPrvním sídlem řádu byl ostrov Elba, odkud se rytíři přesídlili do Pisy, kde sídlí dodnes a kde se na náměstí piazza dei Cavalieri nachází chrám sv. Štěpána a řádový palác.\nV prvních letech rytíři bojovali spolu se Španěly proti Turkům a byli u obležení Malty roku 1565, a u bitvy u Lepanta roku 1571. Po roce 1640 se rytíři soustředili hlavně na obranu pobřeží a podporu Benátek v bojích proti Osmanům. Poslední vojenská operace řádu proběhla roku 1719 a poté velkovévoda Petr Leopold řád reorganizoval na vzdělávací instituci toskánské šlechty. Leopold poté, co se stal císařem, abdikoval z hodnosti toskánského velkovévody ve prospěch svého mladšího syna Ferdinanda III., zakladatele současné linie velkovévodů a velmistrů řádu. Roku 1799 Ferdinand III. kapituloval před silami Francouzské republiky a vzdal se velmistrovství řádu. Řád přežíval v krátkodobém Etruském království. Roku 1814 bylo obnoveno velkovévodství pod Ferdinandem III. a roku 1815 byl i obnoven řád dekretem \"Ripristinazione dell'Ordine dei Cavalieri di S. Stefano\". Roku 1859 bylo Toskánsko dobyto Sardinským královstvím a řád byl rozpuštěn. Vzhledem k tomu, že se jedná o církevní a dynastický řád, toto rozpuštění není platné a řád dodnes existuje.\n\nČlenem řádu se může stát pouze aristokrat, římský katolík, starší 18 let a nepocházející z „heretické“ rodiny. Výjimkou je členství pro hlavy států a členy královských rodin, kde je postačující jakékoliv křesťanské vyznání. V současnosti má řád kolem 80 rytířů a dam.\n\n"}
{"id": "351995", "url": "https://cs.wikipedia.org/wiki?curid=351995", "title": "Sojuz 9", "text": "Sojuz 9\n\nSojuz 9 byla kosmická loď SSSR z roku 1970, která se svou posádkou absolvovala dlouhodobý let na orbitální dráze kolem Země. Podle katalogu COSPAR dostala označení 1970-041A a byla 37 letem kosmické lodě z naší planety. Její volacím znakem byl SOKOL.\n\nDvoučlennou posádku tvořili tito kosmonauti:\n\nLoď odstartovala 1. června 1970 z kosmodromu Bajkonur s pomocí stejnojmenné rakety Sojuz. Brzy se dostala na určenou dráhu ve výši 207–220 km nad Zemí. Během 5. a 17.oběhu provedli korekce dráhy na výšku 247–266 km nad Zemí. Hlavním cílem mise bylo sledovat, jak se adaptuje lidský organismus na dlouhodobé působení stavu beztíže. Na programu byla četná pozorování Země kvůli potřebám národního hospodářství, např. bouřky, sněhová a ledová pole, geologické snímkování. Byly odzkoušeny různé navigační experimenty, tj.orientace posádky podle hvězd či podle zemského obzoru.\n\nLoď s kosmonauty přistála za pomocí brzdících motorů a padákového systému na území Kazachstánu 19. června 1970 zhruba 75 km západně od města Karaganda, u vesničky Intumak. Oba kosmonauty museli z přistávacího modulu vynést, vlastními silami vystoupit nedokázali. Na oběžné dráze strávili 424 hodin, během nichž 286 krát obletěli Zemi, ve své době byli světovými rekordmany v délce pobytu mimo Zemi.\n\nUdaná startovací hmotnost byla 6575 kg. Sedm metrů dlouhá loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Loď nebyla vybavena spojovacím zařízením. Měla svůj padákový systém a brzdící motory.\n\n"}
{"id": "351996", "url": "https://cs.wikipedia.org/wiki?curid=351996", "title": "Toyota Carina", "text": "Toyota Carina\n\nToyota Carina je osobní automobil střední třídy, který od roku 1988 vyrábí japonská automobilka Toyota. V roce 1992 čtyřdveřový sedan a pětidveřový hatchback. O rok později přibylo i combi. Hlavní předností tohoto vozu je vysoká spolehlivost, kterou potvrzují i čelní příčky ve statistikách spolehlivosti.\n"}
{"id": "351997", "url": "https://cs.wikipedia.org/wiki?curid=351997", "title": "Enkimdu", "text": "Enkimdu\n\nEnkimdu je sumerský bůh zemědělství, správce zavlažovacích kanálů a příkopů. Tyto úkoly mu byly přiděleny bohem vodstva Enkim, když Enki organizoval chod světa.\n\nEnkimdu je jednou z hlavních postav mýtu \"\"Inanna dává přednost Rolníkovi\"\", v němž on a bůh Dumuzi bojují o ruku bohyně Inanny. I když je Inanna okouzlena praktickým Rolníkem, její bratr Utu/Šamaš se jí pokouší přesvědčit, aby si za manžela vybrala Dumuziho. Dumuzi a Enkimdu se střetávají tváří v tvář během sporu, ve kterém si navzájem dokazují, proč by si Inanna měla vybrat právě jednoho z nich. Zatímco Dumuzi argumentuje velice agresivně, pokoušejíc se dokázat že je lepším kandidátem, Enkimdu vystupuje povolně a mírumilovně, a chce situaci řešit diplomaticky.\n\nHliněné tabulky, na nichž je text tohoto mýtu vyryt, byly během let poškozeny; z pozdějších mýtů (jako \"\"Dumuzi a Inanna\"\" a \"\"Sestup Inanny do podsvětí\"\") je ale jasné, že nakonec si Inanna za manžela zvolí Dumuziho.\n\n"}
{"id": "351998", "url": "https://cs.wikipedia.org/wiki?curid=351998", "title": "Sabine Spitzová", "text": "Sabine Spitzová\n\nSabine Spitzová (* 27. prosince 1971 v Herrischried/Bad Säckingen, Německo) je profesionální německá cyklistka, olympijská vítězka ze závodu horských kol ze soutěže žen na Letních olympijských hrách 2008 v Pekingu.\n\nJedná se o závodnici, která se specializuje především na závody horských kol, nicméně příležitostně závodí i na silnici, na dráze nebo v cyklokrosu.\n\nSe závoděním na horských kolech začala poprvé ve svých 22 letech v roce 1994. Již v roce 2000 se zúčastnila Letních olympijských her 2000 v Sydney, kde skončila na 9. místě, o čtyři roky později na LOH 2004 v Athénách skončila na 3. příčce a získala bronzovou medaili. Kromě toho se jedná o mistryni světa v závodu žen horských kol z roku 2003. Na Letních olympijských hrách 2012 skončila coby vůbec nejstarší závodnice v závodním poli na druhém místě a ve svých 40 letech získala stříbrnou olympijskou medaili.\n\n\n\n\n\n"}
{"id": "352001", "url": "https://cs.wikipedia.org/wiki?curid=352001", "title": "Velké observatoře", "text": "Velké observatoře\n\nVelké observatoře (\"ang.:\" \"Great Observatories\") je název probíhajícího projektu NASA pro studium vesmíru, který využívá čtyř samostatných teleskopů umístěných ve vesmíru. Každé ze čtyř zařízení má odlišné pozorovací schopnosti a umožňují tedy studovat vesmír v různých částech elektromagnetického spektra.\n\n\n\n\nZ výše uvedených zařízení jsou všechny, až na Comptonovu observatoř, v provozu; jeden z jejích palubních gyroskopů totiž selhal a NASA rozhodla o jeho stažení z orbity, které se událo 4. června 2000. Součástky, které vydržely průlet atmosférou, spadly do Tichého oceánu. V případě Hubbleova dalekohledu se zprvu počítalo s možností vypuštění a následného návratu na Zemi s pomocí raketoplánu. Od možnosti opětovného stažení bylo ovšem později upuštěno. 31. října 2006 schválil ředitel NASA Michael D. Griffin plán na provedení závěrečné servisní mise na Hubblu. Jedenáctidenní mise STS-125 by měla začít 14. října 2008 a jejím úkolem budou instalace nových baterií, výměna všech palubních gyroskopů, instalace zařízení pro sledování viditelné části spektra \"Wide Field Camera 3\" a dále spektrografu \"Cosmic Origins Spectrograph\".\n\nSpitzerův dalekohled je jediným zařízením z projektu Velkých observatoří, které nebylo vypuštěno pomocí raketoplánu. Původně se s raketoplánem počítalo ovšem po katastrofě Challengeru bylo od jeho využití upuštěno. Po určitých úpravách bylo nakonec možné využít k vynesení Spitzera na oběžnou dráhu raketu Delta II.\n\nKoncept Velkých observatoří byl vytvořen v polovině 80. let Charlesem Pellerinem, ředitelem oddělení astrofyziky (NASA) a Martinem Harwittem. Na projektu se podílel také Harlan James Smith, předseda \"Panelu NASA pro vesmírnou vědu\" (NASA Space Science Board). Harwitt také zdůraznil, že mnoho nových astronomických objevů bylo učiněno díky pokrokům v oblasti pozorování elektromagnetického spektra a doporučil NASA, aby této oblasti věnoval zvýšenou pozornost. Program Velkých observatoří využívá čtyř samostatných teleskopů, přičemž každý z nich je určen pro pozorování specifické části spektra způsobem, kterého nejsou pozemské dalekohledy schopny z důvodu rušivých atmosférických elementů.\n\nHistorie Hubbleova dalekohledu sahá až do roku 1946, kdy americký astronom Lyman Spitzer napsal svou práci \"Výhody umístění astronomického dalekohledu v kosmu\" Spitzer po celou svou kariéru zastával přesvědčení, že je nejlepší umístit dalekohled do vesmírného prostoru.\n\nProjekt Orbitálních astronomických observatoří (OAO), který probíhal v letech 1966−72, demonstroval, jak důležitou roli by mohly teleskopy umístěné ve vesmíru hrát. V roce 1968 vytvořila NASA plán na vypuštění reflektorového dalekohledu s průměrem zrcadla 3 m, který byl nejprve znám jako \"Large Space Telescope\" (LST), jehož vypuštění bylo naplánováno na rok 1979. V roce 1978 bylo Kongresem Spojených států amerických schválen rozpočet a započala tak stavba teleskopu, který byl později pojmenován podle Edwina Hubblea.\n\nZáření gama již bylo dříve zkoumáno několika vesmírnými misemi. Během svého programu \"High Energy Astronomy Observatory Program\" NASA oznámila, že plánuje vybudování velké observatoře pro pozorování gama záření. \"Gamma Ray Observatory\" (GRO), později přejmenována na Comptonovu gamaobservatoř, byla navržena tak, aby mohla využít technologických pokroků v této oblasti, kterých bylo během 80. let dosaženo a k vypuštění nakonec došlo 5. dubna 1991.\n\nRoku 1976 obdržela NASA od vědců Riccarda Giacconiho a Harveyho Tananbauma návrh na vybudování Rentgenové observatoře Chandra, tehdy nazývané AXAF. Počáteční práce probíhaly v následujícím roce na Marshall Space Flight Center a Smithsonian Astrophysical Observatory. Mezitím došlo (1978) k vypuštění prvního experimentálního teleskopu pro pozorování rentgenového záření tzv. Einsteinovy observatoře (HEAO-2). Práce na Chandře pokračovaly během celých 80. let. V roce 1992 byly na Chandře, z důvodu finančních škrtů, provedeny technické úpravy; místo plánovaných dvanácti zrcadel bylo nainstalováno osm a dále byla vynechána dvě z plánovaných šesti snímacích zařízení. Původně plánovaný orbit byl změněn na eliptický, přičemž nejvzdálenější bod této dráhy se nachází v 1/3 vzdálenosti Měsíce od Země. Volba takové orbity znemožňuje sice provést v případě poruchy servisní misi, její výhodou ovšem je fakt, že se tato dráha ve většině své délky nachází mimo vliv Van Allenových radiačních pásů.\n\nJiž od počátku 70. let 20. století zvažovali astronomové možnost umístění infračerveného teleskopu mimo rušivé efekty Zemské atmosféry. Většina prvotních konceptů viděla cestu v opakovaných letech raketoplánů NASA. Tato představa vznikla v době, kdy se předpokládalo, že budou raketoplány schopny absolvovat i v týdenních cyklech opakované lety s délkou trvání až 30 dnů. V roce 1979 vydala Národní výzkumná rada spadající pod Národní akademii věd Spojených států amerických zprávu A Strategy for \"Space Astronomy and Astrophysics for the 1980s\", ve které je Shuttle Infrared Telescope Facility (SIRTF) zmiňována jako jedno ze dvou prioritních zařízení, která mají být vyvinuta pro účely Spacelabu.\n\nRoku 1983 byl vypuštěn Infrared Astronomical Satellite, který jako první provedl kompletní průzkum nebe v infračerveném oboru spektra. Od září 1983 začala NASA zvažovat možnost „dlouhotrvající mise SIRTF“ mimo palubu raketoplánu. Během mise STS-51-F se totiž ukázalo, že prostředí raketoplánu je pro infračervené pozorování nevhodné.\n\n"}
{"id": "352033", "url": "https://cs.wikipedia.org/wiki?curid=352033", "title": "Drobný", "text": "Drobný\n\nČeské příjmení Drobný nese více různých osobností:\n\n"}
{"id": "352035", "url": "https://cs.wikipedia.org/wiki?curid=352035", "title": "Sergej Leonidovič Sokolov", "text": "Sergej Leonidovič Sokolov\n\nSergej Leonidovič Sokolov ( ) (18. června / 1. července 1911 Jevpatorija, Krym, Ruské impérium – 31. srpna 2012 Moskva, Rusko) byl sovětský maršál, ministr obrany SSSR v letech 1984–1987.\n\nS. L. Sokolov od šestnácti let pracoval, roku 1930 se stal funkcionářem Komsomolu. V roce 1932 byl odveden do armády, díky komsomolské činnosti mohl studovat vojenské učiliště. Třicátá léta strávil na nižších velitelských postech v tankových vojscích, účastnil se bojů u jezera Chasan ve funkci velitele roty. Během Vlastenecké války sloužil v Karélii.\n\nOd padesátých let se vypracoval do vysokých vojenských funkcí, v roce 1967 se stal členem nového vedení ministerstva obrany – 1. náměstkem ministra, zůstal jím dlouhých sedmnáct let. Po smrti ministra Ustinova dosáhl na místo ministra obrany. Ve vládě vydržel jen dva a půl roku, byl odvolán v červnu 1987, poté co sovětská protivzdušná obrana nesestřelila lehké civilní letadlo Mathiase Rusta, který tak ilegálně doletěl z Helsinek až do Moskvy, kde přistál u Rudého náměstí. I po zániku SSSR zůstal formálně ve službě jako poradce ministerstva obrany.\n\n\n\n\n\n\n\n\n"}
{"id": "352040", "url": "https://cs.wikipedia.org/wiki?curid=352040", "title": "Kostel Nejsvětější Trojice (Aš)", "text": "Kostel Nejsvětější Trojice (Aš)\n\nKostel Svaté Trojice v Aši byl evangelický chrám, jehož stavba započala roku 1622, a který byl zničen při velkém požáru v roce 1960.\n\nNa místě kostela Svaté Trojice stával nejprve dřevěný kostelík.\nPozději, v roce 1370 byl místo něj postaven kamenný, gotický katolický kostel, zasvěcený svatému Ludvíku.\nTen byl v 17. století zbourán, a zachována byla jen kamenná věž čtvercového tvaru. Regionální badatel Jaroslav Vít se domnívá, že původně byla věž součástí obranné tvrze.\nV té době se díky Zedtwitzům na Ašsku začalo rozšiřovat evangelické náboženství.\n1. května 1622 byla započata stavba nového pozdně renesančního evangelického kostela, na základech původního kostela sv. Ludvíka. V roce 1682 byla věž vyvýšena o osmibokou část s cibulovitou kupolí.\nV roce 1747 byl kostel zcela přestavěn v barokním stylu. Kapacita po přestavbě představovala 2500 míst k sezení, celkem však mohl kostel pojmout až 4000 lidí. V roce 1911 zakoupil Gustav Geipel, ašský průmyslník a dobrodinec do kostela největší varhanní systém v tehdejší střední Evropě, který měl 4318 píšťal.\n\nV roce 1958 započala celková rekonstrukce kostela, včetně interiéru. O dva roky později, 19. ledna 1960, byl však kostel zničen při velkém požáru, který způsobil výbuch vysoušecích kamen. Požár byl podle svědků viděn až v pohraničních německých vesnicích. Největší památka Aše tak byla zničena. Obvodové zdivo a zbytky věže stály ještě další desetiletí. V roce 1987 byl zbytek kostela stržen, neboť tehdejší územní plán počítal v těchto místech s komunikací propojujíci ulice Hlavní a Studentská. Nikdy se tak nestalo, a zbytky kostela tak byly strženy zbytečně.\n\nKostel stál na vrchu, v bezprostřední blízkosti tehdejší radnice (v současné době opět ašská radnice), a jeho cibulovitá věž byla spolu s věží kostela sv. Mikuláše dobrým orientačním bodem pro celou Aš. Za kostelem se v dřívějších dobách nacházel hřbitov, který zanikl, a místo něho byly vybudovány tenisové kurty. Mezi kostelem a radnicí dříve stávala také větší evangelická škola, která byla po válce zbourána. Na náměstí pod kostelem byly kolem roku 1900 postaveny tři farní budovy, se sídlem místní evangelické církve, bytem faráře, archivem a modlitebnou. Tyto tři budovy dnes ještě stojí, a jsou v udržovaném stavu. V zadní části kostela byl v roce 1883 postaven památník doktoru Martinu Lutherovi, jehož výklad bible byl akceptován nejen Zedwitzi, ale i starým Ašskem. Památník přečkal komunistickou éru v dobrém stavu, a v roce 2008 byl po restaurování vrácen na své místo. V roce 2000 byly základy kostela zvýrazněny nízkou kamennou hradbou, a vzniklo tak pietní místo. V srpnu 2018 byl tento jediný památník Martina Luthera v ČR prohlášen kulturní památkou.\n\n\n\n"}
{"id": "352041", "url": "https://cs.wikipedia.org/wiki?curid=352041", "title": "Meseret Defarová", "text": "Meseret Defarová\n\nMeseret Defarová, amh. \"Meseret Defar\" (* 19. listopadu 1983, Addis Abeba) je etiopská sportovkyně, atletka, běžkyně na dlouhých tratích, zlatá medailistka z olympijských her 2004 v Athénách a bronzová z Pekingu 2008.\n\nMeseret Defarová je bývalá držitelka světového rekordu v běhu na 5000 metrů. Kromě toho je také držitelkou světových rekordů na tratích 3000 metrů a 5000 metrů v hale. 26. února 2009 zaběhla na pražském halovém \"Mítinku světových rekordmanů\" nový světový rekord také v běhu na dvě míle (zhruba 3218 metrů) časem 9:06,26 min. V roce 2007 vítězka ankety Atlet světa.\n\n"}
{"id": "352043", "url": "https://cs.wikipedia.org/wiki?curid=352043", "title": "Kojice", "text": "Kojice\n\nObec Kojice () leží asi 12 km východně od města Kolín v okrese Pardubice na silnici spojující Kolín s Přeloučí a Pardubicemi. Žije zde  obyvatel.\n\nNázev \"Kojice\" vznikl koncem 12. století, pravděpodobně v roce 1183 byla v Kojicích postavena tvrz a u ní kostel. Stála u tak zvané „Solné stezky“. Tato cesta která sloužila obchodu již v 10. století, bývá také nazývána „Trstenická“ a spojovala Moravu a Čechy. Vycházela z Brna a vedla přes Svitavy, Poličku, Litomyšl a Konětice. V Chrudimi se dělila. Jedna cesta vedla k Čáslavi a druhá na Přelouč. Z Přelouče pokračovala k vrchu Strážníku mezi Chvaleticemi a Zbraněvsí, dále přes Záboří a Kouřim k Biskupovu (dnes Českému Brodu) a do Prahy. V Kojicích se na ni napojovaly cesty do Čáslavi a Vinařic, Týnce nad Labem a Chlumce. Tvrz byla zřejmě postavena k ochraně této důležité křižovatky obchodních cest. Podle pověsti byl stavitelem tvrze Kojata. Toto jméno i sám název tvrze a vesnice je odvozen od slovního kmene „Koj“. Ten znamená, že se jednalo o lid po-\"koj\"-ný. Archívní materiály seznamují s řadou historických názvů \"Cogin\", přes \"Kogyez\" a \"Kogyeze\", dokonce Kojetice a posléze Kojice.\n\nPo bitvě na Bílé hoře dne 8. listopadu 1620 pokračovala v Evropě válka mezi katolickou ligou a protestantskou unií, která bývá zvána „třicetiletá“. Obyvatelstvo Kojic v ní zakusilo běd. V roce 1634 byly vypleněny od Sasů a v létech 1639 a 1643 od Švédů. Ke konci války, zcela zřejmě v důsledku hladu a špatných hygienických podmínek se dostavil mor. V Kojicích v té době zbylo pouze 12 sedláků, 13 chalupníků a 3 zahradníci. Některé grunty byly neobsazeny a statky a chalupy pusté.\n\n24. srpna 1919 se obecní rada usnesla do obce zavést elektrický proud. Provedení bylo zadáno firmě Křižík, která podala nejlacinější nabídku. Elektrifikace byla provedena v roce 1921 nákladem 325 tisíc korun. U Hospodářské záložny v Kolíně bylo zapůjčeno 150 tisíc a u soukromníků 175 tisíc.\n\n\n\n"}
{"id": "352045", "url": "https://cs.wikipedia.org/wiki?curid=352045", "title": "Michelle Perryová", "text": "Michelle Perryová\n\nMichelle Perryová (* 1. května 1979, Granada Hills, Kalifornie) je americká sportovkyně, atletka, dvojnásobná mistryně světa v běhu na 100 m překážek.\n\nV roce 2004 reprezentovala na letních olympijských hrách v Athénách, kde absolvovala sedmiboj. Výkonem 6 124 bodů obsadila 14. místo, i přesto, že zvítězila v první (100 m př.) a ve čtvrté (200 m) disciplíně. Největší ztráty naopak zaznamenala v kouli a oštěpu.\n\nNa Mistrovství světa v atletice 2005 v Helsinkách vyhrála časem 12,66 sekundy. Další dvě překážkářky, obě z Jamajky proběhly cílem v čase 12,76 s. Cílová fotografie přidělila stříbro Delloreen Ennisové-Londonové a bronz dostala Brigitte Fosterová-Hyltonová.\n\nNa Mistrovství světa v atletice 2007 v japonské Ósace získala zlatou medaili časem 12,46 s, přičemž měla velmi dobrou startovní reakci (0,105). Na druhou v pořadí Perditu Felicienovou měla náskok pouze tři setiny sekundy.\n\nNa Mistrovství světa v atletice 2009 v Berlíně nevybojovala třetí titul v řadě, když její cesta skončila v úvodním rozběhu, kde s časem 13,68 s obsadila až 34. místo.\n\n"}
{"id": "352048", "url": "https://cs.wikipedia.org/wiki?curid=352048", "title": "1940 ve filmu", "text": "1940 ve filmu\n\nRok 1940 je spojen s mnoha filmovými událostmi. Následující seznam je jejich přehledem.\n\n       \"Další filmy roku 1940 naleznete\" \n\nSlavnostní ceremoniál 13. ročníku předávání výročních cen Akademie filmového umění a věd USA za rok 1940 se uskutečnil 27. února 1941 v losangelském hotelu Biltmore.\n\n\nMezinárodní filmový festival v Benátkách se uskutečnil ve dnech 8. srpna až 1. září. Byl udělen Mussoliniho pohár (Coppa Mussolini) ve dvou kategoriích. V kategorii nejlepší italský film zvítězil film režiséra Augusto Genina \"Alcazar\" (\"L' Assedio dell'Alcazar\"; 1940) a v kategorii nejlepší zahraniční film snímek režiséra Gustava Ucicky \"Poštmistr\" (\"Der Postmeister\"; 1940).\nČesko\n\nSvět\n\n\nSvět\n\n\n"}
{"id": "352050", "url": "https://cs.wikipedia.org/wiki?curid=352050", "title": "Sojuz 17", "text": "Sojuz 17\n\nSojuz 17 byla kosmická loď SSSR z roku 1975, která se svou posádkou absolvovala let na Saljut 4, nově vybudovanou orbitální stanici na oběžné dráze Země. K této stanici to byl první let s kosmonauty. Podle katalogu COSPAR dostala označení 1975-001A a byla 52. letem kosmické lodě z naší planety. Jejím volacím znakem byl ZENIT.\nDvoučlennou posádku tvořili tito kosmonauti:\n\nLoď odstartovala 10. ledna 1975 z kosmodromu Bajkonur s pomocí stejnojmenné rakety Sojuz a dostala se na oběžnou dráhu ve výši 185 – 249 km nad Zemí s periodou 88 minut.\n\nPodařilo se spojit s orbitální stanicí Saljut 4. Počáteční část přibližovacího manévru byla provedena za pomocí automatického systému navádění, zbývajících 100 metrů řídili loď ručně kosmonauti. Dva dny po startu se loď ke stanici pevně připojila a oba kosmonauti do ní přestoupili. Zde plnili připravené a řídícím střediskem zadávané úkoly necelý měsíc, od 12. ledna do 9. února 1975. Stanice v té době kroužila nad Zemí ve výšce 342–355 km. Pracovní činnost se týkala např. práce s velkým slunečním ultrafialovým spektrografem, fotografování určených oblastí Země, poprvé oba pilně cvičili na nově instalovaném veloergometru. Spektograf se jim podařilo zprovoznit až po mnoha dnech kvůli chybě zaměření optiky.\n\nDne 9. února 1975 po ukončení práce na Saljutu 4 se Sojuz 17 odpojil a s oběma kosmonauty přistál s pomocí brzdících motorů a padákového systému na území Kazachstánu, 110 km na severovýchod od Celinogradu. Stanice Saljut 4 zůstala na oběžné dráze, později zde pracovaly další posádky.\n\nCelá mise trvala 709 hodin (29 dní), během níž bylo vykonáno 466 obletů Země.\n\nUdaná startovací hmotnost byla zhruba 6600 kg. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Loď byla vybavena spojovacím zařízením.\n"}
{"id": "352055", "url": "https://cs.wikipedia.org/wiki?curid=352055", "title": "Chestertown", "text": "Chestertown\n\nChestertown může být:\n\n"}
{"id": "352056", "url": "https://cs.wikipedia.org/wiki?curid=352056", "title": "Nosek", "text": "Nosek\n\nPříjmení Nosek nosí více osobností:\n\n\n"}
{"id": "352058", "url": "https://cs.wikipedia.org/wiki?curid=352058", "title": "Albert Sasko-Kobursko-Gothajský", "text": "Albert Sasko-Kobursko-Gothajský\n\nAlbert Sasko-Kobursko-Gothajský (26. srpna 1819 Coburg – 14. prosince 1861 Windsor), znám též jako Albert Sasko-Koburský, nebo princ Albert, byl bratranec a manžel britské královny Viktorie.\n\nNarodil se jako druhorozený syn Arnošta I., vévody Sasko-Kobursko-Saalfeldského. Albertovou matkou byla manželka Arnošta I., Luisa Sasko-Gothajsko-Altenburská. Panství rodičů bylo miniaturním vévodstvím místního významu, které se nacházelo ve střední části dnešního Německa a čítalo jen asi 200 000 obyvatel. Výhodnou sňatkovou politikou byl ale rod spřízněn s nejvýznamnějšími vládnoucími rody Evropy. Albertův otec Arnošt I. byl přes své sestry a bratry spřízněn s ruskou carskou rodinou, s rodinou württemberského vévody a s anglickou královskou rodinou. Jeho mladší bratr Leopold se stal dokonce belgickým králem.\n\nManželství jeho rodičů nebylo příliš šťastné, jelikož vévoda Arnošt I. měl řadu milenek, což jeho manželka samozřejmě těžce nesla. I ona si nakonec našla milence, komořího Gottfrieda von Bülow, ale po odhalení tohoto vztahu musela rodinu opustit a Arnošt I. se s ní rozvedl. Odloučení od matky snášel tehdy ještě malý a velmi citlivý hoch poměrně těžce. Po celé své následující dětství trpěl úzkostnými stavy, často bezdůvodně plakal, měl ustavičné bolesti žaludku a migrény. Otec se svým dětem nevěnoval. Ve věku pěti let byl společně se svým starším bratrem Arnoštem svěřen do péče teologa a filozofa Christiana Florschütze, který o ně velmi vzorně pečoval dalších patnáct let. Především u nadaného a snaživého Alberta se snažil citlivě rozvíjet jeho zájmy. Byl sportovně nadaný, mimořádně muzikální, velmi inteligentní s logickým myšlením. Jeho povaha však byla komplikovaná – byl tichý, úzkostný, nepříliš vytrvalý a hypochondrický. Ze všeho nejraději se věnoval komponování hudby a pěším výletům do přírody, kterou miloval.\n\nNejblíže měl ke svému strýci Leopoldovi, který byl od roku 1831 belgickým králem. Leopold jej měl také velmi rád a rozhodl se udělat pro tohoto druhorozeného syna z malého vévodství, co jen bude možné. A svůj slib splnil. V roce 1836 se Leopold domluvil se svou sestrou Viktorií, vévodkyní z Kentu, na to aby společně pozvali do Londýna jejich bratra, vévodu Arnošta I., i s jeho dvěma syny. Mladý Albert tak měl 18. května 1836 poprvé možnost osobně se setkat se svou sestřenicí a budoucí manželkou princeznou Viktorií z Kentu. Albert i Viktorie byli stejně staří, bylo jim tehdy oběma šestnáct let. Viktorie byla svým bratrancem okouzlena a když po měsíci pobytu odjížděl, zapsala si do deníku, že „hořce plakala“. Albert ovšem její city nesdílel a svou sestřenici považoval za povrchní a příliš hlučnou. Strýc Leopold však ve svém úsilí nepolevil a Viktorii se přímo svěřil se svým plánem na její sňatek s Albertem. Albert se o tomto nápadu dozvěděl až o celé dva roky později.\n\nPo odjezdu z Londýna strávil rok u strýce v Bruselu a pak odešel studovat práva do Bonnu. Byl výborným a pilným studentem, pokračoval také v komponování hudby, jako turista procestoval v době studií Švýcarsko a Itálii. Pro nevázaný studentský život ale pochopení neměl. Byl stále stejně plachý a nevyhledával společnost přátel ani žen. V roce 1838 se vrátil do Bruselu a právě tehdy jej strýc zasvětil do svých plánů na dohodnutý sňatek s Viktorií, která byla jen pár měsíců novou královnou Velké Británie. On sám ale tímto nápadem příliš nadšený nebyl, ale podvolil se přání svého milovaného strýce. Z Londýna však přišla rychlá a nečekaná odpověď, v níž královna Viktorie vzkázala svým příbuzným, že se ještě nehodlá vdávat. Leopold se nevzdával a znovu naléhal na svoji neteř, která nakonec svolila a v roce 1839 pozvala Alberta znovu do Londýna. Ten příliš nadšený nebyl, jelikož se doslechl, že sestřenka je nyní tvrdohlavá, panovačná, nemá vůbec ráda přírodu a je každý den vzhůru dlouho do noci. Nepochybně se také cítil uražený dlouhým čekáním na pozvání. Podruhé v životě se Albert a Viktorie osobně setkali 10. října 1839. Viktorie byla opět okouzlena svým bratrancem a jeho krásou. Už po dvou dnech si zapsala do svého deníku, že je do něj zamilovaná. Od toho okamžiku se od něj nehnula, všude ho doprovázela a 13. října 1839 oznámila ministerskému předsedovi, že se hodlá vdát.\n\n15. října 1839 si jej královna Viktorie pozvala na osobní jednání a svěřila se mu se svými city. On sám byl nadšený a rovněž vyznal Viktorii lásku. Ve skrytu duše měl ale jisté pochybnosti, jak to vyplývalo z jeho dopisů. Měl strach, zda je vůbec hoden toho, být manželem britské královny a nebylo mu příliš příjemné, že měl opustit své rodné vévodství a usadit se v Anglii, ke které neměl žádný vztah a kde se necítil dobře. 14. listopadu 1839 odjel domů, ale denně si s Viktorií psali milostná psaní. Po jeho odjezdu z Velké Británie se v zemi zvedl odpor proti budoucímu partnerovi mladé panovnice, jelikož veřejnost považovala Alberta za bezvýznamného a nemajetného cizince. Viktorie byla zděšena nenávistnými útoky proti svému snoubenci, a tak Albertovi nařídila, že si s sebou do Anglie nesmí přivézt žádné své německé služebnictvo. Došlo k první partnerské roztržce, ale nakonec se své budoucí choti podvolil. Jejich sňatek byl uzavřen 10. února 1840 v malé kapli Svatojakubského paláce.\n\nPrvní dny po sňatku si novomanželé patřičně užívali. Pořádali plesy, chodili do opery. Albert ale trpěl každý večer silnou únavou a všechny tyto společenské události brzy zvečera opouštěl. Zato svou manželku naučil vstávat už v osm hodin ráno a hned po snídaní vyráželi oba každý den na dlouhou procházku, což Viktorie do té doby neznala. Večery novomanželé trávili v divadle nebo ve společnosti. Na těchto večírcích se Albert necítil dobře. Většina anglické aristokracie vedla bezstarostný a zábavný život, vyplněný hony, hrou v karty, jízdou na koni a nekonečnými debatami o nedůležitých věcech, což vzdělaného Alberta nezajímalo. Ve vyšších kruzích byl považován za člověka povýšeného, arogantního a nudného. Stále více se vyhýbal společnosti a uchyloval se do své pracovny, kde se věnoval studiu a četbě. Jeho pověst u obyvatel země se na krátkou dobu vylepšila poté, co byl na královský pár spáchán 10. června 1840 atentát, který oba přežili bez zranění. Další sympatie získal královský pár 21. listopadu 1840, když jim narodilo první dítě – princezna Viktorie, jeho nejmilovanější potomek. V dalších letech se v manželství narodilo ještě osm dětí. Po Viktorii přišel v roce 1841 na svět Albert Edward (pozdější král Eduard VII.), Alice (1843), Alfred (1844), Helena (1846), Louisa (1848), Artur (1850), Leopold (1853) a Beatrice (1857). Rodinný život se stával s každým dalším rokem, a také s každým dalším těhotenstvím, stále poklidnějším. Královna Viktorie vedla domáčtější život a přestala si libovat v zábavě a společenských večírcích. Nakonec se dokonce podílela i na jeho kultivovanějších zájmech a společně se věnovali četbě a sbírání uměleckých předmětů. Podařilo se jim tak shromáždit významnou sbírku starých malířských děl z období renesance, na sklonku života se stal prezidentem Royal Society of Arts. Z nepříliš skvělé královské dechové kapely vybudoval kvalitní Royal Philharmonic Orchestra a zasadil se o to, že se ve Velké Británii prosazovala tehdy moderní hudba – Carl Maria von Weber, Felix Mendelssohn-Bartholdy nebo Richard Wagner, stejně jako méně známá díla od význačných klasiků jako byl Wolfgang Amadeus Mozart, Franz Schubert nebo Ludwig van Beethoven. Dny volna trávila královská rodina na ostrově Wight, kde zakoupili rozsáhlé pozemky a nechali zde vybudovat prostornou a vzdušnou vilu Osborne House. Dalším oblíbeným místem se stal zámek Balmoral ve Skotsku, odkud pořádali s celou rodinnou dlouhé turistické vycházky. Díky svým častým pobytům na Balmoralu byl královský pár ve Skotsku velmi oblíben a byli to také první angličtí panovníci, kteří do této části království pravidelně jezdili. O výchovu svých milovaných dětí se osobně staral a každý večer je ukládal ke spánku a každé ráno budil. Třebaže se v královské rodině mluvilo převážně německy, a také třeba Vánoce se tu slavily podle německého zvyku, nevládla tu v žádném případě žádná tvrdá výchova německého typu. Byl milujícím otcem, hrál si dětmi, sportoval s nimi a měl k nim velmi přátelský vztah. Snad jen na korunního prince Alberta Edwarda byl přísnější. Poklidná idylka spokojené rodiny byla jen občas narušena záchvatem vzteku, kterému se temperamentní Viktorie čas od času neubránila. Poté vždy přišlo období lítosti, kdy se svému manželovi se slzami v očích omlouvala a opět nastala poklidná atmosféra plná pohody.\n\nJako manžel královny neměl takřka žádné politické pravomoce a jeho manželka mu to někdy dávala až nepříjemně najevo. Často také tvrdě uplatnila svá panovnická práva a nařídila svému manželovi, co má a nemá dělat. Nejednou mu tak třeba přímo rozkázala, kdy se má vrátit z honu. Jeho osobní mocenská pozice se mírně zlepšila po narození následníka trůnu Alberta Edwarda, roku 1841. Tehdy byl přizván do korunní rady a postupem času se stal osobním tajemníkem a rádcem své ženy. Manželé tak sdíleli společnou pracovnu, v níž měli psací stoly vedle sebe. V dobách těhotenství a porodů Albert svoji ženu zastupoval a měl její plnou důvěru. Velký zájem projevoval o špatné životní a pracovní podmínky, v nichž byli nuceni žít tehdejší dělníci z továren a stal se tedy prezidentem Společnosti pro zlepšení situace dělnické třídy. Podporoval výstavbu levných dělnických sídlišť, která poskytovala důstojné a hygienické bydlení pro ty nejchudší. Tyto jeho sympatie s dělníky vzbudily u většiny obyvatel země odpor a odmítnutí. Kromě sociálních problémů se snažil řešit i řadu jiných otázek z oblasti politiky či kultury, jezdil po království se svou ženou a pokoušel se osobně pomoci, kde to jen šlo. Ve svých třiceti letech byl díky svému hektickému životnímu tempu na pokraji sil. Byl bledý, unavený, trpěl nespavostí a depresemi.\n\nPo roce 1848 se v Royal Society and Arts zrodila myšlenka uspořádat ve Velké Británii mezinárodní výstavu, která by zahrnovala různé oblasti tehdejšího života – hospodářství, techniku a také kulturu. Princ Albert, jako prezident Royal Society and Arts, vzal myšlenku za svou a rozhodl se zrealizovat ji za každou cenu. Britská veřejnost se postavila proti tomuto záměru, ale britská Dolní sněmovna projekt schválila. I přes pokračující a usilovné spory s tehdejším tiskem bylo dosaženo cíle a v Hyde Parku byl vybudován výstavní Křišťálový palác. 1. května 1851 byla výstava zahájena a sešlo se na ní více jak 14 000 vystavovatelů, z nichž polovina pocházela ze zahraničí. Návštěvnost byla ohromující a tisk začal výstavu konečně vychvalovat. Díky tomuto vývoji situace se stal ve Velké Británii, poprvé a naposledy ve svém životě, obdivovanou a lidem oblíbenou osobou. Zisk z výstavy byl použit na vybudování akademie věd, muzea (dnes Victoria and Albert Museum) a hudební a výtvarné akademie. Všechna příkoří a problémy, které tomuto úspěchu předcházely, se ale odrazily na jeho stále se zhoršujícím zdravotním stavu. Zhoršily se jeho revmatické potíže, trpěl nadváhou, omezil výlety do přírody, jeho stavy depresí byly stále těžší.\n\nV době, kdy hrozilo vypuknutí krymské války (1853 – 1856), se Albert projevil jako pacifista a odpůrce válek, za což ihned následoval útok ze strany tisku. Mezi lidmi se dokonce šířily pověsti o tom, že má být zatčen pro vlastizradu. Nic takového se nestalo, ale trest přesto přišel, neboť byl vyloučen z ministerské rady a ztratil veškerý přímý vliv na politickou situaci. Zřejmě pro útěchu mu byl ale udělen titul \"Princ manžel\", o což královna Viktorie už dlouho usilovala. Další krize v životě prince Alberta přišla ve chvíli, kdy se jeho nejmilovanější dcera Viktorie měla provdat za Fridricha Pruského, což byl synovec pruského krále Fridricha Viléma IV. Oba rodiče byli tímto sňatkem nadšeni, stejně jako oba snoubenci, ale tisk, podporovaný veřejností, projevil zase nesouhlas a ostře se postavil proti vyvdání princezny do tehdy ještě nepříliš významného Pruska. Vlna odporu se zvedla i v rodné zemi ženicha a diplomaté měli plno práce s uklidněním situace. V německém Prusku byla anglická princezna považována za cizinku, a to i přesto, že oba její rodiče, tedy princ Albert i královna Viktorie, pocházeli z německých rodů. Svatba Fridricha Pruského a princezny Viktorie se uskutečnila 25. ledna 1858. Nedlouho předtím se dne 14. dubna 1857 narodila jejich nejmladší dcera princezna Beatrice. Velké starosti dělal v té době Albertovi osud jejich dalšího dítěte, tehdy již dospívajícího následníka trůnu, prince Edwarda. Ten se příliš nevěnoval studiu a mnohem více ho zajímala móda, krásné ženy a veselá společnost.\n\nV roce 1860 se naposledy cítil dobře, když došlo v Koburgu k setkání celé rodiny. Za bratrem Arnoštem přijel on sám s manželkou, královnou Viktorií, a dvěma dětmi a setkal se zde i se svojí dcerou Viktorií a jejím manželem Fridrichem. Při loučení se svému bratrovi svěřil s tím, že se asi vidí naposledy. Po návratu do Anglie se jeho zdravotní stav skutečně prudce zhoršil. V roce 1861 se v tisku objevila zpráva o tom, že má následník trůnu, princ Edward, milostný poměr s mladou herečkou. Albert odjel za synem do Cambridge a v soukromí se s ním sešel. Do Londýna se vrátil s horečkou a zcela vyčerpán. 12. prosince 1861 upadl do bezvědomí, z něhož už se neprobral. Zemřel 14. prosince 1861. Tehdejší diagnóza zněla tyfus, avšak současní autoři poukazují na to, že Albert byl dlouhodobě nemocný a pravděpodobně trpěl Crohnovou nemocí, selháním ledvin nebo rakovinou žaludku. Královna Viktorie truchlila pro svého zemřelého manžela až do konce svého života a nikdy se z jeho smrti zcela nevzpamatovala. Přežila svého manžela o čtyřicet let.\n\nAngličan John Jabez Edwin Mayall v roce 1860 pořídil první carte de visite královny Viktorie, k čemuž využíval techniky ručně kolorovaného albuminového tisku. V březnu 1861 byl pověřen, aby pořídil dvojportrét královského páru. Albert však několik měsíců poté zemřel a tato událost vyvolala poptávku veřejnosti po portrétech královské rodiny na fotografických vizitkách. Nákupem těchto snímků veřejnost demonstrovala své sympatie a podílela se na podobě veřejného smutku. V té době bylo módní sběratelství fotografií a jejich ukládání do alb. Královna Viktorie sdílela se svým manželem nadšení pro fotografování a vlastnili více než 100 alb, ve kterých sbírali portréty z každé zahraniční cesty.\n\n\n"}
{"id": "352060", "url": "https://cs.wikipedia.org/wiki?curid=352060", "title": "Kriminálka Anděl", "text": "Kriminálka Anděl\n\nKriminálka Anděl je český (původně česko-slovenský) kriminální seriál z produkce televize Nova (první řada ve slovenské koprodukci s televizí Markíza a společností DNA Production). Seriál se poprvé objevil na obrazovkách 1. září 2008. Námětem k seriálu se stal úspěšný slovenský krimiseriál Město stínů. V hlavních rolích se objevují např. Martin Stropnický, David Švehlík, Marek Taclík, Helena Dvořáková nebo Michal Novotný a další.\n\nV roce 2013 byly oznámeny přípravy čtvrté řady, která se začala natáčet 2. dubna 2014 a jejíž premiéra byla ohlášena na 31. srpna 2014.\n\nSeriál vypráví o policejním týmu z Kriminálky Anděl, jenž vyšetřuje policejní případy, které byly inspirovány skutečnými kriminálními činy. V seriálu je možné poznat Prahu i z její temné stránky. Kriminálka připomíná realitu a je blízká skutečné policejní praxi. Soukromí postav v seriálu téměř není. Od čtvrté řady některé postavy své soukromí trochu odhalí.\n\nPoznámky\n\n\n\n"}
{"id": "352063", "url": "https://cs.wikipedia.org/wiki?curid=352063", "title": "Moore", "text": "Moore\n\nMoore [\"mór\"] může být:\n\n\n\n"}
{"id": "352066", "url": "https://cs.wikipedia.org/wiki?curid=352066", "title": "Račické panství", "text": "Račické panství\n\nRačické panství je historické území soustředěné okolo hradu Račice na Vyškovsku. Na konci feudálního zřízení podléhalo toto panství krajské zemské vládě a patřilo pod správu krajského úřadu v Brně. (\"stav 1848\")\n\nRačické panství se postupně formovalo okolo hradu jenž vznikl v letech 1275–1285. V průběhu staletí se dle změn majitelů hradu rozrůstalo či naopak zmenšovalo, tak jak se měnili majitelé hradu, později zámku. V největším rozkvětu panství patřily k Račickému velkostatku dvory Drnovice, Podomí, Ježkovice, Pístovice a Ruprechtov.\nSoučástí panství byly i vesnice Sokolí a Vilémov.\n\n\n"}
{"id": "352069", "url": "https://cs.wikipedia.org/wiki?curid=352069", "title": "Les mytág", "text": "Les mytág\n\nLes mytág je fantasy román Roberta Holdstocka o lese, pro nějž neplatí pravidla světa a který oživuje legendy.\n\n\"Les mytág\" (Mythago Wood) byla nejprve fantasy novela britského spisovatele Roberta Holdstocka, publikovaná v britském Magazínu Fantasy&Sci-fi roku 1981. V roce 1984 pak vyšel ve Velké Británii stejnojmenný rozšířený román. Děj románu \"Les mytág\" se odehrává v Herefordshiru v Anglii v letech 1946–1948 a sleduje osudy Stevena Huxleyho (a částečně jeho bratra Christiana) při objevování tajemného Ryhopského lesa, v němž se zhmotňují podvědomé lidské představy o starých legendách.\n\n\"Les mytág\" je pozoruhodná kniha, jejíž autor komponuje realitu s legendami, a to jak se starými, tak s vymyšlenými. Má výraznou atmosféru a čtenáři utkví v paměti rovněž ukázkou archaických zvyků a jazyků, jež používají mytága (mytágo = mytické imago). Kniha získala cenu World Fantasy Award za nejlepší román roku 1985.\n\nRyhopský les aneb Les mytág je prapodivná říše, kterou Robert Holdstock stvořil pro svůj cyklus \"Ryhopský les\". Cyklus tvoří knihy: \"Les mytág\", \"Lavondyss\", \"Hloubení\" (The Hollowing), \"Brána ze slonoviny\", \"Brána z rohu\", \"Merlinův les\" a \"Avilion\".\n\nRyhop má sice po obvodu jen několik mil, ale uvnitř se rozkládá k ostatnímu světu paralelní říše přetrvávající v nezměněném stavu od poslední doby ledové se srdcem Lavondyss – což je samotná doba ledová. Také vnímání času je odlišné od zbytku světa. V pralese žijí mnohé formy mytág: Urscumug (Urshucum, Urshacam) – prvotní legenda o prvním cizákovi a ochránci země, který přešel veliké ledy (doba ledová), Guiwenneth (Gwyneth) – předobraz keltské princezny Guinevery, Robin Hood, Král Artuš, Chúchulain, Peredur – otec Guiweneth, Sorthalan (Frey) – severský šaman a nekromant ovládající jiná mytága.\n\nSteven (Stephen) Huxley – hlavní postava navrátivší se po druhé světové válce do srubu na okraji lesa, aby objevila některá tajemství Lesa mytág.\n\nChristian Huxley – pomatený Stevenův bratr, jenž usiluje o dvě věci, navrácení mládí a Guiweneth – a to všemi prostředky.\n\nHarry Keeton – Stevenův pomocník a pilot na místním letišti, jenž byl kdysi sestřelen nad podobným „lesem duchů“ ve Francii. Snaží se odčinit své tělesné postižení (popáleninu na tváři), již mu způsobil démon střežící „utopii“.\n\nGuiweneth, do níž jsou oba bratři zamilovaní a svedou spolu kvůli ní boj.\n\nSorthalan, důležité mytágo pomáhající Stevenovi.\n\nUrscumug, kančí netvor vygenerovaný otcem bratrů Georgem, ochraňuje Guiweneth pro lásku, již k ní cítil i George Huxley a pronásledující Chrise z téhož důvodu.\n\nSteven se po válce vrací do Dubového srubu, kde vyrostl. Jeho otec i matka jsou mrtvi, setkává se pouze s bratrem. Ten ho zasvětí do výzkumu jejich otce. Šlo o les za domem, jenž vytahuje z lidských podvědomí mýtické představy o starých hrdinech a zhmotňuje je. Christian brzy natrvalo zmizí v lese. Steven se setkává s mnoha mytágy, mezi nimi s Guiwenneth, do níž se zamiluje. Začnou spolu žít. O rok později se zjevně pomatený a o patnáct let starší Christian vyřítí se svými poskoky z lesa a pokusí se zabít Stevena a jeho přítele Keetena a unese Guiwenneth. Steven i Keeten se brzy zotaví a vydají za ním. Při cestě pralesem narazí na mnoho mytág a střetnou se s Christianovými poskoky. Nejvíce jim pomůže Sorthalan – severský čaroděj. Zkrátí jim cestu a poví jim legendu o Cizákovi (Christian) a jeho přemožiteli, Rodném (Steven). V osadě neoliťanů se Keeten od Stevena odloučí, aby naplnil svůj životní sen, najít Avatara. Zanedlouho Steven Cizáka dostihne v Údolí, které dýchá, v němž je pohřben Guiwennethin otec a k němuž – jak doufá – přijde i Guiwenneth, která uprchla. Na místě je však Christian, u stěny Lavondyss, chce se dostat dovnitř a očistit tělo i ducha od patnácti let v lese. Steven ho nechá jít, ale na památku mu hodí zmalit v podobě dubového listu, jímž ho omylem zabije. Legenda je naplněna. Druhý den se objeví Guiwenneth, zraněná a vysílená. A také Urscumug, jenž pronásledoval Christiana celých patnáct let a chrání Guiwenneth kvůli lásce svého stvořitele, Stevenova otce k ní. Odvede dívku do Lavondyss, aby se uzdravila a slíbí její návrat.\n"}
{"id": "352078", "url": "https://cs.wikipedia.org/wiki?curid=352078", "title": "Vítězslav Vejražka", "text": "Vítězslav Vejražka\n\nProfesor Vítězslav Vejražka, filmovým pseudonymem Petr Vít (9. května 1915 Dolní Bousov u Mnichova Hradiště – 8. června 1973 Praha) byl český herec, divadelní režisér, divadelní pedagog a politik.\n\nNarodil se v Dolním Bousově u Mnichova Hradiště v roce 1915 v rodině sociálního demokrata a činovníka dělnických odborů Františka Vejražky. Po ukončení studia na měšťance se vyučil číšníkem. Začínal hrát u různých kočovných divadelních společností. V roce 1937 vystudoval herectví na dramatickém oddělení Státní konzervatoře hudby.\n\nJeho první manželkou byla baletka Jarmila Vejražková, dcera známého brněnského malíře Oldřicha Šebora. V tomto manželství se roku 1939 narodil jeho první syn Jan Vejražka, přírodovědec, středoškolský profesor biologie a chemie na gymnáziu v Chebu. Jeho třetí manželkou byla Jarmila Krulišová (24. 12. 1922, Jičín–26. 1. 2006), herečka, členka činohry Národního divadla v letech 1948 až 1989. Rovněž působila jako filmová a televizní herečka a pracovala v pedagogických funkcích na pražské DAMU. V roce 1973 byla jmenována zasloužilou umělkyní. Jejich dětmi jsou, herec David Vejražka (nar. v Praze 15. května 1955), absolvent DAMU, malíř Vít Vejražka (nar. v Praze 24. září 1956), absolvent AVU a ekonomka Vendula Vejražková (nar. v Praze 24. září 1956).\n\nS manželkou se setkával občas i na divadelních prknech, naposledy pravděpodobně v sezóně 1971–1972 na scéně Národního divadla ve hře \"Rozrušená země\" (A. Stehlík, M. A. Šolochov, režie Evžen Sokolovský), kde hrál Jakova Lukiče Ostrovnova a jeho manželka vystupovala v roli Lukiničny. Mezi lety 1966 a 1969 měl příležitost stanout na prknech Národního divadla společně i se svými dětmi, účinkujícími v dětských rolích v některých reprízách hry \"Cesta do Ameriky aneb Lesní panna\" dle Josefa Kajetána Tyla – David v roli Frantíka, Vít v roli Pepíka a Vendulka v roli Kačenky. V. Vejražka kromě režie této hry zde alternoval i v několika drobných rolích.\n\nJe pochován v hrobce Slavín (společná hrobka národních velikánů) na Vyšehradském hřbitově v Praze.\n\nNa jeho paměť byla pojmenována ulice v Praze 5-Košířích.\n\nBratr Vítězslava Vejražky, Míla, emigroval v roce 1939. Stal se příslušníkem 311. perutě britského královského letectva a zahynul při sestřelu v roce 1940 při návratu z náletu na Německo.\n\nJiž jako student statoval spolu s dalšími mladými kolegy (např. Otou Ornestem, Svatoplukem Benešem) na scéně Národního a Stavovského divadla, kde se setkal s tehdejšími významnými herci, např. Bedřichem Karenem, Leopoldou Dostálovou, Václavem Vydrou st., Hugo Haasem, Zdeňkem Štěpánkem, Olgou Scheinpflugovou aj. V roce 1937 si jej dokonce režisér Jiří Frejka vybral dva dny před premiérou mladého na záskok ve hře \"Godunov\" do role vojevůdce Basmanova za Jaroslava Průchu, který musel zaskakovat v titulní roli za Eduarda Kohouta.\n\nPo ukončení školy působil jeden rok nejprve v Moravskoslezském národním divadle v Ostravě (1938/1939), poté přešel do Zemského divadla v Brně (zde jej zastihl počátek druhé světové války). V letech 1941 až 1945 účinkoval v pražském divadle Uranie, kde také pracoval jako režisér. Po válce spoluzakládal Divadlo 5. května, kde dva roky fungoval nejen jako herec a režisér, ale i jako ředitel. V letech 1947 až 1948 působil v Divadle pracujících ve Zlíně. V roce 1948 pak natrvalo zakotvil v pražském Národním divadle, kde hrál i režíroval až do své smrti. V letech 1964–1969 byl šéfem činohry Národního divadla. Řadu významných rolí vytvořil v inscenacích režisérů Jana Škody, Jaromíra Pleskota a Františka Salzera. V závěru života se podílel i na dramatizaci některých her uváděných v Národním divadle, např. \"Vstanou noví bojovníci\" (dle Antonína Zápotockého, režie M. Stehlík, premiéra v roce 1974).\n\nOd roku 1949 působil externě na Divadelní fakultě Akademie múzických umění v Praze (DAMU), v roce 1963 zde byl jmenován řádným profesorem. Na DAMU působil až do své smrti a zastával zde i funkci vedoucího katedry herectví. K jeho žákům patřili např. Jaroslava Obermaierová a Jaroslav Satoranský.\n\nKromě rolí v divadle hrál rovněž ve filmu (do r. 1945 pod pseudonymem \"Petr Vít\"), v televizi, působil i v rozhlase a dabingu.\n\nPo celý život byl silně levicově orientovaným a politicky angažovaným člověkem a členem KSČ. Působil v řadě společenských funkcí a byl vládnoucím režimem za svůj angažovaný postoj také často vyznamenáván a odměňován. Ve druhé polovině padesátých let se stal prvním předsedou \"Svazu československých divadelních umělců\" a tuto funkci zastával až do III.sjezdu Svazu.\n\n13. sjezd KSČ ho zvolil kandidátem Ústředního výboru Komunistické strany Československa. Jeho politická kariéra vyvrcholila po invazi vojsk Varšavské smlouvy do Československa za normalizace. Po federalizaci Československa usedl do Sněmovny lidu Federálního shromáždění. Mandát nabyl až dodatečně v prosinci roku 1969 jako náhradník v rámci posrpnových čistek. V parlamentu setrval do konce volebního období, tedy do voleb roku 1971.\nSoučasně byl i předsedou Divadelní rady, poradního orgánu Ministerstva kultury.\n\nČlenem KSČ byl od roku 1945. V oficiálním zdůvodnění výběru za nového poslance se k jeho politickým názorům během pražského jara uvádí: „\"V minulém politicky složitém vývoji naší společnosti patřil soudruh Vejražka k těm pracovníkům kulturní fronty, kteří nepropadli extrémním projevům nacionalismu a zůstal věrný vysoce odpovědnému poslání pracovníka socialistického umění a kultury\".“\n\nOd roku 1949 dobrovolně pracoval jako agent StB, s úkolem svádět určené ženy a kompromitovat je.\n\n\n\n\n\n\n\n"}
{"id": "352082", "url": "https://cs.wikipedia.org/wiki?curid=352082", "title": "Kocour (Červený trpaslík)", "text": "Kocour (Červený trpaslík)\n\nKocour (v originále \"Cat\") je fiktivní postavou ze seriálu Červený trpaslík. Je příslušníkem druhu Felis sapiens, který se na lodi vyvinul za tři miliony let, během kterých bez posádky putuje vesmírem, z Listerovy kočky \"Frankenstein\". Těsně před smrtí všech členů posádky byl Dave Lister zavřen do stáze (za to, že ilegálně propašoval kočku na palubu lodi) a katastrofu proto přežil. Ostatní příslušníci druhu Felis sapiens kromě několika neschopných jedinců, se v důsledku náboženských sporů vypravili do vesmíru před Kocourovým početím. Kocour je potomkem chromé kočky a hloupého kocoura. Druh Felix sapiens je velmi podobný člověku, liší se od něj jen v několika detailech (například zuby a počet bradavek, kterých má šest). Vystupuje v seriálu od začátku, a v každé epizodě. Kocourovu roli ztvárnil herec a tanečník Danny John Jules, jeho českým dabérem je Miroslav Vladyka. Kocour je charakteristický svou nesmírnou leností, neukojitelnou touhou po jídle, spánku a sexu a především egoismem, který se projevuje také přehnaným dbáním o správné oblékání a vůbec o svůj vzhled (marnivost). \n\n"}
{"id": "352084", "url": "https://cs.wikipedia.org/wiki?curid=352084", "title": "Zlatý kahanec", "text": "Zlatý kahanec\n\nZlatý kahanec je název motocyklového závodu konaného v letech 1967–1990 na okruhu v Těrlicku. Na Zlatý kahanec navazuje od roku 2008 motocyklový závod Havířovský zlatý kahanec.\n\nPoprvé se na Těrlickém okruhu závodilo 29. srpna 1965. Tento ročník ovšem ještě nebyl mezinárodním. 10. září 1967 se konal první ročník tohoto motocyklového závodu. Závod patřil k prestižním motocyklovým soutěžím, na které se sjížděla mezinárodní motocyklová špička. Nejúspěšnějším jezdcem závodu byl János Drapál (Maďarsko), který vyhrál 5 krát. Během závodů zemřelo celkem 6 motocyklových jezdců. \n\nZlatý kahanec se jel naposledy 2. září 1990, poté byl Těrlický okruh zlikvidován. Obnovení se závod dočkal 23. srpna 2008, pod názvem Havířovský zlatý kahanec.\n\nBěhem soutěžních let se závod vypisoval pro různé kubatury:\n\n\nZávodilo se na Těrlickém okruhu, který vedl z Těrlicka okolo přehrady do Životic, v Životicích ulicí Padlých hrdinů na Bludovický kopec, z kterého se vracel zpět do Těrlicka. Trať byla v ročnících různě opravována, její nejkratší varianta měřila 5950 metrů a nejdelší 6150 metrů. V letech 1967–1982 byl okruh levotočivý, od roku 1983 byl změněn na pravotočivý. Těrlický okruh byl nejrychlejším přírodním okruhem v ČSSR.\n\n\n\n\nTěrlický okruh\n"}
{"id": "352094", "url": "https://cs.wikipedia.org/wiki?curid=352094", "title": "Seznam největších měst v Čínské lidové republice", "text": "Seznam největších měst v Čínské lidové republice\n\nTento seznam řadí města v Čínské lidové republice podle počtu obyvatel. Obsahuje dvacet největších měst podle počtu obyvatel žijících v urbanizované části areálu příslušného územně-správního celku podle sčítání lidu roku 2010 a k roku 2017.\n\nV Číně města netvoří samostatné územní celky. Územně-správní jednotky různých úrovní se zpravidla skládají jak z urbanizovaných městských oblastí, tak z venkovských regionů. Počet obyvatel čínského města je proto nejednoznačný a závislý na definici města – zda je určen jako počet obyvatel daného územně-správního celku, počet obyvatel celku žijících ve čtvrtích městského typu (ne nutně souvislých), počet obyvatel městského jádra celku.\n\n\n"}
{"id": "352095", "url": "https://cs.wikipedia.org/wiki?curid=352095", "title": "Petr Motýl", "text": "Petr Motýl\n\nPetr Motýl (* 26. srpna 1964 v Klatovech) je český básník, prozaik, autor divadelních her, umělecký kritik, vydavatel časopisů a internetových periodik.\n\nVystudoval Pedagogickou fakultu, obor český jazyk – dějepis, v Ostravě. Po absolutoriu se v r. 1989 přestěhoval do Prahy, na ubytovnu podniku Stavby silnic a železnic, kde pracoval jako vrátný. Poté bydlel do roku 2004 ve Zbuzanech u Prahy. Prošel řadou zaměstnání, byl topič, vrátný, prodavač v knihkupectví, poštovní doručovatel, nakonec zakotvil na osm let u geologických firem jako čerpač-hlídač vrtů, z čehož šest let strávil na pracovišti v Kostelci u Heřmanova Městce. Od roku 2004 bydlel v Praze na Smíchově. V roce 2006 byl zaměstnaný na hřbitově v Praze Břevnově. Poté pracoval například jako kustod v Národní galerii nebo jako noční hlídač na nejmenovaném ministerstvu. V současné době žije v Praze Radlicích.\n\nV poezii začal wernischovsky laděnou sbírkou \"Ten veliký kamenný dům tam daleko, daleko v horách\". Od její lyričnosti se poté odklání a v polovině devadesátých let je jeho poetika spjata s drsným prostředím průmyslového Ostravska, nejvýrazněji toto jeho tvůrčí období představuje sbírka \"Šílený Fridrich\", v níž autor pracuje nejen s civilními, ale i s mýtickými motivy. \n\nProžitou galerii obyvatel jedné dělnické ubytovny vytvořil ve sbírce \"Lahve z ubytovny\", místopisem obyvatel jednoho městečka, ovšem s obecným přesahem je sbírka \"Městečko pod lesy\"\".\"\n\nKonkrétnost a lyrismus se jako dva základní póly autorovy poezie prolínají ve sbírkách jako \"Maják na konci světa\" nebo \"Dva ořechy/10 000 piv\" \".\"\n\nKontinuální součástí Motýlova díla je svět hospod, na toto téma se soustředil ve sbírce \"2 000 000 piv.\" \n\nV poezii Petra Motýla se snoubí tradice Skupiny 42 i s jejím přihlášením se k básníkům jako Carl Sandburg nebo Edgar Lee Masters s českou lyričností v tradici Jaroslava Seiferta, Melancholických procházek Ivana Blatného či Zimohrádku Ivana Wernische.\n\nV prozaických textech \"Spratek a krásná Danuše\" a \"Doktor Pilka si kope hrob\", které byly napsány v devadesátých letech dvacátého století, je autor hravý a rozvíjí svůj svébytný humor. Poetičtější jsou kratší prózy zařazené do knížky \"Petrolej na odvrácené straně Měsíce.\" \n\nVzpomínky na dětství, které autor pojal jako oázu bezpečí a harmonie, jsou tématem prózy \"Každý svojí rybičkou.\" \n\nDrsným příběhem feťáka je titul \"Perníková chaloupka\", jako jejíž spoluator je uveden Roman Pecha, v mládí vařič pervitinu, jehož životní příběh knížka popisuje. \n\nTématem prózy \"Kosí srdce\" je magická Praha. \n\nDivadelní hra \"Poklad na blatech\", jediná doposud vydaná, na půdorysu detektivního příběhu vyvolává atmosféru lidmi téměř opuštěného místa v Sudetech.\n\n\n\n\n\n\n\n\n\n"}
{"id": "352097", "url": "https://cs.wikipedia.org/wiki?curid=352097", "title": "Makarov", "text": "Makarov\n\nMakarov může být:\n\n\n\n"}
{"id": "352105", "url": "https://cs.wikipedia.org/wiki?curid=352105", "title": "Vissel Kóbe", "text": "Vissel Kóbe\n\nVissel Kóbe ( ヴィッセル神戸) je japonský fotbalový klub, byl založen v roce 1966 jako poloprofesionální klub v Kurašiki. V roce 1994 se přemístil do Kóbe.\n\nHrál zde český záložník Pavel Horváth. Vyjma Pavla Horvátha zde jeden čas působil i Ivo Ulich a Martin Müller a v roce 2004 ve funkci trenéra Ivan Hašek, o rok později pak Pavel Řehák (Haškův asistent, po rezignaci trenéra Ivana Haška převzal funkci hlavního trenéra). V roce 2018 do klubu přišel španělský mistr světa Andrés Iniesta, který se do Japonska přesunul po dlouholeté kariéře v Barceloně. Klubový dres rovněž obléká také mistr světa Lukas Podolski, který přišel po dvouletém angažmá v Galatasaray SK, dále roku 2018 klub koupil hrotového útočníka z týmu New York City FC Davida Villu, který dlouho hrál po boku Andrea Pirla v Newyorském týmu.\n\n\n"}
{"id": "352116", "url": "https://cs.wikipedia.org/wiki?curid=352116", "title": "Josef Vašíček", "text": "Josef Vašíček\n\nJosef Vašíček (12. září 1980, Havlíčkův Brod – 7. září 2011, Jaroslavl, Rusko) byl český profesionální hokejový útočník. Zemřel při letecké havárii u Jaroslavle, když letěl s tamním týmem do Minsku na první zápas ročníku 2011/2012 KHL.\n\nOd roku 2000 působil v NHL v klubu Carolina Hurricanes, v době přerušení NHL (lockoutu v NHL) v sezóně 2004/2005 hrál za HC Slavia Praha v české hokejové extralize. V sezóně 2007/2008 hrál za mužstvo New York Islanders. Od sezóny 2008/2009 hrál v KHL za klub Lokomotiv Jaroslavl. Nosil dres číslo 63. V sezóně 2010/2011 vyhrál kanadské bodování play-off KHL.\n\nDne 15. prosince 2011 byl uveden do Síně slávy českého hokeje.\n\nV roce 2012 byla po něm v pražských Dolních Chabrech pojmenována ulice.\n\nNa MS 2005 ve finále proti Kanadě zpečetil zisk titulu gólem přes celé kluziště v poslední minutě.\nStatistiky reprezentace:\n\n"}
{"id": "352117", "url": "https://cs.wikipedia.org/wiki?curid=352117", "title": "Vašíček", "text": "Vašíček\n\nPříjmení Vašíček je zdrobnělina mužského jména Václav a nosí je více osobností:\n\n"}
{"id": "352118", "url": "https://cs.wikipedia.org/wiki?curid=352118", "title": "Suzuki DR 650", "text": "Suzuki DR 650\n\nSuzuki DR 650 je motocykl japonského výrobce Suzuki, přímý nástupce řady Suzuki DR 600. Jedná se o řadu endur s mírnými rozdíly vzhledu a určení.\n\nV 80. letech měla Suzuki v nabídce enduro DR 600, které v roce 1990 nahradila silnějším modelem DR 650 z důvodů silné konkurence Honda NX-650 Dominator.\n\nV tomto roce byly vydány dva odlišné typy, DR 650 Djebel a DR 650 RS. Oba modely byly na pohled značně odlišné, technicky se nelišily. Hlavní rozdíl byl ve štítku u světla, v množství plastů a umístění předního blatníku.\n\nV roce 1991 Suzuki představila model DR 650 RSE vybavený elektrickým startérem. V roce 1992 byl model DR 650 Djebel nahrazen modelem DR 650 R. Došlo ke změně výfukového systému, zmenšení nádrže a snížení hmotnosti o 8 kg.\n\nV roce 1996 byl uveden model DR 650 SE, který nahrazuje předchozí modely. Motor byl radikálně přepracován, došlo ke snížení výkonu, ale zlepšení jeho plynulé dodávky. Hmotnost se snížila přibližně o 25 kg.\nV roce 2002 byl změněn barevný styl modelu SE.\n\nMírně inovovanou pohonnou jednotku z modelu DR 650 využívá i cestovnější enduro Suzuki XF 650 Freewind.\n\nSuchá hmotnost: 147 kg\n\"Pro modely R, RS, RSE\"\n\n"}
{"id": "352119", "url": "https://cs.wikipedia.org/wiki?curid=352119", "title": "Mardy Fish", "text": "Mardy Fish\n\nMardy Fish (* 9. prosince 1981 Edina, Minnesota) je bývalý americký profesionální tenista, stříbrný olympijský medailista z LOH 2004 v Athénách, který dobrých výsledků dosáhl na tvrdém povrchu.\n\nNa okruhu ATP vyhrál pět runajů ve dvouhře a osm ve čtyřhře. Zahrál si také tři finále událostí Masters Series: Cincinnati v letech 2003 a 2010 a Indian Wells roku 2008. Na grandslamu se nejdále probojoval do čtvrtfinále Australian Open 2007 a US Open 2008 a ve Wimbledonu v roce 2011. Mimo jiné se probojoval ve své životní sezoně na prestižní turnaj mistrů, kde postupuje, vždy nejlepších osm hráčů dané sezony, povedlo se mu to v roce 2011. Kariéru ukončil v roce 2015 na domácím US Open, kde prohrál ve druhém kole v pěti setech s Felicianem Lopezem.\n\nNa žebříčku ATP byl nejvýše klasifikován na 7. místě( září 2011) a na 14. místě pro čtyřhru (červenec 2009).\n\nMardy Fish se zúčastnil 8 zápasů v Davisově poháru za tým USA s bilancí 4-5 ve dvouhře a 2-1 ve čtyřhře.\n\n"}
{"id": "352123", "url": "https://cs.wikipedia.org/wiki?curid=352123", "title": "Jiří Šíma (geodet)", "text": "Jiří Šíma (geodet)\n\nJiří Šíma (* 22. dubna 1936 Rychnov nad Kněžnou) je český geodet.\n\nPo absolvování gymnázia vystudoval Zeměměřickou fakultu Českého vysokého učení technického v Praze, kterou ukončil roku 1958 s vyznamenáním. O deset let později zde obhájil disertační práci. Svoji kariéru začal v Geodetickém a topografickém ústavu a posléze ve Výzkumném ústavu geodetickém, topografickém a kartografickém, kde se soustředil především na fotogrammetrii. Roku 1983 byl zbaven možnosti dále se aktivně podílet na výzkumu a do roku 1989 pracoval jako řadový geodet.\n\nPo sametové revoluci se vrátil do původního postavení a postupně se zařadil mezi přední pracovníky v rezortu zeměměřictví. Dne 1. ledna 1991 byl jmenován ředitelem Zeměměřického ústavu a 1. listopadu 1993 předsedou Českého úřadu zeměměřického a katastrálního. Zde působil až do svého odchodu do důchodu v září 2001.\n\nOdchodem do penze neukončil svoji vědeckou činnost a začal vyučovat geodetické předměty na Fakultě aplikovaných věd Západočeské univerzity v Plzni. Zde se roku 2004 habilitoval a je pedagogicky aktivní dodnes.\n\nByl nebo stále je členem řady odborných organizací a spolků, zasloužil se o vznik několika odborných slovníků a technických norem. Je autorem několika desítek odborných článků a publikací a členem řady zkušebních komisí na českých vysokých školách.\n\nMimo geodézii svůj čas věnuje vystupování v amatérském sboru a orchestru.\n\n"}
{"id": "352126", "url": "https://cs.wikipedia.org/wiki?curid=352126", "title": "Greg Rusedski", "text": "Greg Rusedski\n\nGreg Rusedski (* 6. září 1973 v Montrealu, Kanada) je bývalý britský profesionální tenista. Během své kariéry vyhrál 15 turnajů ATP ve dvouhře.\n\nSvůj poslední profesionální tenisový zápas odehrál 6. dubna 2007 ve čtyřhře Davisova poháru, když spolu s  Jamie Murrayem porazil Robina Haaseho a Rogiera Wassena 6-1, 3-6, 6-3, 7-6.\n\n"}
{"id": "352127", "url": "https://cs.wikipedia.org/wiki?curid=352127", "title": "Jesse Ventura", "text": "Jesse Ventura\n\nJesse Ventura (* 15. července 1951, Minneapolis) je americký politik slovenského původu, herec, komentátor a bývalý wrestlingový zápasník a guvernér státu Minnesota. Veřejnosti je sice znám jako Jesse Ventura, jeho pravé jméno ale zní James George Janos. Pseudonym Jesse Ventura si zvolil, když se věnoval wrestlingu.\n\nPo absolvování střední školy v roce 1969 vstoupil do služeb amerického námořnictva. Jako příslušník námořních elitních jednotek SEAL sloužil od ledna 1970 do prosince 1973 ve válce ve Vietnamu. Po návratu do Minnestoty se začal věnovat vzpírání a zápasu, krátkce pracoval i jako bodyguard skupiny The Rolling Stones.\nDalší Venturovy kroky vedly do světa wrestlingu, kde se proslavil jako \"The Body\" Ventura.\nV roce 1984 jeho úspěšnou wrestlingovou kariéru ukončily krevní sraženiny v plicích.\n\nV roce 1990 se stal starostou města Brooklyn Park v Minnesotě. V roce 1998 se rozhodl kandidovat i na guvernéra státu Minnesota za Reformní stranu Minnesoty.\n\nGuvernérem Minnesoty byl v letech 1999 až 2003. Zvolen byl za Reform Party of Minnesota (později byla strana přejmenována na Independence Party of Minnesota), čímž narušil dominanci Republikánské a Demokratické strany.\n\nÚčinkuje v pořadu Kospirační teorie (\"Conspiracy theories\"), kde se věnuje tématu různých konspiračních teorií.\nHrál mj. ve fimech Predátor, Běžící muž, Demolition Man.\n\nJesse Ventura se dokonce rozhodl kandidovat na prezidenta USA (volby 2016)\n\n"}
{"id": "352128", "url": "https://cs.wikipedia.org/wiki?curid=352128", "title": "Gotická klenba", "text": "Gotická klenba\n\nGotická klenba s opěrným systémem je spolu s lomeným obloukem základní prvek gotické architektury.\n\nNa počátku gotiky byla široce používaná křížová klenba (dříve převládala klenba valená). Tuto klenbu lze odvodit jako průnik dvou valených kleneb, které jsou na sebe kolmé. V místě průsečíků vznikají hrany, které svádějí tlaky klenby do čtyř opěrných bodů v úhlech klenebního pole (= \"travé\") a dělí klenbu na čtyři \"kápě\". Hrany bývaly velmi často zesíleny kamennými \"žebry\" – takovou klenbu nazýváme žebrová klenba.\n\nKřížová klenba nebyla objevem gotické architektury – tu znala již románská architektura (např. katedrála v Durhamu). Novinkou byla kombinace této klenby s lomeným obloukem, která umožnila zaklenout různě široké prostory stejně vysokou klenbou (prostým využitím různé strmosti lomeného oblouku) nebo zaklenout křížovou klenbou prostory jiného než čtvercového tvaru. Technické a estetické možnosti žebrové klenby byly zřejmě rozpoznány na více místech krátce po roce 1100 (mimo zmíněný Durham v severní Itálii a ve Špýru). Rozšířily se pak do Normandie a odtud do střední Francie.\n\nU nejstarších staveb jsou žebra mohutná, později dochází k jejich odlehčování, statickou funkci nahrazuje funkce dekorativní.\n\nV České republice se poprvé objevuje křížová klenba v bočních lodích klášterního kostela v Teplé (okres Cheb), který byl stavěn od 90. let 12. století a vysvěcen roku 1232. Zdejší křížová klenba ještě není podepřená žebry. Počátkem 13. století se objevila řada drobných staveb zaklenutých křížovou žebrovou klenbou.\n\nVýznamné stavby zaklenuté křížovou klenbou (odkazy jsou často na národní stránky s bohatou fotodokumentací):\n\nVýznamné stavby zaklenuté křížovou klenbou v ČR:\nJedná se o nejobvyklejší klenbu používanou na zaklenutí polygonálního závěru presbytáře.\n\nVýznamné stavby zaklenuté v závěru presbytáře paprsčitě:\n\nObkročná klenba je svedena do podpor úhlopříčně proti sobě postavených, bývá používána jako řešení zaklenutí rohových polí nebo klenby ochozu presbytáře.\n\nVýznamné stavby zaklenuté obkročnou klenbou:\n\nVýznamné stavby v ČR zaklenuté obkročnou klenbou:\n\nVzniká tak, že jsou mezi diagonální (úhlopříčná) žebra vložena ještě žebra kolmá. Je častá u raně gotických staveb.\n\nVýznamné stavby zaklenuté šestidílnou klenbou:\n\nJe dalším rozvinutím šestidílné klenby, od níž se liší přidáním dalších dvou podélných žeber.\n\nVýznamné stavby zaklenuté osmidílnou klenbou:\nBývá nazývána také hvězdovitá nebo hvězdicová, někdy též nervura. Vzniká průnikem několika valených kleneb, na jejichž líci vytvářejí žebra hvězdovité motivy. Úloha žeber je zde již čistě dekorační. První hvězdová pole klenby se objevují v křížení hlavních a příčných lodí katedrál, první vzorovaná hvězdová klenba v Evropě byla použita v katedrále v Lincolnu po roce 1192. Při pohledu do lodi hvězdicovitý vzor nevyniká a blíží se vzoru vějířovitému.\n\nSpolečně s následujícími dvěma typy jde o obohacení, kterým ke gotické architektuře přispěly německé země. V České republice se hvězdové klenby vzácně objevují v pozdním 14. století (Sadská, Sulejovice).\n\nVýznamné stavby zaklenuté hvězdovou klenbou:\n\nVýznamné stavby v ČR zaklenuté hvězdovou klenbou:\n\nVzniká jako průsečík několika valených kleneb, na nichž se dekorativní žebra splétají v pravidelný síťový vzorec. Žebra jsou řazena stejnoměrně, bez ohledu na členění klenebních polí.\n\nTento typ klenby vznikl původně v německých zemích. Jedna z nejstarších síťových kleneb vůbec se nachází v cisterciáckém kostele v Pelplinu (dnes součást Polska), který byl budován od roku 1276. V českých zemích byla poprvé použita na Staroměstské mostecké věži a vzápětí např. v kostele sv. Jiljí v Milevsku. Později se místní vzor klenby rozšířil na mnoha pozdně gotických klenbách ve střední Evropě. Síťová klenba presbytáře svatovítské katedrály na pražském hradě představuje tvůrčí vrchol díla Petra Parléře (presbytář budován v letech 1371–1385).\n\nVýznamné stavby zaklenuté síťovou klenbou:\n\nVýznamné stavby v ČR zaklenuté síťovou klenbou:\n\nDekorativní žebra tvoří na ploše klenby bohaté kroužené obrazce.\n\nTento typ klenby vznikl původně v německých zemích, krásným příkladem je kostel v Annabergu. Dalším nádherným příkladem je zaklenutí Vladislavského sálu na pražském hradě (Benedikt Rejt, 1493–1502).\n\nVýznamné stavby zaklenuté krouženou klenbou:\n\nVýznamné stavby v ČR zaklenuté krouženou klenbou:\nPoužití motivu protínajících se žeber na stavbách v ČR:\n\nU visuté klenby je svorník spuštěn hluboko pod vrchol.\n\nVýznamné stavby zaklenuté visutou klenbou:\n\nPoužití na stavbách v ČR:\n\nNaturalistický dekor je charakteristický pro některé tvůrce závěru gotického období. V ČR patří ke krásným ukázkám podklenutí královské oratoře v jižním chórovém ochozu katedrály sv. Víta na Pražském hradě (Hans Spiess, Benedikt Rejt, 1490–1493).\nBývá také nazývána kalichová. Na vějířové klenbě se žebra vějířovitě rozkládají, přičemž pokrývají celý líc klenby. Tato klenba byla obzvláště oblíbená v anglické pozdní gotice. Poprvé byla použita při zaklenutí křížové chodby kláštera u katedrály v anglickém Gloucesteru po roce 1357, jisté rysy tohoto typu však můžeme najít v dřívějších hvězdových klenbách katedrály v Lincolnu a Westminsteru.\n\nVýznamné stavby zaklenuté vějířovitou klenbou:\n\nBývá nazývaná také diamantová. Žebra zde zcela mizí, dekorativní funkci přebírá plasticky působivé, kontrastní sestavení ploch a plošek kápí. Objevila se v Sasku a výrazně ovlivnila architekturu řady kostelů v jižních a jihozápadních Čechách. Jedny z prvních sklípkových kleneb najdeme v německé Míšni.\n\nVýznamné stavby zaklenuté sklípkovou klenbou:\n\nVýznamné stavby v ČR zaklenuté sklípkovou klenbou:\n\n"}
{"id": "352129", "url": "https://cs.wikipedia.org/wiki?curid=352129", "title": "Jaroslav Halák", "text": "Jaroslav Halák\n\nJaroslav Halák (* 13. května 1985, Bratislava, Československo) je slovenský hokejový brankář, chytající v NHL za klub Boston Bruins.\n\nS ledním hokejem začínal v bratislavském týmu HK Ružinov, později hrával za HC Slovan Bratislava, kde v době sezóny hostoval v prvoligovém klubu HC Dukla Senica. Draftoval jej klub NHL Montreal Canadiens jako 271. volbu ve vstupním draftu v roce 2003. Dne 17. června 2010 byl vyměněn do St. Louis Blues za Larse Ellera a Iana Schultze. Dne 28. února 2014 byl společně s Chrisem Stewartem a Williamem Carierem vyměněn za Ryana Millera, Stevea Otta a právo volby v prvním kole draftu 2015 a podmíněnou třetí volbu při výběrech v roce 2016 do týmu Buffala Sabres. V týmu nestihl odehrát ani jedno soutěžní utkání a 5. března, při posledním přestupovém dnu v NHL byl vyměněn do Washingtonu Capitals za české hráče Rostislava Kleslu a Michala Neuvirtha.\n\nSezónu 2006/07 začal hrát na farmě Montrealu Hamilton Bulldogs (AHL) a se šesti shut-outmi byl nejlepším brankářem celé soutěže. Byl nominován i do zápasu hvězd a zařazen do All Rookie Teamu sezony. Po uvedených úspěšných výkonech a zranění brankáře Cristobala Hueta byl v únoru 2007 povolán do prvního týmu - stal se tak čtvrtým slovenským brankářem v NHL (po Jánu Lašákovi, Rastislavu Staňovi a Petrovi Budajovi). Při své premiéře v NHL na ledě Columbusu pomohl hostujícímu mužstvu k výhře 3:2 svými 31 úspěšnými zásahy (z 33 střel) a byl vyhlášen druhou hvězdou zápasu. Vítězství zaznamenal i v dalších dvou utkáních. V průběhu března se po méně přesvědčivých výkonech uvažovalo o jeho přesunu zpět na farmu, odchytal však dva výborné zápasy za sebou (v obou byl vyhlášen první hvězdou) a svoji pozici v týmu obhájil. Při své premiérové sezóně v NHL absolvoval 16 startů, z toho dosáhl 10 vítězství.\n\nPřed sezónou 2007/2008 odešel z klubu brankář David Aebischer, ale Halák měl konkurenci Cristobala Hueta a Careyho Pricea. V době předsezónního kempu nastupoval Halák v dresu Canadiens a vychytal dvakrát shotout. Do prvního týmu se nakonec ale probojoval Kanaďan Price, přičemž Halák byl poslán do farmářského klubu Hamilton Bulldogs. V listopadu 2007 měl podle deníku \"Ottawa Sun\" o Haláka zájem klub Pittsburgh Penguins. Později se objevily spekulace o jeho přestupu do ruské superligy, ale Halák tato vyjádření odmítl. 3. prosince byl povolán do mužstva Montrealu, z důvodu byli problémy s Huetem so slabinami. 8. prosince zaznamenal debut v sezóně, když střídal po druhé třetině Careyho Pricea, ze šesti střel obdržel jeden gól.\n\n\n\nV roce 2003 získal v ruském Jaroslavli stříbrnou medaili na mistrovství světa do 18 let a byl vyhlášen nejlepším brankářem na turnaji.\n\nV případe nepostupu Montrealu do play-off se počítalo s tím, že Halák posilní farmářské mužstvo Hamilton Bulldogs. Proto byl vydán souhlas vedení klubu s jeho účastí na Mistrovství světa v ledním hokeji 2007, což bylo dosti překvapivé. Svůj úspěšný reprezentační debut zaznamenal v přípravném zápase proti Rakousku (3:1)., vítězství dosáhl i v souboji s Lotyšskem (3:2), v posledním utkání před šampionátom však tým překvapivě podlehl Bělorusku (1:2).\n\nV úvodním zápasu Slovenska na šampionátu proti Norsku (3:0) vychytal čisté konto, když zneškodnil všech 24 střel soupeře. Nastoupil i ve třetím zápasu základní skupiny proti Kanadě, Slovensko prohrálo 4:5.\n\n\"(statistické údaje v článku pochází z 9. prosince 2007)\"\n\n"}
{"id": "352131", "url": "https://cs.wikipedia.org/wiki?curid=352131", "title": "Thomas Brezina", "text": "Thomas Brezina\n\nThomas Conrad Brezina (* 30. ledna 1963, Vídeň) je rakouský spisovatel a televizní moderátor programů pro mládež. Narodil se ve Vídni, v současnosti však bydlí a pracuje v Londýně.\n\nUž v osmi letech se pokusil napsat knížku (30 stránek), v patnácti napsal 5 televizních scénářů a vyhrál s nimi Velkou rakouskou cenu pro mládež, po maturitě na gymnáziu začal studovat zvěrolékařství a vědu a velmi pracoval pro televizi, od roku 1989 píše knížky (napsal jich více jak sto a byly přeloženy do dvaceti osmi jazyků), píše také pro divadlo, vymýšlí hry na CD-ROMy a jako vyslanec UNICEF se zasazuje o práva mládeže – ocenění V Číně si vysloužil titul „Mistra dobrodružství“\n\nV letech 2006–2007 byl v Rakousku zvolen spisovatelem roku.\n\nPíše knihy pro děti, mládež a dospělé. Mezi jeho díla patří například:\n\n\n"}
{"id": "352136", "url": "https://cs.wikipedia.org/wiki?curid=352136", "title": "Lékařský odborový klub – Svaz českých lékařů", "text": "Lékařský odborový klub – Svaz českých lékařů\n\nLékařský odborový klub – Svaz českých lékařů je odborovou a profesní organizací. Vznikl sloučením odborové organizace Lékařský odborový klub a profesního sdružení Svaz českých lékařů. Je organizací nezávislou na Odborovém svazu pracovníků ve zdravotnictví a není členem Českomoravské konfederace odborových svazů. Podle stanov organizace je jejím cílem obhajoba sociálních práv a ekonomických zájmů svých členů (za členy v zaměstnaneckém a obdobném pracovněprávním vztahu plní funkci odborové organizace) a též zájmů pacientů – pojištěnců veřejného zdravotního pojištění.\n\nČlenství v LOK-SČL je dobrovolné a rovné. Členem se může stát občan, který absolvoval lékařskou fakultu nebo student lékařské fakulty, a to na základě žádosti podané místní organizaci. Místní organizace může žádost o přijetí za člena odmítnout. Členem se může stát také vysokoškolsky vzdělaný zdravotnický pracovník nelékař, ale pouze na základě souhlasu předsednictva sdružení.\n\nLékařský odborový klub založil MUDr. David Rath společně s dalšími lékaři, oficiálně vznikl 17. března 1995. Cílem vzniku bylo především prosazení podstatného zvýšení mezd lékařů (v první fázi na 150 Kč/hod., resp. 21 000 Kč měsíčně) a jejich následné navázání na výši průměrné mzdy ve státě, možnosti pracovních souběhů a povinnosti pojišťoven uzavírat smlouvy se všemi způsobilými lékaři (bez možnosti tyto smlouvy vypovídat, aniž by lékař porušil podmínky). Jako prostředek k prosazení těchto požadavků byla 1. listopadu 1995 vyhlášena stávka a svolána demonstrace.\n\nDne 10. října 2000 bylo na I. společném sjezdu \"Lékařského odborového klubu\" a \"Svazu českých lékařů\" schváleno sloučení do jediné organizace LOK-SČL. Následně tato organizace formulovala nové požadavky, o jejichž prosazení se bude snažit – například zvýšení rizikových přípatků, zvýšení platů zaměstnanců v rozpočtových a příspěvkových organizacích, zvýšení příplatku pro zdravotnické pracovníky nebo podpora některých návrhů připravených někým jiným (zvýšení úhrady režijních nákladů, závaznost výsledků výběrových řízení pro zdravotní pojišťovny, umožnění připlácet si na zdravotní péči atd.).\n\n"}
{"id": "352140", "url": "https://cs.wikipedia.org/wiki?curid=352140", "title": "Kořenec", "text": "Kořenec\n\nObec Kořenec (niem. \"Korschenetz\", \"Kurzenetz\") se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci je z roku 1490, kdy se hlásila k šebetovskému panství.\n\nV roce 2016 obec opravila prostory místní knihovny, kde vznikly oddělené části pro dětské a pro dospělé čtenáře. V knihovně jsou nové regály, stoly, židle, počítač i takzvané hrací pódium. Na něm mohou děti odpočívat, číst si nebo hrát deskové hry.\n\n\nSeverozápadní hranici katastru obce tvoří říčka Bělá, která se zde stáčí ze západního na jižní směr a celou obec obepíná svým údolím. Protéká přírodní památkou Horní Bělá, která je součástí přírodního parku Řehořkovo Kořenecko, do nějž patří celé území obce.\n\nVýchodně od obce se nachází třetí nejvyšší vrchol Drahanská vrchoviny Paprč s výškou 721 metrů.\n\nVe volebním období 2010 až 2014 byl starostou Miroslav Zemánek. Opětovně zvolen do této funkce byl rovněž na ustavujícím zasedání zastupitelstva v listopadu 2014.\n\n\n"}
{"id": "352143", "url": "https://cs.wikipedia.org/wiki?curid=352143", "title": "Kouty (okres Havlíčkův Brod)", "text": "Kouty (okres Havlíčkův Brod)\n\nObec Kouty () leží v okrese Havlíčkův Brod v Kraji Vysočina, 7 km jižně od Ledče nad Sázavou. Obec se rozkládá na západním svahu Melechova a severovýchodním svahu Vlčí Hůry podél Kouteckého potoka a silnice třetí třídy spojující Ledeč n.S. a Dolní Město s možnosti spojení Světlá nad Sázavou ,Havlíčkův Brod a Humpolec. V současnosti v necelé stovce obytných domů žije obyvatel. Více jak jedna pětina těchto domů dnes slouží k rekreačním účelům.\n\nPrvní písemná zmínka o obci je z roku 1318.\n\nV letech 2006–2010 působil jako starosta Miloslav Harant, v letech 2010-2018 Eva Kramářová, od roku 2018 tuto funkci zastává Michal Štěpánek.\n\n\n"}
{"id": "352150", "url": "https://cs.wikipedia.org/wiki?curid=352150", "title": "Vambeřice", "text": "Vambeřice\n\nVambeřice (polsky Wambierzyce [vamběřice], německy Albendorf) je vesnice se zástavbou připomínající městečko v obci Radków v okrese Kladsko. Významné poutní místo a turistický cíl, nazývané také \"Slezský Jeruzalém\". Leží 5 km od Radkowa a 15 km jihovýchodně od Broumova.\n\nPolský název byl vytvořen až po 2. světové válce a pochází od českého jména lokality, kterou používají poutníci z Čech a Moravy. Český název vznikl prostřednictvím formy \"Valbeřice\" z německého jména \"Albendorf\".\n\nVznik svatyně na tomto místě souvisí s legendou ze 12. století, kdy zde měl nevidomý Jan z Ratna znovunabýt zraku a jeho očím se zjevila postava Panny Marie. Počátkem 18. století byla zbudována barokní svatyně Matky Boží. V 19. století byly Vambeřice častým cílem náboženských poutí i z českých zemí, proto se o nich např. ve svých poznámkách zmiňuje Alois Beer. V roce 1936 kostel získal titul menší baziliky.\n\nBazilika Matky Boží je zajímavou barokní architekturou ochozů kolem oválné lodi a 11 kaplí. Uvnitř se nachází soška Panny Marie z lipového dřeva datovaná na 13. nebo 14. století, která byla korunována v roce 1980.\nBazilika se tyčí nad nevelkým náměstím, ze kterého k ní vede 57 schodů se symbolickým významem: 9 (počet andělských chórů) + 33 (věk Ježíše Krista v okamžiku ukřižování) + 15 (věk Panny Marie v okamžiku početí Ježíše Krista). Z iniciativy tehdejšího majitele Vambeřic Daniela Osterberga zde od konce 17. století do století 19. vznikala kalvárie s asi 100 kaplemi, kapličkami a 12 bránami.\n\nPotok protékající vsí se jmenuje Cedron, názvy okolních vrchů odkazují na biblickou tematiku - Tábor, Sion, Oreb (polsky Tabor, Syjon, Horeb). Symbolika odkazuje na Jeruzalém z dob života Ježíše.\n\nVe Vambeřicích se nachází pohyblivý betlém z roku 1882 s více než 800 figurkami, zhotovený místním hodinářem Longinem Wittigem, regionální minimuzeum a zvěřinec.\n\n\n"}
{"id": "352161", "url": "https://cs.wikipedia.org/wiki?curid=352161", "title": "Black", "text": "Black\n\nBlack (angl. černý) může být:\n\n"}
{"id": "352162", "url": "https://cs.wikipedia.org/wiki?curid=352162", "title": "Black Sabbath (rozcestník)", "text": "Black Sabbath (rozcestník)\n\nBlack Sabbath může být:\n\n"}
{"id": "352163", "url": "https://cs.wikipedia.org/wiki?curid=352163", "title": "Black (příjmení)", "text": "Black (příjmení)\n\nAnglosaské příjmení Black [\"blaek\"] nese více různých osobností:\n\n\n\n"}
{"id": "352164", "url": "https://cs.wikipedia.org/wiki?curid=352164", "title": "Vejražka", "text": "Vejražka\n\nVejražka může být:\n\n\n"}
{"id": "352167", "url": "https://cs.wikipedia.org/wiki?curid=352167", "title": "Písemnost", "text": "Písemnost\n\nPísemnost zachycuje napsaný text. Podle nosiče písemně zaznamenaných informací se písemnosti rozlišují na \"listiny\" (jejich podklad však nemusí tvořit jen papír, ale třeba také látka, kůra, kámen apod.) a na písemnosti ostatní, zejména elektronické. Jestliže jde o zachycení právního jednání v písemné formě, je jejich význam podle § 562 odst. 1 a § 3026 odst. 1 občanského zákoníku rovnocenný, pokud z nich lze zjistit obsah jednání a určit jednající osoby.\n\nZákladní náležitostí každé právní písemnosti je podpis právně jednajícího. Ve smyslu § 561 odst. 1 občanského zákoníku může být vlastnoruční podpis v obvyklých případech nahrazen mechanickými prostředky, např. razítkem. Písemnosti elektronické, např. v podobě e-mailu, se opatřují elektronickým podpisem.\n"}
{"id": "352172", "url": "https://cs.wikipedia.org/wiki?curid=352172", "title": "Borkowo", "text": "Borkowo\n\nBorkowo je vesnice v severovýchodní části Polska v okrese Kolno Podleského vojvodství. Leží 157 km severovýchodně od Varšavy, v historickém Mazovsku.\n\nVlastní vesnice Borkowo čítá 715 obyvatel.\n\nPrvní zmínka o lokalitě pochází z 15. století.\n"}
{"id": "352173", "url": "https://cs.wikipedia.org/wiki?curid=352173", "title": "Jakabov palác", "text": "Jakabov palác\n\nJakabov palác je budova v Košicích stojící u koryta někdejšího Mlýnského náhonu na rohu Mlýnské a Štefánikovy ulice.\n\nBudovu sám pro sebe navrhl stavitel Peter Jakab, autor mnoha eklektických budov. Stavba byla dokončena v roce 1899. Při stavbě byly použity i vyřazené kamenné části z Dómu svaté Alžběty, při jehož rekonstrukci získal Jakab stavební materiál. Do roku 1968 palác stál na břehu Mlýnského náhonu, čímž byla vytvořena nádherná idyla. Náhon byl však v roce 1968 zrušen a palác od té doby stojí na okraji rušné čtyřproudé komunikace. \n\nPalác vlastnil Peter Jakab do své smrti (počátkem 20. století), když se Jakabovci v roce 1908 odstěhovali z Košic, prodali palác Hugovi Barkányimu. Po druhé světové válce palác přešel do majetku města. Po roce 1989 byl na palác uplatněn restituční nárok od Kataríny Póšové - dcery Huga Barkányiho. V roce 1996 soud rozhodl, že Jakabov palác patří do dědictví po Barkányiových, v roce 1999 naopak rozhodl, že nepatří a v roce 2001 zase, že patří. Město Košice rozsudek napadlo.\n\nV roku 2005 soud rozhodl, že palác patří městu Košice, ale údajná majitelka se proti tomuto rozhodnutí odvolala.\n\nPo osvobození města Sovětskou armádou byl nějaký čas sídlem prezidenta Československa dr. Edvarda Beneše. \n\nV letech 1992–2000 v budově sídlila Britská rada (British Council) a v současnosti je využívána k významným společenským akcím.\n"}
{"id": "352177", "url": "https://cs.wikipedia.org/wiki?curid=352177", "title": "Sojuz 18", "text": "Sojuz 18\n\nSojuz 18 byla kosmická loď SSSR z roku 1975, která se svou posádkou absolvovala let na Saljut 4, sovětskou orbitální stanici na oběžné dráze Země. K této stanici to byl druhý povedený let s posádkou a předcházel mu nepovedený start neregistrovaného Sojuzu. Podle katalogu COSPAR dostal tento let Sojuzu 18 označení 1975-044A a byl 54. registrovaným letem kosmické lodě s posádkou. Její volacím znakem byl KAVKAZ.\n\nDvoučlennou posádku tvořili tito kosmonauti:\n\nLoď odstartovala 24. května 1975 z kosmodromu Bajkonur s pomocí stejnojmenné rakety Sojuz a dostala se na oběžnou dráhu ve výši 193 – 247 km nad Zemí s periodou 88 minut.\n\nPo třech korekcích letové dráhy na 5, 6 a 18 oběhu se podařilo 25. května ruční spojení s orbitální stanicí Saljut 4 a oba kosmonauti do ní přestoupili. Zde plnili připravené úkoly celé dva měsíce, od 25. května do 26. července 1975. Délkou svého letu překonali předchozí sovětský rekord (světový držela posádka orbitální stanice USA Skylabu 4). Stanice v té době kroužila nad Zemí ve výšce 344 – 356 km.\n\nPo počátečních přípravách, kdy bylo nutné aktivovat stanici a všechny přístroje vč.dovezených, byl čtvrtý pracovní den zahájen experimenty OAZIS biologického charakteru se semeny rostlin, regenerací tekutin. Bylo prováděno snímkování řady oblastí SSSR. V dalších dnech následovala astrofyzikální měření různých druhů záření, byl také využíván velký sluneční dalekohled. Dalšími byly experimenty technické, navigační měření, orientace, prověrky termoregulačního systému stanice. Posádka denně pilně cvičila a plnila řadu lékařsko-biologických experimentů. Neplánovaným zpestřením pobytu bylo pozorování několika velkých slunečních erupcí či stříbřitých oblak nad Zemí. Každý sedmý den měla posádka aktivní odpočinek. Počátky pracovních dní se posouvaly postupně se změnami dráhy stanice. Odpadky ze stanice byly v kontejnerech vystřelovány ze stanice volně do vesmíru, při sestupu atmosférou shořely. V rámci sovětsko-amerického projektu ASTP/EPAS Apollo-Sojuz bylo několikrát navázáno radiové spojení. Z paluby bylo provedeno několik televizních vysílání.\n\nDne 25. července 1975 byla pomocí motoru stanice upravena její oběžná dráha vyšší (342-350 km) a den poté se od ní Sojuz 18 odpojil. O čtyři hodiny později 26. července kabina s kosmonauty přistála s pomocí brzdících motorů a padákového systému na území Kazachstánu, 56 km severovýchodně od městečka Arkalyk.\n\nStanice Saljut 4 zůstala na oběžné dráze, později zde byla ještě bezpilotní loď Sojuz 20.\n\nCelá mise trvala 62 dní, tedy 1511 hodin, během nichž bylo vykonáno 993 obletů Země.\n\nUdaná startovací hmotnost byla 6570 kg. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Loď byla vybavena spojovacím zařízením.\n\n"}
{"id": "352182", "url": "https://cs.wikipedia.org/wiki?curid=352182", "title": "Šarže", "text": "Šarže\n\nŠarže může být:\n\n\n"}
{"id": "352184", "url": "https://cs.wikipedia.org/wiki?curid=352184", "title": "Senftenberg (Dolní Rakousy)", "text": "Senftenberg (Dolní Rakousy)\n\nSenftenberg je městys v okrese Kremže-venkov v rakouské spolkové zemi Dolní Rakousy. Obec leží ve vinařské oblasti Kremstal (Kremžské údolí) v jižní části Waldviertelu (Lesní čtvrti). S výměrou 34,76 kilometrů čtverečních patří Senftenberg k menším dolnorakouským obcím. Díky zemědělství a zejména vinařství je dodnes Senftenberg vesnickou obcí. Charakteristickým symbolem obce je zřícenina hradu Senftenberg.\n\nSenftenberg leží ve vinařské oblasti v Kremžském údolí v severní části Dolních Rakous. Hlavní obcí je v nadmořské výšce 254 metrů ležící městys Senftenberg. Městys sestává ze šesti katastrálních území (v závorkách je uveden počet obyvatel v roce 2001):\n\nV obecní části Imbach a Senftenberg je soustředěna většina obyvatel městyse. Priel, Senftenbergeramt, Meislingeramt a Reichaueramt jsou poněkud vzdálenější od obecního centra. Katastrální území Meislingeramt, Senftenbergeramt, Senftenberg a Imbach leží na hlavní silnici.\n\nCelková výměra Senftenbergu činí 34,76 kilometrů čtverečních a kolem 75 % ploch je zalesněno.\n\nOkolní krajinu vytváří malá vyvýšenina, částečně zalesněná. Obecní části, vyjma Senftenbergu a Imbachu, jsou propojeny venkovskými silnicemi, které se proplétají mezi rozlehlými vinicemi. Ve vinicích se pěstují většinou odrůdy Veltlínské zelené a \"Rýzlinky\". Horninové vrstvy sestávají z žuly a ruly. Na nich jsou vydatné vrstvy hlíny a spraší.\n\n(Od severu ve směru hodinových ručiček).\n\nNejbližšími městy jsou\n\nNázev \"Senftenberg\" byl poprvé použitý v roce 1197 ve spojitosti se jménem \"Ruedeger de Senftenberc\". Počátek vzniku osady se spojuje se \"zámkem Senftenberg\".\n\nHustota zalidnění je 56 obyvatel na kilometr čtvereční a je řídká (pro srovnání: Dolní Rakousy 83 a celé Rakousko 98 obyvatel). V mnoha dolnorakouských místech je v posledních letech tendence k vystěhovávání do okolních měst a později také do Vídně.\n\nK 1. lednu 2008 činil počet obyvatel\n\nVětšina žen byla ve věku 45 až 49 (celkem 80), většina mužů ve věku od 40 do 44 (celkem 82).\n\nPodle zjištění při sčítání lidu v roce 2001:\n\nPodle zjištění (k 1. lednu 2008) bylo:\n\nPodle stavu v roce 2008 se 5,1 % občanů narodilo v jiných zemích než v Rakousku.\n\nVolby do obecního zastupitelstva a volba starostu se konají každých pět let. Poslední volby byly 14. března 2010. Na základě provedeného sčítání lidu byl zredukován počet v obecním zastupitelstvu z 21 (2000) na 19 (2005).\n\n\nPodle výsledků voleb do „zemského sněmu“ v roce 2008 bylo zjištěno:\n\nOd roku 1993 je uzavřena smlouva o partnerství se stejnojmenným městem Senftenberg v Německu. Město s 27 500 obyvateli leží v Braniborsku na východě Německa. Symbolem města je zámek a v sousedství je Senftenberger See. Obě města pořádají společné výstavy a organizují turismus.\n\nPřesné datum založení farnosti a místního kostela Senftenberg není známé. Duchovní v obci je poprvé zmiňován v roce 1368. farní úřad vznikl pravděpodobně jako vikariát mateřského kostela v Kremži (Krems). Důvodem byl asi předchůdce kostela \"svatého Ondřeje\", postavený ve 12. století. Před tou dobou je také doložena návštěva biskupa při jeho pouti přes Dolní Rakousy. V průběhu staletí vzniklo v osadě Senftenberg ještě několik kostelů.\n\nVelká část obyvatel Senftenbergu vyznává římskokatolické náboženství. Při sčítání lidu v roce 2001 se zjistilo, že\n\nV Senftenbergu jsou dva kostely a kaple.\n\nPři sčítání lidu v roce 2001 bylo v Senftenbergu 68 pracovišť se 322 pracovníky, včetně 260 nezávislých. Hlavním odvětvím v obci je \"ubytování a stravování\" s 21 závody (64 pracovníků). Dalším významným oborem je \"obchod, opravny motorových vozidel a spotřebního zboží\" s 9 pracovišti (20 pracovníků), jakož i \"drobná výroba\" s 59 pracovníky a 9 pracovišti. Dřívější nedostatek pracovních příležitostí se řešil dojížděním do zaměstnání mimo bydliště.\n\nPodle zjištění v roce 1999 bylo v zemědělství a lesnictví zaměstnáno 118 pracovníků, kteří obhospodařovali asi 766 hektarů ploch. Ani jediný provoz nebyl ve vlastnictví právnických osob.\n\nV roce 1999 bylo napočítáno 63 chovného dobytka a 1097 užitkových zvířat. Asi 51 % z užitkových zvířat byla drůbež.\n\nCentrem vinařství je město Kremže (Krems), které patří mezi nejstarší vinařská města v Rakousku. V Kremži je také od roku 1875 vinařská škola a město je místem konání \"dolnorakouské zemědělské výstavy\".\n\nV Senftenbergu v roce 2001 obhospodařovalo 158,02 hektarů 124 závodů. Z toho bylo (86 %) 136,6 hektarů vinic s odrůdami bílých vín a 17,74 (11 %) s odrůdami modrých vín. Z červených odrůd se pěstoval Zweigelt, z vín bílých Veltlínské zelené, Rýzlink a Müller-Thurgau.\n\nPřes Senftenberg probíhá hlavní silnice s autobusovou linkou.\n\nNejbližší železniční stanice je 7 km od Senftenbergu vzdálená v Kremži. Odtud je možné spojení do zemského hlavního města a do Vídně.\n\nNejbližší letiště je ve Wien-Schwechatu.\n\nMimo obecního úřadu městyse je v obci jeden praktický lékař, jeden zubní lékař, lékárna a ambulance pro elektroléčbu a Hydroterapie.\n\n\n\n\nV Senftenbergu je několik sportovních spolků. Pro sportovní aktivity slouží krytá plovárna, tenisový dvorec, fotbalové hřiště, kuželna, potápěčská základna, jakož i turistické stezky. Spolkem \"12 apoštolů\" byla vybudována před několika lety \"přírodní lesní naučná stezka\", která spojuje čtyři naučné zastávky. Střelecký spolek Senftenberg spojuje zájemce o střelbu z pistolí, pušek a na asfaltové holuby.\n\nV roce 1967 byl založen fotbalový spolek \"SC Senftenberg\" hrající 2. třídu Wachau.\n\nZávodní dráha pro motokros o délce 1415 metrů je v obecní části Imbach a od roku 1982 je využívaná pro mistrovství Rakouska.\n\n\n\n"}
{"id": "352186", "url": "https://cs.wikipedia.org/wiki?curid=352186", "title": "Derviš", "text": "Derviš\n\nDerviš či dervíš (arabsky a persky: درویش) je arabský termín označující stoupence islámské alternativní religiozity, dervišem je často míněn člen súfijského mystického řádu (\"taríka\"). Dervišové žijí v extrémní chudobě a většinou mystickou cestou se snaží přiblížit se Bohu. Používají při tom zvláštní techniky, např. příslušníci řádu mauláwíja mají zvláštní zikr zahrnující tančení v kruzích.\n\n"}
{"id": "352190", "url": "https://cs.wikipedia.org/wiki?curid=352190", "title": "Sojuz 19", "text": "Sojuz 19\n\nSojuz 19 byla kosmická loď SSSR z roku 1975, která se svou posádkou absolvovala společný let s lodí USA, tzv.projekt Apollo ASTP, resp. Apollo – Sojuz. Podle katalogu COSPAR dostal 1975-065A a byl 54. registrovaným letem kosmické lodě s posádkou z naší planety. Její volacím znakem byl SOJUZ.\n\nDvoučlennou posádku tvořili tito kosmonauti:\n\nPodrobnosti vydařeného letu viz heslo Sojuz-Apollo.\n\nStart byl 15. července 1975, přistání 21. července 1975. Souběžně s oběma loděmi byla na oběžné dráze také loď Sojuz 18 pevně spojená se stanicí Saljut 4.\nUdaná startovací hmotnost byla 6700 kg. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Loď byla vybavena upraveným spojovacím zařízením.\n\n"}
{"id": "352193", "url": "https://cs.wikipedia.org/wiki?curid=352193", "title": "Lenka Ptáčníková", "text": "Lenka Ptáčníková\n\nLenka Ptáčníková (*16. ledna 1976) je islandská šachová mezinárodní velmistryně. do roku 2004 reprezentující Česko..\n\nV roce 1995 získala titul WFM a v roce 1996 WIM. Titul WGM získala v roce 2001.\n\nJe dvojnásobnou mistryní České republiky v šachu z let 1994 a 1996 a navíc má stříbrnou medaili z roku 1999 a bronzovou z roku 1997.\n\nRoku 2005 vyhrála Mistrovství severských zemí v šachu žen v Helsinkách ve Finsku.\n\nJe šestinásobnou mistryní Islandu v šachu z let 2006, 2009, 2010, 2012, 2013 a 2014.\n\nPětkrát reprezentovala Česko a šestkrát Island na šachových olympiádách, , dvakrát Island na Mistrovství Evropy družstev žen, a v roce 1997 Česko na smíšeném Mitropa Cupu.\n\nV roce 2003 reprezentovala islandský klub Taflfélagið Hellir na Evropském poháru klubů v šachu žen.\n\nNa jedenácti šachových olympiádách žen získala celkem 73 bodů ze 113 partií. Pětkrát reprezentovala Česko a šestkrát Island.\nV České šachové extralize odehrála celkem 3 partie v sezóně 1997/98 v družstvu ŠK Dům armády Praha.\n"}
{"id": "352197", "url": "https://cs.wikipedia.org/wiki?curid=352197", "title": "Josef Rejfíř", "text": "Josef Rejfíř\n\nJosef Rejfíř (22. září 1909, Praha – 4. května 1962, tamtéž) byl československý šachista, mistr Ústřední jednoty československých šachistů od roku 1929, mezinárodní mistr od roku 1956.\n\nRejfíř reprezentoval Československo na šachových olympiádách před i po druhé světové válce (kromě něho se tímto rekordem může chlubit již jen mezinárodní mistr František Zíta). Zúčastnil se celkem sedmi olympiád \n\nRejfíř rovněž reprezentoval Československo na turnaji národů v Mnichově roku 1936 (šlo o neoficiální šachovou olympiádu), kde jeho mužstvo skončilo páté.\n\nRejfíř zemřel v důsledku srdečních problémů v rodné Praze. V současné době na jeho počest ŠK Sokol Vyšehrad každoročně pořádá turnaj s názvem Rejfířův memoriál.\n\n\n"}
{"id": "352203", "url": "https://cs.wikipedia.org/wiki?curid=352203", "title": "Středoamerické a karibské hry", "text": "Středoamerické a karibské hry\n\nStředoamerické a karibské hry ( \"Juegos Centroamericanos y del Caribe\", \"Central American and Caribbean Games\") jsou význammou sportovní událostí v karibském a středoamerickém regionu, která se koná vždy jednou za 4 roky (podobně jako Olympijské hry).\n\nMyšlenka uspořádat regionální „malé Olympijské hry“ se zrodila během Letní olympiády 1924 v Paříži. První hry se uskutečnily v roce 1926 za účasti sportovců z Mexika, Kuby a Guatemaly. První 3 ročníky her (1926, 1930, 1935) byl jejich oficiální celý název \"Středoamerické hry\". Od ročníku 1938 se název změnil na současný \"Středoamerické a karibské hry\", aby zohlednil přistoupení karibských států.\n\nHry jsou pořádány Středoamerickou a karibskou sportovní organizací (španělsky \"Organización Deportiva Centroamericana y del Caribe\", zkratka ODECABE). V roce 2013 měla tato organizace 31 členských států.\n\n"}
{"id": "352205", "url": "https://cs.wikipedia.org/wiki?curid=352205", "title": "Vincenc Hrubý", "text": "Vincenc Hrubý\n\nVincenc Hrubý (9. září 1856, Křivsoudov – 16. července 1917, Terst, dnes Itálie) byl český šachový mistr.\n\nVincenc Hrubý se narodil v Křivsoudově. Celý život pracoval jako učitel na střední škole v Terstu, kde také zemřel. Jeho největším šachovým úspěchem byl jedenácté místo na turnaji ve Vídni roku 1882, kde vyhrál Wilhelm Steinitz. Na turnaji v Norimberku roku 1883 skončil rovněž jedenáctý (zúčastnilo se devatenáct hráčů a zvítězil Simon Winawer).\n\nV zápasech porazil roku 1882 Bertholda Englische 3:1 (=1), roku 1891 Adolfa Albina 5:3 (=3) a roku 1893 dokonce Karla Schlechtera 2:1 (=0).\n"}
{"id": "352208", "url": "https://cs.wikipedia.org/wiki?curid=352208", "title": "Jan Smejkal", "text": "Jan Smejkal\n\nJan Smejkal (* 22. března 1946, Lanškroun) je český mezinárodní šachový velmistr, trojnásobný mistr republiky z let 1973, 1979 a 1986. Nejvyšší ELO 2615 bodů dosáhl v lednu roku 1976.\n\nV sedmdesátých letech 20. století patřil mezi světovou šachovou elitu. Mezinárodním mistrem se stal roku 1970, titul mezinárodního velmistra roku 1972. Vyhrál celou řadu mezinárodních turnajů, např. v Polanica-Zdróji roku 1970 a 1972, v Palma de Mallorce 1972, v Barceloně 1973, v Novém Sadu 1976, v Bělehradu, ve Vršaci a v Lipsku 1977, ve Varšavě a v Trenčianských Teplicích 1979 a Baden-Badenu 1985. Hrál ve třech mezipásmových turnajích mistrovství světa: 1973 (4. místo), 1976 (9. místo) a 1979 (10.místo).\n\nV letech 1968-1994 reprezentoval republiku na deseti šachových olympiádách a byl společně s Janem Ambrožem, Vlastimilem Jansou, Vlastimilem Hortem a dnes slovenskými hráči Ľubomírem Ftáčnikem a Jánem Plachetkou členem družstva, které na šachové olympádě roku 1982 v Lucernu skončilo na druhém místě.\n\n"}
{"id": "352212", "url": "https://cs.wikipedia.org/wiki?curid=352212", "title": "Kozlov (okres Olomouc)", "text": "Kozlov (okres Olomouc)\n\nKozlov (německy \"Kozlau\") je obec v okrese Olomouc, vzniklá k 1. lednu 2016 vyčleněním z vojenského újezdu Libavá, v němž měla do 31. prosince 2015 status části obce. Kozlov leží v Oderských vrších, jeho nadmořské výška je 620 m n. m. a je obklopen poli a hustými lesy. Žije zde obyvatel. Poblíž v sousedním katastrálním území Velká Střelná, pramení řeka Odra. Kozlovem prochází silnice 441, spojujícího ho s Velkým Újezdem a Potštátem. V Kozlově je kostel sv. Josefa, základní škola, dva obchody, restaurace U pramene Odry a dvě autobusové zastávky. Nachází se zde malé rodinné domy i tři panelové domy.\n\nObec se rozkládá na dvou katastrálních územích, Kozlov u Velkého Újezdu a Kozlov u Velkého Újezdu I, a má dvě části, vlastní Kozlov a Slavkov.\n\nKozlov byl dříve popisován jako zemědělská obec s velkou rozlohou lesů, dnes je však značně změněn. První písemné zprávy pochází z roku 1324, roku 1548 je Kozlov uváděn jako pustý. Po třicetileté válce byl osídlen německými osadníky z bartošovického panství, roku 1794 měl 584 obyvatel a do roku 1883 byl Kozlov osadou Velkého Újezda. Od tohoto roku byl samostatnou obcí. Katastr Kozlova, mající název Kozlov u Města Libavá, měl rozlohu 793,94 hektarů. Ke Kozlovu patřily místní části Liselsberg (Eliščiná) s vodním mlýnem a Kyjanice, kde byla parní pila firmy Losert (založena roku 1892, roku 1920 měla 200 zaměstnanců, zanikla po roce 1945). V obci byla ještě další pila, lesní revír velkostatku Veselíčko, družstvo Konzum (1930), záložna a spolky: hospodářský, dřevodělný, hasičský. Škola byla otevřena roku 1789, od roku 1829 se vyučovalo v nové budově. V roce 1910 byla obnovena kaplička nad blízkým pramenem Odry, současný přístřešek vybudovaly VLS Lipník n. Bečvou a je přístupný z Kozlova po červené turistické značce. Roku 1920 měl Kozlov i s oběma místními částmi 78 domů s celkem 563 obyvateli, z nichž 542 náleželo k německé národnosti a 17 k tehdy prosazované československé národnosti. V roce 1930 zde stálo 86 domů a žilo 526 obyvatel, z nichž 520 náleželo k německé národnosti a pouze 6 k již zmíněné československé národnosti. Roku 1927 ze byl postaven kostel sv. Josefa, který byl v nedávné době opraven. Po Mnichovské dohodě byl Kozlov začleněn v rámci sudetoněmeckých území do nacistického Německa, v jehož rámci se stal k 15. dubnu 1939 součástí Říšské župy Sudety. V rámci této župy setrvala obec až do osvobození v roce 1945. V roce 1944 žilo v obci 519 obyvatel.\n\nPo osvobození a obnově Československa začali do obce přicházet noví obyvatelé neněmecké národnostní příslušnosti. Původní německé obyvatelstvo začalo být ze strany Československa, v rámci odvety za příkoří z doby druhé světové války, všemožně diskriminováno a v létě 1946 byl ve čtyřech transportech proveden jeho odsun do Německa. Téhož roku bylo rozhodnuto o začlenění obce do plánovaného vojenského výcvikového tábora Město Libavá a bylo naplánováno vysídlení obce. Díky zájmu armády nakonec Kozlov unikl totálnímu zboření. Roku 1950 byla obec úředně zrušena a začleněna do nově vyhlášeného vojenského újezdu Město Libavá (později přejmenovaného na vojenský újezd Libavá). Přestože jako sídlo nezanikla, došlo i zde k mnoha demolicím. Zcela zlikvidována byla zástavba obou místních částí. Z místní části Kyjanice se dochovaly skromné zbytky domu č. p. 57, u něhož zůstal stát čtyři a půl metru vysoký kříž s korpusem Ukřižování Krista a reliéfem Panny Marie Bolestné, pořízený roku 1862 Franzem a Florentinou Schwarzovými. V celém Kozlově (včetně obou bývalých místních částí) zůstalo, z dřívější necelé stovky domů, stát roku 1970 jen 33 domů se 160 obyvateli.\n\nV dubnu 1991 byla Kozlově zahájena výstavba vojenského útvaru. V období do 31. prosince 1996 nesl útvar název 21. vojenský záchranný pluk CO Kozlov, od roku 1997 název 75. záchranná a výcviková základna Kozlov a od 1. listopadu 1997 byl přemístěn a přejmenován na 75. záchranná a výcviková základna (zvz) Olomouc. Areál kasáren je od té doby nevyužíván. V letech 1967-1968 se zdejší škola dočkala rekonstrukce a modernizace. Počátkem 90. let se rekonstrukce dočkal i kostel sv. Josefa.\n\nNa nynějším katastrálním území Kozlov u Velkého Újezdu existovalo před 20. prosincem 2002 celé k. ú. Ranošov, téměř celé k. ú. Slavkov u Města Libavá, většina k. ú. Loučka, jihovýchod k. ú. Kozlov, východní část k. ú. Velký Újezd, severní 3/5 k. ú. Staměřice, severozápad k. ú. Podhoří, západní třetina k. ú. Středolesí, jižní část k. ú. Nová Ves nad Odrou, jihozápad k. ú. Boškov a malá část k. ú. Uhřínov. Mimo zástavby Kozlova a Slavkova se v katastru dříve nacházela i zbořená dědina Ranošov a v 16. století zaniklé dědiny Kožišov a Střítež. Ke 20. prosinci 2002 bylo zrušeno katastrální území bývalé obce; jižní část katastru, zahrnující intravilán (ale bez kasáren) byla začleněna do nyní výrazně rozšířeného katastrálního území Slavkov u Města Libavá (o rozloze 48,07639 km²), severní výběžek byl rozdělen mezi rovněž rozšířená katastrální území Velká Střelná (o rozloze 77,769695 km²) a Čermná u Města Libavá (o rozloze 64,979747 km²).\n\nV souvislosti s připravovaným zmenšením vojenského újezdu Libavá proběhla v Kozlově roku 2012 anketa o vzniku samostatné obce, ve které však účast nedosáhla 35 %. Nakonec bylo rozhodnuto, že k 1. lednu 2016 vznikne nová obec Kozlov, jejíž součástí bude vedle celého intravilánu Kozlova (to znamená včetně kasáren) také nedaleký Slavkov. Dále se součástí obnovené obce stane i celá zlikvidovaná obec Ranošov. V souvislosti s připravovanou obnovou samostatnosti Kozlova došlo k následujícím změnám: dosavadní k. ú. Slavkov u Města Libavá bylo k 5. květnu 2014 zrušeno a jeho území rozděleno na nová katastrální území Varhošť u Města Libavá \"(rozloha 6,406071 km²)\" a Kozlov u Velkého Újezdu \"(rozloha 41,670319 km²)\"; ke stejnému datu bylo z katastrálního území Čermná u Města Libavá vyčleněno nové katastrální území Kozlov u Velkého Újezdu I \"(rozloha 4,092103 km²)\".\n\nÚzemí obnovené obce Kozlova zahrnuje katastrální území Kozlov u Velkého Újezdu a Kozlov u Velkého Újezdu I, zatímco Varhošť u Města Libavá zůstala i nadále součástí vojenského újezdu Libavá. Staronová obec tak je podstatně rozlehlejší a, v důsledku změny hranic katastrů z roku 2002, zahrnuje celá původní katastrální území bývalých obcí Slavkova a Ranošova, dále většinu původního katastru bývalé obce Loučka \"(nyní součást Lipníku nad Bečvou)\", východní část původního katastru Velkého Újezdu, většinu původního katastru Staměřic, menší část původního katastru Podhoří \"(nyní součást Lipníku nad Bečvou)\", malou část původního katastru Uhřínova \"(nyní součást Hranic)\", západní třetinu původního katastru Středolesí \"(nyní taktéž součást Hranic)\", asi polovinu původního katastru Boškova, menší část původního katastru zlikvidované obce Nová Ves nad Odrou a malou jižní okrajovou část původního katastru rovněž zlikvidované obce Heřmánky; naopak velká část původního katastru Kozlova zůstává i nadále součástí území vojenského újezdu Libavá a západní hranice obnovené obce na řadě míst sleduje západní hranici nynějšího intravilánu Kozlova.\n\n"}
{"id": "352216", "url": "https://cs.wikipedia.org/wiki?curid=352216", "title": "Sojuz 20", "text": "Sojuz 20\n\nSojuz 20 byla bezpilotní kosmická loď SSSR z roku 1975, která absolvovala dlouhodobý let kolem Země a připojení k orbitální stanici Saljut 4. Podle katalogu COSPAR dostala označení 1975-106A.\n\nPo řadě letů Sojuzů s posádkou byl na oběžnou dráhu vyslán tento Sojuz bez posádky. Start byl proveden z kosmodromu Bajkonur v Kazachstánu s pomocí rakety Sojuz. Loď se dostala na dráhu 177 – 251 km nad povrchem Země, poté byly provedeny pokynem ze Země korekce dráhy na vyšší s parametrem 342 – 350 km. S pomocí automatiky se připojila k orbitální stanici Saljut 4, kde v tu dobu již žádná posádka nepracovala. V kabině lodi bylo mnoho drobných biologických objektů, mušky, želvy, rostliny. Po 91 dnech letu se loď na příkaz řídícího střediska na Zemi odpojila a dne 16. února 1976 její kabina na padácích přistála na území SSSR. U orbitální stanice Saljut 4 to byla poslední připojená loď, rok po jejím odletu stanice zanikla.\n\n"}
{"id": "352217", "url": "https://cs.wikipedia.org/wiki?curid=352217", "title": "Miss Teen USA", "text": "Miss Teen USA\n\nMiss Teen USA je americká soutěž krásy pro dívky od patnácti do devatenácti let. Sesterskými soutěžemi jsou Miss Universe a Miss USA. Celostátnímu finále předchází kola v jednotlivých státech Unie, jejichž vítězky pak po celý rok nosí titul „Miss daného státu Teen USA“.\n\nV roce 2016 galavečer proběhl v lasvegaském rezortu Benátky a roku 2017 se uskutečnil ve phoenixské Symphony Hall. Mezi lety 2008–2015 každoroční soutěž hostilo bahamské letovisko Atlantis Paradise Island v Nassau.\n\nMiss Photogenic (Miss Foto) je volena přes internet. Pouze jednou v historii skončila soutěž nerozhodně, a to v roce 1987. Jediná dívka vyhrála současně Miss photogenic na Miss USA i Miss Teen USA, a to Cristin Duren z Floridy. V roce 1997 vyhrála Miss Teen USA a v roce 2006 také Miss USA, na níž skončila na 5. místě. Zatím nejvíce vítězství mají soutěžící ze států Illinois a Virginie(3).\n\nMiss Congeniality (sympatie) volí soutěžící dívky. Je to cena pro jim nejsympatičtější dívku, která podle nich vnášela do příprav nejlepší atmosféru a nejvíce pomáhala ostatním. Nejúspěšnější jsou zatím zástupkyně států Jižní Karolína a Mississippi, které mají po mají třech vítězstvích. Jediný nerozhodný ročník se uskutečnil v roce 1988.\n\n"}
{"id": "352218", "url": "https://cs.wikipedia.org/wiki?curid=352218", "title": "Výborný", "text": "Výborný\n\nČeské příjmení Výborný nese více různých osobností:\n\n"}
{"id": "352219", "url": "https://cs.wikipedia.org/wiki?curid=352219", "title": "Colonna (rione)", "text": "Colonna (rione)\n\nColonna (italsky \"sloup\") je III. římskou městskou částí (rione). Zabírá jižní část Campa Martia k Piazza San Silvestro a paláci Montecitorio.\n\nJméno je odvozeno od sloupu Marka Aurelia, který stojí na Piazza Colonna. Ve středověku byla tato oblast nazývána \"Regio Columne et Sancte Marie in Aquiro\".\n\nZnak je tvořen třemi proužky na červeném pozadí. Existuje také znak s jedním pruhem na červeném pozadí, znak rodu Colonnů, jejíž palác stojí v této čtvrti.\n\n\n"}
{"id": "352220", "url": "https://cs.wikipedia.org/wiki?curid=352220", "title": "Sojuz TMA-2", "text": "Sojuz TMA-2\n\nSojuz TMA-2 byla ruská kosmická loď řady Sojuz, která v roce 2003 letěla k Mezinárodní vesmírné stanici (ISS). Na palubě lodi ke stanici přiletěli členové základní posádky ISS – Expedice 7 – Jurij Malenčenko a Edward Lu. Sojuz TMA-2 zůstal od dubna 2003 připojen k ISS jako záchranný člun. V říjnu 2003 kosmická loď přistála v Kazachstánu s Malenčenkem, Luem a španělským astronautem Evropské kosmické agentury Pedrem Duquem.\n\nČlenové posádky ISS – Expedice 7:\n\nPouze přistání, 5. návštěvní expedice:\n\n\nStart lodi proběhl 26. dubna 2003 v 03:53:52 UTC z kosmodromu Bajkonur v Kazachstánu a v 04:02:36 UTC se Sojuz úspěšně dostal na oběžnou dráhu. Po dvoudenním samostatném letu se přiblížil k Mezinárodní vesmírné stanici a 28. dubna 2003 v 05:56:20 UTC se připojil v automatickém režimu k portu modulu Zarja. Sojuz TMA-2 zůstal u ISS jako záchranná loď.\n\n27. října 2003 se kosmická loď Sojuz TMA-2 připravovala na odpojení od orbitálního komplexu. V průběhu oživování systémů Sojuzu došlo pravděpodobně chybou posádky k zážehu motorků orientace DPO, což způsobilo vychýlení ISS o 25° od normálního stavu. Kromě zvýšené spotřeby pohonných látek neměla závada na odlet kosmické lodi vliv.\n\nPosádka ve složení Malenčenko, Lu a španělský astronaut ESA z 5. návštěvní expedice Pedro Duque (který na stanici přiletěl v Sojuzu TMA-3) odpojila ve 23:20 UTC Sojuz od orbitálního komplexu. Po zahájení brzdicího manévru a odhození obytné a přístrojové sekce vstoupila loď 28. října 2003 v 02:16 UTC do atmosféry a bez problémů přistála v 02:40 UTC na území Kazachstánu 42 km jižně od města Arkalyk.\n\n"}
{"id": "352221", "url": "https://cs.wikipedia.org/wiki?curid=352221", "title": "Beverley Mitchell", "text": "Beverley Mitchell\n\nBeverley Mitchell (22. leden 1981) je americká herečka. Proslavila se rolí Lucy Camdenové v rodinném seriálu \"Sedmé nebe\", kde hrála od roku 1996. Ještě předtím se už od svých 5 let objevovala v reklamách. V roce 2005 ztvárnila postavu Addison, jednu z osmi obětí bojující o svůj život, v hororu \"Saw 2\". Dále jsme ji mohli vidět ve filmech \"\", \"Na závodní dráze\", \"The Surfer King\" nebo \"I remember\". Vystudovala herectví na Loyola Marymount University v Los Angeles. \n\nJe vdaná za daňového poradce Michaela Camerana.\n"}
{"id": "352223", "url": "https://cs.wikipedia.org/wiki?curid=352223", "title": "Christian Hosoi", "text": "Christian Hosoi\n\nChristian Rosha Hosoi (přezdívany \"Christ\" – Kristus nebo \"Holmes\") (* 5. října 1967, Kalifornie) je jeden ze 40 nejznámějších profesionálních skateboardistů 80 let v USA a nejenom tam. Jedná v průběhu 80. let (spolu s Tony Hawkem) udával směr skateboardingu. Během své kariéry založil firmu Hosoi skateboards, která vyráběla desky s novými (revolučními) tvary. Nakonec začal kouřit Metamfetamin.Díky tomu se přestával méně a méně věnovat důležitým věcem a postupně musel prodat svůj dům na pláži, U rampu na zahradě, také přišel o spoustu svých kamarádů.A do jisté míry i o kariéru nejlepší skatera vůbec. Za držení více než půl kilogramu drogy byl odsouzen v roce 2000 na několikaletý trest odnětí svobody.Během tohoto trestu se mu dostala do rukou bible, kterou od te doby takřka nedal z ruky. V roce 2004 byl podmínečně propuštěn a žije spořádaný život s jednou ze statisíců faninek se kterou se seznámil již před vazbou.Profesionálně se ježdění již nevěnuje, ale svým charisma a pořád ještě velkou dávkou umu je vítán jako legenda na všech skateboardových akcích.Stále vlastní svou firmu hosoi skates, která je vyhledávána díky historii svého majitele Christiana Hosoie\n\n"}
{"id": "352225", "url": "https://cs.wikipedia.org/wiki?curid=352225", "title": "Miss Teen USA 2009", "text": "Miss Teen USA 2009\n\n27. ročník soutěže Miss Teen USA se uskutečnil 31. července 2009 na Bahamách. Soutěže se zúčastnilo 50 dívek z každého státu USA plus District of Columbia. Od září 2008 do ledna 2009 se uskutečnila státní kola, která zvolila reprezentantky. Novou Miss Teen USA se stala Stormi Henley z Tennessee\n"}
{"id": "352227", "url": "https://cs.wikipedia.org/wiki?curid=352227", "title": "Barry Watson", "text": "Barry Watson\n\nBarry Watson (* 23. duben 1974, Traverse City, Michigan, Spojené státy americké) je americký herec, který se proslavil rolí Matthewa Camdena v seriálu \"Sedmé nebe\". \n\nKdyž bylo Barrymu 8 let přestěhovala se jeho rodina do Dallasu a Barry začal s modelingem. Ve čtrnácti se jeho rodiče rozvedli. Barry v patnácti odešel do Kalifornie a téměř okamžitě dostal práci v seriálu NBC \"Tak jde čas\", kde účinkoval šest měsíců a pak se vrátil do Dallasu. Po dokončení studia se odjel znovu do Los Angeles. Tam si ho Aaron Spelling vybral do seriálu \"Malibu Shores\" (1996). Ten mu také nabídl roli Matta Camdema v seriálu \"Sedmé nebe\", která ho proslavila. Objevil se také ve filmech \"Pozor, obří žena!\" s Daryl Hannah či \"Pomsta\", kde hrál s Katií Holmes.\n\nPoprvé byl ženatý s herečkou Laurou Payne-Gabriel, se kterou ho seznámila Tori Spelling. V prosinci 2003 se potkal se svou spolužačkou ze střední školy Tracy Hutson. Dvojici se dne 2. května 2005 narodil syn Oliver a dne 13. listopadu 2007 syn Felix. Rozešli se v roce 2011. Dne 21. prosince 2014 se oženil s herečkou Natalie Wood. Spolu mají dceru Clover Celementyne Watson. \n"}
{"id": "352229", "url": "https://cs.wikipedia.org/wiki?curid=352229", "title": "David Gallagher", "text": "David Gallagher\n\nDavid Lee Gallagher (* 9. února 1985 New York) je americký herec.\n\nMá dvě mladší sestry a dva mladší bratry. Jeho otec je irského původu, matka kubánského původu. V roce 2007 vystudoval University of Southern California. Již od dětství se hrál v reklamách, na stříbrném plátně debutoval v roce 1993 ve filmu \"Kdopak to mluví 3\". Hrál také například ve snímcích \"\" (1998), \"Strážce tajemství\" (2001), \"The Quiet\" (2005), \"Boogeyman 2\" (2008), \"Super 8\" (2011) či \"In Your Eyes\" (2014). V televizi byla jeho nejvýznamnější rolí postava Simona Camdena v seriálu \"Sedmé nebe\", kde působil v letech 1996–2006.\n\n"}
{"id": "352232", "url": "https://cs.wikipedia.org/wiki?curid=352232", "title": "George Stults", "text": "George Stults\n\nGeorge Stults (16. srpen 1975) je americký herec.\n\nDětství prožil v Coloradu a nyní žije v Los Angeles. Proslavila ho role Kevina Kinkirka v seriálu \"Sedmé nebe\". Před tímto seriálem se živil jako model. George také zpívá a navrhl svoji vůni Bora Bora. Spolu s Beverley Mitchell a Mackenzie Rosman se objevil v reklamách společnosti K-Mart. George má bratra Geoffa, který je také herec a objevil se i v Sedmém nebi, kde hrál Kevinova bratra Bena.\n\n"}
{"id": "352233", "url": "https://cs.wikipedia.org/wiki?curid=352233", "title": "Young", "text": "Young\n\nYoung [\"jang\"] (angl. mladý) může znamenat:\n\n\n"}
{"id": "352236", "url": "https://cs.wikipedia.org/wiki?curid=352236", "title": "Tomáš Němec (spisovatel)", "text": "Tomáš Němec (spisovatel)\n\nTomáš Němec (* 5. června 1976, Duchcov) je český spisovatel věnující se žánru science fiction a fantasy.\n\nNarozen v roce 1976 v Duchcově, v současnosti žije v Praze, člen ultras FK Teplice.\n\nVystudoval Obchodní akademii v Teplicích, nedokončil práva na Západočeské univerzitě v Plzni, živil se jako speditér, účetní a ekonomický referent.\n\nV letech 2003–2013 působil v magazínu \"Pevnost \"(Ceny Akademie SFFH v kategorii „Nejlepší časopis“ za roky 2004–2010 a 2012), zpočátku jako zástupce šéfredaktora, posléze jako šéfredaktor. Nyní pracuje v nakladatelství FANTOM Print.\n\nPublikoval čtyři kratší práce, z nichž za povídku \"Poslední z vymírajícího národa\" získal v roce 2003 cenu O nejlepší fantasy. Do populárního sci-fi / fantasy seriálu \"Agent JFK\" přispěl epizodami \"Chladná hra\" (2006) a \"Stín legendy\" (2007). Sestavil také čtyři antologie: \"Dobro vítězí\" (1995, sp. Jiří Přibyl), \"Tváře budoucnosti\" (2005), \"Orbitální šerloci\" (2006, sp. Antonín K. K. Kudláč) a \"Společenstvo Pevnosti\" (2014, sp. Martin Fajkus).\n\n\n"}
{"id": "352237", "url": "https://cs.wikipedia.org/wiki?curid=352237", "title": "Del Martinová", "text": "Del Martinová\n\nDel Martinová (5. května 1921 – 27. srpna 2008) byla známá americká feministka a aktivistka za práva lesbických žen. Spolu se svou životní partnerkou Phyllis Lyonovou a dalšími šesti ženami založily roku 1955 v San Francisku společenský klub pro lesby \"Dcery Bilitis\", ze kterého se vyvinula první organizace obhájkyň lesbického partnerství. Nancy Pelosiová, předsedkyně americké Sněmovny reprezentantů, k tomu řekla, že obě ženy měly zásadní vliv na prosazení legalizace homosexuálních sňatků. Del Martinová zemřela na komplikace dva týdny poté, co si zlomila ruku.\n\n"}
{"id": "352244", "url": "https://cs.wikipedia.org/wiki?curid=352244", "title": "Dittersdorf", "text": "Dittersdorf\n\nHudební skladatel\n\nJméno Dittersdorf označuje několik obcí:\n\n\n"}
{"id": "352249", "url": "https://cs.wikipedia.org/wiki?curid=352249", "title": "Polychaos dubium", "text": "Polychaos dubium\n\nPolychaos dubium (dříve Amoeba dubia) je sladkovodní měňavka z říše Amoebozoa. K pohybu jí slouží početné panožky, na krajích zploštělé a s velmi hladkým povrchem. V buňce jsou přítomny někdy až 30 μm dlouhé krystaly a z organel jsou význačné kontraktilní vakuoly. Na délku dosahuje 400 μm.\n\nTento druh je význačný svým genomem, který má 670 miliard párů bází a představuje tak největší genom ze všech známých organismů (pro srovnání lidský genom je více než dvěstěkrát menší).\n"}
{"id": "352253", "url": "https://cs.wikipedia.org/wiki?curid=352253", "title": "Hieronymus Wolf", "text": "Hieronymus Wolf\n\nHieronymus Wolf (13. srpna 1516, Oettingen – 8. října 1580, Augsburg) byl německý historik a humanista 16. století. Známým se stal svým dílem \"Corpus Historiae Byzantinae\" (Soubor byzantských dějin), jež se posléze stalo základem pro studium středověké řecké historie.\n\nHieronymus Wolf se narodil v německém Oettingenu. Již v mladém věku (zejména po smrti své matky) projevoval zájem o filozofii a historii.\n\nJako žáku Philippa Melanchthona se mu dostalo vzdělání v duchu ideálů nastupujícího humanistického hnutí. Věnoval se studiu řeckých a latinských děl a v roce 1537 se mu podařilo získat místo tajemníka a knihovníka v nově založené veřejné knihovně v Augsburgu. Zde měl možnost studovat a přeložit řadu děl antických a středověkých řeckých autorů a zpřístupnit je tak německým badatelům. Získal si pověst znalce Isocrata. První studii o něm zveřejnil v roce 1551 v Paříži.\n\nAugsburská knihovna si získala proslulost díky kvalitě svých fondů, zejména pak díky stovce řeckých rukopisů převezených sem z Benátek. Pod vedením Hieronyma Wolfa a jeho následovníků se stala významným badatelským centrem.\n\nV roce 1557 vydal Wolf své známé dílo \"Corpus Historiae Byzantinae\", což byla spíš sbírka byzantských pramenů než skutečné komplexní dějiny, nicméně \"Corpus\" měl nesmírný význam pro studium středověkých řeckých dějin.\n\nAž do Wolfovy doby v podstatě neexistoval rozdíl mezi studiem starověkých a středověkých řeckých děl. Zájem o antické autory pak povětšinou zastiňoval autory středověké. Wolfův netradiční přístup spočíval ve skutečnosti, že se soustředil především na středověkou řeckou historii. Dílem \"Corpus Historiae Byzantinae\" položil\nzáklady pro soustavné studium středověkých řeckých dějin.\n\nPočátkem 17. století dal francouzský král Ludvík XIV. popud ke shromažďování byzantských děl a povolal k tomuto účelu několik renomovaných učenců z celého světa. Při své práci, jejímž výsledkem byl 34svazkový \"Corpus Historiae Byzantinae\", úctyhodné dílo, v němž byly porovnávány řecké texty s jejich latinskými překlady, vycházeli právě ze stejnojmenného Wolfova díla.\n"}
{"id": "352257", "url": "https://cs.wikipedia.org/wiki?curid=352257", "title": "Excitace", "text": "Excitace\n\nExcitace (neboli vybuzení) je fyzikální proces, při kterém dochází k přechodu energetického stavu atomu, molekuly či iontu na vyšší energetickou hladinu. K přechodu dochází např. absorpcí tepla či fotonu. Excitovaná částice se pak nachází v tzv. excitovaném stavu. Opakem excitace je deexcitace.\n\nExcitace se může v hmotě projevit mnoha způsoby. V makroskopickém měřítku způsobuje excitace zvýšení vnitřní energie dané hmoty. V mikroskopickém měřítku např. u plynů dochází ke zvýšení střední kvadratické rychlosti částic, nebo u atomů samotných dochází k přeskoku elektronů mezi energetickými hladinami obalu atomu. Úměrně platí, že nestabilita částicového systému je tím větší, čím větší je jeho excitace, protože hmota má sklon k tomu být v co největší \"energetické nenáročnosti\". Tato nestabilita je například klíčová pro funkci laseru - elektrony excitované na vyšší hladiny se následně vrací a energie, která jim byla dodána, se zpětně uvolňuje jako fotony světla. Zvláštní formou excitace je tvorba antihmoty.\n"}
{"id": "352259", "url": "https://cs.wikipedia.org/wiki?curid=352259", "title": "Portobelo a San Lorenzo", "text": "Portobelo a San Lorenzo\n\nPevnosti na karibském pobřeží Panamy, které byly zapsány do seznamu kulturního dědictví v roce 1980, jsou unikátním příkladem španělské architektury ze 17. a 18. století (Panama bývala španělskou kolonií).\n\nPo celém pobřeží Panamy budovali Španělé pevnosti, které měly za úkol chránit přístavy, ze kterých vyplouvaly lodě plné amerického stříbra i jiného zboží do Evropy. Většina stříbra pocházela z území dnešní Bolívie a Peru. Materiál byl naložen na lodě na pobřeží Peru, odtud lodě zboží převezly do města Ciudad de Panamá. Tam musel být náklad z lodí vyložen a následně se musel přepravit přes Panamskou šíji právě do přístavů na karibském pobřeží, odkud byl vypraven do Evropy. Obě tyto lokality se nacházejí v panamské provincii Colón.\n\nMěsto Portobelo bylo založeno roku 1597. Tehdy dostalo název \"San Felipe de Portobelo\" na počest španělského krále Filipa II. Z Portabela vyplouvaly lodě z místokrálovství Nová Granada mířící do Španělska. Dnes má město zhruba 4 000 obyvatel. Okolí města bylo vyhlášeno za jeden z panamských národních parků.\n\nzeměpisné souřadnice: \n\nPevnost San Lorenzo byla postavena taktéž v roce 1597 blízko významné panamské řeky \"Río Chagres\" (dnes je na řece přehrada a Gatúnské jezero, které je důležitou součástí Panamského průplavu). Okolních 9 653 ha pevniny je dnes chráněnou přírodní oblastí. \n\nzeměpisné souřadnice: \n\n"}
{"id": "352262", "url": "https://cs.wikipedia.org/wiki?curid=352262", "title": "Lucas", "text": "Lucas\n\nLucas [\"lukas\"] nebo Lukas, česky Lukáš, je vlastní jméno:\n\n\n\n\n"}
{"id": "352264", "url": "https://cs.wikipedia.org/wiki?curid=352264", "title": "Hurikán Ike", "text": "Hurikán Ike\n\nHurikán Ike byl devátou pojmenovanou tropickou cyklónou, pátým hurikánem a třetím velkým hurikánem v sezóně 2008.\n\nByl hurikánem kapverdského typu, který vznikl koncem srpna při pobřeží Afriky. Vyvíjel se poměrně pomalu, 1. září přerostl západně od Kapverd v tropickou bouři. 4. září ráno dosáhl kategorie 4 Saffirovy-Simpsonovy stupnice a stal se dosud nejsilnějším hurikánem sezóny.\n\nTěžce poničil západní Karibik, zejména Turks a Caicos (speciálně Grand Turku, kde vítr poničil 80% obydlí), Bahamy, Kubu (včetně Havany, hlášeni jsou 4 mrtví) a Haiti (hlášeno 66 mrtvých). Pří cestě přes Kubu přechodně zeslábl až na první stupeň, nicméně poté co pronikl do Mexického zálivu opět začal sílit.\n\nAmeričtí meteorologové se obávali, že hurikán by mohl zesílit až na čtvrtý z pěti stupňů a v mělkých vodách u pobřeží Mexického zálivu by mohl vyvolat vlny vysoké až 15 metrů. V nízko položených oblastech vyhlásily úřady povinnou evakuaci, která se týká asi jednoho milionu lidí. Naléhavá výzva se týkala zejména oblasti kolem Galvestonského zálivu s městem Galveston, které podobná bouře před 108 lety takřka vymazala z mapy (Galvestonský hurikán z roku 1900 je dodnes nejsmrtonosnější hurikán a nejsmrtonosnější přírodní katastrofa v dějinách Spojených států). \"„Osoby v přízemních nebo jednoposchoďových rodinných domech, které neuposlechnou nařízení k evakuaci, čelí jisté smrti“,\" uvedla americká Národní meteorologická služba. Statisíce lidí během noci z 11. na 12. září opustily pobřežní oblasti amerického státu Texas, k nimž směřuje hurikán, neboť američtí meteorologové vydali v noci vážné varování před hurikánem Ike. Podle odhadů meteorologů by hurikán mohl zaplavit až sto tisíc domů.\n\n13. září udeřil na pobřeží Texasu v oblasti Galvestonu jako hurikán 3. stupně a poměrně rychle oslabil na stupeň druhý. Relativně nízkou sílu větrů si vynahrazuje mimořádnou velikostí, téměř vyplnil celý Mexický záliv. Z tohoto důvodu je stále považován za extrémně nebezpečný a předpokládá se, že jeho dopad na pobřežní osídlení bude katastrofální. V Texasu před ním uprchly statisíce lidí.\n\nOficiálně hurikán Ike udeřil ve dvě hodiny ráno místního času. Nejsilněji zatím zasáhl oblast města Houston. Ike způsobil záplavy ve městě Glaveston, kde také vypukla řada požárů. Na 2 tisíce domů bylo zatopeno ve státě Louisiana. Přes 4 miliony lidí zůstalo bez elektrického proudu a dosavadní škody se odhadují na miliardy korun. Podle televize CNN si vyžádal hurikán doposud tři lidské životy.\n\nHurikán Ike si podle údajů agentury AP ze 14. září 2008 vyžádal nejméně 28 obětí v celkem devíti amerických státech. Záchranáři při největší záchranné akci v dějinách Texasu zachránili skoro 2 tisíce lidí, kteří odmítli evakuovat nebo uvízli v zaplavené oblasti. V zasažené oblasti byly v noci ze 14. na 15. září zahájeny práce na odklízení trosek. Asi dva miliony lidí zůstávalo dle agentury Reuters bez dodávek elektřiny a úřady nedoporučují evakuovaným rychlý návratem domů. Nejméně pět mrtvých je hlášeno z texaského města Galveston, další lidé zahynuli ve státech Louisiana, Arkansas, Tennessee, Indiana, Ohio a Missouri. Podle Červeného kříže přes 40.000 lidí bylo provizorně ubytováno. Ve čtvrtém největším městě USA Houstonu zůstaly 15. září do odvolání uzavřené školy a zavřeny zůstaly i některé velké podniky. V nejvyšším mrakodrapu JPMorgan Chase Tower byla rozbita více než polovinu oken. Ropné společnosti v Texasu zastavily provoz 14 rafinerií a 28 závodů na zpracování zemního plynu. Hurikán poničil asi deset ropných plošin a některé ropovody a plynovody.\n\n"}
{"id": "352265", "url": "https://cs.wikipedia.org/wiki?curid=352265", "title": "Hardy", "text": "Hardy\n\nHardy může znamenat:\n\n\n"}
{"id": "352267", "url": "https://cs.wikipedia.org/wiki?curid=352267", "title": "Sojuz 21", "text": "Sojuz 21\n\nSojuz 21 byla kosmická loď SSSR z roku 1976, která se svou posádkou absolvovala let na Saljut 5, zcela novou sovětskou orbitální stanici na oběžné dráze Země. K této stanici to byl zahajovací, první let s posádkou. Podle katalogu COSPAR dostal označení 1976-064A a byl 56. registrovaným letem kosmické lodě s lidmi na palubě ze Země. Její volacím znakem byl BAJKAL.\n\nDvoučlennou posádku tvořili tito kosmonauti:\n\nLoď odstartovala 6. července 1976 z kosmodromu Bajkonur s pomocí stejnojmenné rakety Sojuz a dostala se na oběžnou dráhu ve výši 193 – 253 km nad Zemí s pro Sojuzy obvyklou periodou 88 minut.\n\nPo korekcích letové dráhy na 5 a 17 oběhu se podařilo 7. července provést ruční spojení s orbitální stanicí Saljut 5. Ta v době připojení měla za sebou 240 obletů Země. Oba kosmonauti do ní přestoupili. Zde plnili připravené i nově zadávané úkoly.\n\nNovinkou programu bylo využití zařízení KRISTALL k sledování růstu krystalů v beztížném stavu. Program byl věnován řadě různých experimentům z oblastí technologie kovů i kapalin, lékařství s aparaturami POLYNOM 2M a LEVKOJ , měření složení atmosféry Země. Byla prováděna pozorování vesmírných objektů, velká pozornost patřila udržování fyzické kondice cvičením. V dobách osobního volna měli k dispozici knihy, šachy, magnetofonové pásky s hudbou. Ze stanice bylo televizní vystoupení.\n\nDne 24. srpna 1976 se od Saljutu 5 dopravní loď Sojuz 21 odpojila. O tři hodiny později kabina s kosmonauty přistála na poli s pomocí brzdících motorů a padákového systému na území Kazachstánu, 200 km jihozápadně od města Kokčetav.\nStanice Saljut 5 zůstala na oběžné dráze, později zde byly ještě posádky s loděmi Sojuz 23 a Sojuz 24.\n\nCelá mise Sojuzu 21 trvala 49 dní, tedy 1182 hodin, během nichž bylo vykonáno 790 obletů Země.\n\nUdaná startovací hmotnost byla 6570 kg. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Loď byla vybavena spojovacím zařízením.\n\n"}
{"id": "352271", "url": "https://cs.wikipedia.org/wiki?curid=352271", "title": "John", "text": "John\n\nJohn odkazuje na:\n\n\n\n\n"}
{"id": "352273", "url": "https://cs.wikipedia.org/wiki?curid=352273", "title": "Grand Prix Itálie 2008", "text": "Grand Prix Itálie 2008\n\nGrand Prix Itálie 2008 LXXIX Gran Premio Santander d'Italia , čtrnáctý závod 59. ročníku mistrovství světa jezdců Formule 1 a 50. ročníku poháru konstruktérů, historicky již 799. grand prix, se již tradičně odehrál na okruhu v Autodromo Nazionale Monza v královském parku ve městě Monza. Na trati dlouhé 5.793 km absolvovali jezdci 53 okruhů, což celkově představuje 306.720 km. V tradičním, druhém zářijovém týdnu přivítala Monza jezdce deštivým počasím. Letošní ročník Grand Prix Itálie, byl již 59. podnikem zařazeným do mistrovství světa formule 1 a 58. závodem, který se konal v Monze. Grand Prix Itálie nechyběla ani jednou v kalendáři formule 1 a Autodromo Nazionale Monza má pouze jednu absenci, když v roce 1980 pořádání italské GP připadlo okruhu v Imole.\n\nOficiální plakát\n\nMalíř Bill Patterson společně s piloty formule 1 a série GP2 vytvořili obraz, který byl součástí dobročinné aukce Formula One and GP2 Drivers unite for solidarity. . Další událostí, která se odehrála během závodního víkendu v Monze, byl meeting FOTA. Mezi hosty v boxu se objevil i italský reprezentant a hráč milánského Interu Marco Materazzi. Další osobností v boxu byli, hvězda americké série CART Alex Zanardi a dvojnásobný mistr světa Emerson Fittipaldi. Tak jako na předešlých Grand Prix, tak i v italské GP se vybírala dívka Formula Una, tentokrát ovšem z dvaceti kandidátek, polovina jich byla z Itálie a druhá půlka ze sousedního Rakouska. Formula Una Italy se stala 21letá dívka z Říma, Clio Mogetti a nejlepší Rakušankou se stala Lisa Lahnsteiner z Vídně. Zatímco jejich kolegyně Silvia Laurino a Kim Lea Köpfer dostaly příležitost představit se při závěrečné Grand Prix v Sao Paulo.\n\nBěhem závodního víkendu se představila i automobilová série Formule BMW, která sestávala ze dvou rozjížděk, rozdělených do dvou dnů. V Monze se tak odehrálo finále evropské části této série. První i druhý závod vyhrál německý pilot Tiago Geronimi z týmu Eifelland Racing. Vítězem celé série se tak stal se ziskem 315 bodů, Esteban Gutierrez z týmu Josef Kaufmann Racing, sílu tohoto týmu podtrhl druhým místem Marco Wittmann a třetí místo získal syn známého jezdce formule 1 Petricka Tambaye, Adrien Tambay. Další sérií, která se představila divákům v Monze byl závod Porsche Mobil 1 Supercup, vítězem nedělního závodu se stal francouzský pilot Nicolas Armindo. Vrcholem mezi doprovodnými závody byl poslední podnik Série GP 2. Sobotní závod vyhrál Brazilec Lucas di Grassi, desáté místo zajistilo titul italskému jezdci Giorgio Pantanovi. Nedělní sprint se stal kořistí domácího pilota Davide Valsecchiho.\n\n\n Kimi Räikkönen- Ferrari-1:28,047\n\n\n Sebastian Vettel- Toro Rosso-1'37.555\n\n"}
{"id": "352274", "url": "https://cs.wikipedia.org/wiki?curid=352274", "title": "Hall (příjmení)", "text": "Hall (příjmení)\n\nAnglosaské příjmení Hall [\"hól\"] nosí více různých osobností:\n\n\n\n"}
{"id": "352275", "url": "https://cs.wikipedia.org/wiki?curid=352275", "title": "Jerie", "text": "Jerie\n\nPříjmení Jerie nosí více různých osobností:\n\n"}
{"id": "352276", "url": "https://cs.wikipedia.org/wiki?curid=352276", "title": "Jan Morava", "text": "Jan Morava\n\nJan Morava (* 27. února 1979 Mělník) je český politik, v letech 2006–2008 poslanec Parlamentu České republiky za ODS. Odstoupil po vypuknutí aféry se sběrem politických kompromitujících materiálů v září 2008.\n\nRoku 1998 odmaturoval na Střední podnikatelské škole v Mělníce a vstoupil do ODS; studoval učitelství na středních školách v rámci programu celoživotního vzdělávání na UK a roku 2005 absolvoval jednoletý kurz na Liberálně-konzervativní akademii CEVRO, blízké straně. Pracoval v počítačové firmě, učil na Soukromé obchodní akademii Neratovice a od roku 2002 do ledna 2006 byl zaměstnán jako manažer oblastního sdružení ODS. Žije v Neratovicích, rodiče jsou učitelé, otec František Morava (*1945) byl do roku 2002 starostou Neratovic (ODS) a od roku 2006 jejich místostarostou.\n\nJe bezdětný, s manželkou Klárou Moravovou se v létě 2008 rozešli.\n\nV komunálních volbách roku 1998 a komunálních volbách roku 2002 neúspěšně kandidoval do zastupitelstva města Neratovice za ODS. Profesně se uvádí k roku 1998 jako podnikatel, k roku 2002 coby manažer ODS.\n\nV červnu 2006 byl desátý na středočeské kandidátce ODS do Poslanecké sněmovny; díky vysokému výsledku ODS v regionu se do sněmovny jako poslední dostal. Byl nejmladším zvoleným poslancem ODS. Založil si poslaneckou kancelář v Mělníku, Neratovicích a Kralupech nad Vltavou a vynikal rekordní docházkou na zasedání; v červnu 2007 vzbudil pozornost návrhem krátit zákonodárcům náhrady při absencích. Působil jako člen výboru pro vědu, vzdělání, kulturu, mládež a tělovýchovu a člen ústavněprávního výboru. Ve sněmovně setrval do své rezignace v září 2008.\n\nVe čtvrtek 4. září 2008 zveřejnila \"Mladá fronta DNES\" (odpoledne na \"iDNES\"; v tištěném vydání až v pátek), že po redaktorech TV Nova vydávajících se za detektivní agenturu Morava žádal pořídit na letišti fotografie tehdy třiadvacetileté dcery poslankyně Olgy Zubové (Strana zelených), kritické ke vládě, s tím, že by mohly sloužit k nátlaku na ni. Poslanec Vlastimil Tlustý vedoucí stále ostřejší spor s vedením ODS se počátkem roku ve spolupráci s Jankem Kroupou z Novy nechal vyfotografovat ve vířivce s cizí ženou s cílem skrytou kamerou dokumentovat údajné korupční a vyděračské praktiky v české politice. Reportéři nabízeli „kompromitující fotografie“ pod falešnou totožností; Marek Dalík je odmítl, ale Morava projevil zájem, přičemž o svém postupu jednal s předsedou poslaneckého klubu Petrem Tluchořem v míře, o níž oba tvrdí něco jiného. Následně od reportérů žádal kompromitující materiály na další poslance a fotografie Tlustého nabízel \"MF DNES\". V delegaci do Ázerbájdžánu v květnu se spřátelil se Zubovou, načež se seznámil s její dcerou Martinou. Kroupovu reportáž vysílala Nova v neděli 7. září večer.\n\nMoravovo jednání ostře odsoudil předseda ODS Mirek Topolánek už v projevu na sjezdu Strany zelených v pátek 5. září, označil ho ovšem za oběť Tlustého. Grémium ODS na mimořádném jednání v sobotu vyzvalo Moravu i Tlustého, aby rezignovali na poslanecký mandát. Morava naznačil, že rezignaci zvažuje, stáhl se do ústraní a odvolal i přislíbená vystoupení, a svolal tiskovou konferenci na 14:00 pondělí 8. září. Tam oznámil, že skládá poslanecký mandát, za své jednání se omluvil (při rozhovorech s médii plakal) s tím, že neměl v úmyslu Zubovým uškodit a byl nepochopen, a prohlásil se za naivní oběť Tlustého provokace.\n\nNotářsky ověřenou rezignaci Morava podal ve sněmovně až příští středu 17. září; nahradil ho Miroslav Jeník, místostarosta Nymburka a náměstek ministra práce a sociálních věcí Petra Nečase pro rozpočet a majetek. Morava odstoupil také z předsednictví mělnické oblastní rady ODS (vedením byl pověřen místopředseda Libor Lesák) a požádal o pozastavení členství ve straně, dokud nebude očištěn, což však stanovy neumožňují; rada neratovického místního sdružení mu 18. září doporučila ve straně setrvat.\n\nPo vypuknutí aféry aktivista Jiří Jehlička podal na Moravu trestní oznámení pro podezření z trestných činů vydírání a útisku, jako učinil už dříve u aktérů několika politických skandálů.\n\nTlustý rezignovat odmítl s tím, že byl jen „volavka“, a přešel do protiútoku proti Topolánkovi a Tluchořovi; opustil poslanecký klub a slánské místní sdružení ODS přijalo jeho vysvětlení a nevyloučilo ho. Následně využili aféry k odchodu z klubu členové Tlustého pravicové platformy Juraj Raninec a Jan Schwippel.\n\nAni po své rezignaci na poslanecký mandát se nepřestal Morava politicky angažovat. V červnu 2010 se účastnil kongresu ODS, kam ho vyslalo místní sdružení v Neratovicích. O své aféře tehdy řekl: „\"Bylo správné v tu chvíli z politiky odejít. Po těch dvou letech je, myslím, patrné, jak to bylo. Státní zástupce celou věc prošetřil, zveřejnil, že ničeho, z čeho jsem byl obviňován, jsem se nedopustil. Neměl jsem v úmyslu nikoho vydírat\".“ Pracoval v soukromé firmě v oboru IT technologií jako manažer. K roku 2011 zastával funkce předsedy místní organizace ODS v Neratovicích a místopředsedy Oblastní rady OS ODS Mělník.\n\n"}
{"id": "352277", "url": "https://cs.wikipedia.org/wiki?curid=352277", "title": "Amorejská dynastie", "text": "Amorejská dynastie\n\nČlenové amorejské dynastie (také amorijské či fryžské) vládli Byzantské říši v letech 820 až 867. Dynastie pocházela z města Amorion ve Frýgii.\n\nV době panování amorejských císařů byly ukončeny náboženské dogmatické spory ohledně uctívání ikon, jež delší dobu působily neblahým způsobem na byzantskou vnitropolitickou situaci a které byly nakonec vyřešeny ve prospěch \"ikonodulie\" (uctívání obrazů). V Byzanci začalo v této době docházet k sociálním změnám, jejichž důsledkem započala koncentrace velkého pozemkového majetku v rukou jednoho vlastníka. Začala se tak vytvářet vedle byrokratického aparátu druhá stále mocnější složka společnosti a tou byli byzantští feudálové neboli \"dynatoi\" - mocní. Již během vlády prvního amorijského císaři ale Byzanc utrpěla několik ztrát. Arabové se roku 826 zmocnili Kréty a o rok později padla i Sicílie. Zároveň také došlo k prvnímu vážnější konfliktu se západní církví a to mezi patriarchou Fotiem a papežem Mikulášem I. To vedlo nejen k ochladnutí vztahů mezi Konstantinopolí a Římem, ale též k značné rivalitě. Během vlády posledního císaře Michaela byli také mimo jiné vysláni soluňští bratři Konstantin a Metoděj na misii do Velkomoravské říše. Konec dynastie nastal zavražděním císaře Michaela a nástupem Basilea I. z makedonské dynastie.\n\n\n\n"}
{"id": "352278", "url": "https://cs.wikipedia.org/wiki?curid=352278", "title": "Bratislavské listy", "text": "Bratislavské listy\n\nBratislavské listy byly samizdatové noviny, které v červenci roku 1988 založil Ján Čarnogurský. Náklad činil 500 výtisků. \n\nSpolu s Jánom Čarnogurským byli hlavními tvůrci časopisu Ján Langoš a František Mikloško. Šéfredaktorem prvních pěti čísel legálních Bratislavských listů v roce 1990 byl Ladislav Szalay, poté šéfredaktorovaní převzal Rudolf Lesňák.\n\nJán Čarnogurský v čísle 11 z roku 1990 napsal, že Bratislavské listy jako samizdat byl „první a jediný časopis na Slovensku, otevřeně opoziční vůči komunistickému režimu, vycházející pod plným jménem a adresou vydavatele“.\n\nČíslem 5 v roce 1990 Bratislavské listy přešly do legality a po vzniku Kresťanskodemokratického hnutia (KDH) se tato politická strana stala jejich vydavatelem.\n\nPrvní číslo v roce 1991 vyšlo opět v novém. Mimo grafických změn byly Bratislavské listy rozšířené na 32 stran, cena se zvýšila na 8 Kčs. Od IV. ročníku si Bratislavské listy daly podtitul kultúrno-spoločenský mesačník. Bratislavské listy byly členěny na následující sekce:\n\nV posledním čísle roku 1992 Bratislavské listy vydaly přílohu Bibliografie časopisu Bratislavské listy 1988-1992, v které uveřejnily jména všech autorů a jejich významných textů. \n\nV roce 1993 přešlo vydavatelství Bratislavských listů z KDH pod Interslovakia, s.r.o.\n"}
{"id": "352280", "url": "https://cs.wikipedia.org/wiki?curid=352280", "title": "Třída King George V (1911)", "text": "Třída King George V (1911)\n\nTřída King George V je třídou dreadnoughtů Royal Navy, které sloužily především v první světové válce. Po předcházející třídě Orion, na kterou konstrukčně navazovaly (měly i stejná děla), byly druhou třídou tzv. „superdreadnoughtů“, tedy bitevních lodí s kanóny ráže 343 mm.\n\nDo této třídy patří lodě \"King George V\", \"Centurion\", \"Audacious\" a \"Ajax\". Všechna čtyři plavidla bojovala v první světové válce, \"Audacious\" se však v roce 1914 potopil na mině. Ostatní tři lodě bojovaly v bitvě u Jutska. Ve 20. letech byly všechny tři zbylé lodě vyřazeny z aktivní služby. \"Centurion\" však sloužil nadále jako cílová loď a byl potopen až během operace Overlord jako vlnolam.\n"}
{"id": "352282", "url": "https://cs.wikipedia.org/wiki?curid=352282", "title": "Joan Osborne", "text": "Joan Osborne\n\nJoan Osborne (* 8. července 1962, Kentucky) je americká písničkářka. Nejvíce se proslavila skladbou „One of Us” a spoluprací s členy skupiny Grateful Dead. Byla osmkrát nominovaná na cenu Grammy. Je zastánkyní rovnosti pohlaví, má liberální, progresivní názory a mladou dceru (* 20. prosince 2004).\n\nNarodila se v Kentucky, ale začátkem osmdesátých let se přestěhovala do New Yorku, kde brzy založila hudební vydavatelství Womanly Hips. U tohoto vydavatelství vyšel její debut \"Soul Show\". Womanly Hips vydalo několik nezávislých desek a potom jej koupila nahrávací firma Mercury Records.\n\nMnohem většího úspěchu než se svým debutem ovšem Joan dosáhla se svým druhým (prvním mezinárodním) albem \"Relish\" (1995, Mercury Records). Z tohoto alba vzešel hit „One of Us”. Je to nejpopovější skladba celého alba, které je jinak někde na pomezí mezi country, blues a folkem. Z alba \"Relish\" ještě vzešly singly „St. Teresa” a „Right Hand Man”. Rok po vydání tohoto alba získala Osborneová pět nominací na Grammy.\n\nPo její účasti na putovním festivalu Lilith Fair se řady jejích fanoušků značně rozrostly. Joan si tak vybudovala pevné místo mezi písničkářkami jako Tori Amos nebo Sarah McLachlan. Následovalo třetí album \"Righteous Love\", které ale velmi rychle opustilo albové hitparády.\n\nV létě 2003 podnikla se svou kapelou řadu vystoupení společně se skupinou Dixie Chicks. Ve stejném roce také spatřilo světlo světa album cover verzí klasických rockových a soulových písní \"How Sweet It Is\".\n\nDalší album\" – Pretty Little Stranger\" – vyšlo v roce 2005. Joan sama o něm mluví jako o „nashvillském albu”. Na albu je také píseň „After Jane”, která je o milostném vztahu dvou žen. Joan v několika rozhovorech otevřeně přiznala, že je bisexuální.\n\nNásledovaly alba \"Breakfest in Bed\" (2007) a \"Little Wild One\" (2008). Poslední album \"Bring It On Home\", které obsahuje coververze různých bluesových skladeb, vyšlo v roce 2012 a bylo nominováno na cenu Grammy v kategorii nejlepší bluesové album.\n\nJoan Osborneová vystoupila 15. listopadu 2018 na festivalu Blues Alive v Šumperku, kde hrála písně Boba Dylana, jimž věnovala album \"Songs of Bob Dylan\" z roku 2017.\n"}
{"id": "352284", "url": "https://cs.wikipedia.org/wiki?curid=352284", "title": "Svítkov", "text": "Svítkov\n\nSvítkov je evidenční a katastrální část Pardubic v městském obvodu Pardubice VI. Nachází se na západním okraji města. Dříve to byla samostatná obec, ale rozrůstáním Pardubic se roku 1964 začlenila pod toto město. Žije zde 3 593 obyvatel a jejich počet stoupá. Současným starostou je Petr Králíček.\n\nS centrem města je Svítkov spojen linkami MHD číslo 8, 88, 15, 14, 29, 90 (spoj: hlavní nádraží – mezinárodní letiště) a linkami ČD. Vlaková zastávka leží přímo na koridoru Pardubice – Praha.\n\nV těsné blízkosti je pardubické letiště, plochodrážní stadion, kde se jezdí od roku 1964 Zlatá přilba, dostihové závodiště, kde se každoročně pořádá Velká pardubická. Ve Svítkově také působí hokejbalový klub Svítkov Stars na stadionu u Bylanky, který dosáhl několik úspěchů především v mládežnických kategoriích.\n\nKaple Narození Panny Marie stojí na návsi v původní staré zástavbě vsi. Postavena byla roku 1885. V ní je umístěna socha Panny Marie Chudých původně z poutního města Banaux v Belgie odkud byla zaslána řádovým sestrám pardubického kláštera „U Kostelíčka“.\n\nFunkcionalistická zvonička Církve československé husitské stojí za kaplí Narození Panny Marie na návsi ve staré zástavbě Svítkova. Byla postavena v roce 1927. Zvon byl sundán během druhé světové války.\n\nZřizovatelem pomníku Jana Žižky byl místní občan Václav Šáda. Ten původně nechal ve Svítkově vystavět pomník Josefu II. coby příznivci rolníků. Ten byl po roce 1918 odstraněn a Václav Šáda nechal na truc vystavět další pomník tentokrát Janu Žižkovi a to v polích mezi Svítkovem a Popkovicemi. Takto umístěný pomník později překážel další výstavbě a proto byl v roce 1969 přesunut do parku, kde je dodnes. Skládá se z podstavce a sochy vojevůdce.\n\nPamětní deska protinacistického odbojáře Luďka Matury byla dříve umístěna na jeho rodném domě v Přerovské ulici. Po jeho demolici byla v roce 2017 přenesena na kamenný blok v parku.\n\nSvítkovem protéká potok Bylanka, v jejíž blízkosti se pohybuje například i Ledňáček říční. V posledních letech dochází k vysychání a výskyt ptactva, ryb a ostatních živočichů se zmenšuje.\n\n\n"}
{"id": "352285", "url": "https://cs.wikipedia.org/wiki?curid=352285", "title": "Powell", "text": "Powell\n\nPowell může být:\n\n\n"}
{"id": "352288", "url": "https://cs.wikipedia.org/wiki?curid=352288", "title": "Retortamonády", "text": "Retortamonády\n\nRetortamonády (\"Retortamonadida\", také \"Retortamonadea\") je řád jednobuněčných prvoků z říše Excavata. Někdy se řadí do kmene Fornicata, jindy do kmene Metamonada. K retortamonádám řadíme dva rody, \"Retortamonas\" a \"Chilomastix\". Oba žijí v zadní části střeva živočichů. Poměrně významnými lidskými parazity jsou \"Retortamonas intestinalis\" a \"Chilomastix mesnili\".\n\nRetortamonády mají čtyři bazální tělíska bičíků, jeden z bičíků je ohnutý do cytostómu a je navíc ploutvičkovitě rozšířen. Cytostom vyztužený fibrilami je velmi mohutný a tvoří výraznou prohlubeň na boku buňky. Celou buňku pak vyztužují zespodu mikrotubuly procházející celým tělem.\n"}
{"id": "352292", "url": "https://cs.wikipedia.org/wiki?curid=352292", "title": "Explorer", "text": "Explorer\n\nExplorer může označovat:\n\n\n\n"}
{"id": "352293", "url": "https://cs.wikipedia.org/wiki?curid=352293", "title": "Weiner", "text": "Weiner\n\nPříjmení Weiner nosí více různých osob:\n\n"}
{"id": "352296", "url": "https://cs.wikipedia.org/wiki?curid=352296", "title": "Rozhodčí řízení", "text": "Rozhodčí řízení\n\nRozhodčí řízení (někdy též arbitráž) je mimosoudní způsob řešení sporů nezávislými a nestrannými rozhodci, který bývá využíván jako náhrada civilního procesu při řešení majetkových sporů. Rozhodčí řízení je neveřejné, což je spolu s jeho rychlostí a často i nižšími náklady ve srovnání s běžným soudním řízením považováno za jeho největší výhody.\n\nV České republice základní pravidla rozhodčího řízení upravuje \"zákon č. 216/1994 Sb., o rozhodčím řízení a o výkonu rozhodčích nálezů\". Kromě řízení, kdy na obou stranách stojí osoby z České republiky se může v některých případech vztahovat i na řízení s mezinárodním prvkem. V rámci rozhodčího řízení není možné rozhodovat spory veřejných neziskových ústavních zdravotnických zařízení, či spory vzniklé v souvislosti s prováděním insolvence či exekuce anebo spory, u kterých není možné o předmětu sporu podle občanského soudního řádu uzavřít smír.\n\nSmluvní strany se mohou již při uzavírání smlouvy dohodnout, že případné spory mezi nimi budou vyňaty z pravomoci obecných soudů a budou řešeny buď v rozhodčím řízením u stálého rozhodčího soudu nebo rozhodčím řízením \"ad hoc\". Taková dohoda se nazývá rozhodčí smlouva a pokud je součástí hlavní smlouvy, označuje se jako \"rozhodčí doložka\". Strany mohou také rozhodnutí svěřit spor do rozhodčího řízení učinit až po vzniku sporu a uzavřít samostatnou \"smlouvu o rozhodci\". V obou případech půjde o platnou rozhodčí smlouvu jen tehdy, bude-li uzavřena písemně.\n\nPokud přesto výše uvedený spor jedna ze stran předloží obecnému soudu a druhá strana existenci platné rozhodčí smlouvy namítne (nejpozději současně s prvním úkonem v řízení), soud je povinen řízení zastavit.\n\nRozhodčí řízení může být vedeno u stálého rozhodčího soudu (\"institucionální arbitráž\"). Takový soud může být zřízen jen na základě zákona a vydává své statuty a řády, které musí být uveřejněny v Obchodním věstníku. Tyto mohou určit způsob jmenování rozhodců (či přímo jejich výběr omezit jen na seznam vedený u stálého rozhodčího soudu), jejich počet, způsob řízení a rozhodování i jiné otázky související s činností stálého rozhodčího soudu a rozhodců včetně pravidel o nákladech řízení a odměňování rozhodců. V případě, že rozhodčí smlouva není uzavřena ve prospěch některého stálého rozhodčího soudu, jedná se o řízení \"ad hoc\", které provádí konkrétní rozhodci.\n\nV České republice zatím existují tři stálé rozhodčí soudy:\nV České republice působí řada institucí (obvykle ve formě obchodní společnosti či sdružení), které formálně poskytují servisní služby rozhodcům a v některých případech vydávají i předpisy o způsobu vedení rozhodčího řízení. Tyto instituce však nejsou stálými rozhodčími soudy. Činnost některých tzv. rozhodcovských společností je předmětem silné kritiky ze strany odborné veřejnosti, když existují značné pochybnosti o platnosti takových rozhodčích smluv.\n\nRozhodcem může být každá osoba, která splňuje podmínky zletilosti, bezúhonnosti a plné svéprávnosti. Není tedy potřeba právnického vzdělání, ledaže jde o spotřebitelský spor, kde může být rozhodcem právě pouze osoba s tímto vzděláním a vedená v \"seznamu rozhodců\" u Ministerstva spravedlnosti. Rozhodcem ale nikdy nemůže být soudce nebo státní zástupce.\n\nRozhodce nemusí svou funkci přijmout, pokud ji ale přijme, vzdát se jí může již jen ze závažných důvodů nebo se souhlasem obou stran sporu. Přijetí funkce musí být vždy písemné. Stejně tak musí být vždy písemnou rozhodčí smlouva, ve které si strany osoby rozhodců dohodnou. Pokud by nedošlo k této předchozí dohodě, každá ze stran jmenuje v případě zahájení rozhodčího řízení jednoho a ti pak zvolí předsedajícího rozhodce, případně tak učiní soud. Zákon pouze stanoví, že jich musí být lichý počet, spor tedy může rozhodnout i jen jeden rozhodce.\n\nKaždý rozhodce má povinnost zachovávat mlčenlivost ohledně skutečností, které se dozvěděl v souvislosti s rozhodčím řízením a v případě jeho podjatosti k rozhodované věci nebo k účastníkům řízení je z rozhodování sporu vyloučen. Podle nálezu Nejvyššího soudu není opakované jmenování (určování) určité osoby rozhodcem a její následné odměňování za výkon činnosti rozhodce důvodem k zneplatnění rozhodčí doložky z důvodu ekonomické závislosti, leda že by osoba rozhodce byla s účastníkem řízení v zaměstnaneckém nebo obdobném poměru.\n\nSamotné rozhodčí řízení se zahajuje žalobou. Obě strany mají v řízení vždy rovné postavení a musí jim být poskytnuta plná příležitost k uplatnění jejich práv, přičemž rozhodci na ně mají působit tak, aby se dohodly na smírném vyřešení sporu.\n\nRozhodčí řízení se koná na místě, které bude v rozhodčí smlouvě dohodnuto, případně které si rozhodci zvolí. Strany se dále mohou dohodnout na postupu, kterým mají rozhodci vést řízení, jinak mohou být otázky řízení rozhodnuty předsedajícím rozhodcem, pokud k tomu byl zmocněn stranami nebo všemi rozhodci. Není-li dohody, postupují rozhodci v řízení způsobem, který považují za vhodný. Nicméně mají vést rozhodčí řízení tak, aby bez zbytečných formalit a při poskytnutí stejné příležitosti k uplatnění práv všem stranám byl zjištěn skutkový stav věci potřebný pro rozhodnutí sporu. Nedohodnou-li se strany jinak, je řízení před rozhodci ústní. V případě jednodušších sporů je ale zejména pro žalující stranu výhodné ústní jednání v rozhodčí smlouvě výslovně vyloučit, neboť se tím samotné rozhodčí řízení urychlí, protože rozhodce rozhodne jen na základě listinných důkazů, např. smlouvy a přiložených faktur či uznání dluhu. Navíc, je-li řízení ústní, mohou na rozdíl od soudu vyslýchat svědky, znalce i strany samotné jen na základě dobrovolného svolení z jejich strany.\n\nPři rozhodování se rozhodci řídí hmotným právem pro spor rozhodným, mohou však spor rozhodnout podle \"zásad spravedlnosti\", avšak jen tehdy, jestliže je k tomu strany výslovně pověřily. Zásady spravedlnosti však nejsou v české legislativě nijak blíže specifikovány, z toho důvodu může být za spravedlivé rozhodnutí rozhodce vydáváno prakticky cokoli.\n\nVýsledkem rozhodčího řízení je zpravidla rozhodčí nález, který je exekučně vykonatelný. Rozhodčí nález musí mít písemnou formu (listinnou nebo opatřenou státem uznaným elektronickým podpisem) a musí obsahovat odůvodnění, ledaže by se obě strany sporu výslovně dohodly, že odůvodnění nepožadují, jinak je neplatný. Ve spotřebitelských sporech však musí obsahovat odůvodnění vždy a navíc i poučení o právu podat návrh na jeho zrušení soudem.\n\nProti rozhodčímu nálezu se nelze odvolat, v rozhodčí smlouvě je ale možné sjednat možnost jeho přezkumu jinými rozhodci. Nicméně kterákoli ze stran může do tří měsíců od doručení rozhodčího nálezu podat žalobu k soudu na jeho zrušení. V řízení o zrušení rozhodčího nálezu soud nepřezkoumává rozhodčí nález \"meritorně\", podle jeho obsahu, ale pouze zkoumá splnění podmínek pro konání rozhodčího řízení a některé otázky související s průběhem rozhodčího řízení. U nálezu vydaného ve spotřebitelských sporech však soud zohledňuje i dobré mravy a veřejný pořádek. Kromě toho lze některé námitky použít jen tehdy, pokud byly namítnuty již dříve v průběhu rozhodčího řízení. V případě, že by exekučním vykonáním rozhodčího nálezu hrozila závažná újma, může soud na návrh účastníka vykonatelnost rozhodčího nálezu odložit, ve spotřebitelských sporech tak učiní i bez návrhu.\n\nZákonem č. 19/2012 Sb. se s účinností od 1. 4. 2012 novelizoval zákon č. 216/1994 Sb., o rozhodčím řízení a o výkonu rozhodčích nálezů. Novela zákona významně změnila podmínky rozhodčího řízení mezi podnikatelem na jedné straně a spotřebitelem na straně druhé. Potřeba přijetí novely vyplynula ze stavu, kde se rozhodčí doložky staly velmi rozšířenou součástí spotřebitelských smluv, přičemž judikatura soudů se k takovému ujednání začala stavět odmítavě, neboť sjednání rozhodčí doložky může být v rozporu s ochranou spotřebitele z důvodu nepřiměřenosti takové sjednané podmínky. Rozhodčí doložky byly pak soudy mnohdy označené za neplatné dle ustanovení § 55 a 56 občanského zákoníku.\n\nV případě rozhodčího řízení se spotřebiteli se rozšířila také praxe rozhodčích doložek, které namísto rozhodce označovaly arbitrážní centra či soukromé rozhodčí soudy, nikoliv rozhodčí soudy vzniklé na základě zákona. Ústavní soud pak v nálezu ze dne 1. listopadu 2011 judikoval, že takové rozhodčí doložky jsou ve spotřebitelských smlouvách neplatné. Rovněž také připomenul usnesení velkého senátu občanskoprávního a obchodního kolegia Nejvyššího soudu z 11. května 2011, v němž Nejvyšší soud konstatoval, že v rozhodčí doložce se lze dohodnout buď na \"ad hoc\" rozhodci fyzické osobě, anebo na stálém rozhodčím soudu. Jenom stálý rozhodčí soud však může vydávat svá vlastní pravidla (statuty a řády), která mohou určit jak jmenování a počet rozhodců, tak i způsob vedení řízení a náklady rozhodčího řízení. Podle Nejvyššího soudu tak rozhodčí doložka sjednaná ve prospěch např. Sdružení rozhodců, s. r. o., ale i jiných soukromých subjektů, je neplatná, neboť se nejedná o stálé rozhodčí soudy zřízené zákonem. Uvedený nález Ústavního soudu sp. zn. II. ÚS 2164/10 pak stanovil obecné podmínky pro přípustnost rozhodčího řízení se spotřebitelem. Novelizace pak také reagovala na obecné veřejné mínění, které se začalo k rozhodčímu řízení stavět velmi odmítavě, a to i vinou skutečnosti, že rozhodčí řízení má být jako institut používání především mezi podnikateli (profesionály) a nikoliv ve vztahu podnikatele se spotřebitelem (slabší stranou) a že se rozhodčí doložky do smluv se spotřebiteli tzv. „schovávaly“.\n\nNovela rozhodčího řízení tak především přináší změnu v tom, že rozhodčí smlouva musí být sjednána samostatně a nikoliv jako součást podmínek, jimiž se řídí smlouva hlavní; jinak je neplatná. Podnikatel navíc musí spotřebiteli dostatečně vysvětlit všechny následky sjednání rozhodčí doložky a zákon také nově stanovil, že musí obsahovat pravdivé, přesné a úplné údaje o rozhodci či rozhodčím soudu, odměně a pravděpodobných nákladech případného rozhodčího řízení, zahájení, formě vedení a místu konání tohoto řízení a o doručování a vykonatelnosti rozhodčího nálezu. Spotřebitelské spory lze dále rozhodovat pouze rozhodci s právnickým vzděláním, kteří jsou zapsáni do \"seznamu rozhodců\" vedeným Ministerstvem spravedlnosti. Novela zákona také zakazuje současnou praxi v podobě označení soukromých rozhodčích center, které vyvolává klamnou představu, že se jedná o stálý rozhodčí soud. \n\nV roce 2016 byl ZRŘ podstatně novelizován zákonem č. 258/2016 Sb., kterým se mění některé zákony v souvislosti s přijetím zákona o spotřebitelském úvěru („Novela“). S účinností od 1. prosince 2016 tak nebude „spory ze smluv, které se spotřebitelem uzavírá podnikatel“ nadále možné řešit v rozhodčím řízení podle ZRŘ. Jinými slovy, spory mezi spotřebitelem a podnikatelem již nebudou nadále arbitrovatelné – nebude o nich moci být rozhodnuto v rozhodčím řízení, a případný spor tak bude muset autoritativně rozhodnout vždy pouze příslušný soud. \n\nArbitráž se často používá jako způsob řešení sporů i v oblasti mezinárodního obchodu. Rozhodčí řízení je obvykle považováno za výhodnější alternativu s ohledem na nezávislost na soudech příslušného státu. Dalším podstatným aspektem je rychlost a možnost výběru rozhodce disponujícího kvalifikací pro příslušný obor práva či obchodu.\n\nVýkon rozhodčích nálezu v mezinárodním kontextu je zaručen mezinárodními smlouvami, zejména Newyorskou úmluvou o uznání a výkonu rozhodčích nálezů.\n\nTakovéto arbitráže mohou být rozhodovány dle práva určitého státu, na základě \"přátelského urovnání\" (pak respektují pouze kogentní normy daného státu) či na základě \"ekvity\" (tedy obecného pojímání spravedlnosti, v takovém případě jsou oprávněni zcela se oprostit od právních norem daného státu).\n\nVždy ale hrozí subjektivita arbitra.\n\nRozhodčí řízení je z praktického hlediska jediným způsobem, kterým je možné řešit spory mezi státem a mezinárodními investory, neboť vedení sporů před vnitrostátními soudy příslušného státu by vedlo k pochybnostem o nestrannosti těchto soudů. S ohledem na tuto okolnost státy uzavírají dohody o podpoře a ochraně investic, které předpokládají arbitráž jako způsob řešení sporů vzniklých v souvislosti s dohodou (zejména v případě porušení práv investorů na ochranu podle příslušné dohody). Toto opatření je vnímáno jako podpora mezinárodních investic.\n\nPříkladem takového rozhodčího řízení je arbitráž vedená společností CME proti České republice z důvodu neochránění investic do TV Nova, ve které byla přiznána náhrada ve výši 353,395 milionu dolarů (tedy přibližně 10,4 miliardy korun českých), vedená na základě dohody o podpoře investic s Nizozemským královstvím.\n\nNa základě předchozích prohraných arbitráží vláda v roce 2008 prezentovala úmysl tyto smlouvy se státy Evropské unie postupně vypovídat. Obecně se ukazuje zkreslení ze strany rozvinutých zemí, a proto by mělo být více arbitrů z rozvojových zemí.\n\nČeská republika dle zákona o rozhodčím řízení a výkonu rozhodčích nálezů rozhodčí nálezy vydané v cizím státě uznává a české soudy je vykonávají jako tuzemské rozhodčí nálezy. Tato úprava plyne z Newyorské úmluvy a obdobná úprava tedy platí ve státech uznávajících tuto úmluvu i pro české rozhodčí nálezy.\n\n\n\n"}
{"id": "352300", "url": "https://cs.wikipedia.org/wiki?curid=352300", "title": "Seznam britských bitevních křižníků", "text": "Seznam britských bitevních křižníků\n\nTento seznam obsahuje bitevní křižníky britské Royal Navy.\n\n\n\n\n\n\n\n\n\n"}
{"id": "352304", "url": "https://cs.wikipedia.org/wiki?curid=352304", "title": "Naturalistická fotografie", "text": "Naturalistická fotografie\n\nNaturalistická fotografie je fotografický směr, jehož zakladatelem byl anglický fotograf Peter Henry Emerson, který zformuloval jeho zásady v roce 1889 ve své knize \"Naturalistic Photography for Students of Art\": fotografie by měla věrohodně reprodukovat přírodu bez zásahů fotografa.\n\nNaturalistická fotografie se kryla svým významem, výrazem, obsahem i cíli s naturalismem v literatuře a ve výtvarném umění. Byla reakcí na řemeslné fotografické portréty a romantizující piktorialismus. Podle Emersona je fotografie uměním, i když nenapodobuje malířství a je jen obrazem skutečnosti.\n\nK představitelům fotografického naturalismu kromě P. H. Emersona patřili také Lyddel Sawyer, Benjamin Gay Wilkinson, Frank Meadow Sutcliffe a George Davison. \nK současným naturalistickým fotografům patří Francouzka Françoise Huguier, která dokumentuje život obyvatelek kolektivních bytů v Petrohradě. Své snímky umísťuje do nákladných instalací s napodobeninami špinavých kuchyní, koupelen a pokojů stalinistických bytů bez práva na elementární soukromí.\n\n\n\n"}
{"id": "352305", "url": "https://cs.wikipedia.org/wiki?curid=352305", "title": "Venezuela (píseň)", "text": "Venezuela (píseň)\n\nPíseň \"Venezuela\" byla napsána Pablem Herrerem a José Luisem Armenterem. Svojí důležitostí se píseň vyrovná hymně, její slova se učí děti ve Venezuele už na základní škole.\n\nLlevo tu luz y tu aroma en mi piel\ny el cuatro en mi corazón\nllevo en mi sangre la espuma del mar\ny tu Horizonte en mis ojos...\n\nNo envidio el vuelo ni el nido al turpial\nsoy como el viento en la mies\nsiento el caribe como a una mujer\nsoy así que voy a hacer...\n\nSoy desierto, selva, nieve y volcán\ny al andar dejo mi estela\nel rumor del llano en una canción\nque me desvela... \n\nLa mujer que quiero tiene que ser\ncorazón, fuego y espuela\ncon la piel tostada como una flor\nde Venezuela...\n\nCon tu paisaje y mis sueños me iré\npor esos mundos de Dios\ny tus recuerdos al atardecer\nme harán más corto el camino... \n\nEntre tus playas quedó mi niñez\ntendida al viento y al sol\ny esa nostalgia que sube a mi voz\nsin querer se hizo canción...\n\nDe los montes quiero la inmensidad\ny del río la acuarela\ny de ti los hijos que sembrarán\nnuevas estrellas...\n\nY si un día tengo que naufragar \ny el tifón rompe mis velas \nenterrad mi cuerpo cerca del mar\nen Venezuela\n\nVezmu si tvé světlo a tvojí vůni pod svou kůži\na cuatro do svého srdce, \"(pozn. cuatro je zde ve významu hudebního nástroje)\"\nDo krve mi vstoupí pěna moře \na tvůj horizont do mých očí ...\n\nNezávidím letu, ani hnízdu turpiala \"(pozn. turpial je Venezuelský národní pták)\"\nJsem jako vítr v obilí \nCítím Karibik jako ženu \"(pozn. cítím Karibik, jako kdyby Karibik byl žena)\"\nJsem takový, co nadělám ... \n\nJsem poušť, džungle, sníh a sopka \na kde jsem, to nechám v mém probuzení \npověsti plání v písni \nkteré mě rozplétají ... \n\nŽena, kterou chci, musí mít \nsrdce, žár a být žádostivá \ns kůží jako květ \nVenezuely ... \n\nS tvojí krajinou a s mými sny půjdu \nskrze tento svět Boží \na tvé vzpomínky v soumraku \nbudou krátit mou cestu ... \n\nMoje dětství zůstalo v tvých plážích \noděných ve větru a slunci \na ta nostalgie, které stoupá do mého hlasu \naniž bych chtěl, se stala písní ... \n\nZ hor chci jejich nesmírnost \na od řeky její barvy \na od vás děti, které zasejí \nnové hvězdy ... \n\nA až jednou ztroskotám \na tajfun potrhá mé plachty \npohřběte mé tělo v blízkosti moře \nve Venezuele ... \n\nVenezuela canción - píseň se slovy na YouTube\n"}
{"id": "352317", "url": "https://cs.wikipedia.org/wiki?curid=352317", "title": "Svéprávnost", "text": "Svéprávnost\n\nSvéprávnost (do 1. ledna 2014 \"způsobilost k právním úkonům\", někdy též nesprávně \"plnoprávnost\") je způsobilost právně jednat, například uzavírat jakékoli smlouvy. Podle § 4 odst. 1 občanského zákoníku platí vyvratitelná právní domněnka, že každá svéprávná osoba má rozum průměrného člověka i schopnost jej užívat s běžnou péčí a opatrností a že to každý od ní může důvodně očekávat. Není-li osoba plně svéprávná, je její právní jednání, ke kterému není způsobilá, neplatné.\n\nPlné svéprávnosti nabývá člověk zletilostí, tedy dovršením 18 let věku. Nezletilý není plně svéprávný, je způsobilý jen k takovým právním jednáním, která jsou svou povahou objektivně přiměřená rozumové a volní vyspělosti jeho vrstevníků. Před nabytím zletilosti se plná svéprávnost získává jejím přiznáním (\"emancipací\") nebo uzavřením manželství. Svéprávnost může podle § 37 občanského zákoníku přiznat jen soud, a to pouze na návrh, dosáhl-li nezletilý 16 let věku, se souhlasem jeho zákonného zástupce (nebo nezletilého, podá-li návrh zákonný zástupce), a pokud se prokáže jeho schopnost samostatně se živit a obstarávat si své záležitosti, případně je-li to z vážných důvodů v jeho zájmu. Druhou možností získání plné svéprávnosti je uzavření manželství, dosáhl-li nezletilý také 16 let věku. V takovém případě se pak takto nabytá svéprávnost neztrácí ani případným zánikem manželství, ani jeho prohlášením za neplatné.\n\nJednou získané svéprávnosti se nelze ve smyslu § 16 občanského zákoníku nikdy vzdát. Na rozdíl od dřívější způsobilosti k právním úkonům ji nelze ani člověka zcela zbavit. Je možné ji jen podle § 55–65 občanského zákoníku omezit, jestliže je to v jeho zájmu a pokud nepostačí mírnější opatření, zejména v případě trvalé duševní poruchy. O omezení svéprávnosti rozhoduje po zhlédnutí osoby opět pouze soud, přičemž v rozsudku vždy vymezí rozsah omezení a zároveň jmenuje opatrovníka. Každé omezení trvá nejdéle tři roky (je-li zjevné, že se stav člověka v této době nezlepší, tak až pět let), lze je však opakovaně prodloužit. I rozhodnutí o omezení svéprávnosti nicméně člověka nezbavuje práva samostatně právně jednat v běžných záležitostech každodenního života.\n\nJeště než je o omezení svéprávnosti rozhodnuto, může každý v očekávání vlastní nezpůsobilosti právně jednat předběžným prohlášením projevit vůli, aby byly jeho záležitosti spravovány určitým způsobem, nebo aby je spravovala určitá osoba, nebo aby se určitá osoba stala jeho opatrovníkem. Potřebuje-li člověk nápomoc při rozhodování, protože mu v tom duševní porucha působí obtíže, třebaže nemusí být omezen ve svéprávnosti, může si s podpůrcem ujednat poskytování podpory. Podpůrců může být i více.\n\n\n"}
{"id": "352324", "url": "https://cs.wikipedia.org/wiki?curid=352324", "title": "Proskurník lékařský", "text": "Proskurník lékařský\n\nProskurník lékařský (\"Althaea officinalis\") známý též pod lidovým (a nesprávným) názvem ibišek, je rostlina z čeledi slézovité. Je to vytrvalá chlupatá bylina s laločnatými jednoduchými listy a růžovými květy. Pochází z oblasti od Středomoří po Střední Asii, dnes však roste zdomácnělá i jinde. V České republice roste jako původní rostlina jen na jižní Moravě. Proskurník lékařský je již od starověku využíván jako léčivá rostlina. Má široké použití v lékařství i léčitelství a je pěstován i v polních kulturách.\n\nProskurník lékařský je vytrvalá bylina dorůstající výšky 70 až 180 cm. Celá rostlina je sametově chlupatá. Lodyhy vyrůstají trsnatě, jsou přímé a jen s krátkými postranními větvemi. Listy jsou řapíkaté, 3 až 8 cm dlouhé a 1,5 až 6 cm široké, dlanitě laločnaté až téměř celistvé, na bázi srdčité až tupě klínovité, na vrcholu špičaté, na okraji nepravidelně zubaté. Palisty jsou úzké, chlupaté a záhy opadávají.\nKvěty vyrůstají v paždí listů většinou po 2 až 4, lodyha postupně přechází ve vrcholové květenství. Kalich je 8 až 10 mm dlouhý, zakončený trojúhelníkovitými cípy, za plodu vytrvalý. Kalíšek se skládá z 8 až 10 na bázi krátce srostlých, úzce kopinatých až čárkovitých lístků. Koruna je světle růžová až nafialovělá, korunní lístky jsou 8 až 10 mm dlouhé a 7 až 16 mm široké, na vrcholu mělce vykrojené. Nitky tyčinek jsou srostlé do trubičky. Plody jsou poltivé, rozpadavé na 15 až 25 plůdků, 7 až 9 mm široké, obklopené vytrvalým kalichem. Jednotlivé plůdky jsou ledvinovité, za zralosti okrové, a obsahují po 1 semeni. Semena jsou ledvinovitá, hladká, tmavě hnědá.\n\nProskurník lékařský pochází pravděpodobně z oblasti od Středomoří po Střední Asii. Vzhledem k dlouhé historii jeho používání a pěstování se vyskytuje i v jiných oblastech Evropy a Asii a též v Severní Americe. Roste i v České republice, za původní jsou však považovány pouze populace na jižní Moravě, které zde tvoří severní hranici přirozeného areálu. V Polabí a některých jiných oblastech Čech byl široce rozšířen již v 19. století.\n\nProskurník lékařský je dosti vlhkomilný, v ČR se vyskytuje zejména na vlhkých loukách a pastvinách, v pobřežních houštinách a v okolí řek, druhotně pak na vlhkých narušených místech v obcích a jejich okolí. Často roste na místech zaplavovaných nebo s vysokou hladinou spodní vody.\n\nProskurník lékařský je využíván jako léčivá rostlina již od starověku. Pěstuje se pro farmaceutické účely a je to dobrá medonosná rostlina. K lékařským účelům se sbírá kořen, list i květ. Hlavními účinnými látkami jsou slizy, které usnadňují odkašlávání a mírní dráždění sliznic. Užívá se zejména při nejrůznějších zánětech sliznic dýchacího ústrojí, dále při zánětech močových cest či střev. Doporučuje se také při těžkých průjmech u dětí. K podobným účelům se používá i v léčitelství, za nejúčinnější formu je pokládán macerovaný kořen.\n\nZ proskurníku lékařského se od starověku do 19. století vyráběly cukrovinky, předchůdci dnešních marshmallow (podle něj mají jméno), ve starověku ovšem vyhrazené pouze pro nejvyšší vrstvy.\n\n\n \n"}
{"id": "352326", "url": "https://cs.wikipedia.org/wiki?curid=352326", "title": "Lege artis (lékařství)", "text": "Lege artis (lékařství)\n\nPojem lege artis (lat.) vznikl zkrácením z \"de lege artis medicinae\" (lat.), tedy \"podle pravidel umění lékařského\". V současnosti je v ČR vykládán jako takový preventivní, diagnostický nebo terapeutický postup, který odpovídá nejvyššímu dosaženému vědeckému poznání. V právnické literatuře pojem \"lege artis\" není definován a ani ho právo výslovně nepoužívá. V zahraniční odborné literatuře a klinické praxi se tento pojem až na výjimky (Slovensko, Maďarsko) také neužívá, ale pracuje se s odlišnými pojmy Best Practices, Best Guidelines, Léčebné standardy a Klinický postup atp. s poněkud jiným významem. České právo pouze obecně definuje práva pacienta, kvalitu služeb (péči), povinnosti lékaře a v užším slova smyslu péče léčebný přípravek.\nPodle některých zdrojů jde pouze o slangový výraz právníků bez skutečného významu (Císařová a Sokol). Lege artis není přímo právně definováno ani vymezeno a právní úprava užívá jiných pojmů. Úmluva o lidských právech a biomedicíně (96/2001 Sb. mezinárodních smluv) v článku 4 prohlašuje, že zákrok v oblasti péče o zdraví, včetně vědeckého výzkumu je nutno provádět v souladu s příslušnými profesními povinnostmi a standardy. Podle ustanovení § 28 odst. 2 zákona č. 372/2011 Sb., o zdravotních službách a podmínkách jejich poskytování, má pacient právo na poskytování zdravotních služeb na \"náležité odborné úrovni\". Tou se pak ve smyslu ustanovení § 4 odst. 5 uvedeného zákona míní „\"poskytování zdravotních služeb podle pravidel vědy a uznávaných medicínských postupů, při respektování individuality pacienta, s ohledem na konkrétní podmínky a objektivní možnosti\"“. V již neplatném ustanovení § 11 odst. 1 zákona č. 20/1966 Sb., o péči o zdraví lidu považovala na zdravotní péči, aby byla v souladu se současnými dostupnými poznatky lékařské vědy. Etický kodex ČLK stanoví, že lékař volí a provádí ty preventivní, diagnostické a léčebné úkony, které odpovídají současnému stavu lékařské vědy a které pro nemocného považuje za nejvýhodnější. Přitom je povinen respektovat v co největší možné míře vůli nemocného (nebo jeho zákonného zástupce).\n\nTyto texty bývají interpretovány tak, že aby mohl být lékařský preventivní, diagnostický nebo terapeutický postup uznán jako postup \"lege artis\", musí splňovat alespoň dvě následující kritéria:\n\nNepodaří-li se výslechem znalců či zástupců znaleckých ústavů nesrovnalosti ve znaleckých posudcích odstranit, pak by v trestním řízení zásadu presumpce neviny a zásada in dubio pro reo.\n\nSoudy pojem lege artis přímo nevykladají, vykládají pouze pojmy v příslušných zákonech. Opačný názor zde.\nOtázka, co je \"uznávaný postup\" nebo \"aktuální stav vědy\" není z důvodu neustálého vývoje poznání záměrně právně specifikována, proto není ani jednoznačně právně určeno, jaký konkrétní postup je v konkrétní situaci \"lege artis\". Podle poměrně běžného konsenzu je nutné pro uznání \"lege artis\" buď obecné uznání postupu odbornou veřejností, nebo podání důkazu účinnosti. Absence důkazu neúčinnosti není sama o sobě dostatečným důkazem účinnosti, jednalo by se totiž o klam ad ignorantiam.\n\nŠiroce uznávaným postupem v medicíně je Evidence Based Medicine (medicína založená na důkazech, EBM), kterou lze definovat jako \"\"vědomé, zřetelné a soudné používání nejlepších současných důkazů při rozhodování o péči o jednotlivé pacienty\"\". Protože postup podle pravidel medicíny založené na důkazech je jistě postupem jak s dokázanou účinností, jde o postup \"lege artis\". Opačné tvrzení neplatí, neboť podle např. může být \"lege artis\" i takový postup, který je uznávaný odborníky, ale který nemá dostatečné důkazy účinnosti podle pravidel medicíny založené na důkazech. Doporučení odborných společností sama o sobě nemají právní váhu, konečné rozhodnutí o volbě vhodného postupu je na lékaři. V případě komplikací diagnostického nebo terapeutického postupu však mohou být doporučení odborných společností použita u soudu jako důkaz.\n\nJakýkoliv postup, který nesplňuje pravidla pro označení \"lege artis\", je postup \"non lege artis\". Tak jako není jednoznačně právně definován postup \"lege artis\", nemůže být definován ani postup \"non lege artis\", který je vlastně opakem postupu \"lege artis\". Ve zcela jasných případech postačuje stanovisko Ministerstva zdravotnictví, samo stanovisko odborných společností sice nemá váhu právního předpisu, nicméně protože jsou stanoviska obvykle postavena na principech Evidence Based Medicine, je případná argumentace po vykonání výkonu v rozporu s takovým doporučením obtížná. Pokud existuje několik škol nebo podložených názorů, není preference kterékoliv z nich postupem \"non lege artis\".\n\nV medicínské praxi se používá označení \"non lege artis\" nejen v situaci, kdy jde o postupy neověřené, ale i v situaci, kdy jde např. o postupy zastaralé, méně účinné nebo dokonce nebezpečné.\n\nZa \"non lege artis\" se považuje např. homeopatie.\nHomeopatika jsou přesto povolena jako registrované léčivo v zákoně o léčivech a vztahuje se na ně i jednodušší registrační postup, kdy se neověřuje účinnost (která se nepředpokládá), ale pouze bezpečnost.\n\nV některých situacích může být označení nějakého postupu jako \"non lege artis\" kontroverzní. Mezi takové postupy patří např. porody v domácnosti\n\nPostup, který by byl jinak jednoznačně \"non lege artis\" nemusí být protiprávní, pokud je použit v několika specifických situacích.\n\nPři výzkumu je zkoušen preventivní, diagnostický nebo terapeutický postup, který obvykle není široce přijímán odbornou veřejností, důkazy pro účinnost se teprve hledají a proto by se jednalo o postup \"non lege artis\". Za splněné podmínek daných zejména Úmluvou o lidských právech a biomedicíně však jde o postup \"lege artis\".\n\nV krajní nouzi jde obvykle o situaci, kdy dvě právní normy vydávají protichůdné pokyny. Lékařovou povinností je odvrátit riziko pro pacienta i za cenu, že bude postupovat \"non lege artis\".\n\nZa \"non lege artis\" je pokládán jakýkoliv výkon, pokud s ním pacient nesouhlasí, tedy pokud nevyjádří informovaný souhlas. Výjimkou je situace krajní nouze, kdy nelze souhlas pacienta vyžádat.\n\nPřání pacienta je podmínkou nutnou k tomu, aby byl daný výkon \"lege artis\". Ani souhlas pacienta však lékaře neopravňuje k provedení výkonu, který je za daných okolností \"non lege artis\".\n\nIndikace (lékařství)\n\n\n"}
{"id": "352327", "url": "https://cs.wikipedia.org/wiki?curid=352327", "title": "Jan VII. z Antiochie", "text": "Jan VII. z Antiochie\n\nJan VII. z Antiochie byl v letech 1090–1100 ortodoxní patriarcha v Antiochii. Když roku 1098 přitáhla k Antiochii křesťanská vojska první křížové výpravy, nechal turecký místodržící Jaghisjan patriarchu uvěznit, zatímco všechno potenciálně nebezpečné křesťanské obyvatelstvo dal z města vyhnat. Patriarcha Jan byl Turky využíván i jako rukojmí, kdykoliv chtěli křižáci útočit na hradby, byl Jan zavěšen v kleci za nohy z hradeb a při tom si poranil nohy. Když křižáci koncem června Antiochii dobyli, Jana osvobodili a dosadili zpět do jeho úřadu. Velké schisma v té doby bylo chápano jako spor mezi konstantinopolským a římským patriarchátem (tj. papežstvím) a ostatních patriarchátů na východě se pro izolovanost netýkal. Proto měl Jan respekt jak u antiochijských Řeků, jejichž byl tradičním náčelníkem, tak u latinských křižáků, kteří si patriarchu oblíbili. Když Provensálci hraběte Raimonda z Toulouse dobyli muslimské město Albara z zřídili v něm latinské biskupství, vysvětil Petra z Narbonne, prvního latinského biskupa na Východě, antiochijský ortodoxní patriarcha Jan.\n\nRoku 1100 byl Jan VII. z Antiochie vypuzen křižáckým antiochijským knížetem Bohemundem z Tarentu, který místní Řeky nepovažoval za loyální poddané. Bohemund na stolec patriarchy dosadil latinského preláta Bernarda z Valence, biskupa z Artahu. Jan odešel do Konstantinopole, kde rezignoval na svůj titul antiochijského patriarchy. Byzantský císař Alexios I. nicméně v Konstantinopoli nechal jmenovat Janova nástupce. Tito dva patriarchové od té doby symbolizovali Velké schisma, které se rozšířilo i do antiochijského patriarchátu. Jan poté odešel do kláštera, na řeckém ostrově Oxeia, kde se věnoval mimo jiné psaní protilatinských spisů.\n"}
{"id": "352329", "url": "https://cs.wikipedia.org/wiki?curid=352329", "title": "Niels Kurvin", "text": "Niels Kurvin\n\nNiels Kurvin (* 27. červenec 1975, Mnichov, Německo) je německý herec a režisér původem z Irska. Dnes žije v Berlíně. Ve známost vstoupil především díky postavě technika Hartmuta Freunda v seriálu \"Kobra 11\" (\"Alarm für Cobra 11 - Die Autobahnpolizei\")\n\nNiels Kurvin studoval na \"Vysoké škole pro hudbu a divadlo \"Felix Mendelssohn Bartholdy\"\" v Lipsku. Svůj herecký um začal nejprve uplatňovat v divadlech v Cáchách, Saské Kamenici, Berlíně, Hamburku a v Lipsku, poté se začal objevovat v menších rolích v německých seriálech (\"Speciální tým Kolín\", později ve \"Wege zum Glück\", \"Áhoj, Robbie\") či v německých a zahraničních filmech (\"Virus Undead\", \"\").\n\nZnámějším se stal teprve po jeho obsazení do role výstředního technika Kolínské KTU (Kriminální technické oddělení), Hartmuta Freunda, kterého hraje od roku 2003. V seriálu se však poprvé objevil mnohem dříve a sice v pilotním díle 7. série \"Křest ohněm\", kde se až tragicky snažil získat místo kolegy vrchního komisaře Semira Gerkhana (Erdogan Atalay), namísto něj však nastoupil komisař Jan Richter (Christian Oliver). Mladého herce si však všimli scenáristé a tak byl obsazen do role technika Hartmuta Freunda a od té doby se v seriálu pravidelně objevuje. V roce 2002 hrál i v seriálu \"\".\n\nJako divadelní režisér stojí za vznikem úspěšného představení \"Lust auf was Anderes\", v hlavní roli s Aylin Esener.\n\nNiels Kurvin žije se svou dlouholetou partnerkou, herečkou Aylin Esener (* 1975), v Berlíně, za svůj domov však označuje i Mnichov a Kolín nad Rýnem. Mluví anglicky (mateřský jazyk), německy (plynně), francouzsky (plynně), bavorsky a sasky. Měří 187 cm, má modré oči a zrzavé vlasy.\n\nRád hraje na elektrickou kytaru, šermuje, potápí se, má rád pantomimu, tanec, lyžování, snowboarding, jízdu na koni a holduje in-line bruslím.\n\n\n\n\nZískal cenu Vontobel-Preis na setkání hereckých škol v Rostocku za hru \"Cymbelín\".\n\n\n\n\n\n\n\n\n"}
{"id": "352331", "url": "https://cs.wikipedia.org/wiki?curid=352331", "title": "Můra", "text": "Můra\n\nSlovo můra má více významů:\n\n"}
{"id": "352337", "url": "https://cs.wikipedia.org/wiki?curid=352337", "title": "Wilhelm Fabry", "text": "Wilhelm Fabry\n\nWilhelm Fabry (celým jménem Wilhelm Fabry von Hilden), později známý jako Guilhelmus Fabricius Hildanus (25. června 1560, Hilden - 15. února 1634, Bern, Švýcarsko) byl německý chirurg působící především ve Švýcarsku a Německu, autor řady lékařských děl.\n\nWilhem Fabry se narodil v Hildenu v Severním Porýní-Vestfálsku. Jeho otec, Peter Andreas Fabry byl úředníkem. Na střední škole v Kolíně nad Rýnem se projevil jeho jazykový talent, ovládl nejen němčinu, ale i latinu, francouzštinu, řečtinu a hebrejštinu. V deseti letech ztratil otce a dostudovat mohl jen díky podpoře rodinného přítele, holandského básníka Carla Uttenhovena. Ten také doporučil Fabriciovi studium medicíny. Univerzitní studium mu znemožnily pravděpodobně válečné události v Nizozemí.\n\nV 15 letech, v roce 1576, se stal žákem chirurga Johanna Dümgense v Neuss. V roce 1579 nebo 1580 začal pracovat pod vedením Cosmase Slotana v Düsseldorfu, chirurga knížete Wiliama z Cleve-Jülich-Berg. Zde se také seznámil s Vesaliovou anatomií a mohl se učit od dalších knížecích lékařů Reinera Soleandera (Sondermann), Galena Wiera (Wier) a Johanna Wiera. \n\nPo Slotanově smrti opustil knížecí dvůr a postupně vystřídal řadu působišť. V roce 1585 působil v Métách ve Francii, kde se učil u Johanna Bartische, později téhož roku pracoval v Ženevě pod vedením Johanna Griffona, se kterým uskutečnil řadu pitev.\n\nV roce 1587 se Fabricius oženil s Marií Colinetovou, dcerou tiskaře. Marie byla porodní asistentkou a chirurgickým samoukem a po zbytek života byla Fabriciovým zdatným pomocníkem. Měli spolu postupně 8 dětí.\n\nV roce 1588 přesídlil do Hildenu, kde strávil 3 roky, později (1591) do Kolína nad Rýnem, kde si vybudoval chirurgickou praxi, navštěvoval přednášky z anatomie. Tam také publikoval v roce 1593 svou první knihu – pojednání o gangréně nazvané \"De Gangraena et Sphacelo\". Již jako známá osobnost opět změnil působiště – do Ženevy a později do Lausanne a znovu do Kolína nad Rýnem. V této době dále studuje anatomii, ale již i dává praktické hodiny.\n\nV roce 1598 publikuje první sborník 25 lékařských kazuistik. Publikací řady případových studií se později proslaví, jsou obsahem jeho \"Observatorium et curationum chirurgicarum\".\n\nV letech 1602-1611 byl Fabricius městským lékařem v Peterlingenu (Payern) ve Švýcarsku. Později působil opět v Lausanne (tam zemřely dvě z jeho dětí na morovou epidemii), v Breisgau, Bernu, Karlsruhe a na dalších místech.\n\nZemřel 15. února 1634 v Bernu.\n\nVětšina Fabriciových lékařských prací je napsána v němčině a latině, menší část pak ve francouzštině.\n\nV chirurgově rodném městě – Hildenu – bylo zřízeno muzeum věnované osobnosti a dílu tohoto lékaře.\n\n\n"}
{"id": "352341", "url": "https://cs.wikipedia.org/wiki?curid=352341", "title": "Píchoš Hildebrandtův", "text": "Píchoš Hildebrandtův\n\nPíchoš Hildebrandtův (\"Encephalartos hildebrandtii\") je druh cykasu z čeledi zamiovité (\"Zamiaceae\"). Pochází z Keni a Tanzanie, kde se řadí mezi rozšířenější cykasy, používané i v zahradnictví. V 19. století byl hojně dovážen do Evropy, je proto často dostupný v evropských botanických zahradách. Byl pojmenován podle německého botanika Hildebrandta, který první rostlinu tohoto druhu popsal poblíž keňské Mombasy.\n\nTento cykas dorůstá až 6m výšky, listy dosahují 2-3 metrů délky.\n\nMenší cykasy tohoto druhu jsou v soukromých sbírkách.\n\nRostlina není dostupná v maloobchodním prodeji, není ani běžně k dispozici pro prodej ve specializovaných sklenících v EU. Vzácně je možno ji zakoupit v USA či JAR, přičemž pro dovoz je třeba dokumentace CITES.\n\nV Keni je běžně v prodeji u pouličních prodejců v Mombase a je vysázena i jako ozdobná rostlina ve městě.\n\nJedná se o chráněnou rostlinu jejíž přežití je v přírodě ohroženo. Druh \"Encephalartos hildebrandtii \" je zapsán na hlavním seznamu CITES I, který kontroluje obchod s ohroženými druhy - jak s rostlinami, tak i jejich semeny.\n\n\n"}
{"id": "352342", "url": "https://cs.wikipedia.org/wiki?curid=352342", "title": "Chelatace", "text": "Chelatace\n\nChelatace je navázání dvou- či vícedentátního ligandu. Termín se nejčastěji používá při vazbě organické sloučeniny na kationt (většinou kov). Příkladem může být železo v hemové skupině hemoglobinu. Slovo je odvozeno z řeckého výrazu pro klepeto (chelè).\n\nChelatace se využívá pro zlepšení vstřebávání minerálů organismem. V takové formě (\"chelatované\", \"chelátové\") je vstřebávání i řádově usnadněno oproti pouhé minerální formě.\n\n"}
{"id": "352351", "url": "https://cs.wikipedia.org/wiki?curid=352351", "title": "Zélót", "text": "Zélót\n\nZélót (z řeckého \"ζηλωτής\" – \"zelotes\", „napodobitel, zanícený obdivovatel nebo následovník“) se může vztahovat k:\n\n"}
{"id": "352355", "url": "https://cs.wikipedia.org/wiki?curid=352355", "title": "Lev Jašin", "text": "Lev Jašin\n\nLev Ivanovič Jašin (rusky Лев Ива́нович Я́шин, 22. října 1929 Moskva, SSSR – 20. března 1990 Moskva, SSSR) byl sovětský fotbalový brankář ruského původu. Přezdívalo se mu v Evropě „černý panter“ a v Jižní Americe „černý pavouk“. V roce 1963 získal jako první brankář v historii Zlatý míč pro nejlepšího fotbalistu Evropy. V roce 2000 byl zvolen nejlepším fotbalovým brankářem 20. století.\n\n\n\n\n\n\n"}
{"id": "352373", "url": "https://cs.wikipedia.org/wiki?curid=352373", "title": "Jaroslav Blahoš", "text": "Jaroslav Blahoš\n\nJaroslav Blahoš (30. června 1930 Horažďovice – 27. listopadu 2018 Praha) byl český endokrinolog a osteolog specializovaný zejména na kostní a kloubní problematiku a metabolismus kyseliny močové. Od září 1990 do ledna 2015 byl předsedou České lékařské společnosti Jana Evangelisty Purkyně, následně se stal jejím čestným předsedou. V letech 1999–2001 byl prezidentem Světové lékařské asociace.\n\nPředci přišli na české území v 15. století z Řecka. Původní příjmení znělo „Vlachos“, od něhož je odvozeno Blahoš. Otec byl advokát, který nesměl po Únoru 1948 svou praxi vykonávat. Měl mladší sestru Marcelu, která v roce 1965 emigrovala do Rakouska.\n\nVystudoval gymnázium ve Strakonicích. Poté pokračoval všeobecným lékařstvím na Lékařské fakultě Univerzity Karlovy v Plzni, kde promoval v roce 1955 s vyznamenáním. Na pražskou lékařskou fakultu jej odmítli přijmout pro špatný kádrový profil.\nS první manželkou Arankou Blahošovou měl syna Jaroslava Blahoše (mladšího), lékaře specializujícího se v neurovědách. Po rozvodu se v roce 1970 podruhé oženil s Italkou Simonettou, se kterou měl syna Daniela Blahoše. \n\nHovořil anglicky, španělsky, francouzsky a německy. Zajímal se o srovnávací lingvistiku a literární historii. Během dvouletého pobytu v Etiopii se zabýval i někdejším tamním pobytem Arthura Rimbauda a publikoval o něm několik prací.\n\nV letech 1955–1956 začínal jako lékař ve Františkových Lázních. Již na vysoké škole spolupracoval na výzkumu v oboru revmatologie. V letech 1958–1968 pracoval ve Výzkumném endokrinologickém ústavu v Praze. V letech 1968 a 1969 pracoval na endokrinologické klinice nemocnice Beaujon v Paříži. Dva roky (1961–1963) působil též v Hararu v Etiopii, v letech 1977 až 1988 byl na kratších studijních pobytech na dalších místech (Tokio, Leeds, Padova aj). Krátkou dobu působil jako lékař-konzultant pro leteckou společnost Air France.\n\nOd roku 1969 působil na interní klinice Fakulty dětského lékařství UK ve fakultní nemocnici Pod Petřínem až do zrušení fakultní nemocnice v roce 1993, a to postupně jako asistent, docent, profesor a od roku 1989 v pozici přednosty kliniky. V letech 1993 až 1997 byl přednostou interní kliniky Vojenské lékařské akademie JEP v Ústřední vojenské nemocnici v Praze a založil tam první osteocentrum v České republice, které od roku 1997 vedl.\n\nPublikoval asi 300 odborných prací a 10 monografií. Mimo jiné učebnice endokrinologie, autobiografické \"S poselstvím medicíny v labyrintu světa\" (Galen 2008, 480 stran) a \"Střípky z lékařské brašny\" (Triton 2014, 247 stran).\n\nByl zahraničním korespondujícím členem francouzské Národní lékařské akademie (Académie Nationale de Médecine), po J. E. Purkyňovi druhým Čechem zvoleným do takové funkce. Založil též Asociaci českých a slovenských frankofonních lékařů při ČSL JEP.\n\nV letech 1990–2015 byl předsedou České lékařské společnosti Jana Evangelisty Purkyně. Do této funkce byl opakovaně volen.\n\nV říjnu 1998 byl v Ottawě zvolen prezidentem Světové lékařské asociace (World Medical Association), organizace sdružující přes osm miliónů lékařů z celého světa, na funkční období 1999–2001. Jeho protikandidátem byl sir Alexander MacAra, předseda Britské lékařské společnosti. Funkce 51. prezidenta se ujal v Tel Avivu 15. října 1999.\n\nNikdy nebyl členem žádné politické strany.\n\n28. října 2001 mu prezident Václav Havel udělil státní vyznamenání za zásluhy 1. třídy. V červenci 2002 jej francouzský prezident Jacques Chirac jmenoval rytířem Řádu čestné legie. Dále mu byla udělena Zlatá medaile Univerzity Karlovy, Univerzity Komenského v Bratislavě, Ceny J.E. Purkyně a Medaile Nadání J. M. a Z. Hlávkových a další. V roce 2007 byl pasován na Rytíře českého lékařského stavu. Byl také ustanoven prezidentem Svépomocné společnosti členů Čestné legie v ČR. Prezident Sarkozy ho v roce 2008 povýšil na důstojníka Řádu čestné legie.\n\nByl čestným občanem Horažďovic (2001), Miami a Manily.\n\n\n"}
{"id": "352390", "url": "https://cs.wikipedia.org/wiki?curid=352390", "title": "Levý", "text": "Levý\n\nLevý, Lévy nebo Levy může znamenat:\n\n\n\n\n\n"}
{"id": "352393", "url": "https://cs.wikipedia.org/wiki?curid=352393", "title": "Administrativní dělení Ukrajiny", "text": "Administrativní dělení Ukrajiny\n\nNezávislá Ukrajina převzala administrativní dělení zavedené postupně v Sovětském svazu. Země se dělí na 24 oblastí (), 1 autonomní republiku (Автономна республіка) a 2 města se speciálním statusem (місто зі спеціальним статусом). Tyto jednotky se dále člení na rajóny (obdoba okresů), jichž bylo k 1. lednu 2007 celkem 490.\n\nV minulosti se Ukrajina coby součást Ruského impéria dělila na gubernie, v počátcích SSSR pak na okruhy a rajóny. Části Ukrajiny patřící Rakousku-Uhersku měly vlastní způsob územní správy.\n\nKromě přejmenování několika oblastí a přeměny Krymu na autonomní republiku neproběhly od 50. let 20. století v administrativním dělení Ukrajiny žádné výraznější změny. V roce 2014 Autonomní republiku Krym a město se speciálním statusem Sevastopol anektovalo Rusko, ale Ukrajina ani většina zemí světa toto neuznávají, takže \"de iure\" tyto jednotky zůstávají součástí Ukrajiny.\n\n\n"}
{"id": "352420", "url": "https://cs.wikipedia.org/wiki?curid=352420", "title": "Pavel Štefka", "text": "Pavel Štefka\n\nPavel Štefka (*  Ruda nad Moravou) je český armádní generál, v letech 2002–2007 náčelník Generálního štábu Armády České republiky.\n\nPavel Štefka absolvoval v roce 1973 vojenské gymnázium Jana Žižky z Trocnova v Opavě. Ten rok ještě nastoupil na Vysokou vojenskou školu pozemního vojska ve Vyškově, kterou ukončil v roce 1977. Mezi roky 1977–1982 sloužil jako velitel roty, náčelník štábu motostřeleckého praporu a zástupce náčelníka štábu motostřeleckého pluku. Od roku 1982 pokračuje v odborném vzdělávání v Akademii Generálního štábu polských ozbrojených sil ve Varšavě, kde je až do roku 1985. Mezi lety 1985–1991 sloužil jako náčelník štábu motostřeleckého pluku a velitel, poddůstojnické školy v Bratislavě Vajnorech v hodnosti majora ČSLA, motostřeleckého pluku a také jako náčelník operačního oddělení tankové divize. Od roku 1991 učil na Vojenské akademii v Brně. V roce 1994 absolvoval European Business School v Praze a v Mannheimu. V témže roce ještě převzal velení nad 6. mechanizovanou brigádou a o dva roky později se stal zástupcem velitele 2. armádního sboru. Pak přešel do štábu pozemních sil AČR v Olomouc a v roce 2000 se stal náčelníkem operační sekce Generálního štábu AČR. Prvního prosince 2002 byl v hodnosti generálmajora rozkazem prezidenta jmenován do funkce náčelníka Generálního štábu Armády České republiky, což je nejvyšší post, kterého může dosáhnout voják armády České republiky. Den na to mu byla propůjčena hodnost generálporučík, do které byl povýšen o pět měsíců později. K 8. květnu 2006 Václav Klaus jmenoval Pavla Štefku armádním generálem, ten tak dosáhl nejvyšší vojenské hodnosti v Armádě ČR.\n\nPavel Štefka, krátce předtím než rezignoval na funkci náčelníka Generálního štábu AČR, kterou předal 28. února 2007 generálporučíkovi Vlastimilu Pickovi, upozornil na tzv. aféru černých fondů. Ty podle \"MF Dnes\" existovaly na generálním štábu mezi lety 2002–2007, kdy si skupina důstojníků objednávala neexistující služby v podobě renovace tonerů, a fond následně využívali pro osobní potřebu. Štefkova úloha v aféře je nejasná, v lednu 2008 se ministryně obrany Vlasta Parkanová nechala slyšet: \"Štefka se ke kauze černých fondů nepostavil jako chlap.\"\n\nData povýšení\n\nVyznamenání\n\n"}
{"id": "352421", "url": "https://cs.wikipedia.org/wiki?curid=352421", "title": "Comptonova gama observatoř", "text": "Comptonova gama observatoř\n\nComptonova gama observatoř či Compton Gamma Ray Observatory (zkráceně Compton GRO nebo CGRO) byla observatoř, která na oběžné dráze Země ve výšce 450 kilometrů pořizovala snímky nejenergičtějších procesů ve vesmíru, jako jsou sluneční erupce, vzplanutí gama záření, pulsary, výbuchy nov, supernov, černé díry atd.\n\nObservatoř do výše 450 kilometrů vynesl v roce 1991 při letu STS-37 americký raketoplán Atlantis. Dalekohled předával na Zemi obrazy neovlivněné zemskou atmosférou. Jeho umístění mimo zemskou atmosféru mu umožňovalo pořizovat a lokalizovat polohu bodových zdrojů gama záření s přesností na zlomky stupně.\n\nCompton GRO byl součástí série Velkých kosmických observatoří, kterou vypracovala americká NASA. Dalšími observatořemi jsou Hubbleův vesmírný dalekohled (\"Hubble Space Telescope\"), rentgenový teleskop Chandra (\"Chandra X-ray Observatory\") a Spitzerův vesmírný dalekohled (\"Spitzer Space Telescope\"). Další velký kosmický dalekohled nespadající do programu Velkých kosmických observatoří je Vesmírný dalekohled Jamese Webba (JWST), který má být vypuštěn 30. března 2021 a který bude určený pouze pro zkoumání vesmíru v infračervené oblasti spektra.\n\nV roce 2000 NASA rozhodla o řízeném zániku observatoře v zemské atmosféře.\n\nCGRO byla vybavena sadou snímačů, které byly schopny zachytit šest dekád elektromagnetického spektra v rozmezí od 20 keV do 30 GeV. Za účelem zajištění co největšího pokrytí energetického gama spektra byla observatoř vybavena:\n\n\nGamazáblesk GRB 990123 zachycený 13. ledna 1999 byl jedním z nejsilnějších, které byly toho času zachyceny a prvním zábleskem, u kterého bylo zachyceno optické doznívání (zpětný šokový záblesk). Tato událost umožnila astronomům změřit hodnotu červeného posuvu na 1,6 a jeho vzdálenost byla určena na 4,5 Gpc. Pomocí kombinace naměřených hodnot energie záblesku a vzdálenosti zdroje bylo odhadnuto, že se jednalo o explozi s energií o hodnotě srovnatelné s dvěma hmotnostmi Slunce.\n\nPo selhání jednoho z palubních gyroskopů musela být observatoř záměrně stažena z orbity. Toho času byla observatoř sice funkční, ovšem v případě selhání dalšího gyroskopu by stažení z orbity bylo mnohem obtížnější. NASA tedy rozhodla, že záměrné stažení je v zájmu bezpečnosti a rozhodla, aby observatoř postupně sestoupila do atmosféry. Stalo se tak 4. června 2000 a její zbytky spadly do Tichého oceánu.\n\n"}
{"id": "352424", "url": "https://cs.wikipedia.org/wiki?curid=352424", "title": "Star (rozcestník)", "text": "Star (rozcestník)\n\nStar (anglicky hvězda) může být:\n\n\n\n"}
{"id": "352426", "url": "https://cs.wikipedia.org/wiki?curid=352426", "title": "Andrej Bělyj", "text": "Andrej Bělyj\n\nAndrej Bělyj ( ; vlastním jménem Boris Nikolajevič Bugajev / Борис Николаевич Бугаев) (14. / 26. října 1880 Moskva – 8. ledna 1934 tamtéž) byl ruský spisovatel, básník, kritik, literární teoretik a myslitel, spolu s Alexandrem Blokem jeden z hlavních tvůrců druhého období ruského symbolismu. Jeho román \"Petrohrad\" je považován za jedno z nejvýznamnějších ruských literárních děl a bývá porovnáván s díly Proustovými či Joyceovými.\n\nBělyj pocházel ze vzdělané profesorské rodiny, jeho otec Nikolaj Bugajev byl významný ruský matematik. Studoval na Moskevské univerzitě nejprve přírodní vědy, později krátce filologii a filosofii. Intenzivně se zajímal o Kanta, Schopenhauera, Nietzsche, Ibsena a Dostojevského, stejně jako o východní filosofie. Roku 1903 navázal přátelství s Alexandrem Blokem, trvající do Blokovy smrti roku 1921; byl také nešťastně zamilován do jeho manželky. Bělyj je rovněž předobrazem románu Valerije Brjusova Ohnivý anděl, v němž je v druhém plánu děje popsán na svou dobu skandální milostný trojúhelník mezi Brjusovem, Bělým a Brjusovovou snoubenkou, literátkou Ninou Petrovskou. Posléze žil Bělyj s pravnučkou Ivana Sergejeviče Turgeněva Asjou Turgeněvou a roku 1931, tři roky před smrtí, se oženil s Klaudií Nikolajevnou Vasiljevou.\n\nBělyj žil od roku 1910 na cestách; podnikl cestu na Blízký východ, žil v Berlíně, Mnichově, Paříži, Bruselu, Skandinávii a Itálii; mezi lety 1912–1916 byl žákem anthroposofa Rudolfa Steinera v ve švýcarském Dornachu, kde se podílel na stavbě prvního Goetheanea. \n\nPo sovětské revoluci patřil mezi literáty, kteří sice s jejími myšlenkami sympatizovali, ale z revolučních poměrů utíkali a své práce vydávali v ruských emigrantských centrech po Evropě. \n\nDo Sovětského svazu se však v roce 1923 natrvalo vrací a až do své smrti se pokouší zapojit se do sovětské kultury v postupném popření vlastní individuality a tvůrčího naturelu. \n\nRoku 1978 začal ruský samizdat udílet literární Cenu Andreje Bělého.\n\n\n\n"}
{"id": "352432", "url": "https://cs.wikipedia.org/wiki?curid=352432", "title": "Henry Adams", "text": "Henry Adams\n\nHenry Adams (16. února 1838, Boston, USA – 27. března 1918, Washington, D.C.) byl americký spisovatel-romanopisec, historik, esejista a tvůrce vícerých životopisných děl.\n\nNarodil se ve významné americké rodině Adamsových, která byla známa díky své politické angažovanosti. Jeho praděd John Adams byl 2. prezidentem USA, jeho děd byl John Quincy Adams, což byl 6. prezident USA. Místo toho, aby využil rodinné konexe a vliv, začal se věnovat literatuře.\n\nPůsobil jako profesor evropských a amerických dějin na Harvardově univerzitě v letech 1870–1877, přispíval do \"North American Revue\". Později se věnoval cestování, literatuře a vědě. Ve svých dílech se kriticky zamýšlel nad současným světem a nad jeho budoucím vývojem. Jeho díla přinášejí svědectví o změně amerického smýšlení, které se od náboženského základu přesouvá ke konfrontaci s novými společenskými problémy. Pro mnohé studie se stal literárním vzorem a zdrojem.\n\n\n"}
{"id": "352436", "url": "https://cs.wikipedia.org/wiki?curid=352436", "title": "Star", "text": "Star\n\nStar je značka polských nákladních automobilů vyráběných v Továrně na nákladní automobily Star (\"Fabryka Samochodów Ciężarowych \"Star\"\") v Starachowicích.\n\nTovárna ve Starachovicích byla založena v roce 1948, po pádu komunismu se továrna přeměnila na akciovou společnost. V roce 1999 se hlavním akcionářem stala německá skupina MAN AG. Po několika letech zůstala v továrně jen nevelká produkce terénních nákladních vozů pro polskou armádu a některé další služby (např. lesníky). V roce 2006 byla výroba nákladních vozů zcela ukončena a ve Starachowicích se produkují kostry autobusů a díly pro autobusy a nákladní vozy MAN.\n\nZnačka Star stále existuje a používá se na polském trhu při prodeji nákladních vozů vyráběných závody Steyr ve Štýrském Hradci, které náleží rovněž do skupiny MAN.\n\nStar kromě toho byl i název nevelké série osobních automobilů vyrobených někdy kolem roku 1912 v Krakově.\n\n"}
{"id": "352444", "url": "https://cs.wikipedia.org/wiki?curid=352444", "title": "Herbert Otto Gille", "text": "Herbert Otto Gille\n\nHerbert Otto Gille (6. března 1897 – 26. prosince 1966) byl veterán první světové války a jeden z nejvíce vyznamenaných důstojníků Waffen-SS během druhé světové války. U zbraní SS dosáhl hodnosti SS-Obergruppenführer \"und General der Waffen-SS\" (Generál). Rovněž to byl držitel mnoha vojenských vyznamenání, včetně rytířského kříže železného kříže s dubovými ratolestmi, meči a brilianty nebo německého kříže ve zlatě.\n\nHerbert Otto Gille se narodil 6. března roku 1897 v dolnosaském městě Gandersheim jako syn továrníka Hermanna Gilleho. Po dokončení základního vzdělání vstoupil na podzim roku 1909 do královského pruského kadetního sboru a byl zařazen na kadetní školu v Bensbergu nad Rýnem, kde studoval až do roku 1914. Následně nastoupil ještě na hlavní kadetní školu v Gross-Lichterfelde v Berlíně. Po dokončení kadetky byl zařazen v hodnosti Fähnrich (Praporčík) k 30. bádenskému pluku polního dělostřelectva (\"Badischen Feldartillerie-Regiment Nr. 30\"), který sídlil v Rastattu.\n\nPo krátké službě u 30. dělostřeleckého pluku byl Gille převelen v listopadu roku 1914 k 55. záložnímu dělostřeleckému pluku (\"Reserve-Artillerie Regiment Nr. 55\") s nímž byl odvelen na východní frontu, kde se zúčastnil těžkých bojů u Mazurských jezer. Na východní frontě bojoval s plukem až do prosince roku 1917, kdy byla jeho jednotka převelena na západní frontu.\n\nU jednotky zůstal až do jejího rozpuštění v lednu roku 1919 a ke konci března téhož roku byl demobilizován s hodnosti nadporučíka (\"Oberleutnant\"). Během své vojenské služby během první světové války vystřídal funkce jako je velitel čety nebo velitel dělostřelecké baterie a za své působení byl vyznamenán pruským železným křížem obou tříd, brunšvickým válečným záslužným křížem obou tříd a rakouským vojenským záslužným křížem III. třídy s válečnou ozdobou.\n\nPo opuštění armády se rozhodl studovat zemědělství a k tomu pracoval na statku. K následujícímu roku se stal správcem zemědělského zařízení v bavorském Bambergu. Během roku 1923 si přibral ke své správcovské funkci ještě pozici inspektora veřejných zemědělských zařízení, a tu vykonával až do roku 1929. Mezi léty 1922 až 1929 byl rovněž členem veteránské organizace Stahlhelm.\n\nV roce 1927 se zasnoubil se svojí přítelkyní Sophií Charlotte Mennecke, kterou si později, 4. ledna roku 1935 vzal za ženu. V říjnu téhož roku se jim narodila jejich jediná dcera.\n\nV roce 1929 opustil Gille práci v zemědělském průmyslu a začal pracovat jako autoprodejce pro automobilku v Braunschweigu, kde pracoval až do roku 1931 v němž si otevřel vlastní prodejnu, kterou provozoval po dobu dvou let.\n\nK 1. květnu roku 1931 se Gille rozhodl vstoupit do NSDAP a k 10. říjnu téhož roku vstoupil rovněž i do SS, kde byl zařazen ke \"49. SS-Standarte\" (49. pluk SS). Zde byl ke konci ledna roku 1933 pověřen velením motorizované jednotky pluku.\n\nV hierarchii SS celkem rychle stoupal a již v létě roku 1934 se nechal přeložit do SS-Verfügungstruppe (předchůdce Waffen-SS) v hodnosti SS-Untersturmführer (Poručík SS), kde byl jmenován velitelem 11. roty u III. praporu od SS-Standarte 1 (Později se pluk vyvinul v SS-VT-Standarte Deutschland). U této jednotky sloužil až do začátku října roku 1936, kdy byl převelen ke SS-Standarte „Germania“, kde nahradil SS-Sturmbannführera Wernera Dörffler-Schubanda na pozici náčelníka štábu pluku.\n\nNa této pozici sloužil až do 15. února roku 1937, kdy musel nahradit onemocnělého SS-Sturmbannführera Waltera Krügera na pozici velitele II. praporu u SS-Standarte „Germania“. Zde setrval až do 1. května roku 1939, kdy ho nahradil SS-Sturmbannführer Werner Dörffler-Schuband. Během roku 1937 podstoupil rovněž několik speciálních výcviků u armády a také výcvikový kurz na pěchotní škole v Döberitzu.\n\nPoté, co byl ustaven dělostřelecký pluk SS-Verfügungstruppe pod velením SS-Obersturmbannführera Petera Hansena, tak byl Gille dosazen do pozice velitele I. praporu pluku. S plukem se účastnil německého útoku na Polsko, za nějž byl vyznamenán sponami k obou stupňům železného kříže a povýšen k 19. říjnu roku 1939 do hodnosti SS-Obersturmbannführer (Podplukovník).\n\nGilleho jednotka byla následně začleněna do SS-Verfügungsdivision (pozdější Divize SS „Das Reich“) a Gille se s ní účastnil následného útoku na Francii.\n\nV listopadu roku 1940 byla zformována nová bojová divize SS „Wiking“ pod velením SS-Brigadeführera Felixe Steinera a Gilleho jednotka byla použita jako základ dělostřeleckého pluku této nové divize. Gille byl tak jmenován první velitelem dělostřeleckého pluku divize a nedlouho poté byl ke konci ledna roku 1941 povýšen do hodnosti SS-Standarteführera (Plukovník).\n\nPoté, co byl Gille propuštěn ze zajetí 21. května roku 1948, tak začal pracovat pro noviny až do roku 1958. Současně s tím si otevřel také malé knihkupectví a založil časopis pro veterány 5. tankové divize SS „Wiking“, \"Wiking Ruf\". Avšak 26. prosince roku 1966 umírá na srdeční zástavu ve městě Stemmen poblíž Hanoveru. Zpopelněn a pohřben byl na místním hřbitově ve městě Stemmen, nicméně jeho hrob již neexistuje.\n\n\n\n\n"}
{"id": "352446", "url": "https://cs.wikipedia.org/wiki?curid=352446", "title": "Gideälven", "text": "Gideälven\n\nGideälven je řeka ve Švédsku (Västernorrland). Celková délka toku činí 225 km. Povodí má 3441,8 km².\n\nOdtéká z jezera Transjon. Řeka překonává 10 vodopádů, z nichž nejvyšší dosahuje výšky 25 m. Ústí do Botnického zálivu Baltského moře.\n\nVyužívá se k zisku vodní energie a k plavení dřeva.\n"}
{"id": "352448", "url": "https://cs.wikipedia.org/wiki?curid=352448", "title": "Vladimir Horowitz", "text": "Vladimir Horowitz\n\nVladimir Horowitz (, \"Vladimir Samojlovič Gorovic\"; 1. října 1903 – 5. listopadu 1989) byl ukrajinsko-americký pianista. Ve své době byl považován za jednoho z nejproslulejších klavíristů.\n\nHorowitz sám tvrdil, že jeho rodištěm je Kyjev, ale některé zdroje uvádějí, že se narodil v městě Berdyčiv. Jeho sestřenice Natasha Saitzoffová, podle rozhovoru z roku 1991, řekla, že všechna čtyři dítka Horowitzových se narodila v Kyjevě. Naproti tomu, Vladimirova manželka Wanda Toscaniniová, také na základě dokladů z tamního rabínství, věřila druhé teorii.\n\nNarodil se sice roku 1903, ale jeho otec, když se dověděl, že by syn měl nastoupit do armádních služeb, posunul datum jeho narození o rok dopředu (udělal jej mladším), protože nechtěl riskovat zranění rukou svého syna. Rok narození 1904 ještě dlouhou dobu uváděl i sám Vladimir.\n\nZákladům klavírní hry se naučil již v mládí, zpočátku od své matky, také významné klavíristky. V roce 1912 se dostal na Kyjevskou konzervatoř, kde ho vyučoval Vladimir Puchalskij, Sergej Tarnovskij a Felix Blumenfeld. Konzervatoř absolvoval roku 1919 klavírním koncertem č. 3 Sergeje Rachmaninova. O rok později uspořádal svůj první sólový recitál.\n\nJeho sláva rostla a brzy podnikl turné po Rusku, kde mu během finanční krize často platili raději chlebem, máslem a čokoládou nežli penězi. V letech 1922–1923 v Leningradu sám provedl 23 koncertů s 11 různými programy. Na jaře 2. ledna 1926 poprvé vyjel koncertovat do zahraničí, přesněji do Berlína. Dále do Paříže, Londýna a New Yorku. Byl také vybrán sovětskými úřady, aby zastupoval v roce 1927 Ukrajinu v začínající Chopinově soutěži, nicméně rozhodl se jí neúčastnit a zůstat na Západě. Usadil se v USA a v roce 1944 se stal americkým občanem.\n\nJeho premiéra v Americe byla zahájena 12. ledna 1928 v Carnegie Hall. Provedl Čajkovského \"Klavírní koncert č. 1 b-moll\" pod vedením Sira Thomase Beechama, který zde rovněž debutoval. Horowitz později říkal, že Beecham měl odlišné pohledy na tempo a že dirigoval zpaměti, aniž by dílo znal. Horowitzův úspěch u obecenstva byl fenomenální a další sólový recitál rychle následoval. Olin Downes, redaktor New York Times, kritizoval rozbroje mezi sólistou a dirigentem, ale vyzdvihl Vladimirovu až děsivou techniku a přenádherný tón ve druhé větě koncertu.\n\nV roce 1932 poprvé účinkoval pod taktovkou dirigenta Arturo Toscaniniho s Beethovenovým \"5. klavírním koncertem Es dur\" a i poté spolupracovali ještě několikrát, na koncertech i při nahrávání.\n\nNavzdory své rostoucí slávě stále více pochyboval o svých klavírních schopnostech. Několikrát zrušil svá vystoupení a tehdy nastala léta odmlčení – od 1936 do 1938, od 1953 do 1965, od 1969 do 1974 a od 1983 do 1985. Po návratu v roce 1965 pořádal sólové recitály jen zřídka. Jeho televizní debut mu 22. září 1968 uspořádala televize CBS v Carnegie Hall.\n\nÚčinkoval v mnoha nahrávkách. Začal v roce 1928 po příjezdu do Spojených států. Jeho první nahrávka vznikla pro společnost RCA Victor. Z důvodu ekonomických dopadů Velké hospodářské krize v Americe vydavatelství RCA souhlasilo s vydáváním svých nahrávek evropských mistrů přes svou pobočku HMV v Londýně. Horowitzovou první nahrávkou byl Rachmaninův \"3. klavírní koncert\" s Albertem Coatesem a Londýnským symfonickým orchestrem. Jednalo se o první nahrávku tohoto díla vůbec. Do roku 1936 pokračoval v nahrávání pro HMV převážně sólových kusů, včetně proslulé Lisztovy \"Sonáty h moll\" z roku 1932. Od roku 1940 se znovu soustředil na působení v USA.\n\nNahrál Brahmsův \"Klavírní koncert č. 2\" a o rok později Rachmaninův č. 1, oba s NBC symfonickým orchestrem pod vedením Artura Toscaniniho. Od 1953, po svém odchodu do důchodu, vytvořil řadu nahrávek Scriabina a Clementiho, jeho první stereo nahrávku z roku 1959 věnoval Beethovenovým sonátám.\n\nPo roce 1962 tvořil vysoce ceněné nahrávky pro Columbia Records – v první řadě koncert v Carnegie Hall (1965) a koncert pro televizi CBS (1968). V roku 1969 se vrátil k nahrávání ve studiu Kreislerianou skladeb Roberta Schumanna.\n\nV roce 1975 pokračoval v nahrávání pro RCA Victor a do 1989 nahrál sérii živých vystoupení, včetně Mozartova \"Klavírního koncertu č. 23\". V této době byly natočeny také čtyři filmové dokumenty o Vladimiru Horowitzovi. Jeho poslední studiová nahrávka byla dokončena čtyři dny před jeho smrtí.\n\nV roce 1944 začal spolupracovat s vybranými klavíristy. Jedním z nich byl Byron Janis, do roku 1948 Horowitzův žák. Janis vysvětloval jejich vztah jako vztah otce a syna. Často cestoval s Horowitzem a jeho ženou po koncertních turné. Dalšími byli Gary Graffman (1953–1955), Coleman Blumfield (1956–1958), Ronald Turini (1957–1963), Alexander Fiorillo (1950–1962) a Ivan Davis (1961–1962). Později také Murray Perahia a Eduardus Halim. Horowitz však trval na tom, že jeho studenti by měli hrát podle něj, být jakýmsi jeho odrazem, což vzbuzovalo značnou nepopularitu.\n\nV roce 1933 se oženil s Toscaniniho dcerou Wandou. Horowitz byl žid a Wanda katolička, ale v tom ani jeden nespatřoval žádný problém. Wanda však neuměla rusky a Vladimir italsky. Jejich společným jazykem se proto stala francouzština. Měli spolu jednu dceru – Soniu (1934–1975).\n\nNavzdory jejich manželství zde existují náznaky, že Horowitz byl homosexuál. On sám to komentoval takto: \"Jsou tři druhy pianistů: židovští, homosexuální a špatní\". V 50. letech se podrobil psychologické léčbě ve snaze pozměnit sexuální orientaci. V 60. a pak i v 70. letech také prošel elektrošokovou terapií.\n\nV roce 1982 začal užívat předepsaná antidepresiva a v jeho výkon nastal značný útlum. Na několika vystoupeních v Americe a Japonsku o rok později ztrácel psychickou jistotu a nastaly u něj první výpadky paměti. Avšak v roce 1985 dál už žádné léky nebral a vrátil se zpět v plné formě ke své koncertní a studiové činnosti. V následujícím roce podnikl cestu do Sovětského svazu, koncertoval v Moskvě a Leningradu. V nové atmosféře porozumění a spolupráce mezi SSSR a USA byly tyto koncerty považovány jak za událost hudební, tak i politickou. Ve stejném roce byl prezidentem Ronaldem Reaganem oceněn Medailí svobody, nejvyšším oceněním americké vlády. Moskevský koncert byl celosvětově vysílán v televizi a byl také vydán na kompaktním disku (\"Horowitz v Moskvě\"), držel se pak přes rok na nejvyšších příčkách v prodejnosti. Poslední cestu uskutečnil po Evropě na jaře 1987. Videonahrávka jeho posledního veřejného recitálu (\"Horowitz ve Vídni\") byla vydána roku 1991 a jeho vůbec poslední recitál v Hamburku se uskutečnil 21. června 1987. V nahrávání skladeb pokračoval až do konce života.\n\nVladimir Horowitz zemřel 5. listopadu 1989 v New Yorku na infarkt myokardu. Byl pohřben do rodinné hrobky Toscaniniho v italském Miláně.\n\nJe znám pro svou vynikající interpretaci romantického klavírního repertoáru. První nahrávky Lisztových sonát z roku 1932 jsou považovány za jedny z nejlepších i po více jak 75 letech. Další díla, která mohou být spojovaná s Horowitzemt byla Scriabinova \"Etuda dis moll, Op. 8, č. 12\", Chopinova \"Balada g moll\" nebo mnoho Rachmaninových děl – \"Koncert č. 3\" a menší díla – či Lisztovy \"Uherské rapsódie\". Konkrétně druhá nahrávka z roku 1953 dostala od Horowitze známou a dodnes využívanou kadenci. I do jeho dalších transkripcí dodával nenápadně svůj obsah (\"Variace na téma z Carmen\" – Georges Bizet). Neméně ho proslavila též klidná a intimní díla, například \"Dětské scény\" (Schumann), Scarlattiho sonáty a několik sonát Mozartových.\n\nHorowitzovy interpretace byly kladně přijímány obecenstvem, ale ne vždy všemi kritiky. Virgil Thomson proslul svou svéráznou Horowitzovou kritikou jako „mistra zkomolení a přehánění“ napsanou pro \"New York Herald Tribune\". Horowitzův styl byl spojen s dynamickými kontrasty, ohromným fortissimem a náhlým jemným pianissimem. Byl schopen dosáhnout mimořádné síly zvuku, avšak bez jakékoli hrubosti. Uměl používat širokou strukturu barvy tónů a jeho napínavý, přesný a vzrušující zápal byl znát i v technicky nenáročných dílech, například v \"Mazurkách\" Fryderyka Chopina. Slávu zaznamenala též jeho neobyčejně rychlá oktávová technika. Jeho pozice ruky byla velice neobvyklá, často hrával s dlaní pod úrovní klaviatury, nezřídka zcela nataženými prsty a jeho malíček pravé ruky kroutil vzhůru, pokud zrovna nic nehrál. \"Ney York Times\" o tom napsal, že jeho malíček náhle zaútočí jako kobra. Sergej Rachmaninov řekl o Horowitzovi, že hraje přesně naopak, než se běžně učí. Jiný přístup měl Vladimir k novináři, který se ho zeptal, jak je možné, že dokáže hrát oktávy tak rychle a tak silně. Horowitz odvětil: \"„Protože to umím“\". Hudební kritik a novinář Harvey Sachs potvrdil, že Horowitz má neobyčejně vyvinutý nervový systém a smysl pro barvu tónu.\n\nPři pohledu na hru Vladimira Horowitze si lze všimnout, že zřídkakdy se jeho ruce dostanou výše než několik centimetrů nad klávesy a že jeho tělo i tvář jsou nehybné a plně soustředěné na hru.\n\n"}
{"id": "352455", "url": "https://cs.wikipedia.org/wiki?curid=352455", "title": "Rudolf Krečmer", "text": "Rudolf Krečmer\n\nRudolf Krečmer (* 31. prosince 1950 Praha) je český dirigent. \n\nNarodil se v muzikantské rodině, jeho otčím byl dirigent Václav Neumann.\n\nStudoval na gymnáziu a Pražské konzervatoři. Na Akademii múzických umění obor \ndirigování u Aloise Klímy. Mistrovské kurzy dirigování na \"Vídeňské akademii\" v r. 1974 u Hanse Swarovského.\nV roce 1981 absolvoval půlroční stáž v \"Bavorské státní opeře v Mnichově\".\n\n\n"}
{"id": "352469", "url": "https://cs.wikipedia.org/wiki?curid=352469", "title": "Josef Toman", "text": "Josef Toman\n\nJosef Toman (6. dubna 1899, Praha – 27. ledna 1977, Praha) byl český spisovatel, básník a dramatik.\n\nPo studiu na reálném gymnáziu v Praze a v Rokycanech vystudoval obchodní akademii v Praze (maturita 1918).\nV letech 1920–1921 pracoval na velvyslanectví v Římě a poté u obchodní firmy v Palermu.\nPo návratu do Prahy působil v letech 1923–1945 ve Spolku výtvarných umělců Mánes, podílel se na činnosti Československé filmové společnosti a v Klubu moderních spisovatelů Kámen.\n\nMezi roky 1945–1953 pracoval na ministerstvu osvěty a informací. Poté odešel do invalidního důchodu a věnoval se literatuře.\n\nJeho manželkou byla Miroslava Tomanová (1906–1991) také spisovatelka a spoluautorka několika jeho děl.\n\nPublikoval v řadě novin a časopisů např.: Cesta, Topičův sborník, Literární noviny, Lumír, Lidové noviny, Tvorba, U Blok, Právo lidu, Rudé právo, Národní práce, Panorama, Zemědělské noviny.\n\nByly vytvořeny filmové, divadelní i rozhlasové podoby několika jeho děl.\n\n"}
{"id": "352488", "url": "https://cs.wikipedia.org/wiki?curid=352488", "title": "Všeuměl (seriál)", "text": "Všeuměl (seriál)\n\nVšeuměl (v anglickém originále Jack of All Trades) je americko-novozélandský komediální seriál, odehrávající se v 19. století. Obě dvě jeho série byly natočeny v roce 2000 pro televizi NBC. V České republice byl vysílán televizí Nova.\n\nSeriál Všeuměl se odehrává v 19. století na fiktivním ostrově Pulau-Pulau, který je ovládán Francií. Vypráví o dvou agentech (Jack Stiles ze Spojených států a Emilia Rotschildová ze Spojeného království), kteří jsou inkognito nasazeni svými zeměmi na ostrov, aby zde získávali informace o Napoleonových aktivitách, které mají údajně vést k útoku na Spojené státy. Francouzský guvernér ostrova je totiž Napoleonův bratr.\n\nEmilia, naprosto tradiční Angličanka, dodržující všechny zvyky své země, maskuje na ostrově svou špionážní činnost provozováním námořní přepravní firmy, jejíž lodě pendlují mezi Anglií, Francií a okolními ostrovy. Po dohodě anglického krále s americkým prezidentem je nucena do svých služeb přijmout jako pomocníka amerického špióna, floutka Jacka Stilese. Ten je naprostým opakem Emilie, v žádném případě se nesnaží dodržovat jakákoliv pravidla, a poté, co vidí jak guvernér Croque a jeho vojsko zachází s obyvateli ostrova, rozhodne se vzít spravedlnost do svých rukou. Stává se z něj maskovaný hrdina, obyvateli ostrova poté nazývaný jako Smělý Dragoun (anglicky: \"Daring Dragoon\").\n\nEmilia i Jack předstírají vzájemné opovržení, avšak ta pověstná jiskra mezi nimi přeskakuje velmi často. Hlavní snahou obou dvou je však udržet mír a pořádek na ostrově, a dodávat informace svým zemím. S tím jim pomáhá také velmi inteligentní papoušek Jean-Claude. Guvernér Croque a velitel jeho vojska, kapitán Brogard však kují každou chvíli nějaké pikle, a tak mají oba špióni práce nad hlavu.\n\nSeriál parodoval nejen historické události, ale také spoustu tehdejších osobností, například politiky a panovníky:\n\n"}
{"id": "352489", "url": "https://cs.wikipedia.org/wiki?curid=352489", "title": "David Duke", "text": "David Duke\n\nDavid Ernest Duke (* 1. července 1950, Tulsa, Oklahoma, USA) je americký publicista, spisovatel, bývalý člen louisianské sněmovny reprezentantů a šéf jedné z organizací Ku-klux-klanu.\n\nV roce 1974 vystudoval Louisiana State University. V roce 2005 obdržel titul kandidát věd v oboru politologie na soukromé ukrajinské Mezioblastní akademii personálního managementu, největší soukromé vysoké škole na Ukrajině, která židovskou organizací ADL považována za hlavní zdroj antisemitské agitace a propagandy na Ukrajině.\n\nV roce 1974 založil Knights of the Ku Klux Klan, jednu z frakcí rasistické organizace Ku-klux-klan. Předtím pracoval pro Air America v Laosu. Později Klan opustil a založil National Association for the Advancement of White People.\nV politice se angažoval nejprve v Demokratické straně, v roce 1988 přestoupil do Republikánská strany za níž byl v letech 1989 až 1992 poslancem Louisianské sněmovny reprezentantů. Kandidoval též neúspěšně na řadu jiných funkcí, největší pozornost upoutaly jeho kandidatury na guvernéra Louisiany a do amerického Senátu. Ve volbách do amerického senátu obdržel v roce 1990 43 % hlasů, v guvernérských volbách v prvním kole 32 % a v druhém 39 %. V obou případech dostal většinu bělošských hlasů.\n\nOd konce devadesátých let se věnuje převážně komentování politického dění a spisovatelské činnosti. V roce 1998 vydal z části autobiografickou knihu \"Moje probuzení\" (\"My Awakening\"), kterou, podle článku v aktuálně.cz, někteří nejmenovaní odborníci považují za „malý Mein Kampf“. V roce 2002 vydal další knihu – \"Jewish Supremacism\".\n\nV roce 2005 se zúčastnil na Ukrajině konference o hrozbě sionismu a téhož roku v Sýrii hovořil v televizi o Izraeli a židovské lobby v USA. V roce 2006 se zúčastnil Mezinárodní konference k přehodnocení globální vize holocaustu, kterou v Teheránu zorganizoval íránský islamistický režim. Konference zahájená íránským prezidentem Mahmúdem Ahmadínežádem se zúčastnilo několik prominentních zpochybňovatelů holocaustu, stejně jako představitelé židovské organizace Neturej Karta. a on na ní obhajoval právo na zpochybňování a popírání holokaustu, které je v řadě zemí trestným činem. Vyjádřil podporu řadě trestně stíhaných popíračů holocaustu jako je např. Němec Ernst Zündel.\n\nHlásí se k americkému bílému nacionalismu. Je označován za rasistu, antisemitu, neonacistu atd., což ovšem on sám odmítá. Podle svých slov necítí nenávist k dalším lidem a hlásá, že každý národ má právo na vlastní dědictví. Věří, že každý člověk na Zemi má lidská práva, právo na život, svobodu vyznání a podobně. Je však odpůrcem masivní imigrace, kterou považuje za největší riziko pro budoucnost.\n\nV prosinci 2002 byl uznán vinným z daňových a fundraisingových podvodů a odsouzen k pokutě 10 tisíc dolarů a k 15 měsícům odnětí svobody ve federální věznici.\nDuke mimo jiné obelhal tisíce svých příznivců, od kterých pod falešnou záminkou vylákat více než 200 tisíc dolarů.\nPodle žalobce pak tyto peníze použil například během pobytů v kasinech v Mississippi, Las Vegas a na Bahamách.\n\nV dubnu 2009 přijel do České republiky na pozvání Filipa Vávry. Nakladatelství Kontingent Press, které krátce před jeho příjezdem vydalo jeho knihu \"Moje probuzení\", jakoukoli svou souvislost s jeho návštěvou České republiky odmítlo. Původně měl přednášet dvakrát v Praze a jednou Brně, vedení Karlovy Univerzity však první pražskou přednášku zrušilo. 24. dubna 2009 byl v Praze zatčen a obviněn z podpory a propagace hnutí směřujících k potlačení lidských práv, za což mu hrozilo až tříleté vězení. Po výslechu byl propuštěn s tím, že nebyl důvod pro uvalení vazby. Musel však do půlnoci opustit Českou republiku\n\nJeho zadržení a vyhoštění podpořili různí politici vládních stran, již proti jeho příjezdu se postavili Ivan Langer či Michael Kocáb, zadržení kritizoval Vladimír Hučín nebo politolog a odborník na extremismus Jan Charvát či novinář Viliam Buchert. Zatčení a vyhoštění bylo podle nich provedeno na politickou objednávku. Policie tak paradoxně vzbudila rozruch v médiích a pomohla propagovat myšlenky extremistů a neonacistů, vůči kterým bylo zatčení původně namířeno. Postup policie byl kritizován také jako odporující svobodě slova. Obdobně bylo kritizováno Buchertem i vedení Univerzity Karlovy, na obranu univerzity se ale postavil kupříkladu Ondřej Neff, který se ale také ohradil proti postupu policie.\n\nPodle Dukovy právní zástupkyně Kláry Slámové nemohl vydání knihy v ČR ovlivnit, protože k ní nemá pro Českou republiku práva, a sepsal ji v 90. letech, takže navíc bylo stíhání promlčeno. Duke na svou obhajobu tvrdil, že kniha neobsahuje žádné popření holocaustu, jak tvrdila Policie ČR.\n\nDuke vinil ze svého zatčení malý počet lidí kontrolujících vládu. Na svém webu uveřejnil text plánované přednášky na Univerzitě Karlově.\n\nKoncem září státní zástupkyně jeho trestní stíhání zastavila, neboť podle závěrů žalobkyně nebyl v průběhu přípravného řízení opatřen žádný důkaz, který by jej usvědčoval z podílu na trestném činu. Jeho kniha se v ČR dál legálně prodává. Advokátka Slámová bude nejspíš jménem svého klienta žádat o náhradu vzniklé škody.\n\n"}
{"id": "352490", "url": "https://cs.wikipedia.org/wiki?curid=352490", "title": "Hromadinky", "text": "Hromadinky\n\nHromadinky (Gregarinasina, také Gregarinidea, Gregarinea či počeštěně gregariny) je třída prvoků ze skupiny výtrusovci (Apixomplexa), říše Chromalveolata. Parazitují v trávicí soustavě či jiných částech těla bezobratlých.\n\nHromadinky jsou schopné se pohybovat po povrchu, ačkoliv nemají brvy, bičíky ani panožky, jen speciální aktino-myozinový komplex včetně rozvinutého aktinového cytoskeletu. Byly navrženy i konkrétní modely tohoto pohybu.\n\nVegetativní stádium hromadinek, tzv. trofozoit, se obvykle z vnější strany vtlačí na buňku hostitele a žije v tak vytvořené prohlubni. Jindy však jsou trofozoiti intracelulární. V dospělosti mají trofozoiti rozměr 200-30 mikrometrů, vzácně však až jeden centimetr. Trofozoiti se následně k sobě přikládají a probíhá pohlavní fáze životního cyklu. Následně se vyvinou spory a z nich sporozoiti.\n"}
{"id": "352495", "url": "https://cs.wikipedia.org/wiki?curid=352495", "title": "Koránští muslimové", "text": "Koránští muslimové\n\nKoránští muslimové jsou reformní islámští věřící, kteří - podobně jako křesťanští protestanté - vyznávají princip podobný Sola scriptura a veškeré teologické nástavby nad posvátným písmem, Koránem, považují za nevýznamné. Odmítají hadísy jako podvržené, nebo nezávazné, a stejně tak odmítají tradici, sunnu. Koránští muslimové se tradičně neorganizují, zastávají ale postoje podobné některým dalším reformním proudům a organizacím v islámu.\n\nOrganizace založená Rashadem Khalifou v USA. Rashad Khalifa, biochemik egypto-amerického původu, provedl matematickou analýzu textu Koránu, na základě které dospěl k závěru, že číslo 19 je cosi jako podpis Boží, důkaz autentičnosti koránských veršů. Po krátkém nadšení muslimské komunity byl odmítnut. V pozdější fázi života se sám chápal za Božího Posla. 31. 1. 1990 byl zavražděn islámským fundamentalistou. V jeho těle bylo nalezeno 29 bodných ran. USI vyznává víru v jediného Boha a exkluzivní autoritu Koránu.\n\nHnutí vzniklo v Pákistánu, jeho zakladatelem byl Ghulam Ahmad Parwez (1903-1986). Hnutí má pobočku v Kanadě i Dánsku. Odmítají autoritu hadísů a mnohé pasáže Koránu moderně reinterpretují.\n\n"}
{"id": "352497", "url": "https://cs.wikipedia.org/wiki?curid=352497", "title": "Mikuláš Konáč z Hodiškova", "text": "Mikuláš Konáč z Hodiškova\n\nMikuláš Konáč z Hodiškova (také z Hodíškova, z Hodíšťkova, Konáček, Finitor, 1480 – 3. dubna 1546) byl český spisovatel a tiskař. Byl soudním písařem a úředníkem v Praze, později založil tiskárnu a získal i šlechtický titul. Vydal mnoho domácích i zahraničních textů, z nichž mnoho z nich sám přeložil (z řečtiny, latiny, italštiny, němčiny). Vydal také vlastní zpracování tehdejší oblíbené látky pod názvem \"Paňčatantra (Pravidlo lidského života, jinak podobenstvie starých mudrcuo)\". Napsal také původní alegorii \"Kniha o hořekování a naříkání Spravedlivosti, královny a paní všech ctností\", a několik dalších spisků. Svou překladatelskou, tiskařskou i autorskou činností se velmi zasloužil o český humanismus.\n\nMikuláš Konáč z Hodiškova přeložil z němčiny školskou hru Judit, která společně s Hrou pěknejch připovídek (napsanou na základě Boccacciovy novely) vyšla posmrtně tiskem roku 1547. Hra Judit představuje první pokus o školskou hru v češtině. Mikuláš Konáč z Hodiškova tak otevřel linii českého světského humanistického dramatu.\n\nV roce 1507 založil tiskárnu s Janem Wolfem (se společníkem tiskl snad do roku 1511) někde u kostela Panny Marie Na louži, po roce 1520 sídlil U bílého (modrého) lva na Starém Městě, s činností končí roku 1528. Uvažuje se o převzetí typů v prvních letech od tzv. Benedy (tiskaře Kornady), později snad převzal (po roce 1514) typy od Mikuláše Štětiny zv. Bakalář. Jako tiskař se prezentoval signetem (zejména na tiscích po roce 1520) s dvěma zkříženým tiskařskými tampony.\n\nZ jeho produkce pochází na 40 tisků. Z doby spolupráce s Wolfem například vytiskl \"Czeska kronyka\" (1510, přeložení české historie od Aenea Silvia Piccolominia), tiskem vydal Svatováclavskou smlouvu a několik dalších sněmovních tisků.\n\n\n"}
{"id": "352500", "url": "https://cs.wikipedia.org/wiki?curid=352500", "title": "Dukové", "text": "Dukové\n\nDukové (řecky , singular Δούκας – Dukas) byli příslušníci byzantského aristokratického rodu, kteří údajně odvozovali svůj původ od bratrance římského císaře Konstantina Velikého, zakladatele Konstantinopole. Rod Duků poskytl byzantské říši řadu císařů.\n\nDukové se dostali poprvé do popředí během 9. století. Význam rodu však poklesl, když jeho význačný člen, Konstantin Dukas, přišel v roce 913 o život ve snaze získat císařskou korunu, přičemž se střetl s regentskou vládou panující za tehdy nezletilého Konstantina VII. Porfyrogenneta. Prvním členem rodu, který se stal císařem, byl v roce 1059 Konstantin X. Jeho syn Michael VII. vládl pak v letech 1071 až 1078. Jeho formálními spoluvládci byli jeho bratři Andronikos a Konstantios. Irena Dukaina, praneteř Konstantina X., se provdala za Alexia I. Komnena, čímž došlo ke spojení rodů Duků a Komnenovců. V roce 1204 sesadil Alexios V. Dukas, zvaný \"Murtzuflos\" (\"zachmuřený\"), dosavadní císaře Izáka II. Angela a jeho syna Alexia IV. Angela. Poté se neúspěšně pokusil ubránit Konstantinopol před útoky křižáků účastnících se čtvrté křížové výpravy. Jan III. Dukas Vatatzes, vládce nikájského císařství v Malé Asii, rozšířil v první polovině 13. století svoji moc na Balkánský poloostrov, čímž učinil první krok na cestě k pozdějšímu znovudobytí Konstantinopole.\n\n"}
{"id": "352502", "url": "https://cs.wikipedia.org/wiki?curid=352502", "title": "Spektroheliograf", "text": "Spektroheliograf\n\nSpektroheliograf je astronomický přístroj určený k pozorování Slunce. S jeho pomocí lze vytvářet fotografie slunce na jediné vlnové délce světla tj. s použitím monochromatického záření. Vlnová délka je zvolena tak aby byla shodná s jednou z čar chemických prvků přítomných na Slunci.\n\nSpektroheliograf vyvinuli nezávisle na sobě George Ellery Hale a Henri-Alexandre Deslandres roku 1890. Dále jej zdokonalil roku 1932 Robert Raynolds McMath, což umožnilo pořizování filmových záznamů.\n\nPřístroj tvoří optický hranol nebo difrakční mřížka a úzká štěrbina sloužící k oddělení jediné vlnové délky (monochromátor). Světlo je zaostřeno na fotografický film a pohybem štěrbiny se dosahuje vytvoření celého obrazu Slunce.\n\n"}
{"id": "352504", "url": "https://cs.wikipedia.org/wiki?curid=352504", "title": "Řád Ľudovíta Štúra", "text": "Řád Ľudovíta Štúra\n\nŘád Ľudovíta Štúra (slovensky \"Rad Ľudovíta Štúra\") je slovenské vyznamenání, které nese název po jedné z nejvýznamnějších osobností slovenských dějin – Ľudovítu Štúrovi.\n\nŘád Ľudovíta Štúra je propůjčován občanům Slovenské republiky, kteří se mimořádným způsobem zasloužili o demokracii a lidská práva, obranu a bezpečnost Slovenské republiky nebo za mimořádně významné zásluhy v oblasti politiky, řízení a správy státu, rozvoje národního hospodářství, vědy a techniky, kultury, umění, školství, sportu a za mimořádně významné šíření dobrého jména Slovenské republiky v zahraničí a výjimečně i vojenským útvarům, které mají zástavu.\n\nŘád Ľudovíta Štúra je udělován ve dvou kategoriích – občanské a vojenské. Každá kategorie má tři třídy, ze kterých nejvyšší je I. třída. Při propůjčování jednotlivých tříd se vychází z míry zásluh toho, komu je řád propůjčován.\n\nVyznamenání je propůjčováno výročně 1. září, při příležitosti výročí schválení Ústavy Slovenské republiky. Propůjčuje je prezident Slovenské republiky na návrh vlády Slovenské republiky, který však prezident není povinen respektovat.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "352505", "url": "https://cs.wikipedia.org/wiki?curid=352505", "title": "Gabriel Knight: Sins of the Fathers", "text": "Gabriel Knight: Sins of the Fathers\n\nGabriel Knight: Sins of the Fathers (Gabriel Knight 1 či GK1) je adventurní počítačová hra od firmy Sierra. Hra byla vydána 17. prosince 1993 (USA) a jedná se o první díl z trilogie příběhů o Gabrielu Knightovi.\n\nScénář a veškeré dialogy vzešly z pera spisovatelky Jane Jensenové, která je mimo jiné podepsána také pod scénářem her \"Police Quest III: The Kindred\" či \"EcoQuest: The Search for Cetus\". O hudební složku se postaral spisovatelčin manžel Robert Holmes.\n\nHráč se ujímá role amerického spisovatele Gabriela Knighta, jenž v New Orleans provozuje vlastní obchod s knížkami. Kvůli práci na novém románu se vydá po stopách městských okultních vražd, v nichž hodlá najít inspirační zdroj, případ jej ale tak pohltí, že se ho nakonec pokusí sám vyřešit. Za pomoci sekretářky Grace Nakimura a policejního detektiva Franklina Moselyho nakonec přijde všem nekalostem okolo zainteresovaného kultu Voodoo na kloub a ve velkém finále, jež nabízí dva rozdílné zakončení – hrdinovu smrt či jeho přežití –, zachrání město od temného zla.\nAdventura ukázala, že tento žánr může poskytnout úrodnou půdu nejen komediálnímu scénáři, ale také hororovému příběhu. Technická stránka hry na svou dobu vynikala živě nahranými dialogy, na jejichž tvorbě se podíleli mj. i herci Tim Curry (Gabriel Knight) a Mark Hamill (detektiv Mosely). Ve spojení s detaily animovaných mluvících tváří se tím ještě víc prohluboval už tak dost intenzivní hráčský zážitek.\n\n"}
{"id": "352517", "url": "https://cs.wikipedia.org/wiki?curid=352517", "title": "Brozany", "text": "Brozany\n\nBrozany (občas Brozany nad Labem) je část obce Staré Hradiště v okrese Pardubice.\n\nBrozany jsou vzdáleny cca 2,5 km severně od Pardubic. Leží u bývalého ramene Labe, a také u jejího hlavního toku. Počet obyvatel je cca 500. Počet čísel popisných 130. Obec je zakládajícím členem „Sdružení obcí pod Kunětickou horou“. Z Pardubic do Brozan vede podél toku Labe cyklostezka, která dále pokračuje na hrad Kunětická hora, v jehož památkové zóně leží.\n\nBrozany byly strategicky důležité díky brodu přes Labe, který přes obec vedl a spojoval cestu mezi hradem Kunětická hora a městem Pardubice. Brozany samotné patřily k Opatovickému klášteru. Po jeho zničení měly stejný osud jako sousední obec Staré Hradiště. Roku 1588 Brozany regionálně patřily pod rychtu Hradišťskou. Severně nad Hradištěm vznikalo emfyteuticky na pozemcích zrušeného dvora hradišťského v posledních desetiletích 18. století Hradiště na Písku. Úředně bylo také zváno pouze Písek. Jeho název byl odvozen od písčitých půd, které jsou charakteristické pro zdejší oblast. Podle nejstarších zpráv zásobovala místní studánka dobrou vodou vojsko, a proto byla vyznačena na vojenských mapách. „Červená studánka“ se jí říkalo proto, že byla svědkem velkého krveprolití za francouzských válek. Znak obce - symbol tří kůlů vyjadřuje název obce Brozany, který je odvozen od brodu přes Labe, kde kůly stávaly k vázání dobytka.\n\n"}
{"id": "352518", "url": "https://cs.wikipedia.org/wiki?curid=352518", "title": "Rous", "text": "Rous\n\nPříjmení Rous nese nebo neslo více různých osobností:\n\n\n"}
{"id": "352521", "url": "https://cs.wikipedia.org/wiki?curid=352521", "title": "Jan Šlechta", "text": "Jan Šlechta\n\nJan Šlechta (* 18. září 1959) je český středoškolský učitel, literát, horolezec a člen Strany zelených (působí v základní organizaci Praha 1, kde byl jeho kolegou i tehdejší předseda SZ Martin Bursík nebo europoslanec Milan Horáček). Je mediálně znám svými eskapádami během volby předsednictva na teplickém a druhém karlínském sjezdu SZ.\n\nVystudoval obor Elektronické počítače a jejich operační a datový software na Vysoké škole strojní a elektrotechnické v Plzni a na ČVUT v Praze. V 80. letech 20. století sloužil v hodnosti poručíka u jaderného raketového vojska (Scud-5 a Scud-20) v Hranicích na Moravě.\n\nV období 1991–92 působil v bývalém Výzkumném ústavu telekomunikací (dnes TTC) jako vedoucí týmu zabývajícího se a systémy CASE.\n\nV letech 1998–2002 absolvoval stáž na katedře datových komunikací Univerzity v Lundu, v roce 2001 kurs jazyka TTCN v Oxfordu.\n\nV roce 2003 absolvoval instruktorské horolezecké kurzy I. třídy a HAL (High Alpine Leader). Působí také v Českém horolezeckém svazu. V říjnu 2006 byl členem přípravného výboru a zakládajícím členem klubu Horal Krč.\n\nVyučoval technické vybavení na SŠAI Weilova (dříve SOŠ a SOU Weilova) v Praze, odkud však byl propuštěn pro nedostatek pracovní kázně poté, co se dostavil jako zkoušející k maturitním zkouškám o dvě hodiny pozdě. V letech 2011–2013 působil na katedře číslicového návrhu Fakulty informačních technologií ČVUT, kde vyučoval předmět Systémy reálného času.\n\nV letech 1986–1992 byl členem Československé strany socialistické. Od roku 2004 je řadovým členem Strany zelených.\n\nNa sjezdu SZ v Teplicích se v silně podroušeném stavu představil delegátům jako kandidát na člena předsednictva strany. Mezi dalšími šesti kandidáty se umístil na posledním místě se ziskem 19 hlasů. Záznam tohoto projevu patřil k hlavním zprávám ze sjezdu v českém „bulvárním“ i „seriozním“ tisku.\n\nNa druhém karlínském sjezdu kandidoval na předsedu SZ. Skončil na třetím místě se 6 hlasy za Matějem Stropnickým a Petrem Štěpánkem.\n\n\n\n"}
{"id": "352538", "url": "https://cs.wikipedia.org/wiki?curid=352538", "title": "Sojuz 22", "text": "Sojuz 22\n\nSojuz 22 byla kosmická loď SSSR z roku 1976, která se svou posádkou absolvovala let na oběžnou dráhu Země, poprvé v rámci programu Interkosmos a mimo orbitální stanice. Podle katalogu COSPAR dostala označení 1976-093A a byla 57. registrovaným pilotovaným kosmickým letem. Jejím volacím znakem byl JASTREB.\n\nDvoučlennou posádku tvořili tito kosmonauti:\n\nLoď odstartovala 15. září 1976 dopoledne z kosmodromu Bajkonur s pomocí stejnojmenné rakety Sojuz. Dostala se na oběžnou dráhu ve výšce 185 – 296 km s dobou oběhu 89 minut.\n\nPostupně došlo k dalším korekcím dráhy, která tím byla zvýšena na 249 – 259 km. Hlavním cílem letu bylo vyzkoušet multispektrální kameru MKF-6 vyrobenou v NDR, národním podniku Carl Zeiss Jena. Kamera o hmotnosti 150 kg byla důkladně vyzkoušena a po letu bylo rozhodnuto ji zařadit do všech misí k Saljutům. V této misi s ní kosmonauti snímkovali území NDR, Bulharska a SSSR. Mimo fotografování se posádka věnovala experimentům biologického výzkumu na zařízeních BIOKAT a BIOGRAVISTAT.\n\nKabina s oběma kosmonauty přistála měkce s pomocí padáků a brzdících motorů 23. září 1976 ráno asi 150 km od Celinogradu v Kazachstánu. Celá mise Sojuzu 22 trvala necelých 8 dní, tj. 189 hodin. Loď vykonala s oběma pasažéry 127 oběhů kolem Země.\nPři přípravě společného letu Sojuz-Apollo byla vyrobena také rezervní loď. Nebylo jí tehdy potřeba, a proto byla použita nyní, pro program Interkosmos. Byla poupravena odstraněním některých antén, polohových světel, demontováno bylo zde zbytečné spojovací zařízení.\nUdaná startovací hmotnost byla 6570 kg. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Místo spojovacího zařízení byla namontována kamera.\n\n"}
{"id": "352542", "url": "https://cs.wikipedia.org/wiki?curid=352542", "title": "Jiří Procháska", "text": "Jiří Procháska\n\nJiří Procháska (10. dubna 1749, Blížkovice u Moravských Budějovic – 17. července 1820, Vídeň) byl český a rakouský anatom, fyziolog, oční lékař (oftalmolog) a univerzitní profesor.\n\n\nByl členem několika zahraničních vědeckých společností: akademie v Paříži, akademie v Petrohradě, lékařských společností v Německu, Francii a v Rusku. Zajímal se také o malbu a hudbu. Obdržel Leopoldův rytířský kříž (německy \"Österreichisch-Kaiserliche Leopold-Orden\").\n\nPatřil mezi přední fyziology své doby a jeho fyziologické učebnice byly všeobecně respektovány a uznávány jako základ jeho oboru.\n\nMezi jeho poznatky patří:\n\nÚspěšně operoval šedý zákal u více než 3000 pacientů.\n\nJeho literární činnost je značná. Výběr ze samostatných prací a dizertací:\n\n\nKromě toho uveřejnil řadu článků a pojednání ve zprávách Královské české učené společnosti a Vídeňského Josefina a ve sborníku \"Wiener Beiträge zur praktischen Arzneikunde\".\n\nOvlivnil Jana Evangelistu Purkyně a ovlivnil ruskou fyziologickou školu.\n\nTento článek obsahuje text (volné dílo) z reference .\n\n"}
{"id": "352543", "url": "https://cs.wikipedia.org/wiki?curid=352543", "title": "Chagres", "text": "Chagres\n\nChagres ( <nowiki>[Čagres]</nowiki>) je řeka v Panamě, která je částečně součástí Panamského průplavu.\n\nProtéká centrální částí Panamy a ústí do Karibského moře.\n\nUž od příchodu Evropanů na americký kontinent je řeka ekonomicky využívána. Byla důležitou dopravní tepnou, kterou využívali již španělští kolonizátoři, když byla Panama španělskou kolonií. Stříbro, zlato a další zboží, které putovalo z jihoamerických kolonií do Španělska, bývalo přiváženo na lodích do Ciudad de Panamá, kde bylo překládano na muly a převáženo přes Panamskou šíji na pobřeží Karibiku. Jedna z přepravních cest přes panamskou pevninu vedla do vnitrozemského města Venta de Cruces, které leželo na břehu řeky a kam mohly proti proudu doplout přepravní lodě. Na ochranu lodí před piráty a kapery byla při ústí řeky postavena v roce 1597 pevnost San Lorenzo (). Tato cesta se jmenovala Camino de Cruces.\n\nDnes hraje řeka nezastupitelnou roli ve fungování Panamského průplavu. Na řece jsou postaveny dvě přehradní nádrže. Na dolním toku stojí hráz Gatún (), která dala vzniknout přehradní nádrži nazvané Gatúnské jezero, přes kterou proplouvají velké oceánské lodě a jejíž vody zatopily původní město Venta de Cruces. U hráze této nádrže funguje vodní elektrárna, která dodává elektřinu na manipulaci s vraty a zdymadly průplavu. Na horním toku řeky se nachází hráz Maddam (), za níž vznikla vyrovnávací přehradní nádrž nazvaná Alajuela. Jejím úkolem je vyrovnávat přítok vody do Gatúnského jezera a výroba elektřiny v místní vodní elektrárně.\n\n"}
{"id": "352545", "url": "https://cs.wikipedia.org/wiki?curid=352545", "title": "Nůše", "text": "Nůše\n\nNůše je druh nádoby, určené k přenášení předmětů na zádech. Mívá podobu do výšky protáhlého proutěného koše přibližně čtvercového půdorysu, opatřeného párem popruhů pro navlečení na ramena, na horním okraji bývá vybavena uchy pro držení. V minulosti bývaly nůše všeobecně používaným prostředkem k přepravě trávy, sena, dříví, ovoce, zeleniny, pečiva, řemeslných výrobků aj., podobně jako krosny představovaly důležitou pomůcku, umožňující venkovskému obyvatelstvu či podomním obchodníkům dopravovat zboží na trh a obcházet zákazníky. V dnešní době se s nůšemi lze setkat např. při sklizni vinných hroznů, jinak je hospodářský význam tohoto přepravního prostředku okrajový a omezuje se spíše na venkovské domácí hospodářství. V oblasti rekreačního vyžití dnes plní úlohu obdoby nůše ruksak. \n\n"}
{"id": "352549", "url": "https://cs.wikipedia.org/wiki?curid=352549", "title": "Arafát", "text": "Arafát\n\nArafát (454 m n. m.) je žulový kopec východně od Mekky vystupující přibližně 70 metrů nad okolní stejnojmennou planinu. Je známý především díky tomu, že během islámského měsíce dhú'l-hidždža se stává místem vykonávání rituálu stání, který je součástí pouti do Mekky, jednoho z pěti pilířů islámu. Rituál stání na kopci probíhá 9. dne zmíněného měsíce a sestává z modliteb a proseb stojících muslimů, jež směřují k Bohu. Po skončení rituálu se poutníci odebírají k Muzdalifě.\n\nPojem Arafát se též vyskytuje v koránu ve druhé súře ve verši 198:\n\n„\"Není pro vás hříchem, budete-li usilovat o přízeň Pána svého na trzích pouti. A když provádíte běh z Arafátu, vzpomínejte Boha poblíže místa posvátného! Vzpomeňte, že On vás uvedl na správnou cestu, zatímco předtím jste byli z těch, kdož bloudí.\"“\n"}
{"id": "352553", "url": "https://cs.wikipedia.org/wiki?curid=352553", "title": "Basarabeasca", "text": "Basarabeasca\n\nBasarabeasca ( ) je nevelké město v jihovýchodním Moldavsku, v Budžaku na hranici s Ukrajinou. Sídlo vzniklo roku 1846 coby židovská osada \"Romanovka\" (na počest dynastie Romanovců, vládnoucí Ruskému impériu). Roku 1957 byla sloučena s bývalou německou osadou \"Heinrichsdorf\" a nazvána současným názvem (dle Besarábie).\n\nV roce 2005 mělo městečko 11 100 obyvatel. Je sídlem okresu Basarabeasca a železniční stanicí, kde se dělí trať z Kišiněva na větev cahulskou a na větev několikrát překračující hranice a končící v ukrajinském Reni.\n"}
{"id": "352560", "url": "https://cs.wikipedia.org/wiki?curid=352560", "title": "Jiga'el Jadin", "text": "Jiga'el Jadin\n\nJiga'el Jadin (: , rodným jménem Jigal Sukenik; 21. března 1917, Jeruzalém − 28. června 1984, Jeruzalém) byl izraelský archeolog, generál a politik. V letech 1949 až 1952 zastával funkci náčelníka generálního štábu Izraelských obranných sil. V polovině 70. let vstoupil do politiky a v letech 1977 až 1981 působil jako místopředseda vlády.\n\nNarodil se v Jeruzalémě za dob Osmanské říše uznávanému archeologovi Eleazara Sukenika a učitelce a bojovnici za ženská práva Chasje Fejnsodové. V patnácti letech se přidal k Haganě, kde zastával různé funkce. V roce 1946 tuto židovskou vojenskou organizaci po hádce s jejím velitelem opustil. O rok později nastoupil ke studiu na univerzitě a krátce před vyhlášením nezávislosti Státu Izrael v květnu 1948 byl Davidem Ben Gurionem povolán zpět do služby. Během izraelské války o nezávislost byl operačním velitelem a byl zodpovědný za mnoho klíčových rozhodnutí.\nPo rezignaci náčelníka generálního štábu Ja'akova Doriho, jemuž byl zástupcem, byl 9. listopadu 1949 ve svých 32 letech jmenován jeho nástupcem a v této funkci setrval tři roky. Rezignoval 7. prosince 1952 poté, co se nepohodl s premiérem a ministrem obrany Ben Gurionem ohledně škrtů v armádním rozpočtu.\n\nPo odchodu z armády se věnoval výzkumu a započal svoje životní dílo v archeologii. V roce 1956 obdržel Izraelskou cenu za svou disertační práci věnovanou překladům Svitků od Mrtvého moře. Jako archeolog odkryl některé z nejvýznačnějších náboženských míst, včetně Kumránských jeskyní, Masady, Chacoru a Megida. Za vrchol své archeologické kariéry považoval Šalamounovu bránu v Gezeru. Čas od času se musel vypořádávat s krádežemi důležitých artefaktů, někdy prominentními politiky a vojenskými představiteli. Jednou například, když byly krádeže připisovány známému jednookému generálu Moše Dajanovi, poznamenal: „Vím kdo to byl, ale neřeknu o koho jde, ale pokud ho chytím, vydloubnu mu jeho zbývající oko.“\n\nPřestože byl archeolog, nikdy se úplně nestáhl z veřejného života. V předvečer šestidenní války v roce 1967 byl vojenským poradcem premiéra Leviho Eškola a po jomkipurské válce v roce 1973 byl členem Agranatovy komise, která vyšetřovala příčiny, jež vedly k válce.\nV roce 1976 založil spolu s Amnonem Rubinsteinem, Šmu'elem Tamirem, Me'irem Amitem, Me'irem Zoreou a mnoha dalšími prominentními osobnostmi veřejného života Demokratické hnutí za změnu, běžně známé pod hebrejským akronymem Daš. Nová strana se zdála být ideálním řešením pro mnoho Izraelců, kteří již byli otráveni neustálými obviněními z korupce ve straně Ma'arach (toho času hlavní politická strana, která vládla pod různými názvy od roku 1948), jakož i mnoha dalšími skandály, včetně Jadlinovy aféry, sebevraždy ministra bydlení Avrahama Ofera, amerického dolarového konta premiérovy manželky Ley Rabinové atp. Mimo to byl Daš odpovědí na rostoucí frustraci a zoufalost po jomkipurské válce a na sociální a politický vývoj, který ji následoval. Mnoho lidí vnímalo Jadina, bojovníka a učence, jako typického představitele ideálního Izraelce, nedotčeného korupcí, který by mohl vést zemi po nové cestě.\n\nV parlamentních volbách v roce 1977 si strana vedla poměrně slušně a při svém prvním pokusu dostat se do Knesetu získala 15 ze 120 křesel. Strana se stala součástí koaliční vlády premiéra Menachema Begina, která se stala historicky první pravicovou vládou v dějinách Izraele. Jako místopředseda vlády hrál Jadin důležitou roli v mnoha událostech, zejména pak v souvislosti se vztahy s Egyptem, které nakonec vedly k podepsání Dohod z Camp Davidu a egyptsko-izraelské mírové smlouvy. Strana Daš se však nakonec rozpadla na několik frakcí. Jadin se přidal k Demokratickému hnutí, ale i to se rozštěpilo, a tak nakonec až do konce svého funkčního období působil v Knesetu jako nezávislý. Z politiky odešel v roce 1981.\n\nJadin byl ženatý s Carmelou Ruppinovou, která s ním během jeho kariéry pracovala a pomáhala mu s překlady a publikováním knih. Společně měli dvě dcery − Orly a Lital. Zemřel v roce 1984 ve věku 67 let. Jeho bratrem byl izraelský herec Josi Jadin.\n\n"}
{"id": "352562", "url": "https://cs.wikipedia.org/wiki?curid=352562", "title": "Marta Hrachovinová", "text": "Marta Hrachovinová\n\nMgA. Marta Hrachovinová (* 3. září 1955 Praha) je česká herečka, recitátorka a divadelní pedagožka.\n\nDíky otcově zaměstnání v diplomatických službách prožila část dětství v zahraničí (Libye, USA, Kypr). Po studiu na gymnáziu absolvovala obor herectví na pražské DAMU. Během studia hostovala v Národním divadle a v Divadle Jiřího Wolkera, kde poté působila v angažmá až do jeho zániku v roce 1996 a vytvořila zde mnoho rolí (např. Dorotku v Tylově \"Strakonickém dudákovi\" či Tornado Lou v adaptaci hry \"Limonádový Joe\").\n\nJejí prvním manželem byl Otto Liška, herec, dudák a příležitostný divadelní režisér. Jejich dcery Tereza Lišková a Karolína Lišková jsou také herečky (všichni tři v současnosti působí v Městském divadle v Mostě, Tereza jako loutkoherečka na jeho scéně Divadle rozmanitostí).\n\nJejím druhým manželem byl Vladimír Justl (1928–2010), redaktor, editor a dramaturg (nositel ceny Magnesia Litera 2007), se kterým ji mj. pojilo působení v Poetické vinárně Viola.\n\nÚčinkovala v několika filmech a televizních inscenacích, od 90. let často v zahraničních, které byly natáčeny v ČR (viz seznam filmových rolí níže).\n\nV nedávné minulosti (2006–2007) působila jako odborná asistentka projektu Loutkářské umění.\n\nOd studijních let se věnuje uměleckému přednesu a několikrát se stala laureátkou soutěže Neumannovy Poděbrady. Po studiu působila na pražské DAMU jako odborný asistent uměleckého přednesu (do roku 1991). V 80. letech se se svým prvním manželem podílela na vedení literárně dramatického souboru Recitační studio Šrámkova domu. V současné době vede kabinet uměleckého přednesu na Vyšší odborné škole herecké v Praze. Sama se uměleckým přednesem aktivně zabývá jako interpret i jako režisér (mj. na scéně Vyšší odborné školy herecké Pidivadle).\n\nTrvale se podílí na interpretaci melodramů v rámci \"Festivalu koncertního melodramu Praha\" od samého jeho vzniku v roce 1998, natočila Fibichův melodram \"Štědrý den\" na CD. Ve Společnosti Zdeňka Fibicha se aktivně podílí na organizaci \"Mezinárodní soutěže Zdeňka Fibicha v interpretaci melodramů\" od jejího vzniku v roce 1999. V současnosti (2007–2011) působí jako místopředsedkyně Společnosti Zdeňka Fibicha a zapracovává se do funkce ředitelky soutěže.\n\nOd ledna 2004 působí také v předsednictvu sdružení příznivců mluveného slova Slovo a hlas, jehož předsedou byl její druhý manžel Vladimír Justl. Toto sdružení osob, které podporují kulturu mluvního projevu a přispívají k jejímu zlepšení, se zformovalo jako nástupce Společnosti přátel kultury slova (ukončila činnost v roce 2003). Sdružení má v programu mj. pořádání seminářů, besed a pracovních setkání, vydávání publikací (např. sborník \"Živé slovo\"), spolupořádání Poděbradských dnů poezie a chebských bienále Divadla jednoho herce.\n\n\n"}
{"id": "352568", "url": "https://cs.wikipedia.org/wiki?curid=352568", "title": "Nesta Carter", "text": "Nesta Carter\n\nNesta Carter (* 10. listopadu 1985, Banana Ground, Manchester Parish) je jamajský sportovec, atlet, sprinter, který se věnuje běhu na 100 a 200 metrů.\n\nV roce 2007 skončil na MS v atletice v japonské Ósace v běhu na 100 metrů v semifinále. Z téhož šampionátu si odvezl stříbrnou medaili, kterou vybojoval ve štafetě na 4×100 metrů. O rok později doběhl druhý na světovém atletickém finále ve Stuttgartu. V roce 2010 se probojoval na halovém MS v katarském Dauhá do finále běhu na 60 metrů, kde obsadil časem 6,72 s sedmé místo.\n\n29. srpna 2010 si vylepšil na mítinku v italském Rieti na stometrové trati hodnotu osobního rekordu na 9,78 sekundy. Tímto časem vyrovnal nejlepší výkon sezóny Američana Tysona Gaye, který tento čas zaběhl 13. srpna na Diamantové lize v Londýně.\n\nNa Letních olympijských hrách 2008 v Pekingu byl ve finále členem štafety na 4×100 metrů, která zaběhla původní světový rekord, jehož hodnota byla 37,10 s. Carter, který závod rozbíhal předával štafetový kolík Michaelu Fraterovi. Třetí úsek běžel Usain Bolt a finišmanem byl Asafa Powell.\n\nNa Letních olympijských hrách 2012 v Londýně byl ve finále členem štafety na 4×100 metrů, která zaběhla nový světový rekord, jehož hodnota je 36,84 s. Carter, který závod rozbíhal předával štafetový kolík Michaelu Fraterovi. Třetí úsek běžel Yohan Blake a finišmanem byl Usain Bolt.\n\n\n"}
{"id": "352574", "url": "https://cs.wikipedia.org/wiki?curid=352574", "title": "Bagrut", "text": "Bagrut\n\nTe'udat Bagrut (hebrejsky: תעודת בגרות, doslova „maturitní vysvědčení“) je oficiální název izraelského maturitního vysvědčení, což by nemělo být zaměňováno s univerzitním diplomem nebo vysvědčením, které izraelští žáci dostanou po absolvování dvanáctého ročníku základních škol. Vysvědčení bagrut je podobné české maturitě, britské zkoušce A-level, německé Abitur, či francouzskému Baccalauréat. Vysvědčení dostanou žáci, kteří splní písemné (v některý případech i ústní) zkoušky a získají postupové ohodnocení (více než 55 %) v každé zkoušce.\n\nOkruh otázek a postup při zkoušení je stanoven ministerstvem školství, což dává možnost objektivně zhodnotit a porovnat znalosti studentů v celé zemi.\n\nNásledující předměty jsou při bagrutu povinné:\n\nU většiny předmětů si student může zvolit obtížnost, kterou by chtěl podstoupit. Tato úroveň obtížnosti je vyjádřena jako „jednotka studia“ (\"jehidot limud\"), od stupně č. 1 (nejméně obtížné) po č. 5 (nejvíce obtížné). Aby student získal „celé“ maturitní vysvědčení, musí alespoň jeden předmět absolvovat podle stupně obtížnosti č. 5 a v souhrnu všech složených zkoušek musí získat alespoň 21 jednotek studia.\n\n"}
{"id": "352576", "url": "https://cs.wikipedia.org/wiki?curid=352576", "title": "Vojtěch Hořínek", "text": "Vojtěch Hořínek\n\nVojtěch Hořínek ( Olomouc-Řepčín – 1998 Šternberk) byl český sochař, medailér a restaurátor. Byl pokračovatelem sochařského a kamenického rodu Hořínků. Jeho otcem byl Karel Hořínek (1868 – 1935), jeho synem je Karel Hořínek (* 1936) a jeho vnukem je Tomáš Hořínek (* 1961).\n\n\n\n\n"}
{"id": "352577", "url": "https://cs.wikipedia.org/wiki?curid=352577", "title": "Anton Malloth", "text": "Anton Malloth\n\nAnton Malloth (13. února 1912 Innsbruck, Rakousko – 31. října 2002 Straubing, SRN) byl v letech 1940–1945 dozorcem v Malé pevnosti, součásti koncentračního tábora Terezín. Vězňové mu přezdívali „krásný Toni“ a obávali se jej pro jeho brutalitu.\n\nPo skončení druhé světové války se mu podařilo uprchnout do Rakouska. V roce 1948 byl krátce zadržen rakouskými úřady, ale československé žádosti o vydání nebylo vyhověno a Malloth byl opět propuštěn. Soud v Litoměřicích ho mezitím v nepřítomnosti odsoudil k smrti. V letech 1948–1988 žil v Meranu v Itálii, poté se s pomocí organizace Stille Hilfe usadil v Německu poblíž Mnichova. Československo a poté Česká republika několikrát bezvýsledně žádaly jeho vydání. Nakonec byl v květnu 2000 zatčen a postaven před soud v Mnichově. Ten ho v roce 2001 odsoudil za vraždy, spáchané v Terezíně, k doživotnímu vězení.\n"}
{"id": "352579", "url": "https://cs.wikipedia.org/wiki?curid=352579", "title": "Medaile za východní frontu", "text": "Medaile za východní frontu\n\n\"Medaile Za zimní tažení na východě\" (německy \"Winterschlacht Im Osten\") více známa jako \"Ostmedaille\" byla zavedena 26. května roku 1942 k označení služby na východní frontě druhé světové války během období od 15. listopadu 1941 do 15. dubna 1942. Medaile byla udělována, aby byly rozpoznány bojující osoby nebo civilisté, kteří vydrželi útrapy kruté ruské zimy let 1941–1942. Proto se mu mezi německými vojáky také říkalo \"Řád mraženého masa\" (v originále \"Gefrierfleischmedaille\").\n\n\nAutorem medaile byl aktivně sloužící voják Waffen-SS, SS-Unterscharführer Ernst Krause. Medaile byla držena s velkou úctou od všech odvětví Wehrmachtu. Medaile měla 36 mm v průměru a většinou byla pozinkovaná s barvou dělového bronzu. Na jedné straně byla orlice svírající svastiku a na druhé byl text „Winterschlacht Im Osten 1941/42“ doplňující zkřížený meč s vavřínovou větví pod textem. Přilba a vnější prstenec byly vypracovány se stříbrným lesklým efektem. Stuha doplňující medaili byla v červené barvě s bílou a černou (symbolizující krev, sníh a smrt). Medaile a stuha byly obvykle předávány v papírovém sáčku. Přes 3 milióny byly vyrobeny více než 26 potvrzenými firmami než byly na příkaz OKW vyřazeny dne 4. září 1944.\n\nMedaile nebyla nošena na bojové blůze stejně jako například železný kříž I. třídy na levé náprsní kapse, ale buď jako zkrácená spona nad levou náprsní kapsou, nebo jako samotná stuha prostrčená druhou knoflíkovou dírkou od shora stejně jako železný kříž II. třídy.\n"}
{"id": "352598", "url": "https://cs.wikipedia.org/wiki?curid=352598", "title": "Vittorio Emanuele Orlando", "text": "Vittorio Emanuele Orlando\n\nVittorio Emanuele Orlando (19. května 1860 v Palermu ‒ 1. prosince 1952 v Římě) byl italský diplomat a politik.\n\nV roce 1897 byl zvolen do italského parlamentu za obvod Partinico, který zastupoval až do roku 1925. Jednalo se o profesora práv a autora více než sto prací týkajících se právních záležitostí.\n\nPremiérem se stal v roce 1917, po pádu stávající italské vlády v důsledku katastrofické porážky italské armády u Caporetta. Od února 1918 podporoval tvorbu československých legií a 21. dubna 1918 uzavřel dohodu s Milanem Rastislavem Štefánikem \"o zřízení samostatného čs. vojska v Itálii. Jako italský premiér vedl italskou delegaci na Pařížské mírové konferenci po skončení první světové války. Na konferenci byl znám svým teatrálním vystupováním (David Lloyd George mu udělil přezdívku „\"plačka\"“).\n\nPo nástupu Mussoliniho k moci jej zpočátku podporoval, ale v roce 1925 se z politiky stáhnul. Podporoval však italskou invazi do Etiopie. Do politiky se vrátil až v roce 1944.\n\nPo celou dobu své politické kariéry byl spojen s mafií. V roce 1952 zemřel v Římě.\n"}
{"id": "352609", "url": "https://cs.wikipedia.org/wiki?curid=352609", "title": "Silvaecultura tropica et subtropica", "text": "Silvaecultura tropica et subtropica\n\nSilvaecultura tropica et subtropica byl odborný časopis z oblasti lesního hospodářství vydávaný mezi lety 1969–1988 na půdě Vysoké školy zemědělské v Praze (VŠZ), dnes České zemědělské univerzity v Praze. Časopis se zabýval různými aspekty lesního hospodářství, hlavně entomologií a ochranou rostlin, lesním hospodářstvím a šlechtěním a školkařstvím. Byl vydáván Výzkumným lesnickým ústavem při VŠZ v Praze (vydavatel se s časem měnil) v angličtině s resumé v ostatních světových jazycích včetně češtiny. Celkem vyšlo 12 čísel a náklad činil 300-600 výtisků za číslo ve formátu B4. Byl distribuován do celého světa a obsahoval články českých expertů působících na rozvojových projektech v cizině a také závěry výzkumných zpráv vědců z oboru.\n\nPodobným časopisem, který vznikl na půdě VŠZ v Praze byl pro obor zemědělství časopis s  názvem Agricultura tropica et subtropica, který vychází čtvrtletně do současnosti.\n"}
{"id": "352619", "url": "https://cs.wikipedia.org/wiki?curid=352619", "title": "Obrněný automobil vz. 30", "text": "Obrněný automobil vz. 30\n\nOA vz. 30 byl československý obrněný automobil z 30. let 20. století. Byl užíván v době Mnichovské krize a za druhé světové války.\n\nProjekt obrněné automobilu OA vz. 30 vznikl koncem 20. let, kdy československá armáda požadovala vůz, který měl nahradit starší typy užívaných vozidel. Armádní zkoušky se konaly ve výcvikovém prostoru v Milovicích v roce 1930 a armáda si následně objednala první sérii těchto obrněnců, které měly sloužit pro předzvědné a jízdní oddíly. Konečná objednávka z roku 1933 však byla změněna, vozy měly být upraveny a přestavěny jako velitelské. Dodávky probíhaly v letech 1933 a 1934. Mělo dojít k výrobě dalších typů, ale kvůli nevyhovujícím výkonům motoru i z důvodu změny koncepce z tohoto sešlo.\n\nV době Mnichovské krize byly obrněné automobily použity k potlačení sudetoněmeckého puče. Proti jednotkám sudetoněmeckého Freikorpsu si vedly úspěšně. Po vyhlášení všeobecné mobilizace se některé jednotky nebo dokonce samostatné vozy vrátily ke svým plukům, ale většina přesto zůstala v pohraničí. Vozy byly vyslány také na Slovensko na pomoc proti vpádu Maďarska, přičemž Maďarům se podařilo jeden vůz ukořistit. Po Mnichovské dohodě ztratila armáda zájem o některé vozy a převedla je k četnictvu. Jeden vůz zkonfiskoval Wehrmacht, protože byl zrovna na opravě v Kopřivnici. Po okupaci zbytku území získali Němci 24 vozů z nichž některé získala do stavu protektorátní Schutzpolizei. Na Slovensku po zabrání Podkarpatské Rusi a následném ústupu zbytku československých sil na jeho území zbylo 18 strojů a použilo je proti maďarským jednotkám. Devět vozů z Podkarpatské Rusi ustoupilo do Rumunska. Slovensko využívalo obrněné vozy při invazi do Polska a invazi do Sovětského svazu. Bojově byly užívány i v době Slovenského národního povstání.\n\n\n\n"}
{"id": "352620", "url": "https://cs.wikipedia.org/wiki?curid=352620", "title": "Erich Václav", "text": "Erich Václav\n\nProf. Ing. Erich Václav, DrSc., (29. března 1930 Orlová – 26. srpna 2018 Praha) byl český lesník a učitel, který se podílel na rozvoji československého tropického a subtropického lesnictví.\n\nPo 2. světové válce byl žákem na Měšťanské škole v Prostřední Suché, později vystudoval České vysoké učení technické v Praze, obor lesnictví. Zde se věnoval šlechtění lesních dřevin a obhájil zde svoji disertační a habilitační práci. V letech 1961–1962 absolvoval postgraduální studium tropického a subtropického lesnictví. V průběhu života se zúčastnil několika zahraničních projektů v Tanzanii, Bangladéši, Vietnamu, Indočíně a Laosu. Napsal řadu knih a byl jedním ze spoluzakladatelů časopisu \"Silvaecultura tropica et subtropica\". Věnoval se tropickému a subtropickému lesnictví výukou, psaním knih a účastí na konferencích a seminářích.\n\nOdborné lesnické veřejnosti je znám jako zakladatel prvního národního parku a lesnické školy v Laosu.\n\nByl autorem několika desítek knih, mj. cestopisu z USA nebo několika publikací o FC Baník Ostrava, jehož byl fanouškem.\n"}
{"id": "352623", "url": "https://cs.wikipedia.org/wiki?curid=352623", "title": "Střechatky", "text": "Střechatky\n\nStřechatky (Megaloptera) jsou řádem křídlatého hmyzu. Jedná se o hmyz většinou střední velikosti, ale některé druhy mohou být až 130 mm dlouhé. Jsou charakteristické složením křídel v klidu nad tělem do stříšky. Počtem druhů se jedná o chudý řád, na světě je jich známo přibližně 200, v Česku jen 4 druhy. Nejvíc druhů je známo z tropů. Dříve byly střechatky řazeny do jednoho řádu síťokřídlých spolu s řády dlouhošíjek a síťokřídlých.\n\nDospělci mají tělo většinou nenápadně zbarvené. Na hlavě a svrchu hrudi mívají skvrnité, temněji zbarvené útvary.\nHlava je zploštělá a směřuje ústním otvorem dolů. Ústní ústrojí je kousací, u čeledi \"Corydalidae\" mohou mít samci zvětšená a dopředu protáhlá kusadla (dlouhá 30–60 mm). Na bocích hlavy jsou velké polokulovité složené oči. Kromě čeledi \"Sialidae\" mají vyvinuté 3 jednoduchá očka svrchu hlavy uprostřed. Tykadla jsou umístěna hned nad ústním ústrojím, jsou dlouhé, tenké a složené až ze 40 článků (u některých druhů podčeledi \"Chauliodinae\" mohou být hřebenité). Předohruď je volně připojená, větší než středohruď se zadohrudí dohromady. Středohruď je se zadohrudí nepohyblivě spojená a jsou na nich narostlé oba páry křídel. Přední křídla jsou skoro stejná jako zadní, i žilnatina v nich si je velmi podobná. Křídla jsou v klidu složena nad tělem do stříšky. Jsou světleji zbarvená než žilnatina v nich a bývají trochu průhledná. Nohy mají dlouhé. Zadeček je desetičlánkový.\nLarvy jsou plně přizpůsobeny životu ve vodě. Tělo může dosahovat délky až 30 mm a je skvrnité. Ústní ústrojí mají stejně jako dospělci kousací, v posledním vývojovém stupni mají kusadla dokonce větší. Složené oči jsou drobné. Tykadla mají tříčlánková. Předohruď je větší než ostatní články hrudi. Nohy mají přibližně stejně dlouhé jako dospělci. Na většině zadečkových článků mají dlouhé třásnité žaberní přívěsky, které jsou při pohybu volně rozprostřeny. Larva pro své žaberní výrůstky může pohybem připomínat stonožku.\n\nPrvní stádium vývoje larvy je výrazně odlišné od pozdějších vývojových stupňů. Hlava je u něj nejširší z celého těla a hruď se zadečkem se postupně kuželově zužuje až na konec těla, skoro do špičky. Je menší než 1 mm.\n\nStřechatky se vyvíjejí proměnou dokonalou. Při kopulaci je sameček natočen stejným směrem jako samička. Zadeček má stočený vrchem až před hlavu, kde se stýká se zadečkem samičky. Sameček přemísťuje spermie do semenné schránky samičky. Schránku poté otevírá svým ústním ústrojím samička a teprve pak se dostávají spermie do pohlavního ústrojí samičky. Samička pak ve velkém počtu snáší vajíčka na pobřežní vegetaci. Snůška může dosahovat až 3 000 vajíček. Vajíčka jsou na rostliny přilepována v jedné až dvou vrstvách sekretem vylučovaným samičkou. Po 8-14 dnech se z vajíčka líhne první stadium larvy, která se musí dostat co nejrychleji do vody aby přežila. Po dvou letech vývoje ve vodě, larva vyleze na břeh a tam se v hlíně nebo trávě zakuklí. Kukla je zpočátku pohyblivá a zavrtává se pod zem. Po uložení v zemi se stane nepohyblivou asi na 5-7 dní. Celkem je kuklou střechatka přibližně 14 dní. Po této době kukla vyleze na povrch a vylíhne se z ní dospělec. Dospělé střechatky žijí 1-14 dní.\n\nDospělé střechatky žijí vždy u vody, vyhledávají prosluněná místa. Létají za teplého počasí ve dne. V Česku se vyskytují od konce dubna do června. Létají váhavě a jen na menší vzdálenosti. Pravděpodobně vůbec nepřijímají potravu.\n\nLarvy střechatek žijí ve vodě. Mladé larvy jsou hodně pohyblivé a aktivně vyhledávají potravu po dně. S dospíváním larva ztrácí na pohyblivosti, v posledním larválním stadiu se už jen pomalu pohybuje po dně. Larvy se živí dravě jiným vodním hmyzem a larvami.\n\nV Česku se vyskytují jen 4 druhy střechatek, všechny jsou z rodu \"sialis\". Dva druhy jsou kriticky ohrožené.\n\nNejstarší nálezy zkamenělin střechatek pocházejí z prvohorního permu. Předpokládá se, že střechatky měly velkou část historického vývoje společného s řády dlouhošíjek a síťokřídlých a odštěpily se ze stejného kmene \"Palaeodictyoptera\" .\n\n\n\n"}
{"id": "352630", "url": "https://cs.wikipedia.org/wiki?curid=352630", "title": "Jan Jeník", "text": "Jan Jeník\n\nJan Jeník (* 6. ledna 1929 Třebomyslice) je český botanik zabývající se strukturou kořenových systémů lesních stromů.\n\nV roce 1952 vystudoval lesní inženýrství na ČVUT v Praze. Později se na Karlově univerzitě stal kandidátem biologických věd, docentem geobotaniky a v roce 1990 profesorem botaniky. V průběhu svého života působil na několika zahraničních univerzitách a projektech koordinovaných UNESCO. Publikoval řadu odborných článků a publikací. V současné době pracuje na Katedře botaniky Přírodovědecké fakulty Univerzity Karlovy a v Botanickém ústavu Akademie věd ČR v Průhonicích.\n\nV roce 1994 byl oceněn Cenou ministra životního prostředí (v prvním roce jejího udělování) „za celoživotní práci v oblasti ochrany životního prostředí“.\n\n"}
{"id": "352634", "url": "https://cs.wikipedia.org/wiki?curid=352634", "title": "Obrněný automobil vz. 27", "text": "Obrněný automobil vz. 27\n\nOA vz.27 byl československý obrněný automobil z konce 20. let 20. století. \nVývoj obrněného automobilu OA vz.27 spadá do poloviny 20. let, kdy měl nahradit vyráběný starší typ OA vz.23. Prototyp byl vyroben v roce 1925 a v roce 1927 si armáda objednala prvních 12 kusů těchto vozidel. Měly sloužit k zajištění činnosti nových obrněných automobilů OA vz.30. Celkem bylo objednáno 15 kusů OA vz. 27. Další zakázky přicházely do Škody Plzeň i od zahraničních zájemců, ale ty byly z důvodů nedostatečné kapacity odmítnuty. \n\nOA vz.30 se účastnily potlačení sudetoněmeckého puče v roce 1938 a bojovaly při pohraničních střetech s maďarskou armádou na jižním Slovensku a na Podkarpatské Rusi. Tři kusy se stáhly do Rumunska, kde byly zabaveny, další tři zůstaly na Slovensku, kde přešly do výzbroje slovenské armády. \n\nObrněné vozidlo mělo dvojí řízení, které umožňovalo stejnou obsluhu a rychlost v obou směrech. Posádku tvořili dva řidiči, kteří seděli vždy z jejich pohledu na pravé straně vozidla. Dalšími členy posádky byli střelec, který seděl v zadní části, pozorovatel, sedící v přední části a velitel, který obsluhoval kulomet ve věži OA vz. 27 byl dobrý na průzkum a k pronásledování nepřítele, ale na podporu pěchoty se kvůli slabému pancéřování a výzbroji nehodil. Během mobilizace v roce 1938 se prokázalo, že tento stroj byl přes některé nedostatky naprosto spolehlivý. \n\n\n"}
{"id": "352635", "url": "https://cs.wikipedia.org/wiki?curid=352635", "title": "The Clash (album)", "text": "The Clash (album)\n\nThe Clash je první album stejnojmenné britské punkrockové skupiny The Clash, vydané v Anglii roku 1977 vydavatelstvím CBS Records a produkované jejich koncertním zvukařem Mickeyem Footem. Album bylo nahráno během 3 víkendů ve studiu CBS začátkem února roku 1977. V USA album vyšlo v červenci 1979 až pod druhém albu Clash Give 'Em Enough Rope s trochu jiným obalem a pozměněným a obohaceným seznamem skladeb. Prodalo se přes 100 000 kopií.\n\nVšechny písně napsali Joe Strummer a Mick Jones, kromě výjimek.\n\n\nStopy 1, 3–4, 6–8 zpívá Joe Strummer. Stopy 2 a 5 zpívá Joe Strummer a Mick Jones.\n\n\nStopy 1–2 a 4–6 zpívá Joe Strummer. Stopu 3 zpívá Mick Jones.\n\n\nVšechny písně napsali Joe Strummer a Mick Jones, kromě výjimek.\n\n\n\n"}
{"id": "352636", "url": "https://cs.wikipedia.org/wiki?curid=352636", "title": "Emma Essinger", "text": "Emma Essinger\n\nEmma Essinger celým jménem Emma Svana Karolina Essinger (* 10. srpna 1983) je švédská saxofonistka a zpěvačka. Vyrůstala v Kristianstadu ve Švédsku. V létě 2007 uskutečnila společně se švédským účastníkem soutěže Eurovize z roku 2005, Martinem Stenmarckem celostátní turné. Na podzim 2007 se zúčastnila sobotní zábavní show \"Fredag hela veckan\" na TV4. Jejím prvním debutovým singlem je píseň „Say Say Say,“ která je zároveň úvodní písní zmíněného televizního pořadu.\n\n"}
{"id": "352638", "url": "https://cs.wikipedia.org/wiki?curid=352638", "title": "Give 'Em Enough Rope", "text": "Give 'Em Enough Rope\n\nGive 'Em Enough Rope je druhé album punkrockové skupiny The Clash vydané 10. listopadu 1978 vydavatelstvím CBS Records a produkované Sandy Pearlmanem. Jako singly na vánoce 1978 vyšly skladby \"Tommy Gun\" a \"English Civil War\". Samostatně dosáhly pozic #19 a #25.\n\nDeska dosáhla 2. místa v žebříčku UK chart. Časopisy Rolling Stone a Time bylo album zvoleno albem roku 1978. Q magazine ho zařadil mezi \"100 nejlepších punkových alb\".\n\nVšechny písně napsali Joe Strummer and Mick Jones (vyjma uvedených). Všechny hlavní zpěvy nazpíval Joe Strummer vyjma písně \"Stay Free\" nazpívané Mickem Jonesem.\n\n\n\n"}
{"id": "352649", "url": "https://cs.wikipedia.org/wiki?curid=352649", "title": "Jelenec běloocasý", "text": "Jelenec běloocasý\n\nJelenec běloocasý, také jelenec virginský, jelen viržinský nebo jelenec viržinský, (\"Odocoileus virginianus\", Zimmermann, 1780) je druh spárkaté zvěře původem z oblastí od jižní Kanady až po sever Brazílie, importovaný do mnoha míst Evropy mj. i do Česka.\nSamci obvykle váží 50-100 kg, ale vzácně, hlavně v Americe byly zaznamenány kusy, které přesahovaly 159 kg. Samice obvykle dosahují váhy 40–90 kg, ale byly zdokumentovány kusy, které dosahovaly až 105 kg. Délka se pohybuje od 160 do 220 cm včetně ocasu a výška v kohoutku od 80 do 100 cm. Jelenec běloocasý žijící v tropech bývá často mnohem menší než v mírném pásu, v průměru 35–50 kg. Laně jsou bez paroží. Samci paroží shazují v lednu až březnu. V letním šatu je srst jelenců krátká a červenohnědá, v zimním je delší a šedohnědá. Spodní část hlavy, krku a břicha je bělavá. kelka je 15 až 30 cm dlouhá, porostlá na okrajích a vespod dlouhou bílou a řasnatou srstí. Při nebezpečí jelenci charakteristicky vyskakují všemi čtyřmi běhy najednou a vztyčují kelku, takže vlaje jako dlouhý bílý prapor.\n\nJelencům vyhovuje krajina, kde se střídají lesy s poli a loukami. Říje probíhá v listopadu, někdy se protáhne do prosince , samci se při ní ozývají sykavými až hvízdavými zvuky a tvrdě mezi sebou bojují o přízeň samic. Po 7 měsících březosti rodí samice 1 až 2 mláďata, která jsou na hřbetě a bocích bíle skvrnitá. Stejně jako ostatní parohatá zvěř se jelenci dorozumívají kelkou.\n\nNiže je uvedena klasifikace a taxonomie jelence běloocasého a některé jeho poddruhy.\n\n\nNěkteré zdroje uvádí až 38 poddruhů.\n\nJelenci běloocasí byli poprvé vysazeni na českém území knížetem Josefem Colloredo-Mansfeldem na panství Dobříš v roce 1855. V současné době žijí jelenci v Čechách, např. na Dobříšsku a místy v Brdech. V Evropě se dále vyskytují ve Finsku a malá populace též na Islandu\nNejznámější, ale zcela fiktivní jelenec běloocasý je Bambi z pohádky Walta Disneye, přestoźe v románové předloze od Felixe Saltena se jednalo o srnce.\n\n"}
{"id": "352653", "url": "https://cs.wikipedia.org/wiki?curid=352653", "title": "La Amistad", "text": "La Amistad\n\nLa Amistad je mezinárodní park v pohraniční oblasti mezi Kostarikou a Panamou. Kostarický park byl v roce 1982 vyhlášen biosférickou rezervací a o rok později byl zapsán do seznamu světového přírodního dědictví UNESCO. Panamská část vznikla v roce 1988 a v roce 1990 došlo k rozšíření zápisu ve světovém dědictví i na panamskou část mezinárodního parku. \n\nCelková rozloha parku je více jak 400 000 ha.\n\nPark se nachází v pohoří Cordillera de Talamanca. Většina parku je porostlá tropickým deštným lesem, ve vyšších partiích se vyskytuje mlžný les. Jedná se o jeden z regionů celé Střední Ameriky s nejsouvislejšími a neporušenými lesními porosty. Nejnižší místo parku je jen 100 metrů nad hladinou moře. Vrcholky pohoří přesahují výšku až 3 000 metrů.\nZ kočkovitých šelem se zde vyskytuje jaguár, puma, ocelot, jaguarundi, margay a oncilla. Bylo zde napočítáno na 500 druhů ptáků (z toho 49 endemických) a 115 plazů a obojživelníků.\n\nBiosférická rezervace zahrnuje kromě samostatného mezinárodního parku La Amistad i několik dalších chráněných území v Kostarice. Jmenovitě se jedná o:\n"}
{"id": "352666", "url": "https://cs.wikipedia.org/wiki?curid=352666", "title": "Úhořovec Hassův", "text": "Úhořovec Hassův\n\nÚhořovec Hassův (\"Heteroconger hassi\" Klausewitz & Eibl-Eibesfeldt, 1959) je ryba z čeledi úhořovcovitých, která obývá oblasti Indického a Tichého oceánu. Žije přisedlým životem na mořském dně, kde je z větší části schován v podloží a z úkrytu mu kouká jen hlava a část těla, kterou vysunuje ve snaze ulovit kořist.\n\nSamci i samice mají přibližně stejnou délku a dospělý jedinec dorůstá velikosti okolo 40 cm. Samci i samice žijí společně a vytvářejí kolonie až o počtu stovek jedinců. Jsou velice plaší a dokáží vycítit vibrace, které produkuje potápěč vypouštěním kyslíku. Toto má za následek, že je složité pořídit jejich fotografii.\n\nÚhořovec má protáhlé tělo hadovitého tvaru, které mu umožňuje žít přisedle k mořskému dnu. Dospělý jedinec dosahuje zpravidla délky okolo 40 cm až 45 cm s průměrem těla 14 mm, takže je mnohem štíhlejší než jeho příbuzný úhořovec velký. Obvykle na těle mívá dvě velké černé skvrny, které se nacházejí za hlavou. Další menší skvrny se nacházejí po celém těle. Nemá viditelné ploutve. Na vrcholku hlavy se nacházejí čelisti, které jsou uzpůsobeny uchopení drobného živočišného planktonu.\n\nÚhořovec byl pozorován v příbřežních vodách v rozmezí hloubky od 7 do 45 metrů v oblastech východní Afriky, Rudého moře, Madagaskaru, Indie, Jihovýchodní Asie, severních oblastí Austrálie, jižního Japonska, východní Číny a v okolí Tichomořských ostrovů. Jeho výskyt se vymezuje 30° severní šířky až 23° jižní délky.\n\nPreferuje oblasti s písčitým dnem, kde si může vyhrabat komůrku pro své tělo, kam se ocáskem zasune. Žije zpravidla v koloniích neboli „zahradách“, které dosahují počtu až několik set jedinců. Společně se pak pohybují rytmicky dle vlnění vody, což připomíná vlnění se trávy ve větru.\n\nBěhem rozmnožování zůstávají samci i samice vedle sebe ve svých komůrkách. Postupně se k sobě přitáhnou, pak se propletou a během propletení dojde k oplodnění, když jsou vypuštěny spermie a vajíčka.\n\n"}
{"id": "352669", "url": "https://cs.wikipedia.org/wiki?curid=352669", "title": "Romanizace (kultura)", "text": "Romanizace (kultura)\n\nRomanizace byl proces postupného převládání římského vlivu v západní polovině Evropy, především na území podmaněném samotnými Římany, na němž zakládali římské provincie. Na tomto území původní obyvatelé přijímali latinský jazyk a jeho prostřednictvím i římskou kulturu.\n\nLatinský jazyk postupně potlačoval původní většinou germánské a keltské jazyky, zároveň s nimi se šířila i římská kultura a římské náboženství. Romanizaci šířili samotní Římané (vojáci, úředníci, obchodníci, řemeslníci a kolonisté).\n\nHorní vrstvy barbarské společnosti romanizaci spíše vítali, protože pomocí romanizace se chtěli kulturně vyrovnat daleko vyspělejšímu Starověkému Římu. Z těchto důvodů mnohdy opouštěli vlastní kulturu. I nižší společenské vrstvy barbarské společnosti byly ovlivněny římským způsobem života. Během raného císařství představovalo získání římského občanství jeden ze silných impulzů romanizačního procesu. Přes snahu původních obyvatel se co nejrychleji zapojit mezi římské obyvatelstvo si některé národy zachovali své zvyky a tradice.\n\nZakládání táborů římských legií v Galii a Germánii za vlády císaře Augusta se začala šířit romanizace do barbarika. Tyto opevněné opěrné body se staly zárodkem měst. V barbariku tak vznikala předsunutá strážní postavení. Tyto tábory zajišťovaly bezpečnost římské říše a podmaněného území, sloužily k dalším výbojům, popřípadě k likvidaci vzpour Galů a Germánů. Pro zaopatření legionářů bylo potřeba vystavět zázemí, kde se především uplatňovalo místní obyvatelstvo neřímského původu. \n\nNejdůležitější tábory římských legií z nichž se vyvinula města:\n\n"}
{"id": "352670", "url": "https://cs.wikipedia.org/wiki?curid=352670", "title": "Mesrop Maštoc", "text": "Mesrop Maštoc\n\nSv. Mesrop Maštoc, též Mesrop z Hasekosu (arménsky: Մեսրոպ Մաշտոց) (okolo 360, Hatsik, provincie Taraun v Arménii – 17. února 440) byl arménský mnich, teolog a lingvista z 5. století. \n\nOvládal řečtinu, syrštinu a perštinu, díky tomu byl tajemníkem patriarchy a později působil na dvoře krále Vramshapuha. Poté se vzdal světských úřadů a oddal se mnišskému životu. Hodně také kázal, v Arménii, Gruzii i Albánii. Po smrti patriarchy Sahaka I. Velikého roku 440 přijal dočasně úřad patriarchy Arménské apoštolské církve, dokud nebude zvolen nástupce. Ale toho se nedočkal, takže roku 441 zemřel v úřadě. Podílel se na potlačování mazdaismu.\n\nDle tradice vytvořil okolo roku 405 arménskou abecedu. Přeložil do arménštiny Nový zákon a Knihu přísloví. Napsal též několik duchovních písní.\n\n\n"}
{"id": "352679", "url": "https://cs.wikipedia.org/wiki?curid=352679", "title": "Císařský řez", "text": "Císařský řez\n\nCísařský řez (lat. \"sectio caesarea\") je porodnická operace, během které je novorozenec vybaven z děložní dutiny cestou chirurgicky otevřené břišní stěny. V roce 2015 bylo světově císařským řezem porozeno zhruba 21 % novorozenců, což značí nadužívání oproti medicínsky nutným 10 až 15 %.\n\nCísařský řez je velmi starou operací, kterou znali zřejmě již staří Egypťané. V antickém Římě bylo Numou Pompiliem (asi 716 př. n. l.-671 př. n. l.) vydáno nařízení, že mrtvá těhotná nesmí být pohřbena dříve, dokud není z jejího těla vyjmut plod. Zdá se, že již ve starověku byla operace vykonávána i u živých žen. První císařský řez v historii, při němž přežila současně matka i dítě, byl pravděpodobně proveden roku 1337 v Praze. Porod se uskutečnil přímo na dvoře českého krále Jana Lucemburského, rodičkou byla jeho druhá manželka Beatrix Bourbonská a dítětem Václav, nevlastní bratr Karla IV.\n\nJako první dokumentovaný případ císařského řezu na živé ženě je uváděn výkon Jeremiase Trautmanna z roku 1610 provedený na jeho vlastní ženě. Mortalita byla velmi vysoká, protože nebyla známa antisepse a operační rána se nešila. První pokroky byly učiněny až v polovině 19. století zavedením šití operačních ran a zásad antisepse.\n\nProfesor Antonín Pařízek uvádí: \"Název operace sectio caesarea (císařský řez, Kaiserschnitt, Kaisergeburt, Schnittenbindung, operation césarienne, caesarean section, cesarean delivery, cesarean operation) pramení od Plinia staršího (23–79 n. l.) – “Historia naturalis T.I.L. Cap.VII.” Podle něj děti chirurgicky vyňaté z dělohy byly nazývány caesones nebo caesares, od caedo – rozřezávati. Sectio je odvozeno od seco, což znamená řezati, tedy obdobný význam jako caesares. Termín sectio caesarea je tedy tautologický, obsahující slova stejného významu. Ale přesto, že název je ve své podstatě nesmyslný, zmatený a s císařem neměl nic společného, ujal se ve většině národních pojmenování této porodnické operace a dodnes se běžně užívá. Julius Caesar narozený okolo roku 100 př. n. l. se abdominálně (porod přes stěnu břišní) nenarodil. Jméno Caesar je odvozeno buď od caedo – vražditi, bíti, sekati, nebo od caesius – podle šedomodrých očí, nebo ze sanskrtského kesara, caesaries – dlouhá splývavá kštice, se kterou se patrně narodil.\"\nIndikací k císařskému řezu je celá řada. Obecně se rozlišují na plánované a neplánované, i u neplánovaných indikací je nutný souhlas rodičky. Samo přání rodičky vést porod císařským řezem by nemělo být důvodem, třebaže v zahraničí je i toto běžné; např. v USA, kde jsou císařské řezy nejčastější, tak rodí zhruba 25% žen, obvykle na vlastní žádost, aby se vyhnuly porodním bolestem. České zdravotnictví toto neuznává (mj. i proto, že porod císařským řezem je pro ženu šestkrát rizikovější než porod přirozený) a důvodem k provedení císařského řezu jsou pouze zdravotní indikace. V současnosti je celá řada indikací pro císařský řez:\nVýskyt komplikací po císařském řezu je přibližně šestkrát častější než po porodu spontánním. Nejčastěji se jedná o krvácení, embolie, poškození močového měchýře nebo tenkého střeva, infekce a kýla v jizvě. \n\nV poporodní péči je třeba dbát na uvolnění jizvy, resp. na obnovení vzájemné posunlivosti kůže, podkoží a svalů. Jizva, která by byť malým bodem zůstala „slepena“ s podkožím, je překážkou volného pohybu trupu, bolí a nezřídka později rezultuje ve vertebrogenních potížích bederní páteře.\n\nVětšina zde uvedených metod má význam jen historický, jejich provedení by bylo hodnoceno jako \"non lege artis\" postup.\n\nK děloze se operatér dostává přes břišní stěnu. Řez se obvykle vede vodorovně nad stydkou kostí (tzv. Pfannenstielův řez), který je kosmeticky vhodnější a po jeho provedení bývá méně komplikací. V některých situacích je nutné zajistit větší nebo rychlejší přístup do břišní dutiny; potom může být vhodnější svislý řez vedený mezi přímými břišními svaly od stydké kosti k pupku (tzv. dolní střední laparotomie).\n\nKonzervativní jsou takové metody, během kterých je zachována děloha. Většina císařských řezů je prováděna konzervativně.\n\nJde o původní řez, je protínáno tělo dělohy podélně ve střední čáře. Po tomto řezu došlo k vážnému poškození dělohy, kvůli kterému by další těhotenství znamenalo vážné ohrožení života matky. V současné době se prakticky neprovádí.\n\nJde o v současnosti nejčastěji používaný řez. Operatér proniká k rozhraní těla a hrdla dělohy přímo přes peritoneální dutinu (pobřišnice). Děloha je protínána vodorovným řezem.\n\nTento řez je technicky náročnější, oprávněně je použitelný jen v případě, že je obsah dutiny děložní infikován.\n\nPři cervikokorporálním řezu je podélně protínána jen dolní část dělohy. Využitelný je v případech císařského řezu na nedonošený plod nebo při komplikacích neumožňujících provést supracervikální řez.\n\nRadikální metody jsou takové metody, během kterých je odstraněna část dělohy nebo celá děloha.\n\nPři tomto řezu je po podélném protětí těla dělohy vybaven plod a posléze je amputováno tělo dělohy. Tato operace je dnes zavrhována pro vyšší riziko krvácení z děložního pahýlu.\n\nPři tomto řezu je po podélném protětí těla dělohy vybaven plod a posléze je amputována celá děloha. Výkon je náročnější, protože je těhotenská děloha zvětšená a silně krvácí. Indikací pro hysterektomii jsou především neztišitelná krvácení z dělohy, karcinom děložního hrdla a \"placenta accreta\" (placenta hluboce vrůstající do stěny děložní).\n\nPři této operaci byla prováděna amputace dělohy bez předchozího vybavení plodu. Jde o prakticky opuštěnou operaci, indikací byl mrtvý infikovaný plod, který se nedařilo vybavit porodními cestami.\n\nZmínka o císařském řezu je v Shakespearově dramatu \"Macbeth\", kde titulní hrdina se cítí před bojem bezpečný, neboť ho nemůže zabít nikdo, kdo je zrozen z ženy. Když to s výsměchem sdělí svému protivníku Macduffovi, ten mu vmete do tváře, že je s ním konec \"\"...neboť věz, že Macduff byl z boku matky vyříznut, než zemřela.\"\"\n\n\n\n"}
{"id": "352681", "url": "https://cs.wikipedia.org/wiki?curid=352681", "title": "Ústřičník velký", "text": "Ústřičník velký\n\nÚstřičník velký (\"Haematopus ostralegus\") je bahňák z čeledi ptáků ústřičníkovitých.\n\nÚstřičník dosahuje velikosti holuba, váží asi 0,5 kg. Zbarvení je nápadně černobíle strakaté. Spodní stranu křídel, břicho a ocas, má zbarveny bíle, zbytek těla je černý. V zimním šatě, u některých jedinců celoročně, mají ústřičníci bílý pruh na hrdle. Nohy a dlouhý zobák má červené. Samec a samice jsou zbarveni stejně, pouze mladí jedinci mají na hřbetě světlé šupiny. Při letu jsou na svrchní straně křídel vidět zřetelné bílé proužky.\n\nÚstřičník velký se vyskytuje převážně v Evropě a severní Asii až po Kamčatku a Koreu. Většinou žije na mořském pobřeží a na přímořských loukách, kde také hnízdí. Izolované populace se vyskytují na březích velkých řek v Rusku, jako je Volha, Don, Ob a Těrek, ve Středomoří a dokonce i na Novém Zélandu. Ve 20. století se začal postupně rozšiřovat do vnitrozemí nejen v Rusku,ale i v jiných částech Evropy. Na většině území jsou ústřičníci stěhovaví, severoevropští ústřičníci zimují ve Středomoří, sibiřští a korejští na březích Jihočínského moře nebo v Indii. Populace z Britských ostrovů a západoevropského pobřeží (od Dánska po Bretaň) jsou stálé. Na tahu se vyskytují i v České republice, většinou na jaře (březen, duben) nebo v září.\n\nÚstřičníci žijí jak na skalnatém tak i na písčitém pobřeží, potravu si hledají v příbojové zóně nebo nad její hranicí. Tvoří ji nejen ústřice, slávky a jiní mlži, ale také mnohoštětinatci a drobní korýši. Jednotliví ptáci se specializují na určitý typ potravy, čemuž odpovídá tvar zobáku. Ten může být ukončen dlátovitě, což platí pro ptáky specializované na ústřice a slávky a používají zobák jako páčidlo k rozevírání lastur. Jiní jedinci mají zobák tupě ukončený, sloužící k rozbíjení lastur menších mlžů, případně špičatý a úzký, jehož nositelé se živí mnohoštětinatci a korýši.\nHlasové projevy ústřičníků je možno slyšet nějčastěji na jaře, v období toku. Je to série hvízdavých zvuků, podobná hlasu strakapouda.\nHnízdí v dubnu až květnu, samice klade tři nebo čtyři kropenatá vejce. Hnízdem je jednoduchý důlek vystlaný úlomky lastur, suchými chaluhami a pery. Inkubace trvá 25-30 dní a další měsíc se matka o mláďata stará. Ústřičníci dospívají až ve věku tří let a dožívají se až 40 let. Mnozí starší ptáci mívají poraněné nohy nebo dokonce chybějící prsty.\n\nTento druh je v Evropě k vidění přibližně v sedmi desítkách zoo (stav červenec 2019). V Česku se jedná o sedm zoo:\n\n\nNa Slovensku tento druh chován není.\n\nÚstřičník velký byl v Zoo Praha chován již v 70. letech 20. století v někdejším pavilonu vodních ptáků, který byl po povodni v roce 2002 přestavěn na pavilon Sečuán. Současný chov započal v roce 1998. Tehdy přišel pár z nizozemské Burger's Zoo v Arnhemu. První úspěšný odchov byl zaznamenán v roce 2001. V průběhu roku 2018 se podařilo odchovat dvě samice. Na konci roku 2018 bylo chováno šest jedinců (tři samci, tři samice), což bylo nejvíce ze všech českých a slovenských zoo. V červnu 2019 se vylíhla dvě mláďata.\n\n\n"}
{"id": "352693", "url": "https://cs.wikipedia.org/wiki?curid=352693", "title": "Barikáda", "text": "Barikáda\n\nBarikáda je objekt zabraňující průjezdu nebo usměrňující provoz požadovaným směrem. Ve vojenské terminologii barikáda označuje jakékoli improvizované opevnění, zejména v ulicích měst. Barikády hrály významnou roli v mnoha evropských revolucích.\n\nSlovo pochází z francouzského \"barrique\" (sud). Velmi významnou roli barikády sehrály během Květnové revoluce a Pražského povstání v roce 1945, což se později stalo i předmětem několika uměleckých děl tematicky ztvárňujících tyto události – viz \"Němá barikáda\" od Jana Drdy.\n\nBarikády mohou být tvořeny z různorodého materiálu, který obránci seženou, tedy například vozů, tramvají, popelnic, dřeva a také dlažebních kostek, které jsou k tomu účelu vytrhány.\n"}
{"id": "352695", "url": "https://cs.wikipedia.org/wiki?curid=352695", "title": "Lokomotiva 372", "text": "Lokomotiva 372\n\nLokomotiva řady 372 (dle starého označení ČSD ES 499.2) je dvousystémová elektrická lokomotiva, vyrobená firmou Škoda Plzeň v letech 1988 a 1991. Byla vyvinuta pro přeshraniční provoz mezi Československem a Německou demokratickou republikou. Vychází z předchozích strojů řad 163, 263 a 363 (lokomotivy Škoda II. generace), avšak svým technickým řešením se od nich velmi liší. Největší odlišností je starší typ odporové regulace výkonu, použitý na základě požadavků východoněmecké strany. Celkem bylo pro obě země vyrobeno 35 kusů těchto lokomotiv. V Německu byl provoz řady 180 DB Schenker ukončen v prosinci 2014 a všechny zbývající lokomotivy prodány české společnosti TSS Cargo, která některé z nich využívá pro vlastní výkony.\n\nV polovině 80. let byla odsouhlasena elektrifikace hraničního přechodu mezi československým Děčínem a Bad Schandau v NDR. Setkala se zde tuzemská stejnosměrná soustava 3 kV s německou střídavou 15 kV 16 Hz a to přineslo pro přeshraniční provoz potřebu výroby dvousystémových lokomotiv. Jejich vývoj byl státním úkolem zadán plzeňské Škodě. Původní označení na československé straně znělo ES 499.2, ale díky přechodu na nový označovací systém dle UIC byly prototypy již stavěny pod novým označením řadou 372. Roku 1988 byly vyrobeny dva prototypy – 372.001 ČSD a 230.001 DR (tovární označení 80E). Po jejich odzkoušení na obou soustavách bylo následně v roce 1991 vyrobeno 14 strojů řady 372 ČSD (76E) a 19 strojů pro Deutsche Reichsbahn (80E).\n\nAč jsou tyto lokomotivy vizuálně téměř shodné s ostatními stroji Škoda II. generace, je na nich použito mnoho zastaralých dílů. Hlavním rozdílem je použití kontaktní odporové regulace výkonu. K jejímu osazení došlo na základě požadavků východoněmecké strany, která se spolupodílela na návrhu koncepce lokomotivy a měla výhrady vůči pulzní regulaci, jež podle nich nebyla ještě v provozu dostatečně ověřena a navíc se vyznačovala vyšší hmotností než odporová regulace. Oficiální zdůvodnění tedy zní \"\"Traťové poměry na území NDR, zejména nízká únosnost mostů, ovlivnily požadavek na maximální hmotnost lokomotivy 84 t a tím nebylo možné v koncepci použít pulsní měniče, které podstatně zvětšují hmotnost včetně trakčního transformátoru na 16 2/3 Hz.\"\" Kvůli tomuto rozhodnutí se stala nová lokomotiva zastaralou již v době jejího vývoje, proto se uvažovalo, že má být jen jakýmsi \"přechodným\" strojem do doby, než budou vyvinuty zcela nové typy lokomotiv. To se však stalo až později a řada 372 (180) jezdí po českých a německých kolejích, byť už v menší míře než dříve, do současnosti.\n\nLokomotiva je na obou systémech řízena odporovou regulací. Nepřímý kontrolér spíná elektropneumatické stykače – na stejnosměrném sériovém zapojení trakčních motorů má lokomotiva 27 jízdních stupňů a na sérioparelelu dalších 17, na každém hospodárném stupni lze zařadit ještě 5 šuntů. Trakční odporník je fechralový, využívá se i pro plynule řízenou cize buzenou nezávislou EDB o výkonu 2 200 kW. Při jízdě na střídavé napájecí soustavě je obvodům lokomotivy předřazen transformátor a olejem chlazené diodové usměrňovače.\n\nMechanická část lokomotivy včetně skříně je převzata z řady 263. Odtud je převzata i koncepce chlazení se žaluziemi v pravé bočnici.\n\nAby lokomotivy měly přechodnost i na německé železnice, jsou vybaveny kromě mobilní části liniového zabezpečovače LS IV/I i německým bodovým zabezpečovačem PZ 80 a rychloměrem Metra GMR. Na lokomotivě 372.007 se od roku 2000 ověřuje statický měnič 3000/600 V se samostatnými výstupy pro nabíjení baterií a nabíjení střídače pomocných pohonů.\n\nU ČSD byly stroje řady 372 od počátku svého provozu soustředěny v Lokomotivním depu Děčín, ani po vzniku Českých drah nedošlo ke změně jejich působiště a byly dislokovány v DKV Ústí nad Labem, PJ Děčín. Od roku 1994 do června 2004 byly tyto lokomotivy mj. nasazovány na vozbu vlaků RoLa v úseku Lovosice – Drážďany. Mezi lety 1996 a 2001 klesl celkový počet lokomotiv z 15 na 9, protože část strojů byla rekonstruována na řadu 371 pro vozbu vlaků EuroCity a byla jim mj. zvýšena maximální rychlost na 160 km/h. Za tímto účelem byly také přesunuty do DKV Praha, PJ Vršovice. V souvislosti se vznikem nákladní divize ČD Cargo na přelomu let 2007/2008 přešlo všech 9 strojů do stavu ČD Cargo a jeho nově vzniklého SOKV Ústí nad Labem.\n\nDíky faktu, že šlo až do roku 2016 o jediné lokomotivy ve vlastnictví ČD Cargo, schopné provozu na německé železniční síti, byly všechny lokomotivy postupně zmodernizovány a z větší části opatřeny novým firemním lakem. Přes své hlavní určení k dopravě vlaků na hraničním přechodu Děčín/Bad Schandau (a dále do Drážďan a Lipska) jsou nasazovány příležitostně i do vnitrostátní dopravy, zejména na tratích do Prahy či Nymburka. 13. dubna 2016 podepsalo ČD Cargo se společností Siemens smlouvu na dodávku pěti třísystémových lokomotiv Vectron (u ČDC řada 383), které by měly řadu 372 na mezistátních výkonech alespoň částečně nahradit.\n\nPo roce 2010, i díky dodávkám nových čtyřsystémových lokomotiv řady 189 a většímu podílu soukromých dopravců v nákladní dopravě, začal německý DB Schenker s postupným odstavováním svých lokomotiv řady 180. Několik lokomotiv bylo sešrotováno (po necelých 20 letech provozu), lokomotiva 180.014 byla předána železničnímu muzeu ve Weimaru, další část lokomotiv byla dlouhodobě odstavena v Chemnitzu. Roku 2014 postupně celkem 15 lokomotiv odkoupila česká společnost TSS Cargo, která z nich po opravě plánuje sestavit několik funkčních a používat pro svoje výkony. Posledním dnem provozu lokomotiv řady 180 u DB Schenker tak byl 4. prosinec 2014, kdy lokomotivy 180.006, 008, 011 a 015 dojely do Děčína, odkud byly následujícího dne spolu se 180.018 převezeny již v režii nového majitele do jeho areálu v Hulíně. Všechny vlaky Schenkeru jedoucí přes hraniční přechod Děčín/Bad Schandau od tohoto data převzaly lokomotivy řady 189, upravené pro provoz v ČR. Po krátkém odstavení zprovoznila společnost TSS Cargo své odkoupené stroje a jsou tak využívány k vedení vlaků po celé stejnosměrné části české železniční sítě, v čele kontejnerových vlaků jezdily i do Německa – jízdy do Brém nebo Hannoveru byly ale po krátké době zrušeny. Pronajímány jsou také dalším dopravcům (IDS Cargo, LokoTrain a další), kteří s nimi zajišťují například přetahy přes státní hranici.\n\n\n\n"}
{"id": "352705", "url": "https://cs.wikipedia.org/wiki?curid=352705", "title": "Matúš Kučera", "text": "Matúš Kučera\n\nMatúš Kučera (* 28. října 1932 Mojtín) je slovenský historik, vysokoškolský pedagog a bývalý politik, po sametové revoluci československý poslanec Sněmovny národů Federálního shromáždění a slovenský ministr školství za HZDS, v 90. letech velvyslanec Slovenska v Chorvatsku a Bosně a Hercegovině.\n\nV letech 1942–1947 a 1948–1951 vystudoval gymnázium v Trenčíně. Mezitím studoval na semináři v Nitře. Pak v letech 1951–1956 absolvoval obor slovenština a historie na Filozofické fakultě Univerzity Komenského v Bratislavě a v roce 1955 též na Univerzitě Karlově. V letech 1956–1989 působil jako pedagog na Filozofické fakultě Univerzity Komenského v Bratislavě. Zaměřoval se na dějiny středověku. Přispěl ke změně vnímání, kdy začala být Velkomoravská říše pociťována jako součást slovenských dějin. V žánru literatury faktu se vyznačoval čtivým stylem.\n\nPo sametové revoluci se zapojil i do politického a veřejného života. Ve volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Bratislava. V období září 1992 – červen 1993 byl v druhé vládě Vladimíra Mečiara ministrem školství SR. Potom působil v letech 1993–1998 jako velvyslanec Slovenské republiky v Chorvatsku (v období let 1997–1998 i v Bosně a Hercegovině). Roku 1998 se stal generálním ředitelem Slovenského národního muzea v Bratislavě. Od roku 1998 rovněž vyučoval na Univerzitě sv. Cyrila a Metoda v Trnavě. K roku 2010 se uvádí jako důchodce žijící v Bratislavě.\n\nV roce 1998 mu prezident Slovenské republiky Michal Kováč propůjčil státní vyznamenání Řád Ľudovíta Štúra II. třídy.\n\n\n"}
{"id": "352706", "url": "https://cs.wikipedia.org/wiki?curid=352706", "title": "Kancelářská sešívačka", "text": "Kancelářská sešívačka\n\nKancelářská sešívačka je drobné technické kancelářské zařízení, které slouží k mechanickému spojování papírových tiskovin pomocí tenkých drátků. Jedná se vlastně o malou speciální ruční ohýbačku tenkých ocelových drátků. Sešívačka se skládá z pevné části, která tvoří základnu zařízení a pohyblivé části, v níž je umístěn pružinový zásobník drátků (sponek), které mají tvar širokého písmene „U“. Stlačením horní části sešívačky dojde k uvolnění jednoho drátku (sponky) ze zásobníku a k jeho posunu do vodicí dráhy. Ostré konce drátků proseknou resp. propíchnou spojované papíry, nárazem o pevnou spodní tvarovanou část zařízení se drátky ohnou o 90 a více stupňů směrem k rovině papíru a papíry tak mechanicky spojí - sešijí kovovým drátkem.\n\nJedná se o rychlou, levnou, spolehlivou a materiálově nenáročnou metodu spojováni tiskovin, která se běžně užívá i při strojním sešívání časopisů, sešitů a dalších předmětů složených z většího množství papírových listů. Toto spojení je i zpětně poměrně jednoduše rozebiratelné. Podle typů sešívaček lze sešívat až 200 listů.\n\n"}
{"id": "352708", "url": "https://cs.wikipedia.org/wiki?curid=352708", "title": "Kateřina Cornaro", "text": "Kateřina Cornaro\n\nKateřina Cornaro či Caterina Veneta (Kateřina Benátská) (25. listopadu 1454, Benátky – 10. července 1510, Benátky) byla v letech 1474 – 1489 kyperská královna.\n\nPocházela z významného benátského patricijského rodu a byl jí udělen čestný titul \"Dcera Benátské republiky\"; díky jejímu vlivu posiloval benátský stát své pozice na Kypru a po smrti Kateřinina manžela, krále Jakuba II. řečeného \"Bastard\" (\"Jacques le Bâtard\") z rodu Lusignan, známého pro svou politickou amorálnost, nárokovat i vládu nad celým ostrovem.\n"}
{"id": "352715", "url": "https://cs.wikipedia.org/wiki?curid=352715", "title": "Milý pane Henshawe", "text": "Milý pane Henshawe\n\nMilý pane Henshawe je dětská novela od Beverly Cleary, která byla oceněna Newberyho medailí v roce 1984.\n\nNovelista Boyd Henshaw se v knize ve skutečnosti neobjevuje. Příběh je o malém chlapci, Leigh Bottsovi, který žije se svojí rozvedenou matkou a stýská se mu po otci. Začátek knihy je sbírka dopisů které napsal Leigh pro svého oblíbeného autora pana Henshawa. Jak Leigh roste tak se dopisy stávají čím dál více procítěné a lépe propracované. Odrážejí jeho přání stát se spisovatelem.\n\nV pozdějších částech knihy se styl z dopisů postupně mění na záznamy deníku. Ačkoliv nikdy nevidíme odpověď pana Henshawa, zřejmě Leighovi odpověděl na poslední dopis a navrhl mu aby si psal deník každý den, jestli to myslí s psaním vážně. Zpočátku Leighovy zápisky mají podobu dodatečných neodeslaných dopisů panu Henshawovi, dokonce začínají stejnou frází. Ale jak postupně dospívá uvědomí si že to nemusí používat a nechá si deník sám pro sebe. Příběh začíná když je Leigh ve druhé třídě ale přesunuje se do šesté třídy během necelých 10 stran.\n\nDeník odhaluje Leighův pocit osamělosti ve škole, popisuje jeho problémy se nejmenovaným spolužákem který každé ráno ukradne jeho oběd a nejvíce se soustředí na jeho smutek ohledně rozvodu svých rodičů.\n\nNa rozdíl od většiny novel od Beverly Cleary \"Milý pane Henshawe\" nezapadá do žádné jiné série ani příběhové linie, ani se neodehrává na místě, kde se odehrávaly ostatní knihy či blízko Portlandu v Oregonu, nýbrž v Kalifornii.\n\nKnihu přeložil kolektiv studentů.\n\nTomaš Jakub; Štěpánek Karel; Růžička Jan; Sůva Jiří; Šefčík Pavel; Kousal Petr; Kašpar Ladislav;\nVodička Tomáš; Majer Jan; Vostrý Daniel; Valenta Robert; Mejstřík Martin; Matuška David; Polák Marek; Košťál David; Rieger Tomáš; Škopek Kryštof; Hradecký Vladimír; Filipová Dana; Mužíková Jana; Serdelová Lucie; Paděrová Zuzana; Šmídová Barbora.\n\nProjekt Galacie\n"}
{"id": "352719", "url": "https://cs.wikipedia.org/wiki?curid=352719", "title": "Arthur Balfour", "text": "Arthur Balfour\n\nArthur Balfour, 1. hrabě z Balfouru, (25. červenec 1848 – 19. březen 1930) byl britský státník, člen Konzervativní strany a premiér. Jako ministr zahraničí byl autorem Balfourovy deklarace, která podporovala zřízení vymezeného území pro Židy v Palestině (nyní Izrael).\n\nNarodil se jako nejstarší syn skotského poslance Jamese Maitlanda Balfoura a jeho ženy Blanche. Studoval na škole v Hoddesdonu, Eton College a Trinity College v Cambridgi. Roku 1875 zemřela na tyfus May Lytteltonová, jeho sestřenice se kterou se chtěl oženit, a poté už zůstal až do smrti svobodným mládencem.\n\nRoku 1874 byl zvolen poslancem do Dolní sněmovny za obvod Hertford. Na jaře roku 1878 se stal soukromým tajemníkem svého strýce Roberta Cecila, který v té době zastával funkci ministra zahraničí. V této pozici se zúčastnil Berlínského kongresu, kde získal své první zkušenosti v mezinárodní politice.\n\nCecil ho jmenoval roku 1885 prezidentem rady pro místní samosprávu a následující rok správcem Skotska s právem účastnit se jednání vlády. Na počátku roku 1887 rezignoval pro nemoc správce Irska Michael Hick-Beach a strýc ho dosadil na jeho místo. V parlamentu odrážel snahy Irské parlamentní strany o projednání otázky samosprávy Irska, spojil se s liberálními unionisty a podporoval jejich aktivity v Irsku.\n\nPo smrti W. H. Smitha roku 1891 se po něm stal lordem strážcem pokladu. Po pádu vlády roku 1892 zastával tři roky funkci vůdce opozice a poté co se konzervativci vrátili k moci roku 1895 stal se předsedou dolní komory parlamentu. V době Cecilovy nemoci a v čase jeho nepřítomnosti v zemi ho zastupoval ve funkci ministra zahraničí.\n\nPo Cecilově rezignaci v červenci 1902 se stal jeho nástupcem na pozici premiéra. Pozoruhodným úspěchem jeho vlády bylo zřízení stálé komise pro obranu impéria.\n\nV zahraniční oblasti spolu se svým ministrem zahraničí dosáhl výrazného zlepšení vztahů s Francií, které vyvrcholilo roku 1904 Srdečnou dohodou. V tomto období došlo ke krizi ve vztazích mezi Japonskem a Ruskem. Británie se dostala, jako spojenec Japonska, na hranici války s Ruskem.\n\nV domácí politice převládal zápas o reformu daní. Stávající systém daní chránil Britské impérium proti narůstající ekonomické síle Německa a Spojených států amerických a umožňoval financovat zvýšené náklady v sociální oblasti. Aby uklidnil situaci, navrhl uplatnit odvetné clo vůči zemím, které uplatňovaly clo vůči Británii. Tento návrh ale neuspokojila ani zastánce volného obchodu ani stoupence reformy daní. S jeho souhlasem rezignoval Chamberlain i další tři ministři, zastánci volného obchodu, z vlády. To ale oslabilo její pozici a tak v prosinci 1905 rezignoval na funkci premiéra i Balfour.\n\nI po drtivé porážce ve volbách roku 1906 zůstal vůdcem Konzervativní strany, ale jeho možnosti oponovat velké přesile liberálů v parlamentu byly omezené. Začal proto uplatňovat kontroverzní politiku blokace a úprav zákonů navržených liberály ve Sněmovně lordů, která byla v rukou konzervativců. Vůdce liberálů David Lloyd George nakonec navrhl státní rozpočet, který vedl k ústavní krizi a následně k zákonu upravujícímu právo horní komory parlamentu zasahovat do zákonů pouze na zadržení jejich přijetí na maximálně dva roky. Poté co se konzervativcům nepodařilo vyhrát volby roku 1910 rozdělili se konzervativní členové horní komory při hlasování o tomto zákoně tak, aby se vyhnuli jmenování nových liberálních členů Sněmovny lordů, kteří by tento zákon podpořili. Balfour, vyčerpaný politickými spory rezignoval na vůdce Konzervativní strany, i když zůstal vlivným politikem.\n\nPoté co v prosinci 1915 padla Asquithova vláda, byl pověřen sestavením nové Lloyd George a Balfour v ní zastával funkci ministra zahraničí. Jeho nejznámějším počinem v této pozici byla Balfourova deklarace, dopis, který roku 1917 napsal lordu Rothschildovi a ve kterém přislíbil Židům přidělení území pro vytvoření jejich státu v Palestině, v té době součásti Osmanské říše.\n\nV memorandu do Ameriky 4. října 1918 se domníval, že si na Rusi Masarykovi legionáři pomohou sami, avšak doporučoval Americe, aby nebránila Francii a Japonsku v pomoci, když již sama jí není schopna. \n\nPo Versailleské konferenci roku 1919 rezignoval na funkci ministra zahraničí, ale zůstal členem vlády. V letech 1921–23 reprezentoval Británii na Washingtonské konferenci.\n\nNavzdory mnoha případům nachlazení se těšil až do roku 1928 dobrému zdraví a byl pravidelným hráčem tenisu. Na konci roku byl postižen nepřetržitými problémy oběhového systému, které nakonec v březnu roku 1930 ukončily jeho život. Balfourovy ostatky byly na jeho přání uloženy na rodinném sídle Whittingehame.\n\nV Izraeli je osobnost Arthura Balfoura připomínána například názvem vesnice Balfourija nebo lesem Ja'ar Balfour. V mnoha izraelských městech jsou po něm také pojmenovány ulice například Rechov Balfour v Jeruzalému nebo Tel Avivu.\n\n"}
{"id": "352721", "url": "https://cs.wikipedia.org/wiki?curid=352721", "title": "Paralympijské hry", "text": "Paralympijské hry\n\nParalympijské hry (zkráceně také para(o)lympiáda) jsou vícesportovní událost určená pro sportovce s trvalým tělesným, mentálním a senzorickým zdravotním postižením. Zahrnuje to sportovce se zdravotním postižením pohybu, amputacemi, oslepnutím a mentální retardací. Paralympijské hry se konají jednou za čtyři roky vždy po olympijských hrách a řídí je Mezinárodní paralympijský výbor.\n\nParalympijské hry jsou občas zaměňovány se Světovými hrami speciálních olympiád, které jsou však určeny pro lidi s duševním postižením.\n\nV České republice zastřešuje aktivity související s nominací na paralympiádu Český paralympijský výbor.\n\nRekord v počtu získaných medailí z paralympiád drží Ragnhild Myklebustová z Norska, která na zimních paralympijských hrách 1988, 1992, 1994 a 2002 získala v severském lyžování dohromady 22 medailí, z nichž 17 bylo zlatých.\n\nPrvní letní byly v roce 1960 v Římě zůčasnilo se jich 400\n\nNásledující sporty jsou v současnosti na programu letních paralympijských her:\n\n\nNásledující sporty jsou v současnosti na programu zimních paralympijských her:\n\n\n\n"}
{"id": "352724", "url": "https://cs.wikipedia.org/wiki?curid=352724", "title": "Kovda", "text": "Kovda\n\nKovda, Sofjanga, Kundozerka, Kuma, Jova, Rugozerka ( , , , , , ) je řeka v autonomní Karelské republice a v Murmanské oblasti v severozápadním Rusku. Je dlouhá 233 km. Povodí řeky je 26 100 km², z čehož 14 % tvoří jezera, kterých je přibližně 11 000.\n\nZa začátek řeky se bere její odtok z Topozera. Řeka představuje kaskádu jezer, která jsou propojena krátkými průtoky, jež tvoří jen 34 % její délky. Ústí do Kandalakšské zátoky Bílého moře.\n\nV roce 1955 byla v místech, kde řeka opouští Kovdozero, postavena hráz a odtok z jezera je veden do Bílého moře přes Kňažegubskou vodní elektrárnu kanálem dlouhým 3,8 km. Na řece byly vybudovány také Kumská a Jovská vodní elektrárna, za jejichž hrázemi vznikly Kumská a Jovská přehrada.\n"}
{"id": "352730", "url": "https://cs.wikipedia.org/wiki?curid=352730", "title": "Panevropská cyklostezka", "text": "Panevropská cyklostezka\n\nPanevropská cyklostezka je cyklostezka spojující Českou republiku, Německo a Francie. Trasa vede z Prahy přes Plzeň, Eslarn, Norimberk, Heidelberg, Štrasburk, Nancy, Chálons-en-Champagne do Paříže a je 1570 km dlouhá.\n\nPředchůdcem této trasy byla středověká obchodní cesta \"Zlatá cesta\".\n\nCelý projekt začal v roce 2001, kdy byla odstavená železniční trať mezi německým okresem Neustadt an der Waldnaab, který se nachází u hranic s Českou republikou, a Plzeňským krajem přestavěna, s pomocí prostředků Evropské unie, na cyklostezku.\n\nNadnárodní cyklostezka se postupně začala rozrůstat a do projektu se zapojila i Francie.\n\nPanevropská cyklostezka byla oficiálně otevřena 12. dubna 2008.\n\n\n"}
{"id": "352731", "url": "https://cs.wikipedia.org/wiki?curid=352731", "title": "Ubisoft", "text": "Ubisoft\n\nUbisoft Entertainment SA (dříve Ubi Soft Entertainment SA či zkráceně Ubi Soft) je francouzský videoherní vývojář a vydavatel. Hlavní sídlo společnosti je v Montreuil ve Francii. Společnost má pobočky ve více než dvaceti zemích.\n\nV roce 2004 byl Ubisoft třetí největší nezávislý herní vydavatel v Evropě a sedmý největší ve Spojených státech. Jeho obrat za období 2002–2003 byl 453 milionů eur a v následujícím období 2003–2004 vzrostl na 508 milionů eur. V roce 2005 Ubisoft zaměstnával přes 3500 lidí, z nichž 1700 pracovalo v produkci.\n\nNejvětším vývojářským studiem je Ubisoft Montreal, který v roce 2004 zaměstnával více než 1 600 lidí. Yves Guillemont, jeden ze zakládajících bratrů je členem představenstva a CEO. V letech 2008–2009 dosáhly tržby Ubisoftu 1,058 miliardy eur a poprvé ve své historii přesáhlo hranici 1 miliardy.\n\nUbisoft Australia se stará o distribuci her od Square Enix.\n\nUbisoft založilo pět bratrů Gillemotových v roce 1986. Yves Guillemot brzy dohodl distribuci her pro Electronic Arts, Sierra On-Line a MicroProse na území Francie. Ke konci desetiletí začal Ubisoft expandovat na ostatní trhy, včetně USA, Spojeného království a Německa.\n\nNa počátku 90. let odstartoval svůj vlastní vývojový program, což v roce 1994 vyústilo v otevření jejich prvního studia ve francouzském městě Montreuil, které se stalo sídlem Ubisoftu. Později rozšířil své pobočky po celém světě (např. Shanghai, Montreal).\n\nCoby jeden z největších videoherních vydavatelů na světě má Ubisoft několik divizí a kanceláří napříč světem. Zatímco některé byly založeny přímo Ubisoftem jiné byli převzaty skrze akvizice. Mezi některé patří:\n\nUplay je služba, kterou Ubisoft spustil společně s titulem Assassin's Creed II. Uplay je onlinové rozhraní několika služeb, Uplay Win, Uplay Help, Uplay Share a Uplay Shop, poskytující hráčům vylepšení herního prostředí, speciální obsahy a užitečné informace a rady k jednotlivým hrám.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "352732", "url": "https://cs.wikipedia.org/wiki?curid=352732", "title": "Dalamánek", "text": "Dalamánek\n\nDalamánek (dříve také \"dalamán\") je malá bulka (pšeničná nebo pšenično-žitná) z bílého pečiva, posypaná ovesnými vločkami, kmínem nebo solí. Jeho název pochází z let 1741–1743, kdy jej francouzská vojenská posádka usazená v Praze nazývala \"Pain d'Allemagne\" („německý chléb“).\n\nJeho hmotnost se pohybuje mezi 100–200 gramy a prodává se také se sýrem nebo slaninou.\n\n\n"}
{"id": "352733", "url": "https://cs.wikipedia.org/wiki?curid=352733", "title": "Veka", "text": "Veka\n\nVeka je bílé pečivo z pšeničné mouky, zpravidla oválného tvaru podobného tvaru rohlíku. Je však celkově větší (do šířky i délky) a nadýchanější. Příčně nakrájená se používá v Česku zejména k tvorbě obložených chlebíčků. Její původ je ve Francii.\n\nPoužití vek v kuchyni je velice různorodé. Od tradiční tvorby obložených chlebíčku až k opečené vece obalované v cukru či skořici. Veka se také může použít k tvorbě houskových knedlíků či tzv. vídeňského knedlíku. Ztvrdlá veka namáčená v mléce pak tvoří základ žemlovky. Dalším využitím pak může být např. smažená sýrová veka či vydlabaná plněná veka.\n\nSvým tvarem veky připomínají často bagety a někdy jsou s nimi zaměňovány. Na rozdíl od nich však veky mají výrazně hladší povrch a krájejí se příčně (jako chléb) – z takových kousků se poté většinou tvoří obložené chlebíčky. Veky se samy od sebe odlišují především délkou a šířkou. Většina vek je, na rozdíl od baget, také velmi světlých.\n\nDíky svému složení má veka vysoký glykemický index. To znamená, že tělo energii z veky rychle spotřebuje. Sto gramů veky má energetickou hodnotu 1190 kJ, obsahuje 8 g tuků, a 60 g sacharidů.\n\n"}
{"id": "352737", "url": "https://cs.wikipedia.org/wiki?curid=352737", "title": "Čočka jedlá", "text": "Čočka jedlá\n\nČočka jedlá (\"Lens culinaris\"), též čočka kuchyňská, je křovinatá jednoletá rostlina z čeledi bobovitých. Tato luštěnina původem z Přední Asie se pěstuje pro svoje semena. Dosahuje výšky asi 40 cm a semena jsou ukryta v luscích, obvykle po dvou.\n\nČočka pochází z Přední Asie a součástí lidské potravy je již od neolitu. Po sojových bobech a konopí má čočka třetí nejvyšší obsah bílkovin ze všech rostlin – 26 %. Díky tomu tvoří v mnoha částech světa velmi důležitou složku stravy. Je tomu tak zejména v Indii, jejíž obyvatelstvo tvoří z velké části vegetariáni.\nJednotlivé druhy čočky se od sebe liší jak velikostí semen, tak jejich barvou, jež může být žlutá, oranžová, hnědočervená, zelená či černá.\n\nV roce 2016 činila světová produkce čočky 6,3 milionu tun, na tomto množství se podílela Kanada 51 procenty a Indie 17 procenty. \n\nCelých 95 % kanadské produkce bylo vypěstováno v provincii Saskatchewan. V roce 2016 bylo podle Kanadské statistické služby vypěstováno v Kanadě 3,2 milionu tun čočky na ploše 2 300 000 ha.\nSemena čočky se vaří poměrně krátce, zejména menší druhy, u nichž je odstraněna slupka. Připravuje se z nich levná a výživná polévka. Často slouží jako příloha ke kuřecímu či vepřovému masu. Mnohdy se též kombinuje s rýží, která se vaří zhruba stejnou dobu. Pokrmu z čočky a rýže se na Blízkém východě říká \"mujaddara\" či \"mejadra\". V Indii je velmi oblíbeným pokrmem \"khichdi\", jenž vzniká, když se obě složky vaří společně v jedné nádobě. Mnohem méně obvyklé je míchat čočku se sýrem. \nV Indii, jež má bohatou vegetariánskou tradici, se k vařené čočce často přidává zelenina a výsledná směs se pak dochucuje rozličným kořením. Vzniká tak celá řada pokrmů, jako například \"sambar\" \"rasam\" či \"dal\", jež se pak obvykle podávají s rýží a \"roti\".\n\nČočky v optice jsou pojmenovány po semenech čočky jedlé, jež mají podobný tvar. \nTento zajímavý vztah, jehož vtipně využil například Jan Werich ve filmu Císařův pekař, lze sledovat nejen v češtině, ale i v mnoha dalších jazycích:\n\n"}
{"id": "352738", "url": "https://cs.wikipedia.org/wiki?curid=352738", "title": "ATPáza", "text": "ATPáza\n\nATPáza (adenosin trifosfatáza) je označení pro enzym, který katalyzuje hydrolýzu ATP na ADP a fosfát, případně hydrolýzu ATP na AMP a pyrofosfát. Energie vzniklá zmíněnými defosforylacemi se užívá k pohánění jiných chemických reakcí, například v případě Na/K ATPázy se energie užívá k transportu těchto iontů přes membránu. ATPázami jsou však třeba i kineziny a dyneiny, kde se energie získaná hydrolýzou ATP využívá na mechanickou práci, a existuje celá řada dalších enzymů s ATPázovou aktivitou.\nNěkdy bývá jako ATPáza označována i ATP syntáza, která však ATP nespotřebovává, nýbrž vyrábí.\n\nZřejmě nejtypičtějším příkladem ATPáz jsou různé pumpy, které energii získanou z ATP využívají k transportu různých látek přes membrány. V tabulce jsou uvedeny pouze příklady, ATPázových pump je velké množství.\n"}
{"id": "352747", "url": "https://cs.wikipedia.org/wiki?curid=352747", "title": "Sojuz 23", "text": "Sojuz 23\n\nSojuz 23 byla kosmická loď SSSR z roku 1976, která se svou posádkou absolvovala let na oběžnou dráhu Země s cílem pracovat na orbitální stanici Saljut 5. Připojení se nezdařilo a loď se vrátila předčasně na Zem. Sojuz 23 podle katalogu COSPAR dostal označení 1976-100A a byl 58. registrovaným letem kosmické lodě s lidmi na palubě ze Země. Jejím volacím znakem byl RADON.\n\nDvoučlennou posádku tvořili tito kosmonauti:\n\nLoď odstartovala 14. října 1976 navečer z kosmodromu Bajkonur s pomocí rakety Sojuz U. Po korekci dráhy se Sojuz dostal na dráhu s parametry 246 – 269 km nad Zemí, čas jednoho oběhu byl 88 minut.\n\nVečer 15. října byl zapnut automatický přibližovací systém, který měl napomoci připojit se na orbitální stanici Saljut 5, systém však nefungoval, rozsvítila se poruchová kontrolka. Několikrát byl podniknut pokus o jeho restart, když se nezdařil, dalo řídící středisko pokyn k předčasnému ukončení mise s návratem k Zemi.\n\nNezdar pokračoval i během přistávacího manévru. Místo obvyklého přistání s pomocí motorů a padákového systému na polích Kazachstánu kabina s posádkou přistála na zamrzlé hladině jezera Tengiz zhruba 140 km JV od Arkalyku. V silném mrazu (-20 stupňů) a sněhové bouři měla záchranná skupina problémy kabinu najít a pak s pomocí vrtulníku odtáhnout ke břehu.\n\nNezdařená mise Sojuzu 23 trvala pouhé 2 dny, během níž obkroužila 22x Zemi .\nUdaná startovací hmotnost byla 6760 kg. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení k připojení k Saljutu.\n\n"}
{"id": "352752", "url": "https://cs.wikipedia.org/wiki?curid=352752", "title": "Nuku'alofa", "text": "Nuku'alofa\n\nNuku'alofa je hlavní město království Tonga, nachází se na severním pobřeží ostrova Tongatapu v jižní části státu. Žije v něm 25 tis. obyvatel.\n\nNa ostrovech přistál v letech 1773 a 1777 Brit James Cook a dal jim název \"Přátelské ostrovy\" (Friendly Islands). O 20 let později sem připluli britští misionáři, aby v oblasti upevnili britskou moc. Roku 1862 (s přispěním misionářů) vytvořil král George Tupou I. jednotné Tonžské království, o tři roky později začala v Nuku'alofě výstavba jeho paláce. Od 18. května 1900 byla země britským protektorátem. Omezení moci Britů nastalo v roce 1968 a 5. června 1970 se Tonga zcela osamostatnila. Nuku'alofa se stala jejím hlavním městem.\n\nNejvýraznější stavbou celého města je Královský palác, postavený v letech 1865 – 1867. Obklopují ho zahrady. Vstup veřejnosti je zakázán, lze si ho ale dobře prohlédnout i z dálky, protože ho obklopuje jenom nízká zídka s pletivem. Do královské hrobky \"Mala'ekula\" jsou členové královské rodiny pohřbíváni od roku 1893. Na konci starého nábřeží se nachází kaple z roku 1862.\n\nNa předměstí je malé průmyslové středisko, existující od roku 1977. Největší ekonomický význam má vývoz kopry, vanilky a banánů. Ve městě se lze rovněž setkat s tržišti.\n\nNa jihu ostrova jsou tzv. \"Blow Holes\". Vlny se zde díky otvorům v korálových útesech rozstřikují až do osmnáctimetrové výšky a jsou tak velkým lákadlem pro turisty.\n\nPrůměrné teploty jsou 25 °C v lednu a 20 °C v červenci.\nSrážky se pohybují kolem 130 mm v lednu a 100 mm v červenci, nejvíce jich spadne v březnu.\nV roce 1954 žilo ve městě 5 500 lidí. Jejich počet se v dalších letech zvyšoval, jak je vidět z tabulky:\n\nAutobusová a jiná linka ve městě neexistuje. Spojení s ostatními ostrovy zajišťuje přístav, mezinárodní spoje jsou provozovány pomocí nedalekého mezinárodního letiště.\n"}
{"id": "352754", "url": "https://cs.wikipedia.org/wiki?curid=352754", "title": "Kambodžský riel", "text": "Kambodžský riel\n\nKambodžský riel (រៀល) je od roku 1953 měnou Kambodže. Používá kód KHR. Mince mají hodnotu 50, 100, 200 a 500 rielů a bankovky 50, 100, 500, 1000, 2000, 5000, 10 000, 20 000, 50 000 a 100 000 rielů. 1/10 rielu se nazývá kak, 1/100 se nazývá sen, vzhledem k inflaci (4,7 %) nejsou ani kakové, ani senové mince. V době vietnamské invaze se používal dong. V důsledku mírové operace OSN z roku 1993 je všeobecně přijímaným oběživem americký dolar.\n\n"}
{"id": "352755", "url": "https://cs.wikipedia.org/wiki?curid=352755", "title": "Daňové prázdniny", "text": "Daňové prázdniny\n\nDaňové prázdniny je neoficiální název jedné z forem investičních pobídek, kdy investor je na určitou dobu po investici zproštěn povinnosti odvádět některou daň nebo je mu daň snížena. Stát tuto možnost využívá v dnešní době zejména u průmyslových závodů k podpoře vzniku nových pracovních míst nebo k podpoře nových technologií či chybějících služeb. V minulosti, zejména ve středověku byla podobná forma podpory hojně užívána při kolonizaci neobydlených území (viz např. lhota), ale i dnes se používá k podpoře bytové výstavby.\n\nSkoro polovina všech investičních pobídek v Česku směřovala do automobilového nebo gumárenského průmyslu nebo výroby elektrických a optických přístrojů. Mezi nejznámější případy patřil nový závod jihokorejské automobilky Hyundai v Nošovicích.\n\nHospodářská komora v roce 2007 vyzvala vládu k úplnému zrušení investičních pobídek. Kritici úpravě vyčítali, že zvýhodňuje velké zahraniční investory před menšími českými podniky, deformují trh, směřují do nejrozvinutějších regionů a náklady na podporu jednoho pracovního místa jsou neúměrně vysoké.\n\nV roce 2008 vláda zrušila poslední investiční pobídku formou daňových prázdnin (pětiletých), která platila pro zpracovatelský průmysl. Do budoucna se rozhodla investice podporovat dotací mezd a podporu zaměřovat na strategické služby a technologická centra.\n\nPro začínající živnostníky platila výjimka, že první dva roky podnikání danili pouze skutečně dosažený základ daně z příjmů i tehdy, nedosahuje-li tzv. minimálního základu daně z příjmů (§ 7c odst. 3 Zákona o dani z příjmů).\n\nNové domy a byty, v nichž má majitel hlášen trvalý pobyt, jsou v rámci podpory nové výstavby na 15 let osvobozeny od placení daně z nemovitosti. Ministerstvo financí navrhlo reformu, která má tuto výhodu do roku 2010 zrušit.\n\n\n"}
{"id": "352757", "url": "https://cs.wikipedia.org/wiki?curid=352757", "title": "Alžběta Bavorská (rozcestník)", "text": "Alžběta Bavorská (rozcestník)\n\nNositelky jména Alžběta Bavorská či Isabela Bavorská:\n\n"}
{"id": "352759", "url": "https://cs.wikipedia.org/wiki?curid=352759", "title": "Černý kámen", "text": "Černý kámen\n\nČerný kámen je zasazen do východního rohu svatyně Ka'ba ve stříbrném prstenci. V knize Příběhy Proroků se píše, že tento kámen byl snesen andělem Gabrielem z ráje a původně byl bílý, ale doteky lidí „pošpiněných” hříchy jej časem zčernaly. Kámen má zhruba 30 cm v průměru a je uložen ve výšce jednoho a půl metru nad zemí.\n\nKámen je však spojován také s prorokem Mohamedem. Podle tradice chtěli kmenoví náčelníci při rekonstrukci svatyně Ka'ba po vekém požáru usadit černý kámen zpět do základů, ale nemohli se shodnout, kdo z nich bude mít tu čest tak učinit. Nakonec se usnesli, že rozhodnutí bouřlivých sporů přenechají prvnímu muži, který půjde okolo. Tím mužem byl právě prorok Mohamed. Po vyslechnutí náčelníků navrhl, aby kámen položili na kus látky, tu uchopili a kámen na místo přenesli společně.\n\nPoutníci obcházející Ká'bu (tawáf) v době hadždže se snaží kámen políbit po vzoru islámského proroka Mohameda. Umar ibn Chattáb řekl černému kameni, který je umístěn v rohu Káby: „Vím, že jsi jen kámen a nemůžeš mi ani ublížit, ani být k užitku. Kdybych neviděl Proroka dotknout (políbit) se tě, nikdy bych se tě nedotkl (nepolíbil tě).” (Buchárí)\n\nO jaký druh kamene se skutečně jedná, není přesně známo. Patrně se jedná o bazalt či meteorit.\n\n"}
{"id": "352761", "url": "https://cs.wikipedia.org/wiki?curid=352761", "title": "Death Note", "text": "Death Note\n\nZápisník smrti ( デスノート, \"Desu Nóto\", anglicky \"Death Note\") je japonská manga, kterou napsal Cugumi Óba a nakreslil Takeši Obata (ilustrátor mangy \"Hikaru no go\"). Příběh se poprvé objevil v časopise \"Šúkan šónen Jump\" na konci roku 2003 a později začal vycházet jako tankóbon s celkem 12 díly. V roce 2006 vzniklo 37dílné anime zpracování, v tomtéž roce pak hraný film (rozdělený na dvě části) a v roce 2008 další, v letech 2007 a 2008 dva anime filmy a několik her pro Nintendo DS konzoli. V Americe se manga několikrát umístila v žebříčku nejprodávanějších titulů.\n\nPříběh sleduje středoškolského studenta Lighta Jagamiho, který najde tajemný zápisník s nadpřirozenou mocí. Tento deník původně patřil šinigamimu (v českém překladu mangy od nakladatelství CREW je používán termín \"smrtonoš\") Rjúkovi, který jej záměrně upustil do světa lidí. Majitel zápisníku je schopen zabít jakéhokoliv člověka na Zemi, pokud zná jeho jméno a tvář. Light se rozhodne očistit svět od zla a stvořit \"nový svět\", ve kterém bude vládcem, proto začne zabíjet zločince a potírat veškerou kriminalitu. Jeho činnosti si však brzo všimne policie a s ní i světoznámý detektiv přezdívaný L.\n\nHlavní hrdina příběhu, Light Jagami, je velmi inteligentní a nadaný středoškolský student z Japonska. Light jednoho dne našel na dvoře školního pozemku černý sešit, označený jako „Zápisník smrti“ (v originále \"Death Note\"), který do světa lidí úmyslně upustil šinigami (v oficiálním českém překladu mangy je používán termín \"smrtonoš\") jménem Rjúk. Light zjistí (z pravidel, která byla napsána v zápisníku), že majitel tohoto sešitu dokáže zabít jakéhokoliv člověka na Zemi, pokud zná jeho jméno a obličej. Po prvotní nedůvěře se Light přesvědčí, že zápisník skutečně funguje a záhy se rozhodne stvořit \"nový svět\", ve kterém neexistuje kriminalita a všichni zločinci jsou okamžitě potrestáni. Light proto začíná do zápisníku psát jména všech těžkých zločinců, kteří byli ohlášeni v televizních zprávách, a ti pak okamžitě zemřou na srdeční selhání.\n\nBrzy se Lightovi ukáže bývalý majitel zápisníku — šinigami Rjúk — a od té doby s ním zůstane, přičemž se zájmem sleduje každý jeho krok za velkolepým cílem. Zároveň ale nezvykle vysoký počet úmrtí zločinců začne řešit policie a s ní i vrchní policejní vyšetřovatel Sóičiró Jagami, Lightův otec. Ten společně s dalšími policisty začne pátrat po Kirovi (přezdívka, kterou lidé, kteří začínají sympatizovat s jeho zabíjením, na internetu Lighta označili; z anglického slova \"killer\" - zabiják) pod vedením záhadného L, nejlepšího detektiva na světě, jemuž státy svěřují nejtěžší případy a jenž je doposud všechny vyřešil. L totiž podle první \"infarktové vraždy\" odhalil, že Kira se nachází v Japonsku, a proto zde nechá zřídit centrálu vyšetřování. Light, resp. Kira, jenž se připojí přes domácí síť do otcova počítače, zjišťuje aktuální informace a postup policie, a tak se mu daří být před vyšetřovateli o krok napřed. Záhy však L tento krok zjistí, čímž se mu značně zúží okruh podezřelých...\n\nZápisník smrti může zabít všechny lidi, jejichž jméno je do něj napsáno a jejichž podobu si pisatel v momentě psaní představuje. Všechny Zápisníky smrti se řídí stejnými pravidly jako ostatní.\n\nPísemná pravidla\n\nRjúk napsal pět základních pravidel o moci zápisníku. Napsal pravidla v angličtině, protože věděl, že mu rozumí nejvíce smrtelníků. Tato pravidla jsou následující:\n\n\nLight do zápisníku mimo jiné připsal další falešné pravidlo, kterým chtěl zmást policii a pomoct tak k svému očištění. Pravidlo říkalo, že pokud majitel do 13 dnů od posledního zápisu nenapíše další jméno oběti, zemře sám.\n\n\n\n\n\n\nManga \"Death Note\" byla vydávána v japonském časopise \"Šúkan šónen Jump\" od prosince 2003. Série skončila se 108 kapitolami. Nakladatelstvím Šúeiša v Japonsku bylo vydáno 12 svazků mangy formátu tankóbon, přičemž úvodní svazek byl vydán 10. dubna 2004. Poslední - dvanáctý - svazek byl vydán 4. července 2006.\nV Česku mangu vydává od 10. srpna 2011 nakladatelství CREW, které k 29. lednu 2015 vydalo všech dvanáct svazků.\n\n\"Dorama\" byla natočena v roce 2006. \"Dorama\" je rozdělena na dva díly – oba dva režíroval Šusuke Kaneko v produkci Nippon Television. V Japonsku byla premiéra 17. 6. 2006.\nDěj se od anime v této části moc neliší. Opět popisuje život Lighta Jagamiho, který nalezne Zápisník smrti a zabíjí neodsouzené (později i odsouzené) zločince. První část má něco málo přes 2  hodiny.\n\nL: Change the World je film, který je volným pokračováním série Death Note. Hlavní postavou je detektiv L. Film pojednává o skupině lidí zastávajících názor, že svět doznává hrozných ekologických změn v důsledku přelidnění, a tak se rozhodne vymýtit ze světa plno lidí. Chtějí do světa vypustit vir, který zabije plno lidí v přelidněných oblastech. L zůstává po boji s Kirou již jen 23 dní života a ty hodlá využít k boji se zlem. Když se L dozví o případu toho viru, tak se do něj okamžitě pouští. L je stejný jako všude a to shrbený, bere věci do rukou jen dvěma prsty a píše typicky na klávesnici počítače. L doprovází malý chlapec (matematický génius), kterého nalezl L-ův přítel F a ještě mladá dívka, která má částečnou imunitu vůči smrtícímu viru.\n\n"}
{"id": "352763", "url": "https://cs.wikipedia.org/wiki?curid=352763", "title": "Seznam dílů seriálu Death Note", "text": "Seznam dílů seriálu Death Note\n\nZde se nachází seznam dílů japonského anime seriálu \"Death Note\".\n"}
{"id": "352765", "url": "https://cs.wikipedia.org/wiki?curid=352765", "title": "František Vildomec", "text": "František Vildomec\n\nFrantišek Vildomec (6. února 1878 Svatoslav u Tišnova – 3. listopadu 1975 Boskovštejn) byl český archeolog.\n\nOd patnácti let byl studentem učitelského ústavu v Brně. Zde byl mimoto studentem hudební nauky u Leoše Janáčka. V roce 1897 Vildomec podal žádost o místo učitele, to mu následně bylo přiděleno v obci Hostim na Znojemsku, kde vyučoval v budově bývalého pivovaru. V Hostimi také v roce 1898 potkal notáře Jaroslava Palliardiho. V té době se seznámil s hnutím Volná myšlenka, zabývajícím se po celé Evropě odloučením státu od církve. Tuto změnu také následně úspěšně prosadil (21. dubna 1921 se učitelstvo okresu Moravské Budějovice usneslo na odluce školy od církve). Od roku 1906 spolu s Palliardim prováděl výzkum v obcích Boskovštýn (dnes Boskovštejn), Jevišovice, Střelice, Bojanovice, Grešlové Mýto, Hrotovice, Horní Dunajovice, Hodonice, Těšetice.\n\nV roce 1908 Vildomec s Palliardim vystoupili z církve. Jako jediný učitel bez náboženského vyznání v Rakousko-Uhersku mohl tehdy učit. Po roce 1918 odmítal veřejné funkce, dokonce i funkci poslance, jež mu byla nabízena. Začal se plně věnovat archeologii. Po smrti J. Palliardiho pokračoval v práci a získal tak bohatý materiál, díky němuž rozdělil vývoj kultury s moravskou malovanou keramikou na šest stupňů. Podle stratigrafického uložení kulturních vrstev vytvořil dodnes platnou chronologii eneolitu (pozdní doby kamenné) pro střední Evropu. Světoznámé jsou také nálezy z Hlubokých Mašůvek (venuše) a ze Střelic (váza). Díky Palliardimu se osobně setkal s J. S. Macharem i T. G. Masarykem. V roce 1922 byl ustanoven do funkce vedoucího školy v Hostimi. Cvičil s dětmi divadlo, účinkoval při koncertech v širokém okolí, kde hrál na basu, violu či housle. Stal se jednatelem a předsedou učitelského spolku Komenský, přednášel, psal články do učitelských i odborných časopisů, vykonával funkci důvěrníka sociální demokratické strany. Byl důvěrníkem pro záležitosti občanů bez vyznání, funkcionářem Volné myšlenky, založil v obci Národní jednotu, založil a vedl obecní kroniku. Ztotožňoval se s myšlenkami Karla Havlíčka Borovského, Josefa Svatopluka Machara a Jana Nerudy.\n\nZabýval se výzkumem archeologických lokalit na Znojemsku, především v okolí Jevišovic,osad z mladší doby kamenné ve Střelicích, Hlubokých Mašůvkách, Ctidružicích, hradiska Starého zámku u Suchohrdel, dále mohyl v lese Purkrábka u Suchohrdel a dalších. V lokalitě Hluboké Mašůvky našel v roce 1934 neolitickou plastiku ženy – venuši – nazvanou „Hlubokomašůvecká venuše“. Výzkum prováděl také na znojemském Hradišti sv. Hypolita.\n\nVýsledkem jeho dlouholeté archeologické činnosti je rozsáhlá sbírka; její první část byla předána do Moravského zemského muzea již před druhou světovou válkou, zbylou (větší) část, chovanou i po jeho smrti dlouhá léta v nezměněné podobě a uložení v rodinné vilce v Boskovštejně, prodali dědicové téže instituci v roce 2006 s tou podmínkou, že sbírka bude uložena v regionu, odkud pochází a bude vystavena v nezměněné podobě. Moravské zemské muzeum zpřístupnilo sbírky uložené v původním mobiliáři na zámku v Jevišovicích v roce 2009.\n\n"}
{"id": "352767", "url": "https://cs.wikipedia.org/wiki?curid=352767", "title": "Katedrála Neposkvrněného početí Panny Marie (Medellín)", "text": "Katedrála Neposkvrněného početí Panny Marie (Medellín)\n\nKatedrála Neposkvrněného Početí ( ) je katedrála v Medellínu, druhém největším městě Kolumbie. Je hlavním chrámem Medellínské arcidiecéze. Byla postavena v novorománském slohu roku 1931; architektem byl Charles Émile Carré, známější jako Carlos Carré.\n\n"}
{"id": "352774", "url": "https://cs.wikipedia.org/wiki?curid=352774", "title": "Jiří Ježek (cyklista)", "text": "Jiří Ježek (cyklista)\n\nJiří Ježek (* 16. říjen 1974 Praha) je bývalý český profesionální handicapovaný cyklista. Šestinásobný paralympijský vítěz a mistr světa je současně nejúspěšnějším cyklistou paralympijské historie. Pravidelně závodí se zdravými cyklisty. Věnuje se i různým dobročinným projektům a motivačním přednáškám. O svém životním příběhu napsal autobiografickou knihu \"Frajer\".\n\nPo autonehodě roku 1985 má amputovanou pravou nohu pod kolenem. Závodil mezi lety 1994 a 2017.\n\nPrvní mezinárodní sportovní úspěchy zaznamenal v roce 1998 na Mistrovství světa v americkém Colorado Springs, kde získal stříbrnou medaili v silničním závodě a bronzovou medaili ve stíhacím závodě na dráze.\n\nMezi hvězdy paralympijské cyklistiky se zařadil v roce 2000 na Paralympijských hrách v Sydney dvojnásobným vítězstvím na dráze. Zlato získal jak v závodě na 1km s pevným startem, tak ve stíhacím závodě na 4km. Stříbro si přivezl i ze silničního závodu.\n\nV Aténách 2004 se mu podařilo vybojovat zlatou medaili ve sloučeném závodě (časovka a silniční závod). Z dráhových závodů si přivezl stříbrnou medaili ze stíhacího závodu na 4 km.\n\nNa paralympiádě 2008 v Číně se Ježek postavil na start ve všech cyklistických paralympijských disciplínách:\n\nNa Letních paralympijských hrách 2012 v Londýně získal stříbrnou medaili na dráze ve stíhacím závodě na 4 km a zlatou medaili v silniční časovce, díky čemuž se stal nejúspěšnějším cyklistou v paralympijské historii.\n\nV roce 2013 mu byl umožněn start v časovce na Tour de France.\n\nDne 1. září 2014 měl na mistrovství světa handicapovaných cyklistů v Greenville v americké Jižní Karolíně těžký pád při hromadném cílovém spurtu silničního závodu. S vážnými mnohačetnými zraněními (komplikované zlomeniny žeber, zhmožděná plíce, utržený prsní sval, komplikovaná zlomenina pažní kosti a fraktura zubů) byl převezen do greenvillské nemocnice, kde byl uveden do umělého spánku a operován.\n\nDne 30. září 2017 ukončil aktivní závodní kariéru závodem v rámci Evropského poháru handicapovaných cyklistů konaném v Praze na Strahově, kde se umístil na třetím místě.\n\n\n"}
{"id": "352777", "url": "https://cs.wikipedia.org/wiki?curid=352777", "title": "Nabu", "text": "Nabu\n\nNabu je babylonský bůh moudrosti a písma. Byl uctíván Babyloňany jako syn Marduka a jeho manželky Sarpanity, a jako vnuk boha Ea. Jeho manželkou byla Tašmetum.\n\nPůvodně byl \"Nabu\" západo-semitským bohem, importovaným do Mezopotámie Amority, pravděpodobně ve stejné době jako Marduk. Zatímco Marduk se stal hlavním bohem Babylónu, Nabův chrám (E-Zida) se nacházel v blízké Borsippě. Zpočátku byl označován jako \"ministr a písař Mardukův\", později byl významově sloučen s milovaným synem Marduka a Sarpanity. Během babylonských oslav Nového Roku byla jeho kultovní socha přemísťována z Borsippy do Babylónu, aby mu byla umožněna komunikace s jeho otcem Mardukem.\n\nNabuovi byla připisována funkce patrona písařů, kterou převzal po sumerské bohyni Nisabě. Jeho symboly jsou hliněná psací tabulka spolu s rydlem. Na hlavě má srpkovitou čapku a stojí se sepjatýma rukama: v starověkém symbolismu toto vše označuje kněžství. Řídí okřídleného draka (\"Mušchuššua\", také známým pod jménem \"Sirruš\"), který byl původně Mardukův. V pozdější babylonské astrologii byl Nabu spojován s planetou Merkur. Jako bůh moudrosti a písma byl Řeky přirovnáván k Apollónovi i Hermésovi, později byl Římany spojován s jejich bohem Merkurem.\n\nNázory na původ jeho jména se různí. Je pravděpodobné, že pochází od kořene \"nb\" - \"volat nebo oznamovat\", ve významu \"ten, který volal\". Nabu je zmiňován v Bibli jako \"Nebo\" v Izajášovi 46:1 a Jeremjášovi 48:1.\n\nJeho moc nad lidskou existencí byla nezměrná, protože Nabu vyrýval osud každého člověka (tak jak jej bohové ustanovili) na tabulky posvátných záznamů. Díky tomu měl moc prodloužit či zkrátit délku lidského života podle svého uvážení.\n\nSocha boha Nabu z Kalachu, vztyčená za vlády Tiglatpilesara III. je vystavena v Britském Muzeu.\n"}
{"id": "352783", "url": "https://cs.wikipedia.org/wiki?curid=352783", "title": "Nebo", "text": "Nebo\n\nNebo může označovat:\n"}
{"id": "352792", "url": "https://cs.wikipedia.org/wiki?curid=352792", "title": "Divadlo Pavla Országha Hviezdoslava", "text": "Divadlo Pavla Országha Hviezdoslava\n\nDivadlo Pavla Országha Hviezdoslava (DPOH) bylo do března 2007 jedním ze sídel činohry Slovenského národního divadla. \n\nNachází se v bývalé budově Slovenské národní banky (později zde sídlila Všeobecná úverová banka) na rohu Laurinské a Štúrovy ulice, postavené v letech 1943-1947. Projekt vzešel z veřejné soutěže na budovu banky a komorního divadla. Vítězi soutěže se stali architekti Ing. arch. Eugen Kramár a Ing. arch. Štefan Lukačovič. V roce 1944 dokončili hrubou stavbu a dále se pokračovalo jen ve stavbě bankovní části. V roce 1948 bylo rozhodnuto o přidělení budovy Slovenskému národnímu divadlu a bylo započato s vybavováním budovy divadelní technikou. \n\nStavbu realizovaly domácí stavební společnosti a technologické zařízení divadelní scény dodaly zahraniční firmy Wiener Brückenbau a Siemens. Výtvarník František Gajdoš je zodpovědný za původní výzdobu hlediště, foyerů a opony. Mozaiková okna ve foyer vytvořil významný slovenský malíř Janko Alexy. Výstavba byla dokončena v roce 1955 a v témže roce se činohra SND přestěhovala z nevyhovující historické budovy do úplně nového, vlastního divadla. \n\nDivadlo prošlo první rekonstrukcí v roce 1968, kde bylo pozměněno uspořádání hlediště a byl snížen počet míst pro diváky. Zatím poslední modernizace proběhla v první polovině 80. let 20. století a týkala se především jevištní techniky a zázemí. \n\nV roce 2007 ministerstvo kultury odprodalo budovu městu Bratislava, které se zavázalo, že budova bude nadále sloužit ke kulturním účelům.\n\n"}
{"id": "352794", "url": "https://cs.wikipedia.org/wiki?curid=352794", "title": "Dívka v modrém", "text": "Dívka v modrém\n\nDívka v modrém je český protektorátní film z roku 1939 natočený režisérem Otakarem Vávrou podle předlohy Felixe de la Cámara. Notář dr. Karas vezme k sobě domů do úschovy obraz představující mladou dívku. Je jí tak okouzlen, že k ní promluvá, a dokonce ji i políbí. K jeho úžasu dívka z obrazu vystoupí a nechce se vrátit. Co si ale počne s opuštěným rámem a dívkou z masa a kostí? Humorná komedie s Oldřichem Novým.\n\n\nEman Fiala, Eliška Pleyová, Vladimír Majer, Antonín Zacpal, Josef Bělský, Jiří Vondrovič, Miloš Šubrt, František Hlavatý, Václav Pata, Eliška Pleyová, Přemysl Pražský, Bolek Prchal, Jan W. Speerger, Antonín Jirsa, Vladimír Řepa, F. X. Mlejnek, Jarmila Holmová, Jindra Hermanová, Alois Dvorský, Václav Mlčkovský, Karel Veverka, Hugo Huška, Gustav Čech\n\n"}
{"id": "352798", "url": "https://cs.wikipedia.org/wiki?curid=352798", "title": "Herbert Copeland", "text": "Herbert Copeland\n\nHerbert Faulkner Copeland (21. května 1902 Chicago – 15. října 1968) byl americký biolog, který ve svém díle \"The Classification of Lower Organisms\" z roku 1956 zveřejnil novou klasifikaci života na čtyři říše: Monera, Protista, Plantae a Animalia.\n\nJeho otcem byl Edwin Copeland.\n\nTabulka níže porovnává Copelandovu klasifikaci s klasifikacemi dalších předních světových biologů:\n"}
{"id": "352805", "url": "https://cs.wikipedia.org/wiki?curid=352805", "title": "Čáryfuk", "text": "Čáryfuk\n\nČáryfuk (v anglickém originále Catweazle) je britský televizní seriál společnosti London Weekend Television natočený na přelomu 60. a 70. let 20. století, napsaný Richardem Carpenterem a vysílaný v Československé televizi během 80. let. Seriál měl dvě řady po 13 dílech, každý díl měl 25 minut.\n\nSeriál byl populární ve Velké Británii, Nizozemsku, Německu, Austrálii, Norsku, Československu a dalších zemích.\n\nTitulní postavu vytvořil Geoffrey Bayldon (český dabing Ferdinand Krůta). Jednalo se o výstředního, neschopného, neupraveného a zapáchajícího (ale milého) čaroděje Čáryfuka. Jeho společníkem byla vždy ropucha zvaná Touchwood (čti Tačvúd). Hlavní ženskou roli maminky ztvárnila herečka českého původu Hana Maria Pravda, která emigrovala po komunistickém převratu v roce 1948 a od roku 1956 žila ve Velké Británii.\n\nČáryfuk žil ve skalách v Anglii, kde měl všechny potřebné materiály k provádění kouzel. Jenže byl pronásledován Normany a aby jim unikl, pokusil se létat. Jeho kouzlo však nevyšlo a tak cestoval časem a dostal se nešťastnou náhodou do roku 1970. V realitě roku 1970 se seznámil se zrzavým chlapcem, kterému říkali Mrkev, pravým jménem Edward. Ten většinu času ve všech dílech první série trávil tím, že se pokoušel skrýt Čáryfuka před svým otcem a jeho pomocníkem Samem. Edward byl synem anglického farmáře. Farma se však postupně zadlužovala, a když hrozilo, že by ji museli prodat, pomohl Čáryfuk Edwardovi s hledáním chybějící části historické sochy. Díky tomu se dostali z krize a Čáryfuk se mohl dále věnovat hledání způsobu jak se vrátit v čase. Edward pochopitelně nevěřil, že by Čáryfuk mohl být čaroděj. Ale nakonec se Čáryfukovi podařilo odcestovat zpět do minulosti.\n\nČáryfukovi se konečně podařilo dostat zpět do své doby, více než 900 let zpět do minulosti. Jenže návrat se Čáryfukovi nevyvedl přesně tak, jak si představoval. Byl uvězněn Normany, ovšem díky svému podvodu se osvobodil. Aby jim unikl, znovu se pokusil létat, nicméně se nešťastnou náhodou opět objevil v budoucnosti, jenže na jiném místě. Zde se opět na čas usídlil, aby našel 13 znamení zvěrokruhu, při čemž mu pomáhal chlapec Cedric. Společně se zaplétali do nejrůznějších problémů, aby našli další znamení zvěrokruhu. Cedric byl synem bohatého vlastníka zámku, který se však shodou okolností dostal také do finanční krize. Čáryfuk nakonec pomohl Cedricovi v objevení skrytého pokladu, přičemž sám objevil třinácté znamení zvěrokruhu. Celá druhá série končí odletem Čáryfuka v horkovzdušném balóně.\n\n"}
{"id": "352816", "url": "https://cs.wikipedia.org/wiki?curid=352816", "title": "Kiswa", "text": "Kiswa\n\nKiswa je černě zbarvený brokát, který zakrývá Ka'bu, islámskou svatyni v Mekce. Na látce bývají vyšity zlatými nitěmi verše z koránu. V minulosti se ve výrobě kiswy střídaly různé státy, později byla vyráběna jen v Káhiře a do Mekky přivážena karavanou. Kiswu nosíval velbloud, který jel v čele karavany, na ozdobných nosítkách společně s koránem. V současnosti se vyrábí v Mekce. Kiswa se každý rok vyměňuje těsně před tím, než započne pouť do Mekky, jeden z pěti pilířů islámu. Výměna trvá několik dní a během ní se Ka'ba na čas pokryje bílou kiswou; říká se, že se odívá do ihrámu, tak jako poutníci, kteří v době pouti přicházejí do Mekky. Po výměně se stará kiswa rozstříhá na malé kousky, které jsou pak rozdávány muslimským poutníkům.\n"}
{"id": "352817", "url": "https://cs.wikipedia.org/wiki?curid=352817", "title": "Lothlórien", "text": "Lothlórien\n\nLothlórien je fiktivním místem ve Středozemi z knihy J. R. R. Tolkiena Pán prstenů, kde hraje velkou roli jako centrum veškerého elfstva ve Středozemi v době Války o Prsten. Zároveň je považováno za nejkrásnější elfí království Třetího věku.\n\nLothlórien se nachází východně od Morie mezi Mlžnými horami a Velkou řekou. Hlavní město této země, \"Caras Galadhon\" (= \"Pevnost stromů\", \"Město stromů\"), stojí na místě soutoku Velké řeky a Stříberky zvaném \"Egladil\" (= \"Roh\"). Lothlórien je spolu s Fangornským hvozdem a Temným hvozdem řazen do Divočiny.\n\nPrvním elfím národem, který přišel do této země a též zde poté žil, byl národ telerský. V době Velké pouti, byli Teleri posledními, kteří se vydali na cestu. Byli ze všech elfích skupin nejpočetnější a částečně kvůli tomu zůstali daleko vzadu za Vanyar a Noldor. Když došli k Mlžným horám, byli, podle Melkorova záměru, nesmírně vyděšeni velikostí tohoto pohoří. Sám jej vztyčil tak, aby elfové nemohli pokračovat v cestě. Proto jeden z telerských vůdců, Lenwë, odvedl svoji část lidu po proudu Velké řeky, jelikož nechtěl riskovat přechod. Tito elfové se stali známí jako Nandor a pojmenovali toto místo \"Lindórinand\" (= \"Údolí pěvců\").\n\nBěhem Druhém věku přišli do Lindórinandu Sindar, kteří obohatili zdejší populaci svou moudrostí a schopnostmi. V té době byl panoval Lindórinandu a jeho lidu Sinda Amdír, který však zemřel v bitvě na Dagorladu. Po jeho smrti byl zde pánem jeho syn Amroth. I ten dlouho místu a lidu nevládl, neboť se utopil v zátoce Belfalas. Od té doby nikdo zdejším elfům nepanoval, dokud nepřišli Celeborn s Galadriel a jejich dcera Celebrían z Cesmínie. Ti s sebou přinesli dar od Ereiniona Gil-galada, který dostal od Tar-Aldariona, šestého númenorského krále. Byla to semínka mallornů. Díky mallornům toto místo získalo nový vzhled i jméno, neboť to byly stromy, jejichž listí bylo na podzim neobyčejně zlaté a neopadávalo, a kůra byla stříbřitošedé barvy. Gil-galad je obdařil těmito semeny kvůli jejich nezdaru v jeho vlastní zemi. A protože zde vzkvétaly a byla jich hojnost, začal být Lindórinand znám jako \"Laurelindórenan\" (= \"Údolí zpívajícího zlata\") nebo častěji jako \"Lórinand\" (= \"Údolí zlata\") či Lothlórien (= \"Květ snu\"). \n\nPo smrti Gandalfa, v lednu roku 3019 T. v., Lothlórienem prošlo Společenstvo prstenu pod vedením Aragorna. Načež se zde uzdravil i sám Gandalf, který sem byl donesen Pánem orlů Gwaihirem o pár týdnů později. \n\nPřibližně ve stejné době, v březnu téhož roku, co Sauronovy síly útočily na Minas Tirith, byly z Dol Gulduru poslány síly, aby Lothlórien napadly. Během bitvy u Černé brány byly na Lothlórien spáchány celkem tři útoky, při kterých byli elfové ochráněni nejen svou udatností, ale i mocí Nenyi, jednoho z elfích Prstenů moci. Po Sauronově pádu byl Dol Guldur nakonec Celebornem a jeho vojskem dobyt a Galadriel ho svou mocí zničila.\n\nPo pádu Saurona, krása a ochrana Lothlórienu ochabla, jelikož síla Nenyi, která uchovávala bezmeznou krásu tohoto místa, byla spjata se silou Jednoho prstenu. Poté co Galadriel odplula do Valinoru, byl Celebornem, než sám odešel, Lothlórien rozšířen o jižní část Temného hvozdu. Bohužel během Čtvrtého věku se populace v této říši pomalu snižovala, až už žádní elfové v Lothlórienu nežili. Po smrti krále Elessara se sem uchýlila Arwen, která se zde roku 121 Č. v. vzdala života a byla pohřbena na Cerinu Amroth.\n"}
{"id": "352822", "url": "https://cs.wikipedia.org/wiki?curid=352822", "title": "Al-Masdžid al-Harám", "text": "Al-Masdžid al-Harám\n\nAl-Masdžid al-Harám ( ) též Velká mešita, je mešita v Mekce, na jejímž nádvoří se nachází svatyně Ka'ba. Jedná se o největší mešitu na světě a je považována za jedno z nejposvátnějších míst islámu. Při modlitbě se každý muslim obrací ke Ka'bě, která je umístěna uprostřed.\nJedním z pěti pilířů islámu je Hadždž, neboli Velká pouť, kterou by měl každý muslim absolvovat alespoň jednou za život.\n\nV době hadždže mešitou projdou miliony poutníků, což je považováno za každoročně největší shromáždění lidí na světě. V počátcích měla mešita pouze několik vstupních bran, během posledních desetiletí se však počet vchodů zvyšoval spolu s rozšiřováním mešity. Vstup do mešity je nyní možný kterýmkoliv z 95 vchodů. Mešita včetně venkovních prostor se rozkládá na ploše 356 800 m.\n\nSvatyně Ka'ba stála na daném místě už v předislámské době. Muslimové věří, že ji zde na svém putování postavil sám Abraham, který byl pověřen Bohem, aby na své cestě vystavěl oltář. V roce 630 dobyl Mekku Muhammad a zničil pohanské modly v Ka'bě. Tím začala islámská vláda nad Ka'bou a stavění mešity okolo ní. Mešita se neustále rozšiřovala. První významnou rekonstrukci podstoupila v roce 692, další rekonstrukce proběhly např. v letech 1570, 1629, pod Saúdy v letech 1955-1973, 1982-1988 a 1988–2005.\n\nV roce 1979 byla obsazena islámskými radikály a dva týdny byla obléhána, než se saúdským speciálním jednotkám podařilo radikály zlikvidovat.\n\nPoslední velká rekonstrukce začala v roce 2007 a má trvat až do roku 2020. Král Abdulláh bin Abdul-Aziz plánuje zvýšit kapacitu mešity až na 4 miliony věřících a zároveň rozšířit prostranství k modlitbě ze současných 356 800 m na 400 000 m. Součástí projektu je i výstavba nového minaretu a vybavení vnitřních prostor mešity klimatizací.\n\n11. září 2015 se na část přestavované mešity zřítil jeřáb. Nehoda si vyžádala 87 mrtvých a 184 zraněných.\n\nTato studna, umístěná 20 metrů od Ka'by, je muslimy považována za zázračný zdroj vody přímo od Boha.\n\nHateem je nízká stěna ve tvaru půlměsíce, která je součástí základů Ka'by. Ve skutečnosti však není považována za samostatnou stavbu.\n\nPři stavění Velké Mešity stál na tomto místě sám Prorok Abraham. Kámen, na kterém jsou otisky nohou Proroka Abrahama, je vystaven v uzavřené místnosti.\n\nTato stavba, která se nachází uprostřed mešity, je považována za nejposvátnější místo islámu. Muslimové věří, že ji zde na svém putování postavil sám Abraham, který byl pověřen Bohem, aby na své cestě vystavěl oltář. Už v dobách, kdy na Arabském poloostrově panoval polyteismus, byla Ka‘ba významným poutním cílem. Jedním z pilířů dnešního moderního islámu je pouť do Mekky, při které věřící obcházejí sedmkrát tuto stavbu a doufají, že budou schopni dotknout se kamene, který je umístěn v jednom z jejích rohů.\n"}
{"id": "352824", "url": "https://cs.wikipedia.org/wiki?curid=352824", "title": "Džavachetie", "text": "Džavachetie\n\nDžavachetie (gruzínsky: ჯავახეთი, \"Džavacheti\"; arménsky: Ջավախք, \"Džavachk\") je gruzínská historická provincie, která se rozkládala ve střední části jižní Gruzie při hranici s Arménií na území dnešních okresů Achalkalaki a Ninocminda.\n\nDnes tvoří spolu s historickými oblastmi Meschetie (též \"Samcche\") a Tori součást kraje Samcche-Džavachetie.\n\nTato část Gruzie je velmi chudou horskou krajinou a je špatně dostupná z ostatních regionů. Zdejší obyvatelstvo, které je většinou arménské národnosti, se zde vždy živilo pouze zemědělstvím. V dnešní době to však nestačí a obyvatelé Džavachetie žijí v chudobě. Díky pomoci ze zahraničí se situace snad zlepší. V Džavachetii patří mezi nejdůležitější produkty zdejší sýr a mléčné výrobky.\n"}
{"id": "352828", "url": "https://cs.wikipedia.org/wiki?curid=352828", "title": "Sputnik", "text": "Sputnik\n\nSputnik může být:\n"}
{"id": "352832", "url": "https://cs.wikipedia.org/wiki?curid=352832", "title": "Kostel Narození Panny Marie (Nové Strašecí)", "text": "Kostel Narození Panny Marie (Nové Strašecí)\n\nFarní kostel Narození Panny Marie je největší a zároveň nejvýznamnější katolickou duchovní stavbou v obci Nové Strašecí. Nachází se v ulici \"U školy\" v těsném sousedství Městského muzea.\n\nNovostrašecký kostel Narození Panny Marie je původně gotický chrám, uváděný jako farní již mezi lety 1344–1350. Jeho podacími pány byli přímo čeští králové a z této doby se zachoval presbytář prosvětlený původně hrotitými okny, jejichž torza jsou uchována. Za přispění krále Vladislava II. byla roku 1553 přistavěna kostelní loď a kostel byl přidělen ke zbečenské faře.\n\nZ doby náboženských válek a třicetileté války není o kostele mnoho zpráv, ví se jen, že roku 1639 kostel vyhořel, ale již následujícího roku byl znovu vystavěn. Při této přestavbě údajně tehdejší strašecký farář, páter Anselmus Proškovský, v sutinách objevil olověnou schránku s ostatky svatých a dvě listiny. Pergamen psaný latinsky pocházel z roku 1158, druhý papírový asi z roku 1500, byl českým překladem prvého listu. Shodný obsah obou listin pravil, že zdejší kostel byl vystavěn kolegiátním proboštem vyšehradským, P. Gervásiem roku 1158 a dne 30. května 1158 byl vysvěcen třináctým pražským biskupem Danielem, prý za přítomnosti krále Vladislava a jeho manželky Jitky Durynské. Listiny se však nedochovaly, proto je nelze brát jako historicky věrohodné. Dále je známo, že od roku 1658 je při kostele opět stálá duchovní správa.\n\nSamotná budova kostela je tvořena různými stavebními slohy tak, jak šly po sobě. Do kostela se vchází vchodem na západní straně po několika schodech dolů. Ve vchodové části po pravé straně jsou „Lurdy“, malá místnost vystavěná jako jeskyně v Lourdech, kde před soškou Panny Marie klečí dívka.\n\nPresbytář (kněžiště) je tvořen pěti stranami osmiúhelníku. Ten původně býval v gotickém slohu, podepřený šesti opěrnými pilíři a osvětlený čtyřmi okny. Nad kněžištěm se zdvihá sanktusová vížka. Mezi dvěma východními opěráky v ose kostela byla roku 1840 přistavěna také sakristie se vchodem směrem k faře.\n\nLoď kostela má v současnosti po obou stranách čtyři obdélníková okna. K lodi byly roku 1840 přistavěny u presbytáře vystupující obdélníkové boky a nad nimi v prvním poschodí vznikla ve výši kruchty dvě oratoria, čímž půdorys kostela nabyl tvaru kříže. Loď byla ještě prodloužena směrem na západ a v jejím průčelí byla postavena věž vysoká 22 metrů. V této podobě zůstal kostel dodnes.\n\nBarokní oltář byl posvěcen roku 1733. Obraz Panny Marie od malíře Antonína Lhoty z Prahy je z roku 1873. Po stranách obrazu stojí sochy sv. Václava a Ludmily asi ve ¾ životní velikosti.\n\nVpravo se nachází postranní oltář sv. Jana Nepomuckého. Světce nesou tři andělé, dva další se uklánějí pod ním. Skupina se nachází pod baldachýnem, nad nímž se vznáší další anděl ukazující k nebi. Oltář byl posvěcen 11. března 1747. Oltář sv. Anny byl posvěcen společně s hlavním oltářem. Výjev znázorňuje, jak sv. Anna učí Marii se modlit a obraz po obou stranách přidržují andělé. Nad baldachýnem je zobrazena postava Boha Otce. Busta Ježíše Krista a jeho protějšek, na vedlejším oltáři, Panna Maria s probodnutým srdcem jsou od Wolfa Seidla z roku 1867.\n\nRovněž barokní kazatelna je v podobné úpravě jako oltáře. Z hnědého základu vyvstávají zlaté a bílé plochy ozdobené reliéfy čtyř evangelistů. Na baldachýnu sedí andělé držící vázanky. Naproti kazatelně stojí oltář sv. Aloise. Obraz dokončený roku 1864 farářem Braunem je zasazen v barokním rámu a po jeho stranách jsou pozlacené sochy sv. Barbory a Kateřiny.\n\nBýval zde ještě oltář bratrstva Svaté rodiny, posvěcený roku 1749, ten však byl na základě reforem císaře Josefa II. odstraněn. V hlavní lodi ještě visí obraz sv. Mikuláše, původně určený pro kostel ve Třtici. V presbyteriu je pak ještě obraz sv. Františka Xaverského, jako ostatně ve všech patronátních kostelích rodu Fürstenberků.\n\nZápadně od kostela stávala také šestihranná zvonice, která pak byla po dokončení kostelní věže, v roce 1840 zbourána. Ve věži byly tři zvony – \"Ježíš\", \"Maria\" a \"Josef\". Za první světové války byly zvony zrekvírovány a po válce byly díky novostrašeckým věřícím pořízeny zvony nové. Za německé okupace byly zvony opět zrekvírovány a dlouhých šedesát let poté byl chrám bez zvonů. Teprve roku 2002 byl pro kostel ulit nový zvon v dílně v Pasově, který byl po patronce kostela Panně Marii a velikém papeži Janu Pavlovi II. dostal jméno \"Maria-Jan Pavel\".\n\nPřed kostelem směrem k faře stojí socha sv. Jana Nepomuckého z roku 1710. Z druhé strany kostela je jiná socha sv. Jana Nepomuckého, která až do roku 1958 stávala na náměstí, kde ji nahradil rudoarmějec. Druhá socha sv. Jana je zajímavá tím, že byla vytvořena již roku 1688, tzn. dříve, než byl tento světec svatořečen.\n"}
{"id": "352837", "url": "https://cs.wikipedia.org/wiki?curid=352837", "title": "Vlastimil Ježek", "text": "Vlastimil Ježek\n\nVlastimil Ježek (* 24. července 1963 Praha) je český novinář, publicista a manažer. V letech 1993 až 1999 byl generálním ředitelem Českého rozhlasu a v letech 2004 až 2008 generálním ředitelem Národní knihovny ČR.\n\nPoprvé byl ženatý se spisovatelkou Alenou Ježkovou. 23. prosince 1989 se jim narodila dcera Markéta. S druhou manželkou Martinou má dcery Kláru a Zuzanu.\n\nMaturoval na gymnáziu v Praze. Poté pracoval jako stavební dělník, tři semestry studoval stavební fakultu ČVUT v Praze a působil jako vychovatel mentálně retardovaných dětí. V roce 1990 vystudoval Filosofickou fakultu Univerzity Karlovy v Praze.\n\nV letech 1990 až 1993 pracoval v redakci později zaniklého deníku Práce. V roce 1993 zvítězil v konkurzu na generálního ředitele Českého rozhlasu, kterým byl až do roku 1999. Poté byl šéfredaktorem týdeníku \"Naše rodina\" a založil produkční agenturu TICHÝ-JEŽEK. 15. září 2004 byl ministrem kultury jmenován ředitelem Národní knihovny České republiky. Z funkce byl odvolán 9. září 2008.\n\nSpolu se Zdeňkem Tichým je spoluautorem knihy \"Šest z šedesátých\" o nejvýznamnějších českých divadlech malých forem (2003, ISBN 80-86212-31-9). V roce 1996 v nakladatelství Primus vydal spolu s Kamilou Moučkovou knihu \"Říkali jí lvice\". Je také spoluautorem učebnic \"Československo v letech 1968 – 1989\" a \"Rok 1989 ve východní Evropě\" (obě Fortuna).\n\nČasto publikuje své texty například v denících Právo, MF DNES, časopisech Týden, Reflex, Lidové noviny, Strategie, Učitelské noviny aj.\n\nV březnu 2009 představil svou knihu \"Střepiny chobotnice aneb Národ sobě\".\n\nPod Ježkovým vedením Národní knihovna zahájila přípravu pro výstavbu nové budovy. Byl vybrán pozemek na Letenské pláni a v mezinárodní architektonické soutěží byla vybrán návrhu týmu britského architekta českého původu Jana Kaplického z ateliéru Future Systems z 355 návrhů. Budova měla být dostavěna v roce 2012 a měla poskytnout prostor asi pro 10 milionů knih vytištěných po roce 1801. V červenci 2008 ministr Václav Jehlička (KDU-ČSL) konstatoval, že budova kvůli problémům s pozemky a financováním postavena nebude. V září 2008 byl Ježek odvolán z funkce generálního ředitele knihovny.\n\nPatřil mezi významné osobnosti studentského stávkového hnutí v listopadu 1989. V době 10. výročí událostí byl signatářem výzvy \"Děkujeme, odejděte!\"\n\nV říjnu 2008 kandidoval neúspěšně v senátních volbách za KDU-ČSL. Ve volebním obvodě č. 24 - Praha 9 získal jen 6,97 % hlasů a nepostoupil do druhého kola.\n\n\n"}
{"id": "352845", "url": "https://cs.wikipedia.org/wiki?curid=352845", "title": "Pecínov (Nové Strašecí)", "text": "Pecínov (Nové Strašecí)\n\nPecínov je osada ve Středočeském kraji v okrese Rakovník a spadá pod město Nové Strašecí, se kterým na severu těsně sousedí. V roce 2011 zde trvale žilo 216 obyvatel.\n\nPrvní písemná zmínka o vesnici pochází z roku 1579. Po druhé světové válce osada Pecínov zanikla kvůli těžbě lupku a zachovala se pouze její horní část. Ta však není původní a nebyla s dolní částí ani urbanisticky propojena, vznikla až ve třicátých letech 19. století.\n\n"}
{"id": "352849", "url": "https://cs.wikipedia.org/wiki?curid=352849", "title": "Termostat", "text": "Termostat\n\nTermostat (z řeckého \"thermos\", teplo, a \"stasis\", trvání) je technické zařízení, které v daném vymezeném, více méně uzavřeném prostoru, udržuje teplotu v požadovaném (nastaveném) rozmezí. Výstup z termostatu může např. ovládat a jistit bezpečný provoz technického zařízení-systému (vytápění, klimatizace, ventilace a další), hlídáním maximální / minimální teploty prostředí či média (kapalina, plyn), nebo součástí systému (topné tělěso, elektromotor).\nNejjednodušší termostaty jsou mechanické: přímo využívají silové účinky vyvolané tepelnou roztažností kapalin a plynů, nebo rozdílnou tepelnou roztažností kovů (bimetal). Vyvolané síly pak ovládají např. uzavírání ventilu, nebo klapky v daném systému. Pro regulaci chlazení automobilových motorů se užívá tzv. průtokový termostat, jeho tepelné čidlo má voskovou náplň. Její roztažností se (clonkou, klapkou) zvětší, nebo přiškrtí průřez potrubí pro vstup chladicí kapaliny do chladiče motoru. K regulaci teploty média v topných tělesech (radiátorech) ústředního topení se užívají termostaty s kovovým měchem (vlnovec), naplněným plynem nebo lihem. Podobné regulátory udržují teplotu vody v mísících bateriích. V elektrických akumulačních kamnech klasické konstrukce se užívají dva termostaty - regulační (k nastavení max. teploty pro nabíjení) a blokovací (pojistka proti nebezpečnému přehřátí topnic a celého systému - při dosažení kritické teploty odpojí topnice od napětí a do základní/provozní polohy se vrátí manuálně, zásahem obsluhy nebo servisu).\nElektromechanický termostat má nejširší uplatnění v technických zařízeních pracujících se silovou elektřinou ( obvykle funkce regulace a tepelné ochrany - topení, pohony a další aplikace ). Příklad - elektrická žehlička: v žehličce je bimetalový pásek s kontakty, které při dosažení nastavené teploty přeruší přívod elektřiny do topného tělíska; když teplota pásku klesne, kontakty se spojí a topné tělísko je opět napájeno elektřinou - hřeje. Pro citlivější a přesnější regulaci např. v rozmezí 1 °C je zapotřebí delší bimetal, který bývá svinut do spirály.\n\nElektronické termostaty jsou ovládány polovodičovými senzory, jejichž signál se zesílí a následně zpracuje buď analogově nebo digitálně. Elektronika následně ovládá nejčastěji relé se spínacími či rozpínacími kontakty pro ovládání elektrických obvodů. Elektronická teplotní čidla dělíme na tyto druhy:\n\n\n\n\nJistý problém představuje hystereze termostatu - způsobuje zpoždění odezvy na regulační zásah: např. když ventil uzavře přívod teplé vody do radiátoru, teplota v místnosti dále roste, protože radiátor je plný horké vody. Naopak při poklesu teploty se ventil sice otevře, bude však dlouho trvat než se radiátor zaplní teplou vodou. Ve výsledku bude teplota silně kolísat. Proto se v případě potřeby užívají složitější systémy, například na bázi PID regulátoru kde okamžik regulačního zásahu je nastaven tak, aby systém udržel optimální průběh teplot bez výrazného kolísání.\n\n\n\n\"Tento článek je založen z velké části na informacích z odpovídajícího článku anglické a německé Wikipedie (viz odkazy vlevo).\"\n"}
{"id": "352861", "url": "https://cs.wikipedia.org/wiki?curid=352861", "title": "Třebíč (nádraží)", "text": "Třebíč (nádraží)\n\nŽelezniční stanice Třebíč je železniční stanice na trati č. 240 v km 50,062 v třebíčské místní části Domcích, asi půl kilometru vzdušnou čarou od Karlova náměstí v centru města.\n\nTřebíčské nádraží mělo podle původních plánů stát na Novém Městě východně od ulice Branky. Železniční trať totiž neměla řeku Jihlavu překonávat u Táborského mlýna a přes Jejkov vést do Domků a Boroviny, nýbrž měla od Vladislavi běžet přes Nové Město a Nové Dvory na Hrádek na Podklášteří a tam kolem panských sýpek dál k Sokolí, teprve za nímž by velikým mostem překročila řeku.\n\nŽelezniční stanice Třebíč slavnostně zahájila provoz dne 3. června 1886. Zkušební jízda ze stanice Zastávky u Brna do Okříšek proběhla dne 27. května 1886. Na slavnostním zahájení zahráli kapely několika třebíčských spolků, zúčastnilo se celé obecní zastupitelstvo i zastupitelé židovské obce. První vlak vyjel z Brna o půl deváté ráno a ve Střelicích se k němu připojil vlak z Vídně. Tímto vlakem cestovali prominentní lidé, jež byli pozvání na tuto cestu, byli to např. moravský místodržící hrabě Schönborn, moravský zemský hejtman Felix Vetter z Lilie, zástupce ministerstva války Bauer, předseda společnosti Státní dráhy a vedoucí stavby této dráhy August de Serres, správní rada baron Pereira a další zástupci společností, jež stavěly dráhu. Vlak dorazil na třebíčské nádraží kolem dvanácté hodiny, v tuto dobu již byl náležitě ozdoben černožlutými a bíločervenými praporci. Po příjezdu a vystoupení hostů byli tito uvítání projevem tehdejšího starosty Jana Františka Kubeše, dočkalo se mu reakcí v němčině od předsedy Serrese i hraběte Schönborna. Vlak se později rozjel dále a zastavil až po přejetí borovinského mostu, kde byla obdivována stavba tohoto viaduktu. Vlak později zastavil i v zastávce Borovina, kde byli hosté přivítání paními z rodu Budischowských. Vlak svoji jízdu ukončil v Okříškách, kde se konal slavnostní raut. Pravidelný provoz tedy začal 4. června téhož roku a původně jezdily na trati dva vlaky denně, cestu z Brna do Jihlavy zvládly za 4 hodiny a 53 minut, jízdné tehdy bylo ve výši 2 zlatých a 13 krejcarů (I. třída) resp. 1 zlatý a 42 krejcarů (II. třída).\n\nV roce 1924 začaly přes stanici jezdit i rychlíky, první rychlík byl ozdoben nápisy \"Od Šumavy k Tatrám\" a na třebíčské stanici do něj přistoupila delegace třebíčských zastupitelů v čele s tehdejším starostou Karlem Přerovským. Dne 24. března se sešla v Třebíči komise Ministerstva železnic, která měla projednat rozšíření stanice, ani přes časté urgence toto nebylo uskutečněno. První rekonstrukce (nástřik fasády) byly provedeny až v roce 1954.\n\nPoslední rekonstrukce budovy proběhla až v roce 1995, v roce 1994 se konalo výběrové řízení, kde ze 12 společností byla vybrána společnost Aras z Velkého Beranova. Tato provedla rekonstrukci vnitřní i venkovní, byla opravena omítna, kompletně vyměněny technické sítě, vyměněny okna, dveře a vyměněna byla i střecha. Byla opravena i sociální zařízení a bytová jednotka v přístřeší. Byly změněny i dispozice v přízemí. Slavnostní otevření proběhlo 23. června 1995 za přítomnosti zástupců města i společností, jež se účastnily rekonstrukce. V květnu 2016 se součástí nádraží stala půjčovna kol, která bude provozována Českými drahami. V roce 2016 také proběhla další rekonstrukce trati, součástí rekonstrukce byla i úprava prostor nádraží, kdy vzniklo 220 metrů dlouhé ostrovní nástupiště s podchodem. Stejně tak byl vybudován příchod podchodem na toto nástupiště. V rámci modernizace a projektu Kniha do vlaku byla připravena knihovnička v budově stanice. První vlak po rozsáhlé revitalizaci (červenec 2016 – únor 2017) přijel 28. února 2017 ve 22:14, byl to osobní vlak číslo 4852 (Brno hl.n. – Okříšky). Třebíčský odbor dopravy prohlašuje, že beton v podchodu nevypadá dobře a radnice pak navrhuje, že by podchod mohl být pomalován obrázky, posprejován či jinak vyzdoben. V červnu 2017 byla do blízkosti nového podchodu instalována tzv. solární lavička s bezdrátovým připojením na internet, USB porty a solárním nabíjením. V červnu 2017 byly zprovozněny výtahy do podchodů pod kolejemi. V červenci 2018 byly vyhlášeny výsledky soutěže pro grafickou výmalbu betonového podchodu, kdy veškerou soutěž řešila skupina mlafých lidí, kteří získali podporu od Rady mládeže Kraje Vysočina. Tři vítězné návrhy postoupily do druhého kola, které rozhodne odborná porota.\n\nV roce 2018 bylo oznámeno, že roku 2019 měla být nádražní budova rekonstruována, celková cena stavby měla dosáhnout 30 milionů Kč. Rekonstrukce měla začít v polovině roku 2019 a dokončena měla být v srpnu roku 2020. Přízemní část budovy by měla být bezbariérová, čekárna a pokladny měly být blíže hlavnímu dopravnímu terminálu, přestavěno má být i zázemí pro zaměstnance drah. Vzhled budovy měl zůstat přibližně stejný. Přestavba se posunula a byla zahájena v únoru roku 2020, celková cena stavby má dosáhnout 27,5 milionu Kč a měla by být dokončena na počátku roku 2021. Zahájení stavby nastalo 17. února 2020. V únoru roku 2020 bylo oznámeno, že rekonstrukce potrvá od 18. února do 31. prosince 2020, rekonstrukci provede Správa železnic.\n\nStavba budovy nádraží byla zahájena v červnu roku 1885 a dokončena byla v květnu roku 1886, 10. února 1886 byla podána žádost o přidělení domovního čísla budově třebíčské železniční stanice. Nástupiště ještě nebylo kryté a součástí budovy byla čekárna III. třídy, čekárny pro I. a II. třídu a kancelář přednosty stanice. V podlaží byl čtyřpokojový byt a v přístřeší byl byt výhybkáře. Současně bylo postaveno i skladiště a záchod pro cestující I. třídy. Nutnou součástí byl i zvon, který byl v těsné blízkosti nádraží.\n\nRozšíření se výpravní budova dočkala zjara roku 1901 zbudováním přízemních přístavků z obou svých stran. V pravém přístavku byla tehdy dopravní a telegrafní kancelář, čekárna, nákladní pokladna a byla do těchto prostor přesunuta i kancelář přednosty stanice. Do levého přístavku byla nově zřízena čekárna pro cestující III. třídy a z původní kanceláře přednosty byly zřízeny čekárny pro cestující z I. a II. třídy. Původní čekárny I. a II. třídy byly přeměněny na vestibul s osobní pokladnou. Další menší přízemní přístavba pak následovala roku 1919, byl tehdy rozšířen levý přístavek a jeho součástí se stala výpravna poštovních zásilek. V roce 1923 byla přistavěna budova pro nákladní dopravu a účtárnu. V této podobě v podstatě slouží dodnes, třebaže snahy o rozšíření stanice tu byly, např. ve 30. letech a 60. letech 20. století. Velká rekonstrukce budovy stanice proběhla v letech 1994 a 1995. Opraveny byly střechy, vyměněna okna, provedeny nové venkovní omítky, vyměněny byly veškeré technické sítě, vybudováno bylo ústřední topení, rozšířen byl vestibul, v podkroví renovována bytová jednotka.\n\nRoku 2008 byl uveřejněn záměr vybudování nové budovy třebíčské železniční stanice. Ta by mohla vyrůst více na východ v prostoru naproti budově okresního soudu.\n\nPodle údajů ze staniční kroniky měla stanice původně tři průběžné koleje (I., II. a IV.) a jednu skladištní kolej (III.). Roku 1909 byla prodloužena kolej č. IV. směrem k Vladislavi. Roku 1923 přibyla kusá kolej (V.) a průběžná kolej (VI.). Příští rok byly koleje přečíslovány vzhledem ke stanovení Brna začátkem trati. V dalších letech byly koleje prodlužovány, roku 1938 přibyla sedmá vykládací kolej pro vozové zásilky. Během rekonstrukce nádražní budovy v letech 1994–1995 bylo prodlouženo nástupiště u koleje č. 2 (první od budovy) tak, že se kolej č. 4 (kolej s nákladištěm a u skladiště) stala kolejí kusou. Později byla kolej ještě o několik metrů zkrácena, znovu na úkor prodloužení nástupiště.\n\nJediná vlečka třebíčské stanice vedla do První brněnské strojírny. Do provozu byla dána v roce 1964 a využívána byla do samého konce 20. století. Její koleje byly odstraněny na jaře roku 2008. Nad tratí poblíž přechodu pro pěší je konstrukce pro teplovodní potrubí TTS Třebíč.\n\nV létě 2011 bylo vybudováno parkoviště východně od budovy. Budova byla v letech 2016 a 2017 rekonstruována, i přes zprovoznění kolejí v březnu 2017 pokračovaly dodělávky nádražní budovy a nově vybudovaného podchodu i nadále. Ke konci březnu mají být rekonstrukce dokončeny.\n\nNa jaře roku 2014 došlo k zahájení stavby přestupního terminálu. Na stavbě lze přestoupit z vlakové na autobusovou dopravu a naopak. Na přelomu března a dubna bylo zbouráno původní skladiště a vytrhány kusé koleje, což nastartovalo terénní úpravy. V prosinci roku 2014 došlo k otevření nového, normovaného nástupiště u 1. koleje od budovy, dovybaveného informačním systémem a přístřeškem pro cestující. Další změna v kolejišti proběhla u budoucího nového nákladiště pod Riegrovou ulicí. Kolej 5. od budovy byla na vladislavském zhlaví degradována na kusou, příjezd na ní je umožněn pouze z krahulovského zhlaví třebíčské stanice. Součástí terminálu jsou i 3 bikeboxy.\n\nJedná se o dva projekty. Přestupní terminál Třebíč financuje Město Třebíč, úpravy kolejiště a nástupišť jsou v režii SŽDC.\n\nV roce 2019 bylo oznámeno, že město Třebíč chce od Českých drah zakoupit pozemky pod přestupním terminálem.\n\n"}
{"id": "352862", "url": "https://cs.wikipedia.org/wiki?curid=352862", "title": "Duke", "text": "Duke\n\nDuke [djuːk, ˈduːk] může být:\n\n\n\n\n"}
{"id": "352864", "url": "https://cs.wikipedia.org/wiki?curid=352864", "title": "Kaple svatého Václava (Znojmo)", "text": "Kaple svatého Václava (Znojmo)\n\nKaple svatého Václava (nazývaná také \"Svatováclavská kaple\") je kaple ve Znojmě na Mikulášském náměstí. Nachází se v těsném sousedství kostela svatého Mikuláše. \n\nByla postavena před rokem 1521 díky Kateřině z Bučic. Název získala od gotické plastiky sv. Václava, která je na vstupním průčelí. Stavba je dvoupatrová. Horní část je zasvěcena sv. Anně a sv. Kateřině. Její pozdně gotická kroužená klenba je na Moravě jedinou svého druhu. Dolní část je zasvěcena sv. Martinovi a byla postavena patrně dříve. V 19. století kaple patřila evangelické církvi (německy mluvící evangelíci), v roce 1927 ji město zapůjčilo pro bohoslužby českobratrským evangelíkům. V 2. polovině 20. století ji využívala pravoslavná církev. Dnes se zde pořádají výstavy a koncerty. \n\n"}
{"id": "352865", "url": "https://cs.wikipedia.org/wiki?curid=352865", "title": "Slepákovití", "text": "Slepákovití\n\nSlepákovití (\"Typhlopidae\") je čeleď přibližně 203 druhů nejedovatých drobných hadů rozdělených do 6 rodů. Slepáci jsou rozšířeni v Asii, Africe, Austrálii, Indonésii, Jižní a Střední Americe, dva druhy žijí v Severní Americe a jeden druh zasahuje i do Evropy (Typhlops vermicularis). Jsou to především podzemní živočichové.\n\nJedná se o drobné plazy, kteří jsou blízce příbuzní s čeledí Leptotyphlopidae a Anomalepidae. Společně patří do nadčeledi Scolecophidia. Slepáci se od slepanů Leptotyphlopidae liší tím, že na rozdíl od nich mají zuby pouze v horní čelisti (zatímco slepani jen v dolní). Mají jen levou plíci, která je však značně protažená dopředu a obepíná jejich dýchací trubici kolem dokola. Oči mají značně zakrnělé a rozeznávají pouze světlo a tmu. Lebeční kosti jsou pevně srostlé, v oblasti pánve je charakteristický srůst několika obratlů. Pánevní pletenec zachován však není. Dorůstají obvykle pouze kolem 30 centimetrů, největší druh Typhlops schlegeli dosahuje však i jednoho metru délky. Slepáci nemají břišní šupiny, hřbetní šupiny obepínají celé tělo. Na konci ocasu mají malý trn, který slouží k posouvání v chodbičkách, které si hloubí v podzemí. Stejně tak i šupiny na hlavě jsou uzpůsobeny tak, aby se slepákům dobře rylo. Pověra praví, že slepáci trnem dokáží probodnout kůži a že obsahuje jed. Domorodci se slepáků proto bojí. Je to však nesmysl. Přesto je trn používán hady při obraně.\n\nSlepáci jsou hadi, kteří zřídka navštěvují zemský povrch. Žerou termity, mravence, jejich larvy, ale i další druhy hmyzu. Vzhledem k primitivní lebce nejsou schopni pozřít větší kořist. Kladou vajíčka, kterých bývá kolem 3 až 5 kusů.\n\nČeleď obsahuje 203 druhů rozdělených do 6 rodů:\n\n"}
{"id": "352868", "url": "https://cs.wikipedia.org/wiki?curid=352868", "title": "Cyclotyphlops deharvengi", "text": "Cyclotyphlops deharvengi\n\nCyclotyphlops deharvengi je drobný had z čeledi slepákovitých žijící na ostrově Sulawesi v Indonésii.\n\nJe to jediný zástupce rodu Cyclotyphlops. V současnosti nejsou známy žádné poddruhy. Samotný druh je znám pouze ze dvou exemplářů objevených v roce 1994 v provincii Selatan na Sulawesi. Způsob života, areál rozšíření, ani způsob rozmnožování není znám. Oba exempláře měřily 14 centimetrů, předpokládá se, že stejně jako ostatní zástupci čeledi klade vajíčka. Obrovskou záhadou je přítomnost zploštělé šupiny uprostřed hlavy. Připomíná „třetí oko“, jaké známe u hatérií, mezi hady však zatím objeveno nebylo. Úroveň znalostí tohoto druhu nedovoluje domněnku potvrdit či vyvrátit. Klasické oči rozeznávají pravděpodobně jen světlo a tmu, oko na temeni hlavy pravděpodobně nemá žádnou funkci.\n\n"}
{"id": "352873", "url": "https://cs.wikipedia.org/wiki?curid=352873", "title": "Ladislav Nádaši-Jégé", "text": "Ladislav Nádaši-Jégé\n\nLadislav Nádaši-Jégé (vlastním jménem MUDr. Ladislav Nádaši, pseudonymy Dr. Ján Grob, Jégé a j.) (12. února 1866 Dolný Kubín – 2. července 1940 Dolný Kubín, Slovenský štát) byl slovenský lékař, novinář a spisovatel-prozaik.\n\nPocházel z advokátské rodiny. Vzdělání získal v Kežmarku, Ružomberku, Gyöngyösi a v Levoči, později pokračoval ve studiu na lékařské fakultě v Praze. Téměř celý svůj život prožil jako lékař v Dolnom Kubíně. Byl také aktivním spolupracovníkem a hlavním redaktorem novin \"Naša Orava\", později odpovědným redaktorem \"Oravy\".\n\nNa počátku 20. let byl členem Slovenské národní a rolnické strany (SNaRS) a v březnu 1920 se uvádělo, že za ni bude kandidovat v parlamentních volbách v roce 1920 do senátu.\n\nV 30. letech 20. století se jeho zdraví prudce zhoršilo, hlavně po odjezdu jeho dcery z protektorátu. Nikdy se z toho nevzpamatoval a krátce nato zemřel na srdeční zástavu.\n\nJeho první literární díla vznikla v době jeho lékařských studií. V tomto období se také stal aktivním členem spolku Detvan, který podporoval jeho literární aktivity. Svá díla uveřejňoval zpočátku časopisecky (\"Národnie noviny\", \"Slovenské pohľady\", \"Slovenský deník\", \"Národný deník\" a jiné). Psal humoresky, črty, eseje, novely, a až později se věnoval psaní románů. Své nejlepší romány napsal ve 20 letech 20. století. V té době se věnoval hlavně próze s historickou tematikou. Vliv na jeho tvorbu měli nejen ruští realističtí autoři, ale také francouzský naturalista Émile Zola. Studium historie ho přesvědčilo, že člověk se v podstatě nemění, ale společenský vývoj jej neustále předbíhá. Jako lékař se na člověka díval skepticky, ale i navzdory tomu je v jeho díle přece jen člověk-jednotlivec nositelem progresivních hodnot pokroku a vynikající nad všeobecnou úroveň prostředí humanizmem, vzděláním nebo státnickými schopnostmi.\n\n"}
{"id": "352877", "url": "https://cs.wikipedia.org/wiki?curid=352877", "title": "Stein", "text": "Stein\n\nStein (výslovnost [\"štajn\"], německy kámen) může být:\n\n\n\n\n\n"}
{"id": "352878", "url": "https://cs.wikipedia.org/wiki?curid=352878", "title": "Lešno", "text": "Lešno\n\nLešno ( , , , ) je město a okres v západním Polsku mezi Poznaní a Vratislaví, ve Velkopolském vojvodství. Žije zde asi 65 000 obyvatel na rozloze 32 km².\n\nDávný název města byl \"Leszczno\", \"Leszczyna\" nebo \"Leszczyn\" a nynější název je jeho přetvořenou podobou. Tento staropolský název pochází z rostliny \"leszczyna\", česky líska obecná.\n\nPrvní zmínka názvu z roku 1393 ho uvádí jako \"Lesczno\", také bylo uváděno v historii latinsky \"Lessna Polonorum\". Z názvu místa pochází jméno velkopolského magnátského rodu \"Leszczyński\". Od 14. století se název (kvůli obtížnému vyslovení shluku souhlásek „szczn” (tj. -ščn-) pro Němce) postupně germanizoval na \"Lissa\", případně \"Polska Lissa\" a pak \"Polnisch Lissa\". Nakonec se ale zůstalo u zkrácené varianty \"Lissa\". V roce 1650 je místo (vedle názvu \"Leszno\") uvedené jako \"Liessau\" a \"Lissa\". Pod těmito názvy ho nalezneme také v polských pramenech z konce 19. století.\n\nPrvní známý historický zápis o Lešně z 1393 roku dotvrzuje vlastnictví Stefana z Karnina, šlechtice z Věňavy (pol. Wieniawa). Tento rod převzal od své osady jméno Leščiňských (pol. Leszczyńskich). Z tohoto rodu vzešel i nejdéle žijící (1677–1766) polský král a velkokníže litevský Stanislav I. Leszczyński.\n\nDo 16. století se městys vyvíjel ve stínu větších a bohatších center jako: Wschowa, Kościan, Osieczna, Święciechowa.\n\nRoku 1543 Rafael IV. Leszczyńský z Wieniawy, pán v Przemętu, obdržel od polského krále Zikmunda I. souhlas na založení města na základě vsi stejného názvu. Roku 1547 pak získalo město plná městská práva.\n\nDle zápisu z kroniky města přichází do Lešna malá skupina Českých bratrů v roce 1516. Jan Amos Komenský sem dorazil se skupinou cca dvanácti set disidentů v únoru 1628 (4.2.1628 překročili hranice v okolí Žacléře). S dvěma přestávkami Jan Amos Komenský strávil v Lešně 28 let, zprvu vyučoval na Vyšší bratrské škole, jež byla založena brzy po jejich příchodu do města v roce 1628. V roce 1631 došlo v Lešně k epidemii moru. Komenský, který v té době pracoval na díle \"Česká didaktika\", vydává spisek \"Zpráva kratičká o morním nakažení\", v níž kritizuje cynické, až nelidské zacházení s nemocnými lidmi i prodej masa nakažených zvířat. Lešno v 17. století bylo největším střediskem tiskařství ve Velkopolsku díky působení exulantů z blízkého Slezska. Jan Amos Komenský uvedl v roce 1628 do provozu tiskárnu, kterou převezl s Českými bratry z Kralic.\n\nV letech 1638–1647 v Lešně pobýval teolog a básník Johann Heermann a tady byl i pochován. Ze stejného roku pochází zachovaná židovská synagoga a kolem roku 1633 tu vznikla i luterská farnost. V této době sem přicházejí také slezští tkalci a to dohromady vedlo k rychlému rozvoji města. V období 1636–1639 došlo k velkému zvětšení rozlohy města, obklopilo je nové opevnění s valy a baštami. Čtyři brány (severní Kościańská, východní Osiecká, západní Święciechowská a severní Rydzyňská) ho spojovaly s předměstími. Konaly se tu časté trhy, měšťané užívali svobody a daňových úlev. Zboží vyráběné v Lešnu se vyváželo do Saska, Ruska a Litvy.\n\nV roce 1654 se Komenský, po přestávce, vrací. Když roku 1655 přišlo švédské vojsko k Lešnu, čeští a moravští bratři v čele s Janem Amosem Komenským „zachránili“ Lešno před dobýváním Švédy otevřením městských bran. Komenský píše svou \"Pansofii\", oslavnou řeč o švédském králi a čile se druží se švédským velitelem Schichtlingem. Po dobytí (resp. osvobození) Lešna polskými sedláky v roce 1656 ovšem musel z Polska útéci před trestem a hněvem Poláků. Ti pak Lešno vydrancovali a vypálili a \"zlatá doba\" Lešna skončila. Lešno bylo znovu zničené roku 1707 Rusy a následně po dvou letech (1709) epidemie zdecimovala počet obyvatel.\n\nObdobí rozvoje města je dobou rozštěpení křesťanstva, náboženských válek a pronásledování. Právě taková centra jako Lešno umožnila Polsku získat pověst země „bez upalování”. V Lešnu spolužily čtyři vyznání: čeští bratři, luteráni, katolíci a židé. Lešno se stalo také novověkým střediskem vědeckého života. S počtem obyvatel městečka se dokázalo opevnit a založit vodovodní síť. Lešno se tím stalo druhým městem Velkopolska po Poznani. A tento stav se udržel až do doby dělení Polska. Lešno nebylo jen jedno z center textilní výroby, ale zároveň průmyslovou školou tohoto oboru. Zde vznikaly organizační a výrobní postupy soukenictví. V Lešně se učili řemeslům početní příchozí jak z Polska (jako Gdaňsk, Poznaň, Krakov), tak i ze zahraničí (Berlin, Augsburg, Královec, Lübeck či Lipsko). Kromě jiných škol tu působilo akademické gymnázium s bohatou knihovnou a divadlem. Význačnou postavou lešenského vědeckého prostředí byl reformátor pedagogiky Jan Amos Komenský, vedle něj i další vědci, jako Jan Jonston nebo Daniel Ernest Jabłoński, spoluzakladatel Berlínské akademie věd. V lešenských školách studovalo v 2. polovině 18. století současně několik stovek žáků. Spolu s Lešnem se rozvíjelo celé Velkopolsko. Stalo se hospodářsky nejrozvinutější oblastí Polska před jeho dělením.\n\nV druhém dělení Polska se Lešno stalo součástí Pruska. V této době postihly Lešno dva velké požáry v létech 1767 a 1790. Lešno sdílelo osud s Velkopolskem, které Berlín mínil využívat v pruském státě jako zemědělské zázemí. Ztratilo svou unikátní kulturní pozici, ale stále zůstávalo silným a důležitým centrem Velkopolska. Město se modernizovalo, rozvíjelo urbanisticky. Vzhledem k uzavření celní hranice na země bývalé Republiky zanikla také možnost rozvoje soukenictví a plátenictví, o svou roli přišlo i mlynářství a obchod obilím. Hospodářská aktivita pokračovala, ale v jiných podmínkách.\n\nV letech 1975–1999 bylo Lešno hlavním městem vojvodství, od roku 1999 je městským okresem.\n\n"}
{"id": "352881", "url": "https://cs.wikipedia.org/wiki?curid=352881", "title": "Issa", "text": "Issa\n\nIssa může být:\n\n\n"}
{"id": "352882", "url": "https://cs.wikipedia.org/wiki?curid=352882", "title": "Ford model T", "text": "Ford model T\n\nFord model T (hovorově zvaný také ', \"plechová Líza\" nebo ', \"Kraksna\") byl automobil vyráběný společností Ford Motor Company Henryho Forda od roku 1908 do roku 1927. Rok 1908 se díky němu stal historickým milníkem, počátkem široké popularity automobilu v USA, první masově motorizované zemi světa. Model T je všeobecně pokládán za první cenově dostupný vůz, který „postavil Ameriku na kola,“ a to díky Fordovým inovacím, jako byla výroba na montážní lince namísto individuální ruční výroby nebo myšlenka platit zaměstnancům mzdu úměrnou ceně vozu. První sériový vůz modelu T byl postaven 27. září 1908 v továrně Piquette Plant v Detroitu.\n\nOd založení automobilky v roce 1903 do příchodu modelu T Ford vyráběl nebo navrhl několik modelů automobilů. Řada začala modelem A, nebylo zde však 19 vyráběných modelů (od A do T), některé totiž zůstaly jen prototypem. Bezprostředně před modelem T se vyráběl Ford model S, vylepšená verze do té doby nejúspěšnějšího Fordu – \"modelu N\".\n\nOproti očekávání nenásledoval po Fordu T model U, ale Ford model A. Společnost veřejně prohlásila, že nové auto je o tolik lepší než staré, že Henry Ford chtěl začít znovu od písmene A. Poté, co k tomu došlo, byl první automobil značky Plymouth postavený konkurenčním Chryslerem přezdíván „Model U“.\n\nV roce 1999 byl Ford model T vyhlášen \"Automobilem století\". O rok později byl motor Ford model T zařazen mezi 10 nejlepších motorů století.\n\nFord model T byl navržen C. H. Willsem a dvěma maďarskými imigranty Josephem A. Galambem a Eugenem Farkasem.\n\nModel T měl vpředu montovaný čtyřválcový řadový zážehový motor o objemu 2,9 litrů o výkonu 15 kW (20 koní) s nejvyšší rychlostí 64 – 72  km/h. Tento malý čtyřválcový motor byl známý rozvodem SV s konstrukcí hlavy ve tvaru L. Podle společnosti Ford Motor měl model T spotřebu přibližně od 11,1 do 18,7 litrů na 100 km. Motor byl schopný spalovat benzín nebo ethanol, ačkoliv klesající cena benzínu a pozdější zavedení prohibice udělala z ethanolu nepraktické palivo.\nSetrvačníkové magneto (předchůdce alternátoru) vytvářelo nízké napětí střídavého proudu, kterým napájelo indukční cívku a ta vytvářela vysoké napětí. Tento impuls byl rozdělovačem poslán k zapálení do jednotlivých válců. Předstih zážehu bylo možné nastavit ručně použitím páčky namontované na sloupku řízení, která otáčela rozdělovačem. Bylo však potřeba určitých zkušeností k nalezení správného časování při různých otáčkách a zatížení. Baterie byla využívána pro startování: při startování klikou nemuselo magneto vždy vyrobit dostatečný proud. Když byly v roce 1915 zavedeny elektrické světlomety, bylo magneto posíleno na dodávky energie pro světla a klakson. Kvůli požadavku spolehlivosti a jednoduchosti byla zapalovací cívka a magneto zachováno i poté, co bylo auto vybaveno dynamem a baterií pro elektrické startování a osvětlení. Většina aut prodaných po roce 1919 již byla vybavena elektrickým startováním, které bylo ovládáno malým kulatým pedálem před sedadlem řidiče.\n\nPřed startováním modelu T pomocí kliky musela být jiskra opožděna, jinak motor místo naskočení „nakopl“ startující osobu. Rukojeť kliky bylo lepší uchopit do dlaní než popadnout s palcem přes vrch rukojeti, protože když motor „nakopl“, prudký pohyb kliky zpět odmrštil ruce z rukojeti, což bylo lepší než vymknuté zápěstí nebo zlomení palce. Většina Téček měla ovládání sytiče pomocí lanka pod chladičem, kde mohla být ovládána levou rukou, zatímco pravou rukou řidič startoval motor.\nPalivová nádrž o objemu 38 litrů byla montována do rámu pod přední sedadlo. Jedna varianta měla karburátor upravený pro běh na ethanol, který si mohli farmáři vyrábět sami doma. Protože palivo z nádrže teklo do karburátoru samospádem, nemohl model T jezdit do prudkých kopců, pokud byla v nádrži nízká hladina paliva. Jednoduchým řešením bylo vyjíždění kopců na zpětný chod. V roce 1926 byla palivová nádrž přesunuta na většině modelů pod kapotu.\n\nPrvní motory byly vyráběny firmou Lakeside Foundry v Detroitu. Ford však záhy firmě vypověděl smlouvu, protože si začal vyrábět motory sám.\n\nPrvních několik stovek vozů bylo vybaveno vodním čerpadlem, jeho využití však bylo brzy zrušeno. Ford se rozhodl pro levnější a spolehlivější systém oběhu chladicí kapaliny, založeném na termosifonovém principu. Spočíval v umístění chladiče výše než motoru. Díky tomu horká voda vystoupala z motoru do horní části chladiče, zde postupným ochlazováním klesala dolů chladičem a tekla zpět do motoru. Vodní čerpadla byla však k dispozici k dokoupení jako volitelné vybavení.\n\nModel T měl pohon zadních kol. Převod probíhal pomocí planetového soukolí a převodovka byla nazývána třístupňovou, ve skutečnosti měla 2 rychlostní stupně pro jízdu vpřed a jeden rychlostní stupeň pro jízdu vzad.\n\nPřevodovka byla ovládána pomocí tří pedálů a páky, umístěné u řidičova sedadla na straně přivrácené ke středu vozovky. Plyn byl ovládán páčkou na sloupku řízení. Levý pedál se používal na zařazení rychlosti. Když byl sešlápnut a držen vpředu, byl zařazen nízký (pomalý) převod. Když byl držen v prostřední poloze, bylo vyřazeno (poloha neutrál). Vyřazení se dalo dosáhnout i vytáhnutím páky do svislé polohy. Když byla páka tlačena dopředu a řidič sundal nohu z levého pedálu, model T zařadil vyšší převodový stupeň. Automobil mohl takto jet, i když řidič neměl sešlápnutý žádný pedál. Nebyl zde spojkový pedál.\n\nProstřední pedál se používal pro zařazení zpětného chodu a pravý pedál ovládal motorovou brzdu. Levý pedál se používal také k ovládání parkovací brzdy, která byla v provozu, pokud byl pedál přesunut do zadní polohy. Zároveň sloužil jako nouzová brzda.\n\nI když to bylo velmi neobvyklé, hlavně v zimě se stávalo, že řídící pásy vypadly z nastavení pomalého převodu a přidalo se tak další nebezpečí při pokusu nastartovat vůz klikou: automobil se mohl po nastartování rozjet, i když byl zařazen neutrál.\nSíla se dostala k diferenciálu přes kulový kloub a kardanový hřídel, který byl napojen na zadní osu. Některé vozy (hlavně nákladní) mohly být volitelně vybaveny dvourychlostním převodem v zadní nápravě, ovládaným pákou na podlaze vozu. Všechny převody byly vyrobeny z vanadové oceli a běžely v olejové lázni.\n\nZavěšení používalo napříč montovanou poloeliptickou listovou pružinu, jednu pro přední a jednu pro zadní osu, náprava tedy byla tuhá.\n\nPřední osa byla vytvořena z jednoho kusu vanadové oceli kováním v zápustce. Ford mnoho náprav osmkrát zkroutil a rozeslal je prodejcům, aby na nich mohli zákazníkům ukazovat jejich odolnost.\nModel T neměl dnešní provozní brzdu, ovládanou pedálem. Pravý pedál ovládal pás kolem bubnu v převodovce, který zastavil otáčení kol. Výše zmíněná páka parkovací brzdy ovládala pásovou brzdu na zadním brzdovém bubnu.\n\nKola byla dřevěná loukoťová, ocelová (drátová) paprsková byla k dispozici v letech 1926 a 1927.\nObutá byla v pneumatikách, které měly v průměru 76 cm (30 palců); přední byla široká 5 cm, zadní 8,9 cm.\n\nRozvor byl přibližně 2 515 mm (99 palců). Zatímco standardní šířka byla 142 cm, dala se objednat i šířka 152 cm v nabídce „pro jižní silnice“.\n\nBěhem výroby modelu T proběhlo několik větších změn v konstrukci. Jedna z prvních změn se týkala použití chladiče a světlometů z mosazi. Klakson a některé další detaily byly také mosazné. Mnoho z prvních vozů mělo otevřené karoserie, byly levnější na výrobu než uzavřené vozy. Do modelového roku 1911 (kdy byly přidány do cestovní verze) neměly vozy vyrobené v Americe dveře pro řidiče. Pozdější modelové roky obsahovaly uzavřené karoserie (představené v roce 1915): sedany, coupé a v roce 1917 nákladní podvozek.\nNákladní podvozek (pojmenovaný Ford model TT) se lišil hlavně zesíleným rámem a o dvě stopy (cca 61 cm) prodlouženým rozvorem. Spousta firem se zabývala stavbou karosérií na tyto podvozky, a tak vznikaly různé cisterny, autobusy, hasičské vozy a mnoho dalších nástaveb.\n\nPřední světla byly původně mosazné acetylenové lampy, ale nakonec vůz získal elektrické osvětlení.\nModel T využíval některé vyspělé technologie, například použití vanadové oceli. Její životnost byla fenomenální a mnoho vozů či jejich částí byly v provozu i o 80 let později.\n\nModel T byl však vyráběn i v jiných barvách, ale pouze v letech 1908 až 1914 a potom znovu v letech 1926 a 1927. Často se uvádí, že Ford vybral černou barvu, protože černý lak uschnul dříve než ostatní barvy, a to mu umožnilo vyrábět auta rychleji - nemusel tak dlouho čekat, až lak uschne.\n\nPřes 30 různých druhů černé barvy bylo použito na lakování různých dílů modelu T. Rozdílné druhy barvy byly zdůvodněny splněním různých podmínek nanášení barev na rozdílné díly a rozdílnými časy na uschnutí, které závisely na barvě a metodě schnutí použité pro určitý díl. Fordovy technické záznamy naznačují, že černá barva byla zvolena pro svou cenu a trvanlivost.\n\nModel T byl první automobil vyráběný masově na montážní lince s kompletně zaměnitelnými díly, prodávaný střední třídě.\n\nKdyž byl uveden, používal výrobní metody své doby, byl montovaný ručně a produkce byla malá. Fordův závod Piquette nemohl pokrýt poptávku po modelu T, protože za první měsíc výroby bylo vyrobeno pouze 11 vozů. V roce 1910 po vyrobení téměř 12 000 automobilů přesunul Henry Ford celou společnost do Highland Parku.\n\nMontážní linka byla Fordovi navržena Williamem C. Klannem po jeho návratu z návštěvy Chicagských jatek „Union Stock Yards“, kde viděl „demontážní linku“, na které byla zvířata porcována na pohybujícím se dopravním páse. Zaujala ho účinnost, s jakou vždy pracovník odřízl ten samý kousek masa. Sdělil svou myšlenku Peterovi E. Martinovi, který o myšlence pochyboval, ale povzbudil Klanna k tomu, aby myšlenku prosadil. I jiní lidé tvrdí, že právě oni vnukli Henrymu Fordovi myšlenku montážní linky, ale objev z jatek Williama „Pa“ Klanna je velmi dobře zdokumentován v archivu muzea Henryho Forda i jinde, což z něj činí otce konceptu moderních automatizovaných montážních linek. Proces byl vyvinut metodou pokusu a omylu týmem v hlavním složení z Petera E. Martina, ředitele továrny, Charlese E. Sorensena, Martinova asistenta, Harolda Willse, projektanta a nástrojaře, Clarence W. Averyho a Charlese Lewise. Když byl první vůz dokončen na výrobní lince, byl to právě Klann, kdo s ním hrdě sjel z výrobní linky před zástupci médií, diváky a Henry Fordem.\nVýsledkem bylo, že Fordovy automobily sjížděly z linky v tříminutových intervalech, mnohem rychleji než při použití předchozích výrobních postupů, za současného růstu produktivity osm ku jedné (předtím bylo potřeba na výrobu vozu 12,5 hodin práce, po zavedení montážní linky byla potřeba 1 hodina a 33 minut) za použití menší pracovní síly.\n\nDo roku 1914 byl montážní proces modelu T natolik zredukován, že montáž trvala pouze 93 minut. V roce 1914 vyrobil Ford více automobilů, než všichni ostatní výrobci dohromady. Model T byl velký obchodní úspěch a když časem Henry vyrobil své 10 milionté auto, 9 z 10 vozů na celém světě mělo značku Ford. Byl natolik úspěšný, že Ford nepotřeboval mezi lety 1917 až 1923 platit žádnou reklamu. Celkem bylo vyrobeno 15 007 033 vozidel Ford model T, více než téměř kteréhokoliv jiného modelu po celé století.\n\nFordův výstřední přístup k výzkumu a vývoji počítal pouze s několika malými změnami modelu T během jeho výrobního života. Věřil, že model T má vše, co kdy člověk může chtít nebo potřebovat od automobilu. Jak však ostatní automobilky častěji zlepšovaly komfort a vzhled svých vozů a dostávaly se na porovnatelnou cenu, model T ztrácel tržní podíl. Nakonec, 31. května 1927 zastavila Ford Motor Company výrobu a začala připravovat změny, vedoucí k výrobě modelu A.\n\nVýroba motoru pro model T však pokračovala až do 4. srpna 1941. Od skončení výroby vozu do skončení výroby motoru bylo ještě vyrobeno téměř 170 000 motorů. Tyto motory byly žádány jako náhradní díly pro opravu dříve vyrobených vozidel. Závodníci a nadšenci, předchůdci dnešních hot rodderů, používali bloky těchto motorů ke stavbě populárních a levných závodních motorů.\n\nStandardní čtyřsedadlový otevřený tourer modelového roku 1909 stál 850 $, porovnatelné vozy v té době stály 2000 $ – 3000 $. V roce 1913 cena klesla na 550$ a v roce 1915 dosáhla úrovně 440 $. Prodeje činily 69 762 kusů v roce 1911, 170 211 ks roku 1912, 202 667 ks v roce 1913, 308 162 vozů roku 1914 a 501 462 vozidel roku 1915. V roce 1914 si mohl pracovník montážní linky koupit model T za čtyřměsíční plat.\n\nVe dvacátých letech cena spadla až na 300 $ (kolem 3 400 $ v roce 2006 po započtení inflace, asi 77 000 Kč podle průměrného kurzu dolaru v roce 2006) protože výkonnost montážní linky a objem výroby rostly. Henry také použil vertikální integraci průmyslových odvětví, potřebných k výrobě jeho vozů. Stanovil, jak vyrábět dřevěné bedny, v nichž mu jeho dodavatelé posílali díly. Po vybalení dílů rozebral bedny na jednotlivé díly, které použil v karoseriích svých vozů. Zbytky dřeva použil na výrobu dřevěného uhlí, které prodával pod značkou „Kingsford“, která je stále vedoucí značkou dřevěného uhlí.\n\nFord model T byl prvním automobilem, který byl vyráběn na různých místech světa současně. První modely T mimo Ameriku začaly sjíždět z pásů ve Velké Británii (v roce 1914), následovala výroba v Německu a různých jihoamerických zemích, včetně Argentiny a Brazílie.\n\nFord vytvořil v Detroitu mašinérii masivní publicity, aby zajistil, že každé noviny otisknou příběhy a reklamy na jeho nový výrobek. Fordova síť místních prodejců učinila model T takřka všudypřítomným v každém městě v Severní Americe.\nNezávislí dealeři, frenčízanti, bohatli a propagovali nejen Ford, ale celý koncept automobilismu. Lokální kluby motoristů vznikly k pomoci nových řidičů a objevovaly venkov. Ford vždy chtěl prodávat zemědělcům, kteří hledali vozidlo jako komerční prostředek využitelný v jejich podnikání.\n\nV roce 1918 byla polovina všech vozidel v Americe model T. Poslední vyrobený Ford model T v Detroitu měl výrobní číslo 15 007 033. Tento rekord počtu vyrobených vozů nebyl překonán po dalších 45 let.\n\nFord začal v roce 1903 s 28 000 dolary od dvanácti investorů, většinu peněz měl od bratrů Johna a Horace Dodge, kteří si později založili vlastní automobilku. Během těchto prvních let vyráběl pouze pár automobilů denně v továrně sídlící na Mack Avenue v Detroitu ve státě Michigan. Skupiny dvou či tří mužů pracovali na každém voze s díly, které dodaly jiné společnosti. Henrymu Fordovi bylo 40 let, když založil Ford Motor Company, která se stala jednou z největších a nejziskovějších společností a také jednou z mála, která přežila Velkou hospodářskou krizi. Jako jedna z největších rodinných společností na světě zůstává kontrolována rodinným klanem přes 100 let.\n\nVozidla vyrobená před rokem 1919 jsou klasifikována jako veteráni, vozy vyrobené po tomto roce jsou klasifikovány jako „vintage“. Dnes existují dva hlavní kluby, které podporují záchranu a zachování těchto vozidel: Model T Ford Club International a Model T Ford Club of America. Mnoho ocelových částí modelu T je stále vyráběno i dnes a dokonce jsou vyráběny laminátové repliky karoserií, pro populární styl hot rodu, zvaný T-bucket (proslavený písní rockového dua Jan and Dean „Bucket T“, kterou později nahrála i skupina The Who).\n\nV časopisu \"Time\" vyšel článek automobilového kritika Dana Neila, který model T zařadil mezi 50 nejhorších automobilů všech dob. Neil obviňuje masově vyráběné automobily v čele s modelem T z důsledků, kterými jsou těžké znečištění a válka na Blízkém východě.\n\n\n\n"}
{"id": "352885", "url": "https://cs.wikipedia.org/wiki?curid=352885", "title": "Sloviňský národní park", "text": "Sloviňský národní park\n\nSloviňský národní park, , je národní park v Polsku na pobřeží Baltu. Byl založen v roce 1967 rozhodnutím Rady Ministrů v Polsku ze dne 23. března 1966 (které vstoupilo v platnost dne 1. července 1967).\n\nSloviňský národní park se nachází v centrální části polského pobřeží v správním celku Pomořské vojvodství. Jeho rozloha je 186 km². Zahrnuje Łebskou kosu, Gardeńsko-Łebskou nížinu, Morena czołowa s nejvyšším vrcholem Rowokół 115 m n. m. a řadou jezer: Lebsko (71,4 km²), Gardno (24,5 km²), jezero Jezioro Smołdzińskie (43 ha), Jezioro Dołgie Wielkie (156 ha) a jezero Dołgie Małe (6,3 ha). Mnoho přímořských jezer je pravidelně syceno mořskou vodou během silných bouří. Umožňuje tak růst řadě halofytů. Přes park protéká sedm řek, největší z nich je Łeba (vtéká do jezera Lebsko) a Łupawa (vtéká do jezera Gardno). V prostoru parku bylo vytvořeno 12 přísně chráněných přírodních rezervací.\n\nV roce 1977 byl park zahrnut organizací UNESCO do sítě biosférických rezervací a od roku 1995 je uveden na seznamu chráněných území Ramsarské úmluvy o mokřadech majících mezinárodní význam.\n\nTypickými krajinnými prvky parku jsou jezera, bažiny, louky, lesy a pobřežní bory (především na pásu dun), pohyblivé duny. Symbolem parku je racek.\n\nAsi před šesti tisíci lety se na místě parku rozkládal záliv Baltského moře na březích morén – zbytcích po skandinávském ledovci, který se zcela rozpustil před 10 000 lety. V důsledku vlnobití Baltského moře a proudícími mořskými proudy přinášeného písku vznikla tenká písečné zátoka poloostrova oddělená od moře. Postupně se tak zvětšoval poloostrov oddělující zátoku od moře. Dnes je 35 km dlouhý a 1–15 km široký. Mělká jezera v důsledku nepřetržité dodávky vody a organické hmoty z řek byla sladkovodná, plná živin a postupně je začala porůstat vegetace. Proces usazování písku u moře, i když v mnohem menším měřítku, stále ještě probíhá. Vyhodí na plážový písek. Staví velké pohyblivé duny. Duny zasypaly některé osady – Słowińców (odtud pochází název parku) stejně jako Boleniec nebo Rabka.\nV parku najdeme různé biotopy. Písečné duny, rašeliniště, jezera a lesy (z nichž 80 % jsou borové). Můžete zde najít příklady přírodních procesů jako je sukcese stanoviště od pionýrských druhů rostlin, které se objevují na pobřežních plážích. Najdeme zde ostřice a odolné keře nebo lišejníky. Posledním krokem je rozšíření vegetace vyskytující se v písku a dunách na borový les, přecházející do porostů dubu a buku.\n\nCelkem v parku je asi 920 druhů cévnatých rostlin 165 druhů mechorostů, 500 druhů řas, 430 druhů hub, z toho 77 druhů je přísně chráněno a 15 částečně.\n\nLze zde najít druhy:\nplavuňka zaplavovaná (\"Lycopodiella inundata\") (L.) Holub, bělotrn (\"Eryngium maritimum\"), rosnatka okrouhlolistá (Drosera rotundifolia), rostliny patřící mezi vstavačovité, ostřice písčitá, tuřice plazivá (\"Carex arenaria\"), podezřeň královská (Osmunda regalis L.), zimozel severní (\"Linnaea borealis\"), šídlatka jelení (\"Isoëtes lacustris\" L.)\n\nZ chráněných hub lze najít:\nsmrž, hadovka smrdutá (Phallus impudicus Linné 1753), kotrč kadeřavý (Sparassis crispa (Wulf.), pýchavka obrovská (\"Langermannia gigantea\").\n\nZe všech zvířat v parku jsou nejvýznamnější ptáci. Bylo zde rozlišeno asi 260 druhů ptáků, z nichž polovina je vodních a bažinných druhů. V zájmu ochrany chovných míst na jezeře Lebsko a v přísné ochraně na jezeře Gardno byly vytvořeny tyto rezervace: Rezerwat przyrody Gackie i Żarnowskie Lęgi, Klukowe Lęgi, Gardnieńskie Lęgi a Ciemińskie Błota. Během jara a podzimu lety přilétají sem druhy ze severu, a některé zde přezimují. Na břehu jezera si staví hnízda labuť, racek, kachna divoká, lyska černá a rybák. Na bažinách žijí jespáci, bekasíny, kolihy, volavky a jeřábi. Naopak v lese lze nalézt například sovu, káňata, sýkorky nebo datla.\n\nV parku žije také řada druhů hmyzu, především vzácných motýlů a brouků. Z obojživelníků lze narazit na ropuchy a žáby, zatímco z plazů lze zahlédnout ještěrky, slepýše (\"Anguis cephallonica\") a zmiji.\n\nZ větších savců zde lze vidět losy, jeleny, daňky a divočáky, z malých zvířat tady žije liška a hranostaj (\"Mustela erminea\"), psík mývalovitý, jezevec lesní, vydra, ondatra a bobr evropský.\nTaké se zde objevují čas od času tuleni a sviňuchy.\n\n\n\nV sousedství parku najdeme:\n\nPark je rozdělen na několik částí:\n\n\n\n\n\n\n\n"}
{"id": "352887", "url": "https://cs.wikipedia.org/wiki?curid=352887", "title": "Robert Downey Jr.", "text": "Robert Downey Jr.\n\nRobert John Downey Jr. (* 4. dubna 1965 New York) je americký herec, producent a zpěvák. K jeho nejvýznamnějším rolím patří ztvárnění Charlieho Chaplina ve snímku \"Chaplin\" (1992), za které si vysloužil nominaci na Oscara. Známý je také jako Iron Man v celovečerních filmech série Marvel Cinematic Universe (2008–2019). K jeho dalším význačným snímkům patří \"Skvělí chlapi\" (2000), \"Gothika\" (2003), \"Kiss Kiss Bang Bang\" (2005), \"Zodiac\" (2007), \"Tropická bouře\" (2008; druhá nominace na Oscara) a \"Soudce\" (2014). Zlatý glóbus obdržel za své herecké výkony v seriálu \"Ally McBealová\" (2001) a ve filmu \"Sherlock Holmes\" (2009).\n\nNarodil se v New Yorku herečce Elsie a nezávislému filmaři Robertu Downeyovým. Má starší sestru Allyson. Celá rodina se kvůli otcově práci velmi často stěhovala, nicméně po rozvodu rodičů zůstal Robert mladší se svým otcem v New Yorku. Na čas odjel studovat do Londýna klasický balet, kde začal mít problémy s alkoholem a drogami, takže jej po třech měsících museli ze školy vyhodit. Vrátil se do USA a vydal se na školu v Santa Monice, kde však vydržel pouhý rok, než ho opět vyloučili. V následující době si mimo jiné přivydělával v restauraci či prodáváním bot. Při natáčení jednoho ze svých filmů se setkal s herečkou Sarou Jessicou Parker, se kterou žil sedm let.\n\nV roce 1992 se po šesti týdnech známosti oženil se zpěvačkou a modelkou Deborah Falconer a o rok později se jim narodil syn Indio. Kvůli Downeyho problémům s alkoholem, drogami a zákonem ale rodinný život vůbec nefungoval. Nakonec se v roce 2004 definitivně rozvedli.\n\nDowney se snažil léčit svoje závislosti na klinikách, avšak neúspěšně. Při natáčení snímku \"Gothika\" se seznámil s producentkou Susan Levin, kterou si v roce 2005 vzal. I díky tomu překonal svoje potíže a začal pracovat na své herecké kariéře. Se svou druhou manželkou Susan má syna Extona a dceru Avri.\n\nPrvní film, ve kterém si zahrál, byl snímek jeho otce \"Pound\" z roku 1970. Následovala celá řada více či méně výrazných filmových rolí.\n\nVelká herecká šance přišla v roce 1992 s filmem \"Chaplin\", kde ztvárnil přímo Charlieho Chaplina, za což si vysloužil cenu BAFTA a nominaci na Oscara a Zlatý glóbus. Další roky účinkoval spíše v béčkových filmech a rodinných komediích, které často byly zastíněny jeho problémy s drogami. Za roli právníka Larryho Paula v seriálu \"Ally McBealová\", kde působil v letech 2000–2002, získal Zlatý glóbus a byl nominován na cenu Emmy.\n\nZlom v jeho kariéře přišel s natáčením filmu \"Gothika\" (2003) a především v superhrdinském snímku \"Iron Man\" (2008), kde ztvárnil titulní postavu Tonyho Starka, alias Iron Mana. V této roli se objevil i v následujících filmech \"Neuvěřitelný Hulk\" (2008), \"Iron Man 2\" (2010), \"Avengers\" (2012), \"Iron Man 3\" (2013), \"\" (2015), \"\" (2016), \"\" (2017), \"\" (2018) a \"\" (2019).\n\nV roce 2008 hrál také ve filmu \"Tropická bouře\", za což byl nominován na Oscara i Zlatý glóbus. V letech 2009 a 2011 ztvárnil ve snímcích \"Sherlock Holmes\" a \"\" titulní postavu Sherlocka Holmese. Za svůj herecký výkon v prvním filmu získal Zlatý glóbus v kategorii Nejlepší herec v muzikálu nebo komedii. Holmese si má znovu zahrát ve třetím filmu, který má mít premiéru v roce 2021.\n\nV roce 2014 získal roli ve filmu \"Soudce\", který také produkoval a jehož premiéra se odehrála na Filmovém festivalu v Torontu.\n\nV českém znění Downeyho nejčastěji dabují Jan Šťastný, Jiří Dvořák a Radovan Vaculík.\n\nRoku 1992 nazpíval singl „Smile“, který je součástí soundtracku k filmu \"Chaplin\".\n\nPodílel se na soundtracích k seriálu \"Ally McBealová\". Na vánoční desce \"Ally McBeal: A Very Ally Christmas\" (2000) se účinkoval v písních „White Christmas“ (duet s Vondou Shepard) a „River“. Na druhém albu \"Ally McBeal: For Once in My Life Featuring Vonda Shepard\" (2001) nazpíval svou vlastní skladbu „Snakes“, duet s Vondou Shepard „Chances Are“ a píseň „Every Breath You Take“ se Stingem.\n\nV roce 2004 vydal své debutové album s názvem \"The Futurist\", kde zpívá, hraje na klavír a na saxofon. Píseň „Broken“, která je součástí alba \"The Futurist\", je také součástí soundtracku k filmu \"Kiss Kiss Bang Bang\".\n\nV červnu 2010 založil společně se svou manželkou Susan vlastní produkční společnost Team Downey. Jejich prvním projektem byl film \"Soudce\".\n\nPři natáčení filmu \"Prvorozený\" chodil s herečkou Sarah Jessicou Parker. Dvojice se později rozešla kvůli jeho problémům s drogami. V květnu 1992 si vzal herečku a zpěvačku Deborah Falconer. Syn Indio Falconer Downey se narodil v září 1993. Kvůli jeho neustálým návštěvám ve vězení a návštěvám v odvykacích center se v roce 2001 Deborah rozhodla vzít syna a odejít od něj. Dvojice se rozvedla 26. dubna 2004.\n\nV roce 2003 se poznal s producentkou Susan Levin na natáčení filmu \"Gothika\". Downey ji požádal o ruku večer před jejími třicátými narozeninami. Vzali se v srpnu 2005 v Amagansettu v New Yorku. Syn se jim narodil v únoru 2012, dcera v listopadu 2014.\n\n"}
{"id": "352889", "url": "https://cs.wikipedia.org/wiki?curid=352889", "title": "Seznam muzikálů", "text": "Seznam muzikálů\n\nSeznam názvů některých muzikálů podle abecedy. U cizích muzikálů se zásadně držíme originálních názvů, podobně jako u názvů opery, ledaže je český ekvivalent zcela běžný. V závorce jsou uváděny jména autorů, jako první jméno autora (autorů) hudby, za prvním středníkem jméno autora (autorů) libreta - příp. scénáře pokud byl muzikál psán od počátku pro film, za druhým středníkem pak případně zvlášť jméno autora (autorů) textů, liší-li se od autora libreta. Následuje rok světové premiéry, tj. prvního uvedení na veřejnost (ať již divadelní, filmové, koncertní nebo jiné - např. na nahrávce). Autoři předloh pro jednotlivé muzikály se zde neuvádějí.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "352893", "url": "https://cs.wikipedia.org/wiki?curid=352893", "title": "Oscar Pistorius", "text": "Oscar Pistorius\n\nOscar Pistorius (* 22. listopadu 1986 Sandton) je jihoafrický tělesně postižený atlet. Vybojoval čtyři zlaté a jednu bronzovou medaili na paralympijských hrách, neúspěšně se pokoušel kvalifikovat na Letní olympijské hry 2008. V roce 2017 byl odsouzen za vraždu přítelkyně Reevy Steenkampové.\n\nPistorius se narodil s vrozenou vadou dolních končetin (bez lýtkových kostí), kvůli níž mu ve věku necelého jednoho roku byly amputovány nohy pod koleny.\n\nNa střední škole se přesto věnoval sportům jako ragby, vodní pólo nebo tenis. Největších úspěchů ale dosáhl v atletice. Na paralympijských hrách v Aténách v roce 2004 vybojoval bronz v běhu na 100 metrů a zlato na dvojnásobné trati.\n\nPřed Letními olympijskými hrami v Pekingu vyhlásil, že se chce kvalifikovat na své nejsilnější trati 400 metrů. Mezinárodní atletická federace IAAF mu v tom původně chtěla zabránit, obávala se jak rizika, které běžec s protézami může představovat v soubojích na atletické dráze, tak toho, že použité protézy Pistoriovi přinášejí ve skutečnosti ve srovnání s lidskýma nohama výhodu. Pistorius si ale vybojoval právo usilovat o účast na olympiádě u Mezinárodní sportovní arbitráže v Lausanne. Nedokázal však splnit kvalifikační limit a nebyl nominován ani do štafetového týmu.\n\nNa paralympijských hrách v Pekingu v roce 2008 vybojoval zlaté medaile v bězích na 100, 200 a 400 metrů, na „čtvrtce“ současně vytvořil světový rekord 47,49 s.\n\nV srpnu 2011 na mistrovství světa v jihokorejském Tegu startoval společně s tělesně nepostiženými sportovci v běhu na 400 m, časem 45,39 s postoupil z rozběhu, v semifinále však doběhl v čase 46,19 s na posledním, nepostupovém místě. Má nastoupit i jako člen jihoafrické štafety na 4 × 400 metrů.\n\nDne 14. února 2013 zastřelil ve svém domě v Pretorii svou přítelkyni, modelku a absolventku práv Reevu Steenkampovou. Podle prvních zpráv se tak mohlo stát omylem, kdy ženu považoval za lupiče, policie však tuto verzi nepotvrdila. Pistorius byl ihned vzat do vazby a následně obviněn z úkladné vraždy.\n\nDne 22. února 2013 soud propustil Pistoria na kauci ve výši jednoho milionu jihoafrických randů, tedy v přepočtu více než dvou milionů korun. Pistorius se nesmí vrátit do svého domu ani mluvit se svědky. Musí odevzdat cestovní pas a zbraně a dvakrát týdně se hlásit policii. Řízení, v němž Pistoriovi hrozí doživotní trest, má pokračovat 4. června.\n\nDne 11. září 2014 soudkyně Thokozile Masipaová zamítla obvinění z úkladné vraždy. V říjnu 2014 byl Pistorius odsouzen za zabití z nedbalosti na pět let do vězení.\n\nDne 24. listopadu 2017 byl však Pistorius nově odsouzen za vraždu přítelkyně na 13 let a pět měsíců.\n\n"}
{"id": "352894", "url": "https://cs.wikipedia.org/wiki?curid=352894", "title": "Stonewallské nepokoje", "text": "Stonewallské nepokoje\n\nStonewallské nepokoje (známé taky jako Stonewallské povstání nebo Stonewallská vzpoura) byly sérií spontánních, násilných demonstrací členů gay (LGBT) komunity proti policejní razii, která se uskutečnila v brzkých ranních hodinách 28. června 1969 v Stonewall Inn v sousedství Greenwich Village v Manhattanu, New York. Pouliční bitvy trvaly několik dní, do bojů se zapojilo přes 2000 protestujících. Jednalo se o první americké (a zřejmě i světové) vystoupení gayů a leseb v boji za jejich požadavky a je obecně uznáváno jako nejdůležitější událost, která vedla k hnutí osvobození gayů a modernímu boji za práva LGBT ve Spojených státech. Allen Ginsberg, jedna z ikonických postav hnutí, komentoval nepokoje slovy „buzíci ztratili svou ustrašenou tvář, kterou měli po desetiletí“.\n\nGay Američani se v 50. a 60. letech 20. století potýkali s anti-gay právním systémem. Rané homofilné skupiny ve Spojených státech se snažily dokázat, že gay lidé se dokážou asimilovat do společnosti, a preferovaly nekonfliktní vzdělávání pro homosexuály stejně jako pro heterosexuály. Poslední roky 60. let byly však velmi kontroverzní, protože mnoho sociálních/politických hnutí bylo aktivních, včetně Afroamerického hnutí za občanská práva, kontrakultury 60. let a hnutí proti válce ve Vietnamu. Tyto vlivy, spolu s prostředím Greenwich Village sloužily jako katalyzátor Stonewallských nepokojů.\n\nJen málo podniků v 50. a 60. letech otevřeně vítalo gay lidi. Ty, které ano, byly často bary, přestože majitelé barů a manažeři byli zřídka sami o sobě gayi. V tom čase vlastnila bar Stonewall Inn mafie. Sloužil široké škále klientů a byl známý tím, že byl populární mezi nejchudšími a nejvíc přehlíženými lidmi v gay komunitě: drag queens, transgender lidmi, zženštilými mladými muži, lesbickými mužatkami, mužskými prostituty a mladými lidmi bez domova. Policejní razie byly v 60. letech v gay barech běžnou praxí, ale v Stonewall Inn policisté rychle ztratili kontrolu nad situací. Přilákali dav, který byl naváděn k nepokojům. Napětí mezi newyorskou policií a gay obyvateli Greenwich Village vypuklo do dalších protestů následující večer, a znova o několik nocí později. Během týdnů se Village obyvatelé rychle zorganizovali do aktivistických skupin, aby mohli zaměřit své úsilí na zřízení míst pro gaye a lesby, kde by mohli být ohledem své sexuální orientace otevřeni bez strachu ze zatčení.\nPo Stonewallských nepokojích gayové a lesby v New Yorku čelili při tvorbě soudržné komunity rodovým, rasovým, třídním a generačním překážkám. Během šesti měsíců byly v New Yorku založeny dvě gay organizace aktivistů, které se zaměřovaly na konfrontační taktiky, a troje noviny na prosazování práv gayů a leseb. Během několika let byly napříč celými USA a světem založeny organizace za práva gayů. Připomínajíc výročí nepokojů, 28. června 1970 v New Yorku, Los Angeles, San Franciscu a Chicagu proběhly první gay pride pochody. Podobné pochody byly organizované i v jiných městech. Dnes se Gay Pride události konají na znak Stonewallských nepokojů ročně koncem června po celém světě. Stonewallský národní monument byl na místě založen v roce 2016. \n\nPo společenských převratech druhé světové války mnozí lidé podle historika Barryho Adama vášnivě toužili po „navrácení předválečného společenského řádu a odolání silám změn“. Pobízen národním důrazem na antikomunismus prováděl senátor Joseph McCarthy slyšení hledaje komunisty ve vládě, armádě a jiných vládou financovaných úřadech a institucích, což vedlo k celonárodní paranoii. Anarchisté, komunisté a jiní lidé, kteří byli označení za neamerické a podvratné, byli považováni za bezpečnostní riziko. Homosexuálové byli do tohoto seznamu zahrnuti Ministerstvem zahraničí USA s tím, že byli náchylní k vydíraní. Vyšetřování senátu v roce 1950, kterému předsedal Clyde R. Hoey mělo ve své zprávě: „Všeobecně se věří, že ti, kteří otevřeně provozují zvrhlé akty nemají emocionální stabilitu normálních jedinců,“ a prohlásilo, že všechny vládní zpravodajské služby „jednomyslně souhlasí s tím, že sexuální zvrhlíci ve vládě představují bezpečnostní riziko.“ Mezi roky 1947 a 1950 bylo zamítnuto 1 700 federálních žádostí o práci, 4 380 lidí bylo propuštěno z armády a 420 bylo vyhozeno z jejich vládních prací kvůli podezření, že se jednalo o homosexuály. \n\nZa celé období 50. a 60. let si federální úřad pro vyšetřování (FBI) a policejní oddělení vedli seznamy známých homosexuálů, podniků, které upřednostňovali a jejich přátel; poštovní úřad sledoval kde byly posílány materiály týkající se homosexuality. Státní a místní vlády tento příklad následovaly: bary, které sloužily homosexuálům byly zavřené, a jejich zákazníci byli zatčení a vystaveni v novinách. Města dělaly „kontrolní prohlídky“, aby zbavily sousedství, parky, bary a pláže gay lidí. Nošení oblečení opačného pohlaví prohlásili za nezákonné a univerzity vyhodily učitele podezřelé z homosexuality. Tisíce gay mužů a žen bylo veřejně ponížených, fyzicky obtěžovaných, vyhozených z práce, zatčených nebo hospitalizovaných v psychiatrických léčebnách. Mnozí žili dvojitý život a svůj osobní život drželi v práci v tajnosti.\n\nAmerická psychiatrická asociace v roce 1952 uvedla homosexualitu v Diagnostickém a statistickém manuálu mentálních poruch (zkratka DSM, z anglického názvu Diagnostic and Statistic Manual of Mental Disorders) jako duševní poruchu. Rozsáhlá studie homosexuality v roce 1962 byla použita k odůvodnění zařazení poruchy jako údajný patologický skrytý strach z druhého pohlaví způsobený traumatickými vztahy mezi rodiči a dětmi. Tohle vnímání homosexuality bylo v medicíně velmi vlivné. V roce 1956 však psycholožka Evelyn Hooker udělala studii, která porovnávala štěstí a vyrovnanou povahu mužů, kteří sami sebe označili za homosexuály a heterosexuálních mužů a nenašla žádný rozdíl. Její studie ohromila lékařskou komunitu a udělala z ní hrdinku v očích mnoha gayů a leseb, ale homosexualita i nadále zůstala v DSM až do roku 1973.\n\nJako odpověď na tento trend vznikly nezávisle na sobě dvě organizace pro podporu záležitostí homosexuálů a k poskytnutí společenských příležitostí, kde by gayové a lesby mohli vést společenský život bez strachu ze zatčení. Homosexuálové z oblasti Los Angeles vytvořili v roce 1950 v domě komunistického aktivisty Harryho Haye spolek Mattachine. Jejich cílem bylo homosexuály sjednotit, vzdělat, poskytnout jim vedení a pomoct „sexuálním deviantům“ s právními problémy. Protože jejich radikální přístup vyvolával obrovský odpor, Mattachine v roce 1953 změnil svoje zaměření na přizpůsobení se a řádnost. Odůvodnili to tím, že víc lidí změní názor na homosexualitu, když dokážou, že gayové a lesby jsou normální lidé, stejní jako heterosexuálové. Nedlouho poté se v San Franciscu setkalo několik žen ve svých obývacích pokojích a vytvořili Dcery Bilitis (anglicky Daughters of Bilitis, zkratka DOB) pro lesby. Přestože těch osm žen, které vytvořilo DOB se původně setkalo, aby měli bezpečné místo k tanci, jak DOB rostlo, jejich cíle se stávaly podobnými těm, co měl spolek Mattachine, a pobízely své členky, aby se začlenily do celkové společnosti.\n\nJedna z prvních výzev pro vládní utlačování přišla v roce 1953. Organizace s názvem ONE, Inc. vydala časopis ONE. Poštovní úřad USA odmítl rozeslat srpnové vydání, které se zabývalo homosexuály v heterosexuálních manželstvích s odůvodněním, že jeho obsah byl nemravný i přestože byl časopis zakryt hnědým papírovým obalem. Případ se nakonec dostal až na nejvyšší soud, který v roce 1958 rozhodl, že ONE, Inc. své materiály přes poštovní úřad posílat může.\n\nPočet homofilních organizací — jak byly homosexuální skupiny nazývány—rostl a rozšiřovaly se i na východní pobřeží. Postupně se členové těchto organizací stávaly odvážnějšími. Frank Kameny založil Mattachine Washingtonu, D.C. Kvůli své homosexualitě byl vyhozen z U.S. Army Map Service, a neúspěšně se soudil o vrácení do funkce. Kameny psal, že homosexuálové se od heterosexuálů nijak neliší a často své snahy orientoval směrem k odborníkům na duševní zdraví, z kterých někteří se účastnili schůzek Mattachine a DOB, kde členům tvrdili, že jsou abnormální. Kameny, inspirován Afroamerickým hnutím za občanská práva zorganizoval protesty proti diskriminaci v zaměstnání před Bílým domem a jinými parlamentními budovami. Tyto protesty mnoho gayů šokovaly a znepokojily část vedení Mattachine a DOB. V té samé době rostla důležitost, frekvence a kritičnost demonstrací v Afroamerickém hnutí za občanská práva a opozice Vietnamské války za 60. let, stejně jako jejich konfrontace s policií.\n\nNa okraji několika malých gay komunit byli lidé, kteří byli výzvou pro genderová očekávaní. Byli to zženštilí muži a mužné ženy nebo lidé, kterým byl při narození přiřazen mužský rod, kteří se oblékali a žili jako ženy a lidé, kterým byl při narození přiřazen ženský rod, kteří se oblékali a žili jako muži, buď jen někdy nebo pořád. Soudobá nomenklatura je klasifikovala jako transvestity a právě oni byli nejviditelnějšími reprezentanty sexuálních menšin. Byli v rozporu s pečlivě vytvořeným obrazem, který prezentovali Mattachine a DOB, který tvrdil, že homosexuálové jsou řádní a normální lidé. Mattachine a DOB považovali strasti zatčení kvůli nošení oblečení opačného rodu za paralelní s potížemi homofilních organizací – podobné, ale jasně oddělené. Gay a transgender lidé zorganizovali v Cooper Donuts cafe v Los Angeles v roce 1959 malý protest jako odpověď na policejní pronásledování. \n\nVe větší události v roce 1966 v San Franciscu, drag queens, mužští prostituti a transvestité seděli v Compton’s Cafeteria, když přišla policie zatknout lidi, kterým byl při narození přiřazen mužský rod oblečené jako ženy. Následovaly nepokoje, kde zákazníci bufetu vrhali šálky, talíře a podšálky, rozbili okna restaurace, a vrátili se o několik dní později, když byla okna opravena, aby je rozbili znova. Profesorka Susan Stryker klasifikovala nepokoje v Comton’s Cafeteria jako „akt proti transgenderové diskriminaci, spíš než akt diskriminace vůči sexuální orientaci“ a připojila povstání k otázkám genderu, rasy a třídy, které byly homofilními organizacemi zlehčované. Značí to začátek transgenderového aktivismu v San Fransciscu. \n\nManhattanská sousedství Greenwich Village a Harlem byla domovem pro značnou část homosexuální populace po první světové válce, kdy muži a ženy, kteří sloužili ve válce využili příležitost usadit se ve větších městech. Prohibice neúmyslně prospěla gay podnikům, protože po alkoholu byla vysoká poptávka a byl odsunut do ilegality spolu s ostatními činnostmi, které byly považovány za nemorální. New York City zavedlo zákony proti homosexualitě na veřejnosti a v soukromých podnicích, ale protože alkohol byl vysoce žádaný, prodejen lihovin a improvizovaných picích podniků bylo tak mnoho, a byly tak dočasné, že autority nebyly s to je všechny ustřežit.\n\nZačátkem 60. let kampaň na zbavení New York City gay barů byla v plném efektu na příkaz primátora Roberta F. Wagnera Jr. Město odebralo barům licenci na alkohol a policisté v utajení se snažili polapit co nejvíc homosexuálních mužů. To se obvykle dělo tak, že policista, který našel muže v baru nebo parku s ním navázal konverzaci, a když ta směrovala k tomu, že by mohli odejít spolu nebo když policista koupil muži drink, muž byl zatčen za solicitaci.\n\nSpolku Mattachine se podařilo tuto kampaň ukončit. S New York State Liquor Authority (SLA) už tolik štěstí neměli. Neexistovaly sice žádné zákony, které by obsluhování homosexuálů zakazovaly, soudy však povolovaly SLA diskrétnost v schvalování a odebírání licencí na alkohol pro podniky, které by mohly „narušovat veřejný pořádek“. I přes velký počet gayů a leseb, kteří Greenwich Village nazývali domovem, existovalo kromě barů jen málo míst, kde by se mohli otevřeně shromažďovat bez toho, aby byli obtěžováni nebo zatčeni.\n\nŽádný bar, který gayové a lesby často navštěvovali nebyl vlastněn gay lidmi. Téměř všechny byli vlastněny a kontrolovány organizovaným zločinem, který se zákazníky zacházel chabě, ředil alkohol vodou a ceny stavěl vysoko. Také ale platil policii, aby zabránil častým raziím. \n\nStonewall Inn patřil zločinecké rodině Genovese. V roce 1966 tři členové Mafie investovali $3,500, aby změnili Stonewall Inn na gay bar (předtím to byla restaurace a noční klub pro heterosexuály). Jednou týdně si policie vyzvedla obálku s penězi jako úplatek — Stonewall Inn neměl žádnou licenci na alkohol. Neměl ani tekoucí vodu za barem — použité skleničky byly namočené do kádě s vodou a hned znova použity. Nebyly tam žádné únikové východy a toalety neustále přetékaly. Přestože bar nebyl využíván k prostituci, probíhal tam prodej drog a jiné „hotovostní transakce“. Byl to jediný bar pro gaye v New Yorku, kde bylo povoleno tancovat a to bylo jeho hlavním lákadlem po jeho znovuotevření jako gay baru. \n\nPolicejní razie gay barů byly časté, průměrně jednou do měsíce v každém baru. Mnoho barů drželo extra alkohol v tajné přihrádce za barem nebo v autě, aby se usnadnilo pokračování co nejrychleji to šlo, v případě, že byl alkohol zabaven. Management baru obvykle o raziích díky policejním tipům věděl dopředu, a razie probíhaly brzy večer, aby po skončení mohl prodej pokračovat. Za typické razie se rozsvítila světla, zákazníci byli postaveni do řady a proběhla kontrola občanských průkazů. Ti, kteří je neměli, nebo drag queens, byli zatčeni; ostatní mohli odejít. Někteří muži, i drag queens, využívali k identifikaci průkazy z armády. Ženy musely mít na sobě tři kusy ženského oblečení a když je neměly, byly zatčené. Zaměstnanci a management byl obvykle také zatčen. Období těsně před 28. červnem 1969 bylo plné razií na místní bary, včetně razie v Stonewall Inn v úterý před povstáním a uzavřením Checkerboard, Tele-Star a dvou jiných barů v Greenwich Village.\n\nV sobotu 28. června 1969 v 1.20 hod. ráno zahájila policie v klubu zásah. Bar neměl mj. povolení k prodeji lihovin a rovněž hygienické podmínky v něm byly diskutabilní.\n\nPolicejní zásah, během kterého měli být mj. transvestité rozeznáni od žen a zatčeni, příslušníci mafie eskortováni a všichni přítomní identifikováni, se však vymkl z ruky. Rozvášněný dav, částečně složený z návštěvníků samotného Stonewall Inn a částečně z lidí, kteří se seběhli z okolí, napadl policii a ta mu stěží čelila i přes přivolané posily. Lidé skandovali hesla jako \"Gay power!\" a házeli po policistech popelnice a jiné předměty. Ve čtyři hodiny ráno se situace zklidnila.\n\nPravě v sobotu 28. června 1969 vzdala homosexuální komunita hold své ikoně, zpívající hvězdě hollywoodské „zlaté éry“ Judy Garlandové (Čaroděj ze země Oz – Oscar pro dětské herce) velkou účastí na jejím pohřbu v New Yorku. Z 20 000 přítomných se uvádí kolem 12 000 gayů (podle odhadu New York Times).\n\nV následujících dnech zaplnily Greenwich Village protestní grafitti požadující legalizaci gay barů a rovnost práv. Události ve Stonewall Inn se staly hlavním tématem významných tiskovin už v pondělí; nepokoje formou demonstrací v řádu stovek lidí trvaly do úterý. Přestože nepokoje neschvalovali všichni homosexuálové, události aktivizovaly již existující homosexuální organizace k razantnějšímu postupu v boji proti diskriminaci.\n\nTéma homosexuality od tohoto momentu rezonuje na veřejnosti i v médiích výrazněji. Nepokoje vedly mj. k založení osvobozenecké organizace gayů a leseb Gay Liberation Front (GLF).\n\n\n"}
{"id": "352895", "url": "https://cs.wikipedia.org/wiki?curid=352895", "title": "Philipp Kohlschreiber", "text": "Philipp Kohlschreiber\n\nPhilipp Eberhard Hermann Kohlschreiber (* 16. říjen 1983 v Augsburgu, Německo) je německý profesionální tenista. \nVe své dosavadní kariéře vyhrál 4 turnaje ATP World Tour ve dvouhře a 6 turnajů ve čtyřhře.\n\nPhilipp Kohlschreiber se zúčastnil 6 zápasů v Davisově poháru za tým Německa s bilancí 7-3 ve dvouhře a 2-1 ve čtyřhře.\n\n\n"}
{"id": "352899", "url": "https://cs.wikipedia.org/wiki?curid=352899", "title": "Účel", "text": "Účel\n\nÚčel označuje to, „kvůli čemu“ (řecky \"hú heneka\") něco jest, něco se podniká nebo děje (Aristotelés), hlavní cíl či smysl věci nebo jednání. Předpokládá tedy obecně účelné, zacílené jednání, které lze popsat třemi kroky:\nV moderní době se stále častěji stává, že konečného účelu dosahujeme prostřednictvím stále složitějších řetězců předběžných, pomocných účelů, které pak slouží jako prostředky na cestě za konečným cílem. O tomto konečném účelu či cíli pak říkáme, že dává smysl celému řetězci.\n\nO prostředcích, které vedou k dosažení účelu, říkáme, že jsou účelné.\n\nO jednání, které sleduje pouze jediný účel, říkáme, že je účelové.\n\nÚčelnost jako schopnost rozvrhovat prostředky ke vzdálenějším cílům je jednou z důležitých charakteristik lidského jednání na rozdíl od jiných, nahodilých nebo naopak nutných procesů. Člověk chodí do práce, aby vydělal peníze; vydělává peníze, aby ... Takové jednání je tedy vedeno a určováno budoucím, zatím pouze představovaným nebo očekávaným účelem. Tím se v moderním pojetí liší od dějství příčinného, kauzálního, které lze naopak vysvětlit z jeho nutných a minulých, předchozích příčin.\n\nAristotelés, který se teorií příčinnosti zabýval, rozlišuje čtyři příčiny:\nTy se - jak je vidět - velmi podobají krokům účelného jednání, jak byly popsány výše, a to, co bychom dnes popsali jako účel, bylo pro Aristotela cílovou příčinou. Teprve v novověku se význam příčiny (jako toho, co se o nějakou věc či událost „přičinilo“) zúžil pouze na příčinu účinnou, protože předmětem zájmu už nebylo chápat lidské jednání, nýbrž spolehlivě předvídat a případně ovládat nutné posloupnosti příčin a jejich důsledků, zejména v mechanice.\n\nKauzalita a účelnost však nemusí stát proti sobě: vztah mezi prostředky a účelem bude velmi často právě příčinný, kauzální. Člověk, který si chce uvařit vajíčka (účel), je dá do vody a uvede ji do varu; vařící voda jako příčina způsobí, že vajíčka budou vařená. Pojetí účelnosti a účelového jednání ovšem ve srovnání s kauzalitou obsahuje ještě první krok, totiž představu, plán, záměr. Je to účel, který zdůvodňuje použité prostředky, a vzniká tak otázka, jaký je mezi nimi vztah. Pokud by se jednání mělo řídit výhradně účelem a záleželo by pouze na něm, platilo by patrně že „účel světí prostředky“.\n\nPodle zákona o finanční kontrole (č. 320/2001 Sb.) je účelnost definovaná jako „takové použití veřejných prostředků, které zajistí optimální míru dosažení cílů při plnění stanovených úkolů“. Tedy skutečně účelné je takové jednání, které bude mít nejlepší (nejvyšší) poměr zisku a nákladů. Účelnost je ve veřejných zakázkách brána jako jedna ze tří klíčových podmínek pro korektní veřejné řízení (viz Princip 3E), v ekonomii je to veličina udávající vlastní výhodnost obchodu.\n\nProti tomu se ohradil Immanuel Kant, podle něhož lidská důstojnost vyžaduje, aby se s člověkem nikdy nejednalo jen jako s prostředkem, nýbrž vždy bral ohled na to, že je sám také cílem. Tato druhá formulace kategorického imperativu předně vylučuje otroctví, kde se otrok skutečně chápe jako „oživený nástroj“ (Aristotelés), zároveň však připouští, že člověk může prodávat svůj čas jako zaměstnanec, musí ovšem mít i volný čas, kdy žije sám pro sebe jako účel.\n\nPředstava účelu a účelnosti je samozřejmě i dnes běžná v rozhovoru a řeči, stejně jako v úvahách konstruktérů, manažerů atd. Biologové se proti ní většinou brání, protože odmítají antropomorfní představu záměru a cíle. Chování živých organismů se však těžko dá bez této kategorie popsat: pavouk dělá síť, aby chytal mouchy, pes běží, aby chytil zajíce. Velkou roli hraje ovšem představa účelu a smyslu v moderní psychologii a terapii, která chápe, že „touha po smyslu je primární motivací lidského života“ (Viktor Frankl).\n\n\n"}
{"id": "352900", "url": "https://cs.wikipedia.org/wiki?curid=352900", "title": "Příčina", "text": "Příčina\n\nPříčina či příčiny může znamenat:\n\n\n\n\n\n\n"}
{"id": "352901", "url": "https://cs.wikipedia.org/wiki?curid=352901", "title": "Letní paralympijské hry 2008", "text": "Letní paralympijské hry 2008\n\nXIII. letní paralympijské hry se konaly v roce 2008 v Pekingu od 6. do 17. září. Her se účastnilo rekordních 147 výprav a více než 4000 sportovců.\n\nPořadatelem Letních paralympijských her 2008 byla organizace BOCOG, která pořádala i Letní olympijské hry 2008. Organizátoři oznámili prodání 2,1 milionu vstupenek na paralympijské soutěže. Ceremoniály a atletické soutěže se konaly na národním stadionu \"Ptačí hnízdo\", využita byla i další olympijská sportoviště. Maskot her, kravička \"Fu Niu Lele\", byl představen dva roky před zahájením her v září 2006.\n\nMezi vrcholy her se zařadilo vítězství Oscara Pistoriuse v běhu na 100 metrů.\n\nCelkově bylo zařazeno 20 sportů. Novinkou bylo veslování.\n\nZ 550 sad medailí (vysoký počet je daný rozdělením sportovců do kategorií podle vážnosti postižení) získali nejvíc domácí sportovci.\nZdroj: BOCOG\n\nČeskou republiku reprezentovalo v osmi sportech celkem 56 sportovců. Získali 27 medailí, z toho 6 zlatých, 3 stříbrné a 18 bronzových. Nejúspěšnější byli cyklista Jiří Ježek a plavkyně Běla Hlaváčková, kteří oba získali po dvou zlatých a jedné stříbrné a bronzové medaili.\n\nZdroj: BOCOG\n\n"}
{"id": "352904", "url": "https://cs.wikipedia.org/wiki?curid=352904", "title": "Juan Mónaco", "text": "Juan Mónaco\n\nJuan Mónaco (* 29. března 1984 Tandil) je argentinský profesionální tenista, který na mužský okruh vstoupil v roce 2002. Ve své dosavadní kariéře vyhrál na okruhu ATP World Tour šest turnajů ve dvouhře a dva ve čtyřhře. Na challengerech ATP získal jeden a na okruhu Futures pak pět titulů ve dvouhře.\n\nNa žebříčku ATP byl ve dvouhře nejvýše klasifikován v červenci 2012 na 10. místě a ve čtyřhře pak v lednu 2009 na 41. místě. Trénují ho Mariano Zabaleta a od února 2011 také Gastón Etlis.\n\nV argentinském daviscupovém týmu debutoval v roce 2004 dubnovým čtvrtfinále Světové skupiny proti Bělorusku, v němž podlehl Vladimiru Volčkovovi. Do roku 2013 v soutěži nastoupil k dvanácti mezistátním utkáním s bilancí 8–8 ve dvouhře a 0–1 ve čtyřhře. Ve finále Davis Cupu 2011 prohrál dvouhru s Rafaelem Nadalem po setech 1–6, 1–6 a 2–6. Argentina salátovou mísu nezískala, když Španělsku podlehla 1:3.\n\nTenis začal hrát v šesti letech.\n\nNa okruhu ITF debutoval v sezóně 2002. Premiérový titul vyhrál 12. února 2002 v jamajském Montego Bay, turnaji kategorie Futures 20, když ve finále zdolal Paraguayce Francisca Rodrigueze. Rok 2002 zakončil na 470. příčce světové klasifikace.\n\nPrvní zisk titulu na okruhu ATP zaznamenal v únoru 2007 na turnaji v Buenos Aires, kde ve finále porazil Itala Alessia di Maura ve třech setech. Vítězství na události kategorie ATP 500 Series si připsal na hamburském International German Open 2012 poté, co v boji o titul přehrál německého tenistu Tommy Haase ve dvou sadách.\n\nArgentinu reprezentoval na londýnských Hrách XXX. olympiády, kde ve dvouhře jako devátý nasazený prohrál ve druhém kole se Španělem Felicianem Lópezem dvakrát 4–6. Zúčastnil se také LOH 2008 v Pekingu, kde nastoupil s Agustínem Callerim do čtyřhry. V úvodní fázi turnaje však nestačili na australskou dvojici Chris Guccione a Lleyton Hewitt, které podlehli až ve třetím rozhodujícím setu 16–18 na gamy.\n\nNarodil se roku 1984 do argentinské rodiny obchodníka Héctora a architekty Cristiny Mónacových. Má dva sourozence. Za nejoblíbenější povrch uvádí antuku.\n\n"}
{"id": "352908", "url": "https://cs.wikipedia.org/wiki?curid=352908", "title": "The Sound of Silence", "text": "The Sound of Silence\n\nThe Sound of Silence je singl dua Simon and Garfunkel, které roku 1965 vydalo vydavatelství Columbia Records. Práce na textu začala cca čtvrt roku po atentátu na J. F. Kennedyho, Paul Simon chtěl v písni vyjádřit atmosféru a emocionální trauma, které se Američanů zmocnilo po zavraždění jejich hlavy státu.\n\nPísnička se skládá z pěti slok, které zpívají dvojhlasem Simon i Garfunkel. Doprovází je akustická kytara, na kterou hraje Paul Simon, v jiných verzích se v určité části skladby přidá doprovod na bicí a elektrickou kytaru a baskytaru. Ten zařídil producent Tom Wilson hned po nahrávání Like a Rolling Stone Boba Dylana s Al Gorgonim (elektrická kytara), Bobem Bushnellem (elektrická baskytara) a Bobby Greggem (bicí); a to dokonce aniž by se Simona nebo Garfunkela ptal.\n\nThe Sound of Silence byla původně zahrnuta jako poslední písnička předchozího alba \"Wednesday Morning, 3 A.M.\", později se ale Simon a Garfunkel rozhodli věnovat jí celé album. Tak Simon a Garfunkel k tomuto singlu přidali další nahrávky a vydali \"The Sounds of Silence\" jako album (v němž je tento singl uveden pod názvem The Sound of Silence).\n\nPísnička vyrazila na žebříčky hitparád v listopadu 1965 a na začátku následujícího roku dosáhla 1. místa prodeje ve Spojených státech, kde se „ohřála“ jeden týden, aby se mohla 22. ledna na další týden vrátit, než byla vystřídána We Can Work It Out od The Beatles.\n\nPísnička byla použita ve filmu \"Absolvent\", kde jsou použity i další písničky Simona a Garfunkela, a ve filmu \"Bobby\", v okamžiku, který těsně předcházel zavraždění Roberta F. Kennedyho. Písnička byla použita i ve filmu \"Strážci – Watchmen\" při scéně pohřbu Komedianta.\n\nJednu českou verzi nazpívali v duetu Vladěna Pavlíčková a Milan Černohouz v roce 1970 pod názvem \"Píseň o tichu\".<br>Druhou verzi, či přesněji píseň s melodií \"The Sound of Silence\", se zcela nesouvisejícím textem Oskara Mana pod názvem \"Básníkův kraj\" nazpíval Bob Frídl.\n\nDalší verzi natočila skupina M+L z Velešína na své CD Na malém městě. Český text pod názvem První sníh napsal Luboš Hrdlička. Skupina v současnosti vystupuje od názvem Fontanela. Se stejným textem ji měla v repertoáru mimo jiné i skupina Stráníci.\n"}
{"id": "352911", "url": "https://cs.wikipedia.org/wiki?curid=352911", "title": "Autobusoví dopravci v Česku", "text": "Autobusoví dopravci v Česku\n\nSeznam dopravců v silniční linkové osobní dopravě, především autobusové, v České republice.\n\nZáklad seznamu podle krajů pochází ze studie Centra dopravního výzkumu za rok 2005. \"Údaje o zaniklých nebo přejmenovaných dopravcích nesmazávejte, ale doplňte o aktuální údaje.\"\n\nDle studie dopravní obslužnosti od Centra dopravního výzkumu za rok 2005.\n\n\"Řazeno abecedně, živnostníci podle příjmení.\"\n\nK 9. prosinci 2012 bylo v platnosti 657 licencí pro silniční linkovou osobní dopravu vydaných Středočeským krajem, z toho 612 pro veřejnou vnitrostátní dopravu a 45 pro zvláštní linkovou dopravu.\n\nK 9. prosinci 2012 zajišťovalo dopravní obslužnost Středočeského kraje 134 dopravců, z toho 61 se sídlem ve Středočeském kraji a 73 dopravců, kteří nemají sídlo ve Středočeském kraji, ale mají alespoň 2 zastávky na území Středočeského kraje. Z celkového počtu dopravců bylo 29 v závazku veřejné služby na základní dopravní obslužnosti.\n\nDle studie dopravní obslužnosti od Centra dopravního výzkumu za rok 2005.\n\nDle studie dopravní obslužnosti od Centra dopravního výzkumu za rok 2005.\n\n\nDle studie dopravní obslužnosti od Centra dopravního výzkumu za rok 2005.\n\nDle studie dopravní obslužnosti od Centra dopravního výzkumu za rok 2005.\n\nDle studie dopravní obslužnosti od Centra dopravního výzkumu za rok 2005.\n\nV roce 2010 publikoval Liberecký kraj komplexní analýzu dopravy v kraji včetně zajišťování dopravní obslužnosti. Tento dokument obsahuje jednak seznam licencí vydaných krajem, jednak přehled objemu dopravy financované v rámci zajišťování obslužnosti krajem podle dopravců.\n\nPočty licencí pro veřejnou linkovou dopravu vydaných Libereckým krajem, platných v roce 2009 (celkem 203 linek):\n\nNa území kraje je vedeno též\n\nSmlouvy s autobusovými dopravci byly vesměs uzavřeny na období 8 let (2004–2011), v roce 2009 byly smlouvy se čtyřmi nejvýznamnějšími dopravci prodlouženy o další 3 roky do roku 2014. Na dopravu přispívají i obce s výjimkou obce Kravaře a města Liberec. Rozsah provozu v rámci zajišťování dopravní obslužnosti v letech 2004–2009:\n\nV kraji je v roce 2010 provozováno 35 linek zvláštní linkové dopravy. Kraj jedná s objednateli o jejich změně na linky veřejné dopravy s příspěvkem dosavadních objednatelů.\n\nDle studie dopravní obslužnosti od Centra dopravního výzkumu za rok 2005.\n\"seznam do zprávy CDV nedodán\"\n\n\nDle studie dopravní obslužnosti od Centra dopravního výzkumu za rok 2005.\n\nDle studie dopravní obslužnosti od Centra dopravního výzkumu za rok 2005.\n\nDle studie dopravní obslužnosti od Centra dopravního výzkumu za rok 2005.\n\nDle studie dopravní obslužnosti od Centra dopravního výzkumu za rok 2005.\n\n\nDle studie dopravní obslužnosti od Centra dopravního výzkumu za rok 2005.\n\nDle studie dopravní obslužnosti od Centra dopravního výzkumu za rok 2005.\n\nSeznam dopravců, kteří provozují veřejné linky mimo základní dopravní obslužnost, tedy linky na vlastní podnikatelské riziko dopravce či neveřejného objednatele, lze vyčíst ze seznamu kompenzací, které stát dopravcům vyplácí za státem nařízené slevy jízdného studentům, dětem do šesti let nebo zdravotně postiženým.\n\nZa rok 2013 obdrželi tuto kompenzaci tito dopravci (v pořadí podle výše kompenzace):\n\n\n\n"}
{"id": "352912", "url": "https://cs.wikipedia.org/wiki?curid=352912", "title": "Bystrá (rozcestník)", "text": "Bystrá (rozcestník)\n\nNázev Bystrá má více geografických objektů:\n\nSídla:\n\nVrcholy:\n\nVodní toky:\n"}
{"id": "352914", "url": "https://cs.wikipedia.org/wiki?curid=352914", "title": "Brná", "text": "Brná\n\nNázev Brná má více sídel:\n\n"}
{"id": "352923", "url": "https://cs.wikipedia.org/wiki?curid=352923", "title": "Raroia", "text": "Raroia\n\nRaroia (též Raro-nuku) je atol v souostroví Tuamotu ve Francouzské Polynésii. Nalézá se 740 km severovýchodně od Tahiti a 6 km jihozápadně od atolu Takume.\n\nAtol má oválný tvar o rozměrech 43 km krát 14 km a pevninská část atolu měří 41 km². Laguna má plochu 359 km². Podle sčítání lidu, konaného roku 1996 měl atol 184 obyvatel. Hlavní osadou je Garumaova. Raroia nemá žádnou infrastrukturu. Obyvatelé se živí rybolovem a chovem perlorodek.\n\nAtoly Raroia a Takume byly původními polynéskými obyvateli nazývány \"Napaite\" (tj. Dvojčata).\n\nPrvní zpráva o atolu Raroia je z roku 1605, kdy jej zahlédl portugalský mořeplavec Pedro Fernandes de Queirós. Později byl spatřen až roku 1820 Fabianem Gottliebem von Bellingshausen, který jej pojmenoval \"Barclay de Tolly\" po ruském polním maršálovi Michaelovi Andreasi Barclay de Tolly.\n\nRoku 1947 Raroia se stal atol slavným poté, co zde ukončil svoji plavbu vor Kon-Tiki, norského etnologa Thora Heyerdahla po 101 denní plavbě napříč Tichým oceánem. Bengt Danielsson, jeden člen posádky Kon-Tiki na atolu později žil a roku 1956 popsal materiální kulturu na Raroia jako \"téměř zcela západní\".\n\n"}
{"id": "352928", "url": "https://cs.wikipedia.org/wiki?curid=352928", "title": "Seznam nejvyšších úředníků Kyperského království", "text": "Seznam nejvyšších úředníků Kyperského království\n\nÚřady v Kyperském království se mnoho nelišily od ostatních křižáckých států, které byly vybudovány po vzoru francouzského feudálního zřízení. Na Kypru existovaly úřady majorodoma, konetábla, maršálka, komořího a kancléře. Následuje seznam osob, kteří tyto úřady zastávali ve 13. století.\n\n\n\n\n\n\n"}
{"id": "352929", "url": "https://cs.wikipedia.org/wiki?curid=352929", "title": "Váchal", "text": "Váchal\n\nPříjmení Váchal mají:\n"}
{"id": "352930", "url": "https://cs.wikipedia.org/wiki?curid=352930", "title": "Vincze von Borbás", "text": "Vincze von Borbás\n\nVincze von Borbás (28. července 1844 Ipoly-Litke – 7. července 1905 Cluj-Napoca) byl maďarský botanik. \n\nPojmenoval jako nové mnoho druhů rostlin. Většina nebyla jako druh uznána. Bylo po něm nazváno vícero rostlinných druhů, například \"Lotus borbasii\" a \"Asperula borbasiana\". Jeho jméno nesly časopisy \"Borbasia\" (1938 - 1940) a \"Borbasia Nova\" (1940 - 1949).\n"}
{"id": "352939", "url": "https://cs.wikipedia.org/wiki?curid=352939", "title": "Jana Fesslová", "text": "Jana Fesslová\n\nJana Fesslová (* 13. listopadu 1976, Ústí nad Labem, Československo) je česká handicapovaná sportovkyně.\n\nV mládí hrála vrcholovou házenou, při zápase se jí stal osudový úraz páteře. Z kolektivních sportů se věnuje florbalu, je členkou klubu Unihoc Kings České Budějovice, který hraje nejvyšší soutěž floorbalové ligy vozíčkářů a který v roce 2007 vybojoval mistrovský titul. V roce 2008 s floorbalovým týmem mistrovský titul obhájila. \n\nZ individuálních sportů se věnuje vrhačským disciplínám (koule, disk, oštěp) a plavání. Je držitelkou národních rekordů v hodu diskem a oštěpem i ve vrhu koulí. V roce 2008 vybojovala na paralympijských hrách v Pekingu bronzovou medaili v hodu diskem ve sloučené kategorii F54-56.\n\n31. července 2010 zdolala na vozíku trasu ze Svatého Tomáše na Českokrumlovsku až na rozhlednu Vítkova kamene, nejvýše položeného hradu v Česku.\n\nDne 3. ledna 2010 získala cenu pro nejúspěšnějšího handicapovaného sportovce Jihočeského kraje.\n\nZe vzorků moči z mistrovství České republiky dne 27. června 2010 zjistil Antidopingový výbor České republiky, že byl v těle Jany Fesslové nalezen zakázaný morfin, kvůli čemuž jí byla od 4. srpna 2010 zastavena sportovní činnost na tři měsíce.\n\nOd května 2011 byla Fesslová vyšetřována kvůli podezření z podvodu, v prosinci 2011 ji začala policie stíhat, neboť měla pod falešnými záminkami vylákat od důvěřivých lidí minimálně 100 tisíc korun.\n\n\n"}
{"id": "352951", "url": "https://cs.wikipedia.org/wiki?curid=352951", "title": "Kamenování satana", "text": "Kamenování satana\n\nKamenování satana v Miná je součást islámského poutního rituálu hadždž, který se koná v Mekce v Saúdské Arábii. Rituál spočívá v tom, že muslimové házejí kamínky na dvacet šest metrů dlouhou zeď představující satana. V minulosti se jednalo o tři kamenné sloupy zvané džamra, avšak po sérii tragédií, během kterých došlo k ušlapání mnoha set poutníků, se Saúdská Arábie rozhodla, že malé sloupy nahradí dlouhou zdí. \n\nJe to jeden z rituálních úkonů, které musí muslim během hadždže vykonat, pokud nechce, aby byla jeho pouť k Mekce považována za neplatnou. Kamenování začíná 10. dne měsíce dhú'l-hidždža.\n"}
{"id": "352953", "url": "https://cs.wikipedia.org/wiki?curid=352953", "title": "Xavier Malisse", "text": "Xavier Malisse\n\nXavier Malisse (* 19. červenec 1980 v Kortrijku, Belgie) je současný belgický profesionální tenista.Ve své dosavadní kariéře vyhrál 3 turnaje ATP World Tour ve dvouhře a 4 turnaje ve čtyřhře.\n\nXavier Malisse se zúčastnil 12 zápasů v Davisově poháru za tým Belgie s bilancí 12-5 ve dvouhře a 0-4 ve čtyřhře.\n\n\n"}
{"id": "352955", "url": "https://cs.wikipedia.org/wiki?curid=352955", "title": "Marta Aibeková", "text": "Marta Aibeková\n\nPhDr. Marta Aibeková (* 22. června 1947) je slovenská politička.\n\nMarta Aibeková byla poslankyně Národní rady Slovenské republiky za Hnutí za demokratické Slovensko (HZDS) ve volebních obdobích 1992–1994, 1994–1998 a 1998–2002.\n\nMarta Aibeková patří k politikům HZDS, kteří před parlamentními volbami v roce 2002 vystoupili ze strany společně s Ivanem Gašparovičem a založili Hnutí za demokracii. Zpočátku působila ve vedení hnutí, později z něj odešla, aby se po roce vrátila do funkce místopředsedkyně pro humanitní vědy, do které ji zvolil kongres strany 18. února 2006. Marta Aibeková kandidovala na předním místě kandidátky Hnutí za demokracii v parlamentních volbách v roce 2002 i 2006. Její strana se však do parlamentu ani jednou nedostala.\n"}
{"id": "352960", "url": "https://cs.wikipedia.org/wiki?curid=352960", "title": "Bitva na Mons Badonicus", "text": "Bitva na Mons Badonicus\n\nBitva u Mount Badon se odehrála okolo roku 500 (přesnější datum není známo, často je uváděn rok 495) a Britové v ní porazili anglosaské vojsko. Jedná se o nejdůležitější politicko-vojenskou událost 5. a 6. století v Británii ale není jisté ani místo kde se tato bitva odehrála ani její datum. V 9. století bylo vítězství v této bitvě připsáno králi Artušovi.\n\nKde se tato bitva odehrála ani velitel britských Keltů není známo. Mnich svatý Gilda, který žil v době kdy se bitva pravděpodobně odehrála, uvádí v díle \"De Excidio Britanniae\", že se konala v roce, kdy se narodil, ale neuvádí ani jméno velitele keltského vojska ani místo kde k ní došlo.\n\nJako místo bitvy je uváděno mnoho míst nacházejících se na území dnešní Anglie nebo Walesu:\n\nSpekulace o místě závisí na pohledu na to, zda se jednalo o střet na pomezí teritorií ovládaných jednotlivými stranami nebo zda to byla snaha Anglosasů dosáhnout ústí řeky Severn a rozdělit kmeny Keltů ve Walesu a na jihozápadu.\n\nHistorické zdroje o veliteli keltského vojska uvádí:\n\nDatum konání bitvy:\n\nI když místo a doba konání bitvy není jisté, je jisté, že na určitou dobu zastavila expanzi Anglosasů. Anglosaská kronika neuvádí informaci o bitvě, ale obsahuje 70letou časovou mezeru v informacích o anglosaských velitelích v 5. a 6. století. Procopius uvádí příběh, který mu byl vyprávěn členem diplomatické mise, z nichž někteří byli Anglové, že Anglosasové považují Británii za příliš přeplněnou a tak se přestěhovali do severní Galie. Existují i jiné příběhy z poloviny 6. století o skupinách Anglosasů opouštějících Británii. Tyto informace ukazují na neúspěchy invaze Anglosasů.\n\nArcheologické nálezy z pohanských anglosaských pohřebišť naznačují, že některé jejich osady na hranici mezi územím ovládaným Anglosasy a původními obyvateli zůstaly opuštěny v období okolo roku 500. Anglosasové ovládali území současných hrabství Kent, Sussex, Norfolk, Suffolk a okolí Humberu. Je zřejmé, že původní Britové měli pod kontrolou oblast na západ od hranice tvořené linií Wiltshire Avon u Christchurche, na sever k řece Trent, pak podél této řeky kde se blíží k Humberu a na sever podél řeky Derwent a pak na východ k Severnímu moři. Malá enkláva na sever a západ u Londýna a jih Verulamium.\n\n\"Annales Cambriae\" uvádí, že roku 665 se odehrála druhá bitva u Mount Badon. Dále uvádí v tomto roce přechod Anglosasů ke křesťanství a smrt jednoho \"Morgana\". Je možné, že tyto události spolu souvisí, pokud jsou to skutečné události, nebo se jedná o opakovanou informaci o první bitvě.\n"}
{"id": "352962", "url": "https://cs.wikipedia.org/wiki?curid=352962", "title": "Imrich Andrejčák", "text": "Imrich Andrejčák\n\nImrich Andrejčák (12. července 1941 Haniska – 5. září 2018, Trenčín) byl československý generál, ministr obrany ČSFR a od března 1993 do března 1994 ministr obrany Slovenska.\n\nNarodil se v obci Haniska u Košic.<br>\nV letech 1955–1958 absolvoval Vojenskou školu Jana Žižky z Trocnova v Bratislavě. Následně pokračoval v studiu vojenských věd na Vojenském učilišti ve Vyškově na Moravě, které ukončil roku 1961, po čemž byl následně přijatý za vojáka z povolání a jmenovaný do hodnosti poručíka. \n\nDo roku 1968 vykonával základní velitelské funkce: velitel čety, velitel roty. V roce 1971 ukončil studium na Vojenské akademii v Brně. Následně velel 14. průzkumnému praporu v Prešově, později 55. motostřeleckému pluku v Trebišově. Byl jmenovaný do funkce zástupce velitele 14. tankové divize v Prešově. V letech 1976 až 1978 absolvoval doplňující studium na Vojenské akademii Generálního štábu ozbrojených sil SSSR v Moskvě. Po skončení studia velel 14. tankové divizi v Prešově, byl náčelníkem štábu 1. armády, později velitelem 1. armády v Příbrami. Pokračoval ve vojenské kariéře jako náčelník štábu Východního vojenského okruhu v Trenčíně, kde byl roku 1982 jmenován do první generálské hodnosti. 11. září 1989 se stal velitelem Východního vojenského okruhu v Trenčíně. Od roku 1990 pracoval ve funkci náměstka ministra obrany ČSFR. V roce 1992 se stal ministrem obrany ČSFR. Po vzniku Slovenské republiky se stal poradcem předsedy vlády Slovenské republiky. 16. března 1993 byl jmenován ministrem obrany Slovenské republiky. Z této funkce byl odvolán v březnu 1994. Po odchodu z ministerské funkce působil jako poslanec v Národní radě Slovenské republiky za HZDS. \n\nByl ženatý, měl dvě děti.\n\nV roce 1998 mu prezident Michal Kováč propůjčil státní vyznamenání Řád Ľudovíta Štúra I. třídy.\n\n"}
{"id": "352963", "url": "https://cs.wikipedia.org/wiki?curid=352963", "title": "Miná", "text": "Miná\n\nMiná je oblast v Saúdské Arábii, asi pět kilometrů východně od Mekky. Leží asi na půli cesty mezi planinou Arafát a samotnou Mekkou. Miná je známa především díky pouti hadždž, během které je zde rozloženo ohromné množství bílých stanů, ve kterých jsou ubytovány statisíce poutníků.\n\nV Miná se nachází most Džamarat, který slouží pro přístup ke třem zdem, jež jsou dlouhé 26 metrů a představují satana během jeho kamenování poutníky.\n\nV minulých letech došlo během poutě k mnoha tragickým událostem. Z bezpečnostního hlediska je nejrizikovější právě kamenování satana v Miná, které si v roce 2006 vyžádalo přes tři sta ušlapaných a další stovky zraněných poutníků. V důsledku toho přijala vláda Saúdské Arábie řadu bezpečnostních opatření včetně stavebních úprav údolí Miná.\n\nPřes rozsáhlá opatření došlo koncem září 2015 během hadždže tohoto roku opět v Miná k ještě většímu neštěstí, při kterém bylo podle neúplné bilance zabito nejméně 717 obětí paniky ušlapáním a zraněno 863 poutníků.\n\n"}
{"id": "352964", "url": "https://cs.wikipedia.org/wiki?curid=352964", "title": "Gilbert Thomas Burnett", "text": "Gilbert Thomas Burnett\n\nGilbert Thomas Burnett (15. dubna 1800 Londýn – 27. července 1835) byl britský botanik a zoolog.\n\nBurnett byl prvním profesorem botaniky na King's College v Londýně (1831–1835). Napsal několik knih na botanická témata, ale byl také autorem například \"Illustrations of the Manupeda or apes and their allies\", vydané roku 1828. Byl členem Linnean Society of London.\n\nAnglický botanik John Lindley po něm roku 1840 pojmenoval rod orchidejí \"Burnettia\".\n\n"}
{"id": "352965", "url": "https://cs.wikipedia.org/wiki?curid=352965", "title": "Ludvík V. Bavorský", "text": "Ludvík V. Bavorský\n\nLudvík Wittelsbašský, zvaný \"Branibořan\", (květen 1315 - 18. září 1361, Zorneding u Mnichova) byl jako Ludvík V. hornobavorským vévodou a jako Ludvík I. braniborským markrabětem a rovněž tyrolským hrabětem.\n\nLudvík se narodil jako syn jednoho z nejmocnějších mužů tehdejší Evropy. Jeho otcem byl pozdější císař Svaté říše římské Ludvík IV. Bavor a matkou slezská šlechtična Beatrix Svídnicko-Javorská, kterou ztratil v sedmi letech. Měl dva sourozence, starší sestru Matyldu 1309-1346) a mladšího bratra Štěpána (1319-1375).\n\nRoku 1324 se jeho novou matkou stala jen o čtyři roky starší Markéta Holandská a během dvanácti let se rodina rozrostla o osm dalších dětí: Markétu (1325-1374), Annu (1326-1361), Ludvíka (1328-1365), Alžbětu (1329-1402), Viléma (1330-1388), Albrechta (1336-1404), Otu (1340-1379) a Beatrix (1344-1359).\n\nJak už bylo ve středověku i později obvyklé, stávaly se děti artiklem sňatkové politiky svých rodičů. Jako prostředek spojenectví s Dánským královstvím si římsko-německý král Ludvík IV. vybral nejstarší dceru krále Kryštofa II., Markétu (1305-1340). Svatba teprve devítiletého markraběte Ludvíka I. s devatenáctiletou princeznou Markétou se uskutečnila 30. listopadu 1324. Z manželství se narodila jediná dcera Alžběta ((*/† ?).\n\nPo Markétině smrti uzavřel Ludvík 10. února 1342 druhý sňatek. Jeho manželka, tyrolská hraběnka Markéta zvaná Pyskatá (1318–1369) z rodu Menhardovců , byla od roku 1330 provdaná za moravského markraběte Jana Jindřicha Lucemburského (1322-1375), kterého roku 1341 zapudila. Její nový sňatek vedl k exkomunikaci obou manželů papežem. K anulování původního manželství došlo až o osmnáct let později, roku 1359. Markéta porodila za devět let manželství čtyři děti, z nichž se dospělosti dožili pouze synové Heřman (1343-1360) a Meinhard (1344-1363).\n"}
{"id": "352968", "url": "https://cs.wikipedia.org/wiki?curid=352968", "title": "Dolňácko", "text": "Dolňácko\n\nDolňácko je etnografický subregion na jihovýchodní Moravě. Jedná se o „dolní“ (tedy u řeky Moravy ležící) část Slovácka. Zahrnuje oblast mezi Napajedly a Hodonínem včetně přilehlých podhorských území na levém břehu Moravy. Název tohoto regionu vznikl pravděpodobně až v období mezi světovými válkami, dnes však již je vžitý. \n\nOblast je typická svou původní lidovou architekturou a kroji, zvyky a uměleckou tvorbou.\n\nMezi obce, o nichž se zpívá v místních lidových písních, patří Zarazice (\"V Zarazicách krajní dům\"), Mistřín (\"Kdo si to pjesničku zazpívá\") nebo samotná metropole regionu, Uherské Hradiště (Když jsem šel z Hradišťa).\n\n\nPoznámka: některé prameny uvádějí Uherskobrodsko jako samostatný region, jiné jako specifickou část Dolňácka.\n\n"}
{"id": "352977", "url": "https://cs.wikipedia.org/wiki?curid=352977", "title": "ZIP disk", "text": "ZIP disk\n\nZIP disk je vstupně-výstupní zařízení počítače od společnosti Iomega z roku 1994.\n\nMechaniky ZIP využívaly magnetické diskety s kapacitami 100 MB, později i 250 a 750 MB, které byly okolo roku 2000 oblíbené pro zálohování a přenos dat (protože práce s nimi byla mnohem pružnější než s CD-RW a diskety běžných disketových mechanik měly kapacitu jen 1,44 MB). Prodeje mechanik i médií dosáhly maxima v roce 1999; s nástupem zapisovatelných a přepisovatelných optických mechanik, USB flash disků a paměťových karet jejich význam rychle upadal.\n\nMechaniky ZIP se vyráběly s různými rozhraními. Interní mechaniky měly rozhraní IDE nebo SCSI, externí mechaniky využívaly paralelní port, SCSI a někdy i USB.\n\nMédia používané v mechanikách ZIP vypadají podobně jako běžné 3,5′ diskety, jsou však tlustší. S uvedením mechanik, které byly schopné pracovat s disky s vyšší kapacitou (250, 750 MB) nastaly problémy s kompatibilitou. Mechaniky schopné pracovat s vyššími kapacitami dokázaly pracovat i s disky s menšími kapacitami, ale např. mechanika pro 250 MB média pracuje pomaleji se 100 MB médii než běžná mechanika pracující výhradně se 100 MB médii a také nedokáže zformátovat 100 MB disk. Mechanika pro 750 MB média nedokáže se 100 MB médii pracovat vůbec.\n\n\n"}
{"id": "352985", "url": "https://cs.wikipedia.org/wiki?curid=352985", "title": "Moblin", "text": "Moblin\n\nMoblin může být:\n\n"}
{"id": "352989", "url": "https://cs.wikipedia.org/wiki?curid=352989", "title": "Vavřín Krčil", "text": "Vavřín Krčil\n\nVavřín (Lorenz) Krčil (8. března 1895 Aspang, Rakousko – 17. října 1968 Langen u Frankfurtu nad Mohanem, Německo) byl český podnikatel, síťkař a vynálezce tašky síťovky.\n\nNarodil se služebné Antonii Krčilové z Podlouček, pokřtěn byl jako \"Lorenz Emmanuel\". Otcem byl statkář Lorenz Schmied, který své otcovství uznal až v roce 1941.\n\nVavřín Krčil se naučil síťovat v jedenácti letech od své matky, aby jí pomohl živit rodinu výrobou síťovaných čepců. Kvůli chudobě si nemohl dovolit jít do učení na stolaře, proto se po škole stal zemědělským dělníkem v panském dvoře. V patnácti letech vstoupil do armády, kde hrál na fagot u dechové hudby 23. pěšího pluku v Budapešti. Za 1. světové války se stal sanitním důstojníkem. Onemocněl krční chorobou, jejíž trvalé následky mu zabránily v setrvání u vojenské hudby. \n\nPo válce se vrátil do Zámku Žďáru, stal se obchodním zástupcem firmy JARO J. Rousek (později TOKOZ), získal živnostenský list na prodej galanterního zboží a vlasových sítěk a navázal osobní kontakty se zahraničními odběrateli (zvláště v Německu), kterým síťky prodával pod obchodní značkou SAARENSE (EKV). V roce 1923 uspořádal v Zámku Žďáře výstavu vlasových sítěk, která seznámila síťkařky s představami a s požadavky zahraniční klientely. Téhož roku však vyšly vlasové síťky z módy (nastal čas krátkých sestřihů). Objevil se navíc nebezpečný konkurent – Japonsko. Ostrovní země vychrlila za rok obrovské množství vlasových sítěk, kterými zaplavila evropský trh a přivedla k zániku cca 98 % naší síťkařské výroby. Vavřín Krčil se rozhodl přeorientovat na výrobu síťkovaných tašek (síťovek), které jeho podnik zachránily a dovedly k nové prosperitě. Ručně vyráběné nákupní tašky již nebyly zhotovovány z vlasů (ty byly hlavní, i když ne jedinou surovinou pro výrobu vlasových sítěk), ale z umělé hedvábné příze. Nedůvěru budily u kupujících jen krátce, neboť byly levné, lehké a skladné. Jakmile si je zákazníci oblíbili, objevily se síťovky všech možných druhů: nákupní, vycházkové, loketní, ramenovky, tlumokové, pro sport a hry, na dámská kola; také na tenis. Vavřín Krčil patrně neměl v roce 1926 peníze k získání mezinárodního patentu na svůj převratný autorský návrh. Po pár letech se tak začaly síťovky vyrábět ve Švýcarsku a v Itálii a za čas doslova zaplavily celý svět. Samotný Krčil je vyvážel mj. do Kanady, Francie, Švýcarska, Německa, Rakouska a do zemí severní Afriky. Největším odběratelem bylo Německo, se kterým však po vypuknutí druhé světové války přerušil obchodní styky. Vavřín Krčil neváhal rozšířit výrobu o hedvábné síťky na vlasy, závoje na ochranu účesu po ondulaci, síťky na míče a kuličky, na tenisové míčky, na míčky pro ping-pong, na dámská kola; nevyhýbal se ani rybářským a tenisovým sítím.\n\n10. května 1921 se oženil s Marií Leopoldovou ze Stržanova. Ta mu byla celoživotní oporou, stala se odbornicí v oblasti síťkování, a také sběratelkou lidových tkanin na Horácku, přičemž zachránila četné vzácné originály tkanin. Roku 1932 se přestěhoval do manželčina domu ve Stržanově č. 8, odkud řídil výrobu. Do této obce převedl roku 1937 také provozovnu a sklad pro podomácké síťování.\n\nV roce 1939 se Vavřín Krčil stal zakládajícím členem SLUM (Slovácké lidové umění moravské) v Uherském Hradišti.\n\nRoku 1945 bylo SLUM přeměněno Ústředí lidové a umělecké výroby (ÚLUV), pod jehož národní správu přešel roku 1948 Krčilův stržanovský podnik. V rámci ÚLUV pracoval také krátce v Praze. V roce 1956 navrhl společnosti zřízení pracoviště v Bystřici nad Pernštejnem, které bylo otevřeno ještě téhož roku a věnovalo se výrobě ručně necovaných a vyšívaných záclon pro naše exkluzivní hotely a lázně. Podobné pracoviště tehdy neexistovalo nikde jinde ve Střední Evropě a poskytlo vedlejší zaměstnání mnoha ženám z místního JZD. Již roku 1957 uspořádalo veřejný kurz síťování. Náměty vzorů vytvářely renomované výtvarnice (Luba Krejčí, Alžběta Voštová-Reichlová, Jarmila Sláčiková).\n\nRoku 1963 Vavřín Krčil předal vedení bystřického pracoviště \"Pernštejn\" svému synu Oldřichovi (7. dubna 1928 – 15. června 1975) a odešel do důchodu. Stále však pracoval, jezdil do Rakouska, NSR a Švýcarska získávat pro ART CENTRUM a UNICOOP exportní zakázky. V červnu až srpnu 1966 uspořádalo muzeum v Bystřici nad Pernštejnem poprvé ve své historii výstavu podomáckého síťování na Horácku, jejíž exponáty vybrali, utřídili a instalovali manželé Krčilovi. Během poslední cesty do NSR dne 17. října 1968 Vavřín Krčil v Langenu u Frankfurtu nad Mohanem nečekaně zemřel. Jeho ostatky byly v příštím roce uloženy na zelenohorském hřbitově ve Žďáře nad Sázavou. Pomník s reliéfem Vavřína Krčila vytvořil v roce 1975 dlouholetý rodinný přítel, národní umělec Břetislav Benda.\n\nPracoviště Pernštejn přemístil Oldřich Krčil do Víru. Rozšířil výrobní sortiment o závěsy zdobené vyvazovanou batikou z tvorby brněnské lidové výtvarnice Anny Orlové. Po jeho nenadálé smrti roku 1975 bylo pracoviště zrušeno a tato ve Střední Evropě ojedinělá lidová výroba tak zcela zanikla.\n\n"}
{"id": "352995", "url": "https://cs.wikipedia.org/wiki?curid=352995", "title": "Nabopolasar", "text": "Nabopolasar\n\nNabopolasar (akkadsky Nabû-apal-usur – \"Nabu ochraňuj následníka\") byl prvním králem novobabylonské říše, vládl v letech 626 př. n. l. – 605 př. n. l..\n\nDostal se k moci v průběhu povstání proti novoasyrské nadvládě roku 626 př. n. l. (Asyřané ovládali Babylón v té době již téměř 200 let). Po smrti posledního významného asyrského panovníka Aššurbanipala v roce 627 př. n. l. se Novoasyrská říše totiž začala rychle rozkládat, což výrazně dopomohlo Nabopolasarovi k jeho cestě za ovládnutím celé oblasti.\n\nOslabení Asyřané pod vedením krále Sín-šarra-iškúna nedokázali odolat spojenectví Babylonie a Médské říše, kteří společně dobyli asyrské hlavní město Ninive roku 612 př. n. l. Médský král Kyaxarés uzavřel s Nabopolasarem smlouvu o přátelství a dal svou dceru Nabopolasarovu synovi Nebukadnesarovi. Ninive odolávalo 3 měsíce (do srpna 612 př. n. l.) Asyrský král Sín-šarra-iškun zřejmě padl a část asyrského vojska se stáhla do Charránu v severní Sýrii. Poslední novoasyrský král Aššur-uballit II. ztratil ale i Charrán, když roku 609 př. n. l. přitáhlo spojené vojsko Babylonie a Médie. Asyrský král prchl a Charrán byl dobyt, vypleněn a obsazen babylónskou vojenskou posádkou. O několik měsíců později půjčil egyptský faraon Neko II. Aššur-uballitu II. několik pomocných oddílů, se kterými poslední novoasyrský král vyrazil k Charránu. Útok však byl neúspěšný, čímž provždy Asýrie zanikla. Neko II. se babylónských výbojů, při kterých se rychle a úspěšně zaučoval Nabopolasarův syn a nástupce Nebukadnesar II., bál. Cítil, že by mu jednou mohly výrazně uškodit. K tomu nakonec došlo roku 605 př. n. l., kdy babylónská vojska dobyla strategicky významné město Karchemiš, kde se nalézala početná egyptská posádka a poslední zbytky asyrské armády. Korunní princ Nebukadnesar, který babylonské vojsko vedl, město dobyl a prchající egyptské vojáky dohnal a pobil. Nabopolasar mezitím zemřel a Nebukadnesar se rychle vrátil do Babylónu, kde byl 7. září 605 př. n. l. uznán za krále a korunován.\n"}
{"id": "352999", "url": "https://cs.wikipedia.org/wiki?curid=352999", "title": "Dějiny Běloruska", "text": "Dějiny Běloruska\n\nDějiny Běloruska jsou spíše dějinami slovansky („starobělorusky“) mluvícího pravoslavného obyvatelstva na území dnešního Běloruska, které až do konce 1. světové války nemělo vlastní stát (do konce 19. století nebyli Bělorusové zpravidla považováni ani za samostatný národ). Teritorium dnešního Běloruska, ve středověku a raném novověku známé jako Bílá Rus, bylo po staletí součástí větších státních celků: Kyjevské Rusi, Velkoknížectví litevského (VKL), Republiky obou národů (Rzeczpospolita) a Ruského impéria. Bělorusové si dokázali uchovat vlastní kulturu a v období Sovětského svazu získali svou svazovou republiku a roku 1991 také nezávislost, zároveň však byli vystaveni dlouhodobé rusifikaci, která i dnes ovlivňuje nejistou identitu země.\n\nV 7. až 6. století př. n. l. se z jižní oblasti Evropy přesunuly na území Bílé Rusi staroslovanské kmeny (tzv. milohradská kultura). V 1. století př. n. l. se na tomto území objevili představitelé druhé slovanské skupiny – tzv. zarubiněcké kultury. Slovanské kmeny, které sem v tomto období přišly postupně asimilovaly sousední kmeny baltské. V 9. století se Polocké, Turovsko-pinské a Smolenské knížectví stala součástí Kyjevské Rusi.\n\nPo nájezdu Tatarů v letech 1237–1240 se běloruské země dostaly pod vládu Velkoknížectví litevského. Bělorusové a Litevci tak vstoupili do svazu bojujícímu proti společným nepřátelům – Tatarům na východě a německým rytířům na západě. V křižáckých kronikách se v tomto období začal objevovat termín „Bílá Rus“ (\"Alba Ruthenia\") jakožto souhrnné označení pro území na jihovýchod od vlastní Litvy, kde převládalo pravoslavné obyvatelstvo slovanského jazyka a mravů. V roce 1386 se litevský velkokníže Jogaila stal polským králem (Vladislav II. Jagello), a tím si získal vládu v obrovském soustátí, do něhož patřily baltské i slovanské národy. Stará běloruština byla státním a diplomatickým jazykem velkoknížectví až do 17. století, kdy byla nahrazena polštinou.\n\nPo založení polsko-litevské unie se rozšířil vliv Polska na území Běloruska. Změnily se církevní a společenské instituce a část pravoslavných biskupů uzavřela s katolickou církví brestlitevskou unii, (1596), čímž vznikla tzv. uniatská církev, jejíž bohoslužba měla znaky byzantských rituálů, řídila se však římsko-katolickými dogmaty a uznával za svou hlavu papeže. Polský vliv se rozšířil i v sociálně-ekonomické sféře – půda ve vlastnictví běloruských šlechticů byla zaměněna na jejich vlastnictví a pracovali na ní rolníci najatí běloruskou šlechtou. Tato šlechta, na rozdíl od rolníků a městského obyvatelstva, kteří nadále používali běloruštinu a byli věrní uniatské církvi, si velmi rychle osvojila polský jazyk, polskou kulturu a římskokatolické náboženství.\n\nPolsko-litevský stát byl na vrcholu své moci na začátku 17. století. V tomto období jeho území sahalo od Baltského až k Černému moři, navíc Ruské carství uznalo na trůně Polsko-litevského státu polského krále Vladislava IV. Vasu. Následujících 50 let 17. století se neslo ve znamení válek mezi Ruskem, Polskem a Švédskem. Rusko-polská válka (1654–1667), v které Rusko a Polsko bojovaly o vliv na území Ukrajiny, a Severní válka (1700–1721) mezi Ruskem a Švédskem o strategický přístup k Baltskému moři se obzvlášť přičinily o devastaci Běloruska. V důsledku násilností, hladu a chorob v těchto válkách našla smrt asi polovina tehdejšího běloruského obyvatelstva v Polsko-litevském státě.\n\nPo třech děleních Polska v letech 1772, 1793 a 1795 mezi Rusko, Prusko a Rakousko bylo běloruské území částí Ruska a tvořilo jeho severozápadní oblast. Uniatská církev byla roku 1839 zlikvidována. O rok později (1840) nabyl platnosti ruský soudní zákoník a používání názvu „Bělorusko“ pro označení běloruského území bylo zakázáno. \n\nBěloruská šlechta a část rolníků pod vedením Konstantyho Kalinowského se rozhodla vyjádřit nesouhlas s tehdejší situací v zemi a uskutečnili polsko-litevské povstání (1863). Povstáním docílili liberalizace společného života v Rusku v 60.–70. letech 19. století a rozvoje publikací v běloruském jazyce.\n\nDne 25. března 1918 běloruský parlament vyhlásil Běloruskou lidovou republiku, a po odchodu německých okupačních vojsk a konci první světové války v Bělorusku, 27. února 1918, Litevsko-běloruskou sovětskou socialistickou republiku. Avšak ihned po napadnutí Polskem o rok později (1919) a krátké války mezi Polskem a sovětským Ruskem bylo Bělorusko v roce 1920 znova rozděleno. Přibližně 100 000 km² se stalo součástí Polska a na větší části území (107 000 km²), která byla z větší části obývána běloruským obyvatelstvem (zhruba 5 000 000), byla vyhlášena Běloruská sovětská socialistická republika, která se roku 1922 stala součástí Sovětského svazu.\n\nKoncem 20. let 20. století začal Josif Vissarionovič Stalin Bělorusko postupně sovětizovat. Industrializace a kolektivizace v 30. letech 20. století izolovaly statisíce místních Bělorusů v prudce rozvíjejících se městech, což mělo za následek převahu běloruského obyvatelstva nad jiným etnickým obyvatelstvem (Rusy, Poláky a Židy) v období 50. let 20. století.\n\nV důsledku napadnutí země nacistickým Německem a jeho okupací v době druhé světové války utrpělo Bělorusko velké škody. Když bylo roku 1944 osvobozeno vojsky Rudé armády a partyzány, všechna města země byla zruinována a průmysl zničen. V druhé světové válce Bělorusko ztratilo asi 2 225 000 obyvatel.\n\nPo válce se situace v zemi postupně dostávala do normálu. V 70. letech 20. století bylo Bělorusko už rozvinutou ekonomickou oblastí Sovětského svazu. Růst průmyslu a urbanizace podnítil zesilnění procesu asimilace běloruského obyvatelstva. Státní politika vzdělanosti a kultury, kterou Sovětský svaz vedl, zapříčinila rozvoj vydávání ruských knih a uzákonění ruského jazyka jako úředního jazyka v Bělorusku a vyučovaného jazyka na školách.\n\nVe volbách roku 1990 získala Komunistická strana Sovětského svazu většinu míst v Nejvyšším sovětu, ale účast dalších politických stran v parlamentu způsobila rozkol názorů poslanců na tři skupiny:\n\nPrvní skupina poslanců podporovala srpnový puč v Moskvě (1991), avšak po jeho neúspěchu byl předseda strany Nikolaj Ivanovič Dementej nucený vzdát se postu předsedy Prezídia Nejvyššího sovětu BSSR. Na jeho místo byl 18. září 1991 jmenovaný Stanislav Šuškevič.\n\nNa celosvazovém březnovém referendu v roce 1991 (17. března 1991) o zachování sovětských republik v Sovětském svazu hlasovalo 83 % obyvatelstva Běloruska pro setrvání svého státu ve svazu i zachování SSSR. Situace se však změnila, když v Moskvě v srpnu roku 1991 vypukl státní převrat. Vedoucí představitelé Běloruska a ÚV KSB zpočátku převrat neodsuzovali, avšak postupem času (po jeho potlačení) byli nuceni reagovat na nastupující změny v tehdejším Sovětském svazu a 25. srpna 1991 v Bělorusku vyhlásili nezávislost. Po jejím vyhlášení začali poslanci komunistické strany tuto stranu opouštět. Činnost Komunistické strany byla 28. srpna 1991 oficiálně zakázaná. Pozice liberálů a národních reformních sil zesílily. Z neúspěchu srpnového puče v Moskvě obvinili předsedu Prezídia Nejvyššího Sovětu - Nikolaje Ivanoviče Dementěje. Na tomto místě ho vystřídal Stanislav Šuškevič, kterého považovali za zastánce reforem. Dne 19. září 1991 opozice běloruského parlamentu přinutila vládu změnit název Běloruské sovětské socialistické republiky na Běloruskou republiku a přijmout bílo-červeno-bílou vlajku nezávislého Běloruska a historický státní znak Běloruské republiky, který zdědilo po Litevském velkoknížectví. Dne 7.–8. prosince na schůzi prezidentů Ruska (Boris Jelcin), Ukrajiny (Leonid Kravčuk) a Běloruska (Stanislav Šuškevič) v Bělověžském pralese podepsali dohodu o rozpuštění Sovětského svazu a ustavení nového Společenství nezávislých států (SNS), jehož vznik byl dohodnut na konferenci v kazašské Alma-Atě 21. prosince 1991.\n\nOpoziční poslanci Běloruské lidové fronty (BNF) trvali na rozpuštění parlamentu a vypsání nových voleb. Petice za rozpuštění parlamentu (více než 442 000 podpisů během čtvrt roku) a nespočetná protestní shromáždění nepomohly; Nejvyšší rada republiky vše vyvrátila a zpochybnila a parlament rozpuštěn nebyl. Rada ale souhlasila se zkrácením volebního období z pěti na čtyři roky a vyhlášení předčasných voleb roku 1994.\n\nZ předčasných voleb vyšla vítězně strana premiéra Vjačeslava Kebiče, která se skládala z bývalých členů komunistické strany. Během následujícího období se pokoušel vést tradiční politiku vzdálenou extrémismu, jaká bylo do té doby známá obyvatelům státu. V roce 1993 proto přijali Zákon o privatizaci, který měl ochránit kolchozy a státní sovchozy před tlaky plně tržního prostředí. Navíc se Šuškevič snažil zrychlit privatizaci státních podniků, v těchto krocích však nebyl úspěšný a v srpnu 1994 byl na místě předsedy parlamentu nahrazen Mjačeslevem Gribem.\n\nDne 30. března 1994 byla Nejvyšší radou Běloruska přijata nová ústava, která v zemi zabezpečila post prezidenta republiky se širokými pravomocemi. První prezidentské volby v historii Běloruska se konaly 10. srpna 1994. Kebič v nich prohrál. Prezidentem Běloruska se stal Alexandr Lukašenko, odpůrce rozpuštění Sovětského svazu. Po nástupu do funkce začal rozvíjet aktivní kampaň, aby odhalil korupci v zemi a začal upevňovat vztahy s Ruskem.\n\nVe vládě nového prezidenta byli kromě veteránů v politice i nováčci. Aby měl podporu parlamentu, přesunul nadcházející parlamentní volby na duben 1995. Brzy se však objevily nové korupční skandály některých ministrů v jeho vládě, a tak se rozhodli podat demisi, kterou ale Lukašenko nepřijal.\n\nKromě současných pravomocí, které mu garantovala běloruská ústava, se snažil získat právo na rozpuštění parlamentu, což mělo za následek mnoho konfliktů mezi Nejvyšší radou Běloruska a prezidentem. V květnu roku 1995 se pokusil zorganizovat referendum, kterým chtěl docílit rozšíření svých pravomocí. Bez ohledu na veto parlamentu (poslanci BNF zahájili protestní hladovku) na základě blízkého vztahu s Ruskem uzákonil ruštinu jako úřední jazyk Běloruské republiky. Někteří poslanci z řad komunistů a demokratů nebyli spokojení s rozšířením pravomocí prezidenta republiky, za což jim bylo zakázáno vystupovat ve státním rádiu a televizi.\n\nV konečném důsledku se Alexandru Lukašenkovi podařilo 15. května 1995 referendum zorganizovat a rozšířit své pravomoci o uznání ruštiny za úřední jazyk Běloruska, zavedení vlajky Běloruské sovětské socialistické republiky v menší změně (zmizel srp a kladivo), o právo kdykoliv rozpustit běloruský parlament a upevnění ekonomických vztahů s Ruskem. \n\nNásledující prezidentské volby i přes nízkou účastí voličů jen potvrdily (v druhém kole) staronového prezidenta republiky – Alexandra Lukašenka.\n\nNa podzim roku 1996 se v Minsku uskutečnily řady protestů opozičních sil proti prezidentovi a jeho politice ve státě. Jejich pokus sesadit Lukašenka z postu prezidenta Běloruska však policie krutě potlačila. V listopadu 1996 Lukašenko uskutečnil malé změny v běloruské ústavě, čímž si prodloužil mandát do roku 2001. Prezident znovu svévolně rozpustil parlament a jmenoval nového premiéra Sergeje Linga. Protesty však i nadále pokračovaly. Dne 19. listopadu 1998 poslanci běloruského parlamentu přijali Občanský zákoník s prezidentovými změnami, které ztížily státní kontrolu nad uskutečněním ekonomických a sociálních reforem během následujících roků. Výsledkem tohoto zákona byla nesvoboda projevu běloruského obyvatelstva. Běloruská vláda krutě reagovala i na činnost běloruských odborů, které prezident zakázal.\n\nVztahy Běloruska se Západem se ještě více zhoršily v roce 1998 po tom, kdy se státní moc snažila přinutit západní diplomaty opustit své rezidence s tvrzením, že jsou nutné stavební úpravy jejich rezidencí. Diplomaté Německa, Francie, Řecka, Velké Británie, Itálie, Polska, USA a Japonska byli z Běloruska odvoláni a Rada Evropy a Spojené státy zavedly zákaz vstupu běloruských vládních představitelů na území svých států. Konflikt se vyřešil koncem roku (1998), kdy se diplomaté mohli svobodně vrátit do svých rezidencí. Rada Evropy postupně upustila od tvrdých sankcí, USA však oznámily, že nikdy víc už neuznají Alexandra Lukašenka za zákonného prezidenta Běloruska.\n\nOpoziční síly se v roce 1999 znovu pokusily postavit se proti prezidentovi a zorganizovaly neoficiální prezidentské volby. Podle jejich výsledků se jich zúčastnilo 53 % voličů, kteří i tak v konečném důsledku podpořili Lukašenka. V řadách opozice se organizací předčasných voleb znovu rozšířil rozkol ve stranách, které se vzájemně obviňovaly z netransparentnosti a falšování volebních výsledků. Poslanci běloruského parlamentu měli tak důvod začít perzekuce svých protivníků a obviňovali je z různých finančních kauz. V červenci roku 1999 se rozšířily protesty v řadách opozice i na tehdejšího premiéra běloruské vlády Semena Šareckého, který z obavy ze zatknutí emigroval na Litvu.\n\nRozpory mezi prezidentem Lukašenkem a jeho odpůrci pokračovaly i v roce 2000. Bez ohledu na aktivitu opozice, odvety uskutečňované vůči ní byly surové. Státní moc ji nepřímo obvinila z útoku na prezidenta republiky a lidi odsuzovala na nucené práce a krátké odnětí svobody. V hlavním městě Minsku v tomto období vznikala nezávislá vydavatelství, i těm se však státní moc snažila znepříjemňovat život udržováním monopolu na běloruské noviny, tisk a masmédia. \n\n18. února 2000 Alexandr Lukašenko vyměnil běloruského premiéra Sergeje Ligna za Vladimíra Jarmošina a v říjnu toho roku zorganizoval parlamentní volby. Ty však podle mezinárodních pozorovatelů nesplnily demokratické standardy. Volby vyhráli prezidentovi přívrženci z Národně-patriotického svazu a do parlamentu se ještě dostaly malopočetné skupiny opozičních stran (Republika) v čele s Valerijem Frolovem a Vladimírem Parfjanovičem. Dne 9. září 2001 se následně v zemi konaly prezidentské volby. Alexandr Lukašenko, podruhé navržený na post prezidenta, podle oficiálních údajů z Ústřední volební komise Běloruské republiky nasbíral 75,6 % hlasů. Pořadí hlasů bylo následovné: Vladimír Gončarik (opoziční kandidát) – 15,4 %, Sergej Gajdukevič (Liberálně-demokratická strana) – 2,5 %. Kritika ze strany Západu a obvinění z diktátorského režimu v zemi podnítily Alexandra Lukašenka zastavit jakoukoliv činnost mise OBSE v Bělorusku, která podle vyjádření mocenských orgánů podporovala opoziční síly. Pravda však byla jiná. Ve skutečnosti se omezila pomoc zahraničních zdrojů mimovládním organizacím. Odpovědí některých západních zemí bylo proto kolektivní vyhlášení prezidenta Alexandra Lukašenka nežádoucí osobou (persona non grata). Začátkem roku 2005 se kvůli běloruskému přijetí Aktu o demokracii v Bělorusku ještě více prohloubily rozpory ve vztazích s USA.\n\nV roce 2003 prezident znovu vyměnil premiéra státu a obvinil vládu z neefektivity jejích kroků. Novým premiérem se 10. července 2003 stal tehdejší nynější premiér Běloruska Sergej Sidorski. O rok později (2004) během voleb do běloruského parlamentu probíhalo opět zatýkání opozičních lídrů a vládní kontrola masmédií.\n\nVýsledky voleb, které vyhráli provládní kandidáti, jsou dodnes sporné. Bylo zorganizováno i referendum, v kterém se občané vyjádřili ke změnám a novelizaci běloruské ústavy. Většina voličů v něm podpořila opětovné zvolení A. Lukašenka na následující roky. Opozice však obvinila vládu za zkreslení výsledků hlasování. Spojené státy na základě běloruskou vládou přijatého Aktu o demokracii v Bělorusku začaly pomáhat opozičním stranám a mimovládním organizacím v zemi.\nTěsně před dalšími prezidentskými volbami stanovenými na jaro roku 2006 se stát ocitl v politickém napětí. V roce 2005, jako odpověď na podporu běloruské opozice projevenou sousedním Polskem, státní moc v zemi vykázala polského diplomata ze země, zakázala všechny do té doby polsky vycházející noviny a vyměnila ředitele Svazu Poláků v Bělorusku. V předvečer voleb Evropský parlament, ve snaze ovlivnit průběh a výsledek běloruských voleb, spolu s Kongresem USA, Bělorusku pohrozili, že jakmile se v zemi poruší lidská práva a nedodrží princip svobodných voleb, přijmou vůči němu sankce. Tyto kroky vyvolaly negativní reakce ze strany běloruské moci a vyslaly negativní signály pozorovatelům ze zemí Společenství nezávislých států, která je klasifikovala jako narušení státní suverenity Běloruské republiky.\n\nStátní orgány Běloruska se domnívaly, že během voleb a po nich se bude opozice pokoušet zopakovat scénář tzv. barevných revolucí, které se odehrály v roce 2003 v Gruzii (tzv. Růžová revoluce) a o rok později (2004) na Ukrajině (tzv. Oranžová revoluce).\n\nV prezidentských volbách, které se konaly 19. března 2006, vyhrál Alexandr Lukašenko, kterému svůj hlas odevzdalo 82,6 % oprávněných voličů. Na dalších místech se umístili Alexandr Milinkevič (6 %), Sergej Gajdukevič (3,5 %) a Alexandr Kozulin (2,3 %).\n\nNázory zahraničních pozorovatelů na průběh prezidentských voleb v Bělorusku se rozcházely. Pozorovatelé ze SNS považovali běloruské volby za svobodné a spravedlivé. Ruská federace vyslovila spokojenost s volbami, avšak zpochybnila vyjádření představitelů OBSE, kteří tvrdili, že průběh voleb v Bělorusku se neshodoval s kritérii o průběhu standardních demokratických voleb v jiných státech. Spojené státy americké zase obviňovaly státní moc v zemi z falšování volebních výsledků. Prezidenti členských zemí Evropské unie přijali společnou smlouvu o přijetí sankcí vůči Bělorusku, a to obnovením zákazu vstupu Alexandra Lukašenka do některých evropských zemí. Podle názoru mnohých pozorovatelů, obyvatelstvo Běloruska podporovalo prezidenta Lukašenka z toho důvodu, že se významně zasloužil o zvýšení životní úrovně Bělorusů a růst běloruské ekonomiky od začátku svojí vlády v roce 1994. \n\nBěloruská opozice však výsledky voleb neuznala. Jeden z jejích vůdců (Alexandr Milinkevič) se na konci posledních voleb vyjádřil, že ve skutečnosti on získal jednu třetinu všech platných hlasů občanů Běloruska. Na hlavním náměstí v Minsku se uskutečnily demonstrace přívrženců opozičních sil za svrhnutí prezidenta Lukašenka. Někteří z nich zde vytvořili tzv. stanové městečko, aby na náměstí setrvali delší dobu. Stanové městečko však běloruská policie rozehnala a jeho obyvatele (více než 200 lidí) zadržela. Protesty opozice za odvolání prezidenta však byly neúspěšné. Dne 8. května 2006 byl staronový prezident Běloruské republiky Alexandr Lukašenko opětovně dosazen do úřadu prezidenta republiky na další čtyři roky. Dne 9. prosince 2010 byl Alexandr Lukašenko zvolen počtvrté prezidentem ve volbách, které opozice označila za zmanipulované.\n"}
{"id": "353006", "url": "https://cs.wikipedia.org/wiki?curid=353006", "title": "Svátek oběti", "text": "Svátek oběti\n\nSvátek oběti, Svátek obětování či Velký svátek ( , \"Íd al-adhá\", , , \"Eid-e Gorbán\"), je náboženský svátek, který slaví muslimové a drúzové. Probíhá formou oběti coby připomínky na Ibrahímovu oběť berana Bohu. Při svátku se lidé modlí k Bohu a obětují různá zvířata, nejčastěji ovce nebo kozy.\n\nÍd al-adhá je jedním ze dvou oficiálních svátků islámu (druhým je svátek přerušení půstu, Íd al-fitr). Slaví se 10. dne měsíce dhú'l-hidždža islámského kalendáře. Tento den je obětním dnem i v Mekce, kde 10. dne vrcholí hadždž.\n\nVzhledem k tomu, že islámský kalendář je lunární, kdežto gregoriánský solární, připadá datum 10. dhú'l-hidždža vždy na jiné dny gregoriánského kalendáře. Následující seznam ukazuje, na jaké dny svátek připadá:\n\n\nIslámské svátky\n"}
{"id": "353018", "url": "https://cs.wikipedia.org/wiki?curid=353018", "title": "CEVRO Institut", "text": "CEVRO Institut\n\nCEVRO Institut je soukromá vysoká škola v Praze se zaměřením na studium práva, ekonomie, politologie a mezinárodních vztahů či bezpečnostních otázek. Nabízí akreditované vysokoškolské studium v bakalářském a navazujícím magisterském stupni studia.\n\nHlavní sídlo školy je v Praze, další středisko vysoké školy CEVRO Institut je v Českém Krumlově. Rektorem školy je ekonom Josef Šíma.\n\nPůvodním zakladatelem školy byl spolek CEVRO, který vznikl v roce 1999. CEVRO Institut vznikl v roce 2006, jeho původní formou byla obecně prospěšná společnost. V roce 2015 se CEVRO Institut přetransformoval v zapsaný ústav a jeho novými zakladateli se stali Ivan Langer a Ladislav Mrklas. V roce 2018 Ladislava Mrklase v pozici zakladatele vystřídal Tomáš Chrenek. Ve správní radě CEVRO Institutu jsou Ivan Langer, Jaroslav Salivar, Tomáš Chrenek, Tomáš Chrenek mladší a Radek Šťastný, předsedou dozorčí rady je Jakub Kotrba.\n\nSídlem vysoké školy CEVRO Institutu je historická budova staroslavného spolku českého měšťanstva (založeného r. 1845), nazvaná podle jeho jména – Měšťanská beseda. Dnešní podobu získala budova zejména díky přestavbám z druhé poloviny 19. století. Z Měšťanské besedy bylo v roce 1953 zahájeno historicky první televizní vysílání v Československu. Později zde svoji činnosti zahájila také první komerční televizní stanice v České republice – TV NOVA. Působivým místem je především atriový dvůr budovy. Celá budova prošla v roce 2006 komplexní rekonstrukcí, aby mohla plně sloužit potřebám vysoké školy.\n\nBakalářské a navazující magisterské studium v prezenční i kombinované formě.\n\nBakalářské studijní programy:\n\n\nNavazující magisterské studijní programy:\n\n\nPostgraduální studijní programy:\n\n\n\n\n\n\n\n\n"}
{"id": "353022", "url": "https://cs.wikipedia.org/wiki?curid=353022", "title": "Rutger Smith", "text": "Rutger Smith\n\nRutger Smith (* 9. července 1981, Groningen) je nizozemský sportovec, atlet, který se specializuje na vrh koulí a hod diskem.\n\n\n"}
{"id": "353024", "url": "https://cs.wikipedia.org/wiki?curid=353024", "title": "Umra", "text": "Umra\n\nUmra (: عمرة), též malá pouť, je poutní rituál muslimů v Mekce, který může být vykonán v kteroukoli roční dobu. Umra v sobě zahrnuje v zásadě dva větší rituální úkony – \"tawáf\" (sedmeré obcházení Ka'by a \"sa'j\" (běh mezi pahorky Safá a Marwá). Výraz malá pouť, kterým se umra občas označuje, bývá používán zejmnéna v souvislosti s velkou poutí – hadždžem, jehož je umra součástí. \n\nUmru často vykonávají islámští politici, různé delegace apod., aby tak dali veřejně najevo svou zbožnost.\n"}
{"id": "353025", "url": "https://cs.wikipedia.org/wiki?curid=353025", "title": "Muzeum Nové Strašecí", "text": "Muzeum Nové Strašecí\n\nMuzeum Nové Strašecí je pobočkou Muzea T. G. M. Rakovník v Novém Strašecí. Sídlí v těsném sousedství katolického kostela Narození Panny Marie v ulici U Školy 123.\n\nPočátky muzea souvisejí s činností Čtenářského spolku novostrašeckého a se sběrem hmotných dokladů na Národopisnou výstavu českoslovanskou v Praze roku 1895. Za vznik instituce se považuje rok 1893, kdy ve městě, kromě Sokola, Sboru dobrovolných hasičů a dalších organizací, vznikl také muzejní spolek neboli Výbor pro zřízení krajinského muzea v Novém Strašecí. Stanovy byly schváleny roku 1894. O rok později se zpřístupnila expozice v jedné místnosti radnice a konala se první muzejní přednáška.\n\nV roce 1928 se muzejní sbírky stěhovaly do nové budovy okresního domu, kde byly muzeu vyhrazeny dvě místnosti. Po roce 1940 se muzejní činnost rozrůstala, sbírky se stěhovaly do budovy bývalé školy u kostela (zde byly zpřístupněny v roce 1943), kde je sídlo muzea dodnes. Po rozdělení novostrašeckého okresu v roce 1960 do dvou okresů (rakovnického a kladenského) se muzeum stává městskou institucí. V roce 1984 bylo přičleněno jako pobočka k Muzeu T.G.M. v Rakovníku – dnes příspěvková organizace Středočeského kraje.\n\nKromě stálé expozice „zemědělská usedlost“ se zde konají různé tematické výstavy. Významná je expozice \"Keltové na Rakovnicku\". Základní myšlenkou stálé expozice realizované v roce 2007 je prezentace evropsky významných archeologických lokalit z doby laténské (mladší doba železná, 400 př. n. l. až 0 n. l.) na Rakovnicku a především Novostrašecku. Je to oblast, která přilákala Kelty v 5. století př. n. l. svým neobyčejným surovinovým bohatstvím železné rudy a švartny. Nejvýznamnějším nálezem prezentovaným ve výstavě je kamenná hlava z Mšeckých Žehrovic, jež byla nalezena rozbitá na čtyři části vně valového areálu v roce 1943. Valový areál – Viereckschanze ve Mšeckých Žehrovicích v poloze „Na Libeni“ o rozloze 2 ha dokumentuje prostředí sociálně významnějších ohrazených areálů, jako byly dvorce elity nebo shromažďovací a ceremoniální okrsky.\n\nDále se v expozici nachází náznakové rekonstrukce několika objektů hutnické dílny, která byla často součástí vesnice. Novostrašecko se ve 3. a 2. st. př. n. l. vyznačuje velkou koncentrací hutnických dílen a představuje jeden z nejvýznamnějších železářských okrsků v keltské Evropě.\n\nDalší činnost prezentuje dílna na výrobu švartnových výrobků (kruhové šperky – náramky, nápažníky, prsteny a další drobné předměty). Jsou zde vystaveny některé zajímavé originály nálezů ze švartny, ale i dalších předmětů souvisejících s touto specializovanou výrobou. K nezajímavějším patří bronzový náramek se švartnovými a jantarovými vložkami z Lenešic u Loun.\n\nExpozice vychází z bohatého fondu muzea, který obsahuje množství předmětů z 19. a 20. století využívaných v místních usedlostech a chalupách. Vystaveny jsou předměty dokumentující běžná venkovská řemesla (kováře, koláře, ševce) i místní speciální výroby (dřevovýroba v Pecínově). Nejvíce dokladů je spojeno se zemědělstvím – pěstováním zemědělských produktů a chovem domácích zvířat. Vystaveno je množství předmětů související se zpracováním zemědělských produktů a přípravou potravin v domácnosti (síta, máselnice, formy na máslo, lisy na tvaroh). Expozice obsahuje náznakovou světnici s nábytkem a vybavením ze druhé poloviny 19. století.\n\nKnihovna s badatelnou se nachází v prostorách Muzea v Novém Strašecí. Knihovna má regionální i všeobecný charakter. Obsahuje 7100 knih a časopisů, do knihovny je začleněn i početný fond fotografií a pohlednic. K nejvyhledávanějším regionálním autorům patří A. Vacek, Z. Winter, A. Sedláček, často se půjčují regionální vlastivědné sborníky. Pozornost zaslouží kompletní Ottův slovník naučný a soubor starých učebnic a kalendářů. Sbírkový fond muzea čítá přibližně 6000 kusů a vytvářel se podle sbírkotvorného programu vlastivědného muzea (sbírka archeologická, národopisná a historická). Na požádání je možné vyhledat příslušný materiál a zapůjčit jej ke studiu výhradně v prostorách badatelny.\n\n"}
{"id": "353028", "url": "https://cs.wikipedia.org/wiki?curid=353028", "title": "Natalia Partyková", "text": "Natalia Partyková\n\nNatalia Dorota Partyková (*27. června 1989) je polská tělesně postižená stolní tenistka, čtyřnásobná paralympijská vítězka a účastnice dvojích Letních olympijských her. Úspěšně startuje i v soutěžích nehendikepovaných stolních tenistů a momentálně nastupuje v české extralize za tým SKST Hodonín. V této soutěži patří mezi hráčky s nejvyšším procentem úspěšnosti - v sezoně 2017/2018 prohrála v součtu základní části a play-off jediné utkání.\n\nPartyková se narodila bez pravé ruky a předloktí. \n\nV roce 2002 se stala poprvé mistryní světa ve dvouhře tělesně postižených stolních tenistů v Tchaj-peji. Od té doby ovládala největší světové soutěže včetně vítězství na paralympijských hrách v Aténách (v soutěži družstev přidala stříbro). Významné porážky se dočkala až ve finále mistrovství světa 2006 ve švýcarském Montreux, kde ji porazila Lej Fan z Číny po boji v pěti setech.\n\nNa paralympijských hrách v Pekingu se ve finále znovu střetla s Lej Fan, kterou ale tentokrát porazila a obhájila své zlato.\n\nPartyková s úspěchem startuje i v soutěžích nepostižených hráček. Na mistrovství světa v Kuang-čou v únoru 2008 porazila světovou šestku Li Ťia-wej ze Singapuru.\n\nProbojovala se do polské reprezentace pro olympiádu v Pekingu 2008, kde se v soutěži družstev odehrála tři zápasy bez výhry a se skóre 5:9. Blízko k vítězství byla v utkání se světovou desítkou Tchie Ja-na z Hong Kongu, které prohrála 2:3. Byla první stolní tenistkou, která startovala jak na paralympijských, tak na olympijských hrách; tím se v Pekingu vyrovnala jihoafrické plavkyni Natalii Du Toitové. Na Letní olympijské hry 2012 by se podle svého vyjádření ráda kvalifikovala i do dvouher.\n\nTo se jí podařilo a v Londýně absolvovala ve dvouhře dvě utkání, porazila Dánku Skovovou a prohrála ve 3. kole, v boji o postup mezi nejlepších 16, s Nizozemkou čínského původu Li Ťie 2:4. V soutěži družstev odehrála za Polsko v jediném utkání jednu dvouhru a jednu čtyřhru, obě prohrála a Polsko prohrálo se Singapurem v prvním kole 1:3.\n\nO několik týdnů později se do Londýna vrátila na paralympijské hry. V soutěži týmů třídy 6-10 Polsko vypadlo v semifinále 2:3 s Tureckem, ale získalo bronz. Partyková v průběhu soutěží družstev prohrála jediný zápas, a to rozhodující čtyřhru proti Turecku, ve které po boku Jankowské prohrála s Kavasovou a Ertisovou 2:3 (13:15 v pátém setu). Ve dvouhře až do finále neztratila jediný set, v něm porazila Číňanku Jang Čchien 3:2 a stala se potřetí paralympijskou vítězkou. Po finále připustila, že to pro ni nebylo jednoduché kvůli tlaku, který na ni kladla očekávání všech kolem.\n\nV roce 2016 na paralympijských hrách počtvrté ovládla svou kategorii ve dvouhře, když přehrála Číňanku Yang Qian 3-0.\n\n"}
{"id": "353032", "url": "https://cs.wikipedia.org/wiki?curid=353032", "title": "Noah Ngeny", "text": "Noah Ngeny\n\nNoah Ngeny (* 2. listopadu 1978) je bývalým keňským atletem (běžcem na střední tratě), olympijským vítězem v běhu na 1500 metrů ze Sydney v roce 2000 a stávajícím světovým rekordmanem v běhu na 1000 metrů.\n\n5. září roku 1999 zaběhl Ngeny v italském Rieti méně vypisovanou trať 1000 metrů za 2:11,96 minuty (poprvé v historii pod 2:12 min). Tento čas je platným světovým rekordem dodnes a žádný běžec se k němu od té doby nepřiblížil na více než zhruba 2 sekundy. Ve stejném roce dokázal Ngeny 6x zaběhnout trať 1500 metrů pod hranicí extratřídy 3:30 min. V následujícím roce zvítězil na olympijských hrách v australském Sydney v čase nového olympijského rekordu 3:32,07 min v běhu na 1500 metrů. Porazil zde také světového rekordmana, kterým byl famózní Hicham El Guerrouj.\n\nNásledovaly však především zranění a neúspěchy v kvalifikacích na velké závody. Ngeny ukončil svou kariéru oficiálně v listopadu roku 2006.\n\n"}
{"id": "353042", "url": "https://cs.wikipedia.org/wiki?curid=353042", "title": "Jordanka Donkovová", "text": "Jordanka Donkovová\n\nJordanka Donkovová ( ) (* 28. září 1961) je bývalá bulharská atletka, jejíž specializací byl běh na 100 metrů překážek. Byla držitelkou světového rekordu v této disciplíně, jenž má hodnotu 12,21 s.\n\nV roce 1987 skončila na druhém mistrovství světa v atletice v Římě na čtvrtém místě. Jeden z největších úspěchů své kariéry zaznamenala o rok později na letních olympijských hrách v jihokorejském Soulu, kde získala zlatou medaili. Je též trojnásobnou halovou mistryní Evropy v běhu na 60 m překážek.\n\n\n\n"}
{"id": "353044", "url": "https://cs.wikipedia.org/wiki?curid=353044", "title": "Sojuz 24", "text": "Sojuz 24\n\nSojuz 24 byla kosmická loď SSSR z roku 1977, která se svou posádkou absolvovala let na sovětskou orbitální stanici Saljut 5 a po 17 dnech pobytu ve vesmíru se vrátila v pořádku zpět na Zemi. Sojuz 24 podle katalogu COSPAR dostal označení 1977-008A a byl 59. registrovaným letem kosmické lodě s lidmi na palubě ze Země. Jejím volacím znakem byl TĚREK.\n\nDvoučlennou posádku tvořili tito kosmonauti:\n\nLoď odstartovala 7. února 1977 navečer z kosmodromu Bajkonur s pomocí rakety Sojuz U. Po korekci dráhy se Sojuz dostal na dráhu s parametry 173 – 323 km nad Zemí, čas jednoho oběhu byl 88 minut. Druhý den byl zapnut automatický naváděcí systém, poslední část spojovacího manévru provedl ručním řízením velitel letu Gorbatko. K pevnému spojení obou těles došlo 8. února 1977 večer.\n\nPo nočním spánku ráno 9. února přestoupili oba kosmonauti na stanici a následující čtyři dny strávili prověrkami stanice. Byli na ní druhou posádkou po půlroční pauze. Bylo nutné vyměnit jeden z počítačů a řadu součástek. Pátý den obnovili výzkumy na zařízení KRISTALL, sesbírali semena z rostlinek zasazených předchozí posádkou a pokračovali ve fyzikálních pokusech svých předchůdců. Byla kompletně vyčištěna atmosféra ve stanici a doplněna z dovezených zásobníků.\nPoté zahájili pozorování zemské atmosféry infračerveným dalekohledem a na konci mise snímkovali pevninu, zejména Ukrajinu a Kavkaz. Velká pozornost byla věnována sledování zdravotního stavu a udržování kondice.\n\nK odpojení lodě došlo 25. února 1977 ráno a tři hodiny poté kabina na padácích a s pomocí brzdícího motoru přistála měkce 36 km od Arkalyku na území Kazachstánu. \n\nKosmonauté strávili ve vesmíru vč.pobytu na Saljutu 17 dní a 17 hodin. Loď s nimi vykonala 285 oběhů Země. Po jejich odletu na stanici již nikdo další nepřiletěl a 6 měsíců poté zanikla v atmosféře.\n\nUdaná startovací hmotnost byla 6800 kg. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení.\n\n"}
{"id": "353047", "url": "https://cs.wikipedia.org/wiki?curid=353047", "title": "Holobyt", "text": "Holobyt\n\nHolobyt je nejzákladnější forma bydlení poskytovaná jako náhradní ubytování lidem, kteří byli vystěhováni ze svých původních bytů kvůli neplacení nájemného.\n\nMá jen minimální plochu a příslušenství, často ani WC. Zpráva pro EU za rok 2005 holobyty označuje za skrytou formu bezdomovectví, protože jejich obyvatelé mají většinou smlouvy na dobu určitou a bez zákonných záruk příslušejících nájemníkům. Bydlet v holobytu se často podává jako sociální stigma.\n\n"}
{"id": "353049", "url": "https://cs.wikipedia.org/wiki?curid=353049", "title": "Kotoučovití", "text": "Kotoučovití\n\nKotoučovití (Trochidae) je čeleď mořských měkkýšů, plžů. Jsou v ní zástupci velmi malých i poměrně velkých druhů. Ulita má kotoučovitý tvar. Plži této čeledi se živí hlavně řasami.\n\nTato čeleď má celosvětové zastoupení v tropických, mírných a arktických vodách.\n\n\n"}
{"id": "353052", "url": "https://cs.wikipedia.org/wiki?curid=353052", "title": "OpenCourseWare", "text": "OpenCourseWare\n\nOpenCourseWare je anglický termín označující zpřístupnění studijních materiálů univerzit široké veřejnosti prostřednictvím internetu. Tento trend poprvé začala aplikovat MIT v rámci svého programu MIT OpenCourseWare. Jin marti sulc Berkeley University či University of Notre Dame.\n\nOCW je zpravidla bezplatné a nevyžadující registraci. Zpřístupněny bývají syllaby, studijní texty, případně též video či audio záznamy přednášek, které bývají organizovány do formy kurzu. Účastí na kurzu, na rozdíl od klasického vzdělávání, nevzniká nárok na žádný druh certifikátu či diplomu.\n\n"}
{"id": "353057", "url": "https://cs.wikipedia.org/wiki?curid=353057", "title": "Danilia", "text": "Danilia\n\nDanilia je rod malých mořských plžů z čeledi kotoučovití (Trochidae). Pojmenován je po malakologovi Francesco Danilovi.\n\nŽije v hluboké vodě a tím se podobá rodu \"Herpetopoma\". Ulita je mřížkovaná. Na radule je zvláštnost, mají pouze čtyři boční zuby na každé straně, namísto běžných pěti, které jsou charakteristické pro většinu ostatních druhů této čeledi.\n\n\n\"Danilia costellata\" je synonymem druhu \"Danilia tinei\" \n"}
{"id": "353066", "url": "https://cs.wikipedia.org/wiki?curid=353066", "title": "Eliud Kipchoge", "text": "Eliud Kipchoge\n\nEliud Kipchoge (* 5. listopadu 1984, Kapsisiywa, blízko Kapsabetu) je keňský sportovec, atlet, jenž se věnuje běhům na dlouhých tratích. Je mistrem světa v běhu na 5000 metrů z roku 2003 a olympijským vítězem v maratonu z roku 2016. V současnosti je také držitelem světového rekordu v maratonském běhu výkonem 2:01:39 hodiny, zaběhnutým v Berlíně roku 2018. Zároveň je také držitelem neoficiálního rekordu a prvního času na této trati pod hranicí 2 hodin (1:59:40,2 hodiny, kterého dosáhl ve Vídni dne 12. října 2019), tento výkon však nemůže být uznán jako oficiální světový rekord.\n\nNa Mistrovství světa v atletice 2003 získal zlatou medaili v běhu na 5 km časem 12:52,79 min, když o čtyři setiny sekundy předběhl Hicham El Guerrouje.\nO rok později doběhl v olympijském finále na této trati na třetím místě. Při světovém halovém šampionátu v roce 2006 získal bronzovou medaili v běhu na 3000 metrů. Z mistrovství světa v Ósace v roce 2007 si přivezl stříbrnou medaili za druhé místo v závodě na 5000 metrů. Stejného úspěchu na této trati dosáhl i o rok později na olympiádě v Pekingu.\n\nPo pekingské olympiádě se začal věnovat především silničním běhům, z roku 2012 pochází jeho osobní rekord na půlmaraton, který zaběhl v čase 59:25. O rok později vytvořil v Berlíně svůj osobní rekord na maratonské trati 2:04:05. Tento výkon vylepšil o dalších 5 sekund při svém startu na berlínském maratonu v roce 2015. V olympijské sezoně 2016 nejprve vylepšil svůj nejlepší výkon v maratonu na 2ː03ː05 (při londýnském maratonu). V srpnu téhož roku se v Rio de Janeiro stal olympijským vítězem v maratonu. V roce 2017 se pokusil v projektu Breaking2 prolomit hranici dvou hodin, za touto hranicí zaostal 25 sekund, což se pokusil napravit na dalším podobném projektu, INEOS159, který se uskutečnil dne 12.10.2019 ve Vídni. Zde pokořil hranici 2 hodin a časem 1:59:40 vytvořil neoficiální nejlepší výkon všech dob (nikoliv ale světový rekord). Na podzim roku 2018 rovněž překonal světový rekord v maratonu v Berlíně, když doběhl v čase 2:01:39. \n\n"}
{"id": "353075", "url": "https://cs.wikipedia.org/wiki?curid=353075", "title": "Thajský baht", "text": "Thajský baht\n\nThajský baht je národní měnou Thajska. Jeho ISO 4217 kód je THB, jedna setina se nazývá \"„satang“\". Do oběhu pronikl v roce 1928, kdy nahradil do té doby používaný \"tical\".\n\nPlatné mince, které se dnes v Thajsku používají, jsou raženy v nominálních hodnotách 1, 5, 10, 25, 50 satangů a dále 1, 2, 5, 10 bathů. Bankovky v oběhu mají nominální hodnoty 20, 50, 100, 500, 1000 bahtů.\n\nMince nejnižších hodnot (1, 5 a 10 satangů) se již v oběhu téměř nevyskytují, přesto zůstávají zákonným platidlem. Kromě základních série mincí existuje i mnoho verzí mincí 1, 2, 5 a 10 bahtů, které byly vydány se změněným vzhledem jako pamětní oběžné mince. Tyto mince mají shodné parametry jako standardní mince, lze s nimi platit.\n\nNa aversní straně všech bankovek je vyobrazen současný thajský král Pchúmipchon Adunjadét v generálské uniformě, na reversní straně jsou vyobrazeni bývalí thajští králové. Mince mají na aversní straně vyobrazené zdejší krále (tzn: v oběhu jsou i starší mince, na kterých jsou podobizny bývalých králů), reversní strany mincí nesou vyobrazení zdejších chrámů.\n\n"}
{"id": "353076", "url": "https://cs.wikipedia.org/wiki?curid=353076", "title": "Crowne Plaza", "text": "Crowne Plaza\n\nCrowne Plaza je obchodní značkou hotelů, kterou vlastní skupina InterContinental Hotels Group. Hotely tohoto řetězce se obvykle nacházejí v centrech měst, v hlavních turistických cílech a v blízkosti důležitých letišť. První hotel řetězce byl otevřen v roce 1983 v americkém městě Rockville v Marylandu. První hotel v Evropě byl otevřen v roce 1999 na portugalském ostrově Madeira. V současnosti čítá síť Crowne Plaza 258 hotelů s 70 082 pokoji.\n\n"}
{"id": "353077", "url": "https://cs.wikipedia.org/wiki?curid=353077", "title": "Citroën C4 Picasso", "text": "Citroën C4 Picasso\n\nCitroën C4 Picasso je MPV představené francouzskou automobilkou Citroën v září 2006 na Pařížském autosalonu. V současné době se vyrábí již jeho druhá generace\nModel C4 Picasso je nabízen v benzínových verzích 1,6 VTi 16V 88kW (122k) a 2,0i 16V 103kW (143k) či dieselových verzích 1,6 HDi 88kW (110k) a 2,0 HDi 100kW (138k).\n\nZavazadlový objem pojme od základních 500 litrů až po 1734 litrů se sklopenými sedadly ve 2. řadě.\n\nC4 Picasso je vyvinutý na stejné platformě jako Grand C4 Picasso, jež získal 5 hvězdiček v nárazových testech EuroNCAP. Zároveň zahrnuje 7 sériových airbagů včetně kolenního airbagu řidiče, inovační zesílenou strukturu, 4 sedadla Isofix či akustickou signalizaci nezapnutých bezpečnostních pásů na všech místech.\n\nVe výbavě může být např. individuální regulace přívodu vzduchu, čidlo kvality vzduchu či kompletní hifi systém a obrazovky pro video zasunovatelné do opěradel předních sedadel. V zavazadlovém prostoru může být zabudován odnímatelný vozík „Modubox“ usnadňující manipulaci s nakládanými věcmi.\n\n\n\nDruhá generace se vyrábí od roku 2013\n\nV roce 2016 se vůz dočkal faceliftu. Změny se dotkly podoby světel, nárazníku, mlhovek a nových barev karoserie. Picasso se dočkalo nových úspornějších motorů a modernizace multimediálního systému a systémů, které zvyšují bezpečnost řidiče za volantem.\n\n"}
{"id": "353078", "url": "https://cs.wikipedia.org/wiki?curid=353078", "title": "Saab 9000", "text": "Saab 9000\n\nSaab 9000 je luxusní automobil který byl vyráběn mezi roky 1984 – 1998 automobilkou Saab. Během výroby byl postupně modernizován. Dodával se jako pětidveřový hatchback a později přibyl také sedan 9000 CD. Díky vývoji společné platformy s koncernem Fiat a jeho částmi Alfa Romeo a Lancia sdílel Saab 9000 některé konstrukční prvky s modely Fiat Croma, Alfa Romeo 164 a Lancia Thema.\n"}
{"id": "353086", "url": "https://cs.wikipedia.org/wiki?curid=353086", "title": "Dominic West", "text": "Dominic West\n\nDominic West (* 15. října 1969, Sheffield) je anglický herec. Známý je svými rolemi ve filmech Hannibal - Zrození, nebo Úsměv Mony Lisy. První větší rolí mu byla postava hraběte z Richmondu ve filmové adaptaci Shakespearovy hry Richarda III. v roce 1995.\n\n"}
{"id": "353091", "url": "https://cs.wikipedia.org/wiki?curid=353091", "title": "PGN", "text": "PGN\n\nPGN (Portable Game Notation) je formát souboru, ve kterém jsou zaznamenávány šachové partie. Drtivá většina šachových programů pracuje s tímto formátem a je považován za standard. Soubory v tomto formátu jsou obvykle ukládány s příponou pgn. Jedná se o textový formát, který je po zobrazení v prohlížeči textových souborů dobře čitelný i člověkem. V jednom souboru může být uložen libovolný počet partií. Každá partie začíná hlavičkou, kde jsou jednotlivé údaje o partii uloženy v hranatých závorkách a každý na novém řádku. Ukládat se mohou například jména obou hráčů, elo, místo a čas sehrané partie a podobně. Po hlavičce následuje zápis partie ve zkrácené notaci, jednopísmenné zkratky jednotlivých figur vycházejí z angličtiny. Je možné vložit i podvariantu nebo komentář. Každou partii ukončuje uvedení jejího výsledku. Existuje rozšíření tohoto formátu jenž se nazývá BPGN (Bughouse Portable Game Notation) jenž se používá pro zapisování her Bughouse šachu.\n\nPředností PGN je jeho jednoduchost a snadná čitelnost pro programy i člověka, programátory i uživatele. Pro práci s PGN není zapotřebí žádný speciální software, v nouzi lze použít i libovolný textový editor. Rovněž napsat parser tohoto formátu nedá programátorovi moc práce. Další velkou výhodou PGN je jeho rozšířenost, drtivá většina šachového software umí pracovat s partiemi v PGN. Formát má ovšem i své nevýhody. Textový formát sice umožňuje čitelnost, ale u velkých databází prakticky vylučuje efektivní zpracování a podstatně zvyšuje paměťové nároky. Práce s obrovskými databázemi partií přitom má dobrý smysl, šachisty běžně například zajímá četnost tahů v nějaké variantě v rámci všech dostupných partií. Menší nevýhodou PGN je i to, že formát nijak neřeší kódování řetězců.\n\n [Event \"F/S Odvetný zápas\"]\n\n"}
{"id": "353094", "url": "https://cs.wikipedia.org/wiki?curid=353094", "title": "Michael Fassbender", "text": "Michael Fassbender\n\nMichael Fassbender (* 2. dubna 1977, Heidelberg, Německo) je irský herec původem z Německa. Zprvu začínal v seriálech jako \"Hercule Poirot\" nebo \"Bratrstvo neohrožených\". Zahrál si i v celovečerním filmu a to v \"\". Mezi jeho další známé role patří Magneto ve filmech \"\", v jeho pokračováních \"\" i \"\" a Android David ve snímku \"Prometheus\".\n\nNarodil se v Heidelbergu v Bádensku-Württembersku v Německu. Jeho matka Adele pochází ze Severního Irska a jeho otec Josef Fassbender je Němec. Podle jeho \"rodinné tradice\" je jeho matka pra-pra-neteří Michaela Collinse, irského vůdce během Války o nezávislost. Když mu byly dva roky, jeho rodiče se přestěhovali do Irska, kde vedli restauraci, ve které jeho otec pracoval jako šéfkuchař.Byl vychován jako římský katolík a v dětství sloužil jako ministrant.\n\nNavštěvoval Fossa National School, St. Brendan's College a Drama Centre London.\n\nPrvní role přišla s televizním miniseriálem \"Braterstvo neohrožených\", pod režií Stevena Spielberga. Roli Azazeala si zahrál v seriálech \"Hex\" a \"Sky One\". Objevil se v hudebním videoklipu skupiny The Cooper Temple Clause k písničce \"Blind Pilots\". Během festivalu Edinburgh Festival Fringe v roce 2006 hrál v divadelní hře \"Allegiance\". O rok později se objevil ve filmu \"Angel\", ve kterém hrál malíře jménem Esmé. Film měl premiéru na Berlínském filmovém festivalu 17. února 2007.\n\nV roce 2006 si zahrál roli Steliose, mladého spartského bojovníka ve fantasy snímku v režii Zacka Snydera, \"\". Film získal obrovský úspěch. V roce 2008 kvůli roli vězně Bobbyho Sandse musel držet brutální dietu, kdy musel sníst pouze 600 kalorií za den. Za roli ve filmu \"Hlad\" obdržel cenu British Independent Film Award. O rok později, po úspěších na filmovém festivalu v Cannes s filmem Hlad, se objevil ve dvou filmech. Prvním byl film Quentina Tarantina \"Hanebný pancharti,\" ve kterém hrál britského strážníka Archieho Hicoxe a druhým film Andrey Arnolda \"Fish Tank\". V roce 2010 natočil snímek \"Jonah Hex\" a \"Centurion\". Ve snímku \"Jana Eyrová\" se objevil v roce 2011 po boku Mii Wasikovské. Úspěch přišel s rolí Magneta v superhrdinském filmu \"\", prequelu \"X-Mena\". Snímek měl premiéru 3. června 2011 a získal obrovský úspěch. Na Filmovém festivalu Venice měl premiéru film \"Nebezpečná metoda\", ve kterém ztvárnil roli švýcarského psychiatra Carla Junga. Také se objevil ve filmu \"Stud\", který režíroval Steve McQueen. Na Filmovém festivalu ve Venice za roli získal ocenění Volpi Cup za Nejlepší ho herce. V roce 2012 se objevil jako agent v akčním filmu Stevena Soderbergha \"Zkrat\" a ve filmu Prometheus.\n\nV roce 2013 si zahrál ve filmu \"12 let v řetězech\". Za roli Edwina Eppse získal nominaci na Oscara v kategorii nejlepší herec ve vedlejší roli. Roli Magenta si zopakoval ve snímku \"\". V lednu 2015 začalo natáčení snímku \"Steve Jobs\", ve kterém si zahrál zakladatele filmy Apple Steva Jobse. Za roli získal nominaci na Oscara v kategorii nejlepší herec v hlavní roli. Získal roli ve filmu \"Macbeth\" v režii Justina Kurzela. Film měl premiéru na filmovém festivalu v Cannes. Roli Magneta si již po třetí zahrál ve filmu \"\". Film, inspirovaný knihou M. L. Stedmana \"Světlo mezi oceány\", začal natáčet na Novém Zélandu v září 2014 a 2. září 2016 měl film premiéru.\n\nV roce 2013 byl potvrzen sequel filmu \"Prometheus\", nazvaný \"\", ve kterém znovu vytvořil roli Davida. Natáčení začalo v dubnu 2016. Hrál také po boku Marion Cotillard ve filmu \"Assassin’s Creed\". Film měl stanovenou premiéru na 21. prosince 2016. V roce 2015 bylo potvrzeno, že si zahraje ve filmu \"Sněhulák\".\n\nMluví plynně německy, ačkoliv před natáčením filmu \"Hanebný pancharti\" prohlásil, že si musí svou mluvenou němčinu trochu oprášit. Také vyjádřil zájem, že by si jednoho dne rád zahrál v německém filmu nebo německé divadelní hře. Je fanouškem Formule 1 a jako divák se zúčastnil několika závodů. V pořadu \"Top Gear\" se nechal slyšet, že byl fanouškem Michaela Schumachera a že se s ním setkal během British Grand Prix.\n\nChodil se svou kolegyní z filmu \"\", Zoë Kravitz. V roce 2012 také byl ve vztahu s Nicole Beharie, kolegyní ze snímku \"Stud\". \n\nV roce 2014 začal chodit s herečkou Aliciou Vikander, se kterou se seznámil na natáčení filmu \"Světlo mezi oceány\". Jejich svatba proběhla v roce 2017 na Ibize. Pár trvale žije v Lisabonu.\n\n"}
{"id": "353096", "url": "https://cs.wikipedia.org/wiki?curid=353096", "title": "Free Internet Chess Server", "text": "Free Internet Chess Server\n\nFree Internet Chess Server (často se používá zkratka FICS) je internetový server, určený pro hraní šachu. Server vznikl jako nekomerční varianta k Internet Chess Clubu. Server je také nejpopulárnějším místem pro hraní Bughouse šachu. Na serveru je však možno hrát i jiné varianty šachu, v čemž spočívá jeho výhoda od jiných šachových serverů jako je například Kurnik. Internetová adresa je http://www.freechess.org.\n"}
{"id": "353098", "url": "https://cs.wikipedia.org/wiki?curid=353098", "title": "Volkswagen Lupo", "text": "Volkswagen Lupo\n\nVolkswagen Lupo byl do výroby zaveden v roce 1998, produkce byla ukončena v roce 2005 kdy byl nahrazen VW Foxem. Je to malý třídveřový automobil. Byl postaven na stejné platformě jako Seat Arosa. V roce 2001 prošel mírným faceliftem (nová maska). Lupo byl pozoruhodným (ale taky drahým) automobilem zejména ve verzi s, jak sám Volkswagen říká, \"prvním třílitrovým motorem\" 1.2 TDI 3L se sekvenční převodovkou Tiptronic, který spotřeboval pouhé 3 litry nafty na 100km jízdy. Bylo to dáno nejen konstrukčním řešením pohonné jednotky (která vážila \"jen\" 100 kg), ale i celkovou stavbou auta. Část podvozku, kola a dokonce i rám sedadel jsou z hliníku, namísto oceli. Dokonce i věnec volantu byl z hořčíku. Zkrátka muselo Lupo kvůli \"ECO\" verzi projít celkovou redukční dietou. Zvenčí je od běžného lupa k rozeznání pouze ve předu, kde je jiná (aerodynamická) maska chladiče. Cena Lupa 3L začínala na 15 225 Eurech, což bylo i na vyspělé západní trhy moc za miniauto. Stejnou koncepci razilo i o třídu vyšší Audi A2 1.2 TDI 3L, to dokonce překročilo cenu 20 000 eur. Konkurenti modelu Lupo byli Ford Ka, Opel Agila, Fiat Seicento.\n\n\n"}
{"id": "353099", "url": "https://cs.wikipedia.org/wiki?curid=353099", "title": "Zamzam", "text": "Zamzam\n\nZamzam je pramen, který se nachází na nádvoří mešity Al-Masdžid al-Harám v Mecce, asi dvacet metrů východně od Ka'by.\n\nPodle islámské tradice objevila Zamzam Hadžár, matka Ismá'ílíja. Když ji Ibrahím zapudil do pouště, dostal po nějakém čase Ismá'íl žízeň. Hadžár na to začala shánět vodu. Sedmkrát oběhla pahorky Safá a Marwá, než nad ni Bůh seslal anděla Džibríla, který vyhloubil díru v zemi a dal vytrysknout prameni. Jiná verze příběhu říká, že se voda prostě náhle sama objevila pod nohama Ismá'íla.\n\nPříběh nálezu pramene v poušti si muslimové připomínají dodnes během poutí umra a hadždž rychlou chůzí či během mezi pahorky Safá a Marwá.\n"}
{"id": "353115", "url": "https://cs.wikipedia.org/wiki?curid=353115", "title": "Sojuz 25", "text": "Sojuz 25\n\nSojuz 25 (rusky: \"\") byla kosmická loď SSSR z roku 1977, která se svou posádkou absolvovala let k sovětské orbitální stanici Saljut 6. Spojení s ní se však nezdařilo a loď se vrátila na Zemi. Sojuz 25 podle katalogu COSPAR dostal označení 1977-99A a byl 60 registrovaným letem kosmické lodě s lidmi na palubě ze Země. Jejím volacím znakem byl FOTON.\n\nUdaná startovací hmotnost byla 6850 kg. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení.\n\nDvoučlennou posádku tvořili tito kosmonauti:\n\n\nCílem letu bylo dopravit na orbitální stanici Saljut 6 první dlouhodobou posádku. Loď odstartovala 9. října 1977 časně ráno z kosmodromu Bajkonur s pomocí rakety Sojuz U. Po dosažení orbitální dráhy byla provedena úprava dráhy, takže kosmická loď létala ve výši 280 až 318 km nad Zemí. Po další korekci dráhy byl 10. října zapnut automatický naváděcí systém. Ve vzdálenosti 120 metrů mezi oběma tělesy kosmonauti přešli na ruční ovládání závěrečné spojovací operace. Spojení se však nezdařilo kvůli nehermetičnosti spojovacího zařízení a proto tak jako Sojuz 23 se i Sojuz 25 vrátil předčasně na Zem.. Kabina s posádkou přistála 11. října 1977 s pomocí padákového systému a motoru na území Kazachstánu, poblíž města Atbasaru, 185 km severozápadně od města Celinograd. Let trval dva dny.\n\nPravděpodobnou příčinou neúspěchu bylo vadné stykovací zařízení lodi Sojuz 25. Toto však při přistávání shořelo v atmosféře, takže nebylo možno stanovit konkrétní důvod selhání. Stykovací část orbitální stanice Saljut 6 byla v pořádku, což potvrdily následující lety lodí Sojuz.\nProtože k neúspěšnému spojení Sojuzu se stanicí došlo krátce po sobě podruhé, po letu byly promíchány připravené posádky tak, aby v každé z nich byl jeden zkušený kosmonaut.\n\n"}
{"id": "353125", "url": "https://cs.wikipedia.org/wiki?curid=353125", "title": "Hubokazovití", "text": "Hubokazovití\n\nHubokazovití (Ciidae) jsou čeleď brouků z nadčeledi Tenebrionoidea.\n\n\n"}
{"id": "353127", "url": "https://cs.wikipedia.org/wiki?curid=353127", "title": "SJM", "text": "SJM\n\nSJM může znamenat:\n\n"}
{"id": "353129", "url": "https://cs.wikipedia.org/wiki?curid=353129", "title": "Třebíč-Borovina (železniční zastávka)", "text": "Třebíč-Borovina (železniční zastávka)\n\nTřebíč-Borovina je železniční zastávka na trati č. 240 v třebíčské místní části Borovině, asi dva kilometry na západ od železniční stanice Třebíč. Původně, do roku 1949 nesla název \"Řípov\" podle jiné blízké místní části Řípova, v jehož katastrálním území se zastávka nachází. Byla též nákladištěm.\n\nZastávka měla původně jen jednu nakládací kolej sloužící borovinské továrně. K ní později přibyly směrem k Třebíči další kusé koleje, jedna z nich byla při rozšiřování skladu EXICO prodloužena i krahulovským směrem.\n\nŽelezniční zastávka Třebíč-Borovina vznikla společně s tratí číslo 240 v roce 1886. Původně, až do roku 1949, nesla označení \"Řípov\" (německy \"Ripau\") podle obce (dnes části města Třebíče)m, na jejímž katastru se nachází. Na mapách třetího vojenského mapování je trať patrná společně s červeně vyznačenou budovou. Jedná se o stavbu, která se dochovala dodnes a nese č. p. 18 a č. o. 30. Z map je rovněž patrná cesta směřující podél budovy od jihu na sever, křížící železnici.\n\nZ leteckých snímků z roku 1947 je patrné, že v místě křížení se nacházel v roce 1974 již neexistující železniční přejezd vybavený dřevěnými závorami.\n\nBudova zastávky v prosinci 1991 vyhořela vinou žháře. Na její rekonstrukci se podílela společnost BOPO; znovuotevřena byla 30. června 1993. Následující dlouhé roky trval stav, kdy jeden pracovník zároveň obsluhoval bufet (v levém okénku), a jen 5 minut před pravidelným odjezdem vlaku přešel do výdejny jízdenek (pravé okénko). V malé \"odbavovací hale\" byly stolky, které sloužily jak pro účely občerstvení, tak i pro čekání na vlak.\n\nDalší místa k sezení byla v sousední místnosti, která sloužila jako čekárna. V té době byla tato zastávka obsazena téměř nepřetržitě, od rána do večera, sedm dní v týdnu.\n\nKe dni 9. 10. 2005 byla naposledy v provozu osobní pokladna i v pracovní dny večer i o víkendu. Od dalšího dne došlo k omezení provozní doby jen na pracovní den ráno a dopoledne. Ani takovýto stav však neměl dlouhého trvání a o rok později byla dle sdělení na vstupních dveřích zastávky \"osobní pokladna dočasně uzavřena\" (v tu dobu byl uzavřen již i bufet). Tato \"dočasnost\" se však stala trvalým opatřením, výdej jízdenek již nebyl obnoven. K uvedení příslušné značky u názvu zastávky v celostátním jízdním řádu však došlo až se začátkem platnosti JŘ 2007/2008.\n\nPo zrušení osobní pokladny a přilehlé hospody byla však značně poničena vandaly. Proto došlo k úpravám budovy zastávky. Na konci roku 2008 došlo k částečnému zazdění předního průčelí budovy, prostory pod střechou zůstávaly nadále přístupné. To se změnilo po dalších úpravách během jara roku 2009, kdy byl zazděn i prostor pod střechou.\n\nNa přelomu května a června roku 2013 došlo k rozsáhlé rekonstrukci přejezdu křížící železnici se silnicí první třídy I/23 poblíž zastávky Třebíč-Borovina. Železniční přejezd ve své původní podobě byl již historickým unikátem. Jednalo se o přejezdové zařízení typu SSSR, které byly v době rekonstrukce v ČR pouze již čtyři v provozu. Vše bylo řízeno z technologického domečku pod větrným mlýnem. Technologický domek byl zbourán v souvislosti s rekonstrukcí obou borovinských přejezdů. Namísto původních výstražníků typu SSSR byl dosazen typ přejezdového zařízení AŽD 97 se zvonkem \"umíráček\".\n\nZastávka přiléhá k Řípovské ulici na jejím západním konci. Budova včetně kolejiště se nachází v katastrálním území i části města Řípov, hranice s částí města Borovina a současně s katastrálním územím Třebíč vede však těsně podél budovy a nástupiště z jižní strany.\n\nZastávka Třebíč-Borovina je v současnosti tvořena kolejištěm o jedné koleji a k ní přiléhajícím nástupištěm o délce 130 metrů. (Během rekonstrukce na přelomu let 2016 a 2017 bylo mírně zkráceno.) Rozděleno je do dvou sektorů – A a B. Výška nástupní hrany je po rekonstrukci standardizovaných 4050 mm. Povrch nástupiště je tvořen deskami umístěnými na betonových podpěrách a vysunutými směrem ke kolejišti. Zajištěna je tak bezbariérovost nástupiště a současně tato technologie umožňuje v případě průjezdu nadměrnějšího nákladu, či výměny železničního svršku, nástupiště rozebrat a rozšířit tak průjezdný profil. Nástupiště je dále osazeno LED osvětlením na sloupech, na kterých je umístěno také zařízení pro hlášení příjezdů vlaků.\n\nSoučástí zastávky je čekárna, v současnosti eliminovaná na část původního zastřešeného prostoru budovy. Součástí jejího vybavení je dřevěná lavička. S nástupištěm ji po rekonstrukci spojují tři chodníky ze zámkové dlažby. Po rekonstrukci se nástupiště nachází výše než podlaha čekárny. Mezi chodníky oproti dřívějšímu stavu roste trávník. V čele budovy čekárny je na modrém plechu označení zastávky včetně směrů trati. (Označení v minulosti podsvícené.) Prostor před čekárnou osvětlují dvě lampy osazené LED umístěné po stranách budovy. Bývalé toalety slouží po rekonstrukci jako místnost se zabezpečovacím zařízením železnice.\n\nSměrem k přejezdu u křižovatky Řípovské a Pražské ulice jsou ze zastávky zbudovány schody na původní chodník. V druhé polovině roku 2017 byl ale cedulí vstup na tento chodník zakázán, z důvodu jeho stavu po rekonstrukci trati a současně faktu, že nebyl nikdy zkolaudován. Chodník je přesto nadále hojně využíván nejen k příchodu do zastávky, ale také jako spojnice sídliště Za Rybníkem s blízkou prodejnou Penny Market.\n\nSměrem k Řípovské ulici vede z obou stran budovy čekárny chodník. Ze strany ulice je také značka \"Příchod k vlakům'.'\n\nZa zadní stěnou budovy byly v roce 2017 vysazeny nové stromy jako náhrada za původní pokácené během rekonstrukce.\n\nProstor bývalého nákladiště směrem k fotbalovému hřišti je v roce 2018 v majetku soukromé společnosti. Patrné jsou zde zbytky obou kolejí nákladiště. Přejezd přes ně na příjezdové cestě ke skladům a kuželně byl nahrazen asfaltovým povrchem. Bývalé nákladiště bývá v době konání fotbalových zápasů na sousedním stadionu využíváno jako parkoviště. Budova původně s technickým zázemím stáčírny mazutu přiléhající k nákladišti prošla před rokem 2017 rekonstrukcí a v roce 2018 je sídlem několika soukromých společností. V roce 2018 neexistuje již ani původní nákladová kolej ve směru na Jihlavu přiléhající k nákladové rampě bývalých obuvnických skladů. Kolejiště tak vede asi 2,5 metru od této rampy.\n\nZastávka je na příjezdu u přejezdu na Pražské ulici a na příjezdu před skladišti ve směru na Jihlavu označena tabulemi na modrém podkladu s názvem zastávky. Obdobná tabule je umístěna v půlce nástupiště včetně vyznačení směrů trati.\n\n"}
{"id": "353130", "url": "https://cs.wikipedia.org/wiki?curid=353130", "title": "Smlouva o obchodu se zbraněmi", "text": "Smlouva o obchodu se zbraněmi\n\nSmlouva o obchodu se zbraněmi (: \"Arms Trade Treaty\", zkráceně ATT) je mezinárodní dokument, pro jehož vznik hlasovalo v roce 2006 ve Valném shromáždění OSN 153 členských států s cílem ustavit odpovědnou globální kontrolu nad mezinárodním obchodem se zbraněmi.\n\nTen je například podle organizace Amnesty International zabývající se lidskými právy dosud regulován nedostatečně, a zbraně tak mohou proudit na místa, kde dochází k bezpráví. Další organizace upozorňují na vliv nekontrolovaného obchodu se zbraněmi na světovou chudobu a udržitelný rozvoj.\n\nStáty podporující přijetí Smlouvy o obchodu se zbraněmi se v rezoluci Valného shromáždění OSN číslo 61/89 shodly, že „transfery konvenčních zbraní jsou faktorem, který přispívá ke konfliktům, vyhánění lidí z jejich domovů, zločinu a terorismu, a který tudíž podrývá mír, bezpečnost, stabilitu a udržitelný rozvoj“.\n\nSmlouva se však nezabývá vnitrostátním obchodem se zbraněmi, nepřináší tedy státům žádné povinnosti ve věci domácí výroby zbraní nebo regulace civilního vlastnictví.\n\nV roce 2007 zahájil na základě rezoluce Valného shromáždění generální tajemník OSN konzultace o „uskutečnitelnosti, rozsahu a parametrech“ budoucího dokumentu. Své názory zaslalo OSN asi 100 členských států. Expertní skupina složená ze zástupců Argentiny, Brazílie, Číny, Egypta, Francie, Indonésie, Mexika, Ruska, Jihoafrické republiky a Velké Británie ukončila svá jednání 8. srpna 2008, její zprávu projedná Valné shromáždění OSN do konce roku.\n\nAlbánie, Argentina, Austrálie, Rakousko, Belgie, Benin, Bosna a Hercegovina, Bulharsko, Burkina Faso, Černá Hora, Česká republika, Chile, Dánsko, Ekvádor, Estonsko, Finsko, Řecko, Guatemala, Guinea, Guinea-Bissau, Haiti, Chorvatsko, Island, Irsko, Itálie, Japonsko, Kamerun, Keňa, Kolumbie, Kostarika, Republika Kongo, Kypr, Lotyšsko, Libérie, Lichtenštejnsko, Maďarsko, Severní Makedonie, Malawi, Malta, Mexiko, Moldávie, Monako, Německo, Nizozemí, Nový Zéland, Niger, Nigérie, Norsko, Panama, Peru, Pobřeží slonoviny, Polsko, Portugalsko, Rovníková Guinea, Rumunsko, Rwanda, Salvador, Senegal, Srbsko, Slovensko, Slovinsko, Španělsko, Švédsko, Togo, Trinidad a Tobago, Turecko, Uganda, Východní Timor, Spojené království Velké Británie a Severního Irska, Tanzanie, Uruguay, Zambie.\n\nBahrajn, Bělorusko, Čína, Egypt, Indie, Irák, Izrael, Írán, Jemen, Kuvajt, Libye, Marshallovy ostrovy, Nepál, Omán, Pákistán, Katar, Ruská federace, Saúdská Arábie, Súdán, Sýrie, Spojené arabské emiráty, Venezuela, Zimbabwe.\n\nProti hlasovaly pouze Spojené státy americké.\n\nKe vzniku Smlouvy o obchodu se zbraněmi vyzývá více než 800 neziskových organizací z celého světa, které se zabývají regulací obchodu se zbraněmi nebo související problematikou. Podařilo se jim například získat více než milion podpisů pod globální fotografickou petici Milion Faces podporující přijetí ATT. Připojila se k ní například i zpěvačka Dido, hudebník Manu Chao nebo generální tajemník Rady Evropy Terry Davis.\n\nKoalice organizací, které společně vytvořily kampaň Control Arms, prosazuje, aby se součástí dokumentu stalo „pět zlatých pravidel obchodu se zbraněmi“.\n\nPodle nich státy nesmí povolit žádné transfery konvenčních zbraní nebo munice, pokud:\n\n\n"}
{"id": "353134", "url": "https://cs.wikipedia.org/wiki?curid=353134", "title": "Miou Miou", "text": "Miou Miou\n\nMiou Miou je česká pop-alternativní hudební skupina, která vznikla na jaře roku 2003. Stylově se Miou Miou pohybují kdesi na pomezí francouzsky zpívaného indie popu s retroelektro příchutí a alternativní hudby, ale nechávají si pootevřená vrátka i do ostatních žánrů. Zvuk kapely je založen na prolínání repetitivních kytarových linek s analogovými klávesami, dynamických kontrastech, hravosti a něžném dívčím zpěvu. Francouzštinu si kapela jako vyjadřovací prostředek vybrala pro její křehkost, jemnost a nonšalanci.\n\nSkupina vznikla na jaře roku 2003. V roce 2004 vydala na vlastním labelu Purrr Records minialbum nazvané 6 chants pour les chats. Skladba \"Rendre temps\" z EP se objevila jako součást soundtracku, který sestavil Jan P. Muchow k slovenskému filmu režisérky Kataríny Šulajové \"O dve slabiky pozadu\". \n\nZačátkem roku 2005 vydali singl \"Analogue & Acoustique\". V témže roce nahráli hudbu k animovanému filmu \"Baničtí rytíři\" režisérky Terezy Roháčkové a podíleli se na audiovizuální módní přehlídce Ne-čas výtvarnice Hany Kubešové v brněnském klubu Fléda. V roce 2006 složil klávesista Jára Tarnovski hudbu k výtvarné instalaci Evy Koupové \"Prostor a kyvadlo\" (Libeňská synagoga na Palmovce, Praha).\n\nJejich debutové album nazvané \"La La Grande Finale\" vyšlo v ČR v roce 2006 na značce Piper Records. Desku produkoval Jára Tarnovski společně s kapelou. Mix alba měl na starosti Ondřej Ježek. \n\nAlbum vyšlo 25. srpna 2007 v rozšířené verzi také v Japonsku na nezávislém labelu Rallye/Klee mj. (Psapp, Au Revoir Simone, Klaxons, Yacht, Montag, Lo-Fi Fnk). Autorem obalu remasterované verze desky je respektovaný japonský výtvarník Ryoko Ishii. V roce 2008 pak vyšlo album v licenci pro USA, Mexiko, Austrálii a Asii/Pacifik u prestižního chicagského vydavatelství Minty Fresh Records (mj. The Cardigans, The Waterboys, Husky Rescue, Komeda, Veruca Salt). Videoklip k prvnímu singlu z alba \"A l'été de la Saint-Martin '68\" natočila australská režisérka Genevieve Bailey. Stejná skladba vyšla na CD sampleru prestižního amerického hudebního magazínu Paste Magazine (srpen 2008). Deska \"La La Grande Finale\" se stala albem týdne podle serverů Indiepop.it, Musicserver.cz a Mix.cz, událostí týdne podle časopisu \"Ex/Reflex\" a belgický magazín \"Pop'n Cherries\" ji zařadil mezi 50 nejlepších alb roku 2006. V červnu 2008 se Miou Miou stali Artist of The Week na londýnském nezávislém Radiu Nowhere. V srpnu 2008 se album \"La La Grande Finale\" dostalo na druhou příčku CMJ New World Chart kalifornského kultovního radia KXLU. Skladby z americké verze \"La La Grande Finale\" byly nasazeny do vysílání v největší chicagské alternativní rozhlasové stanici WXRT. Dále byly zařazeny do playlistů stanic KCRW, KUCI, WMBR, KDHX, KBGA, WRIR, WRCT, RRR, KALX, KDVS, WNYU a dalších.\n\nMiou Miou remixovali skladby sanfranciských Deerhoof, bratislavských Longital a ambientího projektu \"Kora et le Mechanix\". Jára Tarnovski zremixoval skladbu \"Âme et peau\" toskánské kapely Kiddycar. Miou Miou společně koncertovali mj. s německou indiepopovou písničkářkou Masha Qrella, B. Fleischmannem, Nouvelle Vague, kapelami Nierika, Khoiba, Tata Bojs, Atlantic Cable nebo se slovenskými skupinami Živé kvety, Vetroplach a Blue Sundown. \n\nKytarista Tomáš Knoflíček a klávesista a producent Jára Tarnovski založili na konci roku 2007 elektronický projekt \"Gurun Gurun\".\n\n25. listopadu 2008 vyšlo remixové album Miou Miou Électronique (MiouMixes), na kterém se podíleli např. B. Fleischmann, Montag, Lullatone, aus, WWW, Sawako, Longital, Miyauchi Yüri, Moskitoo a další. Album vyšlo v roce 2009 také v Japonsku u labelu Rallye.\n\n\n\n\n\n"}
{"id": "353136", "url": "https://cs.wikipedia.org/wiki?curid=353136", "title": "Lomikámen nicí", "text": "Lomikámen nicí\n\nLomikámen nicí (\"Saxifraga cernua\") je květina běžná v Arktidě a horách mírného pasu. Roste například v Norsku a Kanadě, na Islandu, Sibiři a Aljašce, ale i v Alpách nebo Skalnatých horách.\n\nObvykle dorůstá 10 až 20 cm, stonek mívá tři až sedm lístků. Lístky v dolní části rostliny mají dlouhé (1 až 5 cm) řapíky s chloupky a jsou laločnaté. Lístky v horní části rostliny jsou zmenšené (1,5 až 7 mm dlouhé), často listenovité. Lístky opadávají. Květ je na rostlině obvykle jeden na konci. Má okvětní bílé okvětní lístky, mnohem delší než kališní lístky. V paždích v horní části stonku vyrůstají hnědočervené pacibulky, pomocí kterých se rostlina vegetativně rozmnožuje.\n\nRostlina roste na navlhlých písčitých místech.\n\n"}
{"id": "353137", "url": "https://cs.wikipedia.org/wiki?curid=353137", "title": "Bar Refaeli", "text": "Bar Refaeli\n\nBar Refaeli (: בר רפאלי, * 4. června 1985, Hod ha-Šaron, Izrael) je izraelská modelka, známá mimo jiné pro svůj vztah s Leonardem DiCapriem. DiCaprio se s ní ale v roce 2011 rozešel.\n\nRefaeli se narodila roku 1985 v Hod ha-Šaron v Izraeli rodičům Cipi a Rafimu, kteří vlastní ranč s koňmi. Poprvé se objevila v televizní reklamě již ve věku osmi měsíců. V dětství musela nosit rovnátka, což posunulo začátek její kariéry. Na dráhu modelingu se vrátila v patnácti letech, kdy reprezentovala Irene Marie Models.\n\nKariéru modelky započala Refaeli již v osmi měsících. V patnácti se objevila v kampaních módních značek Castro a Pilpel a vystoupila rovněž v reklamě na Milki. V roce 2000 a 2001 vyhrála v soutěži krásy titul Modelka roku. Byla rovněž vybrána jako hlavní modelka izraelské značky Renuar a objevila se v jejich letním katalogu pro rok 2002 a zimním katalogu pro rok 2003.\n\nObjevila se ve francouzském magazínu ELLE a jako první Izraelka v magazínu Sports Illustrated. Stejné fotografie byly později publikovány v magazínu Maxim. Mimo jiné se také v březnu 2006 objevila na titulní straně pánského měsíčníku GQ. V roce 2007 se objevila v časopise Sports Illustrated, kde pózovala v plavkách spolu se skupinou Aerosmith.\n\nJe hlavní tváří módní značky Luisa Cerano. Jako modelka fotila pro značky Subaru, Accessorize, Besni a Marco Bicego.\n\nDříve byla spojována s herci z Pobřežní hlídky Davidem Charvetem a Uri El-Natanem. V listopadu 2005 začala vztah s americkým hercem Leonardem DiCaprio, se kterým se poprvé setkala na party pro členy kapely U2 v Las Vegas. V rámci jejich výletu po Izraeli v březnu 2007 se pár setkal s izraelským prezidentem Šimonem Peresem a navštívil Refaelino rodné město Hod ha-Šaron.\n\n"}
{"id": "353144", "url": "https://cs.wikipedia.org/wiki?curid=353144", "title": "Slepička", "text": "Slepička\n\nSlepička může být:\n\n\n\n"}
{"id": "353146", "url": "https://cs.wikipedia.org/wiki?curid=353146", "title": "Koch", "text": "Koch\n\nPříjmení Koch nosí více osobností:\n\n\n"}
{"id": "353151", "url": "https://cs.wikipedia.org/wiki?curid=353151", "title": "Divadlo 29", "text": "Divadlo 29\n\nDivadlo 29 je zastřešující název pro prostory a aktivity organizované v budově č. p. 29 v ulici Sv. Anežky České v historickém centru Pardubic, kde působí od roku 2002. Jako organizace je Divadlo 29 programově a organizačně nezávislé kulturní zařízení, spadající pod městskou příspěvkovou organizaci Kulturní centrum Pardubice.\n\nDivadlo 29 se profiluje se jako multižánrové kulturní centrum, jehož posláním je uvádění a podpora současného nemainstreamového umění napříč žánry.\n\nProstřednictvím jednotlivých programů a projektů Divadla 29 se obyvatelé města a celého regionu mohou pravidelně setkávat s projevy současného či živého umění v co možná nejširším spektru prakticky všech druhů soudobého uměleckého vyjádření. Součástí aktivit Divadla 29 je i produkční podpora a spolupráce na vzniku nových uměleckých děl, vytváření prostoru pro komunikaci, setkávání a navazování kulturních kontaktů a vazeb v rámci regionu i mimo něj a podpora nejrůznějších kulturně-komunitních aktivit.\n\nVedle celoročních programových cyklů je Divadlo 29 pořadatelem či spolupořadatelem několika kulturních akcí celorepublikového významu (filmový festival Jeden svět, festival tanečního divadla Tanec Praha, Týden pro duševní zdraví, multižánrový festival Ostrovy/Islands.\n\n\nProjekt Cizinci v Čechách realizuje Divadlo 29 od roku 2002. Cílem tohoto multižánrového projektu je soustavnější prezentace, mapování a podpora nekomerční tvorby v Čechách trvale či přechodně žijících umělců – příslušníků jiných národností. Projekt Cizinci v Čechách chce veřejnosti nabízet ucelenější pohled na působení této početné skupiny umělců a upozorňovat tak na výjimečné kvality jejich uměleckého přínosu pro domácí kulturní scénu. Důraz je kladen na moment dlouhodobé tvůrčí spolupráce těchto umělců s českými tvůrci a naopak. V neposlední řadě projekt poukazuje na multikulturalitu jako na fenomén, který se stává součástí (nejen) české kultury a společnosti.\n\nHudební projekt Jazzconnexion vznikl v roce 2004. Jeho vznik byl motivován absencí pravidelného uvádění současné jazzové hudby nejen v Pardubicích, ale v celém regionu Východních Čech. Dramaturgie projektu Jazzconnexion usiluje o prezentování co možná nejpestřejšího spektra jazzové hudby v jejích mnoha tvářích a podobách. Blíže lze projekt žánrově vymezit styly od moderního jazzu, freejazzu a jazzové improvizace, přes jazz s prvky folku až po experimentální pojetí jazzu a jeho kombinací s elektronickou hudbou a s prvky moderní vážné hudby. Projekt prezentuje pouze soudobou autorskou tvorbu . Ambicí projektu je také zprostředkovávání kontaktů se zahraničím děním na poli jazzové hudby a pořádání koncertů hudebníků a skupin z evropských i mimoevropských zemí.\n\nProjekt Ostrovy v pohybu vznikl v roce 2003 (do roku 2005 byl uváděn pod názvem Ostrovy neklidu). Jeho základním cílem je vytváření silného regionálního centra pro prezentaci a vznik projektů současného divadla a tance s čímž souvisí i snaha o vytváření otevřeného tvůrčího prostoru. V rámci projektu je každoročně uváděno cca 25-30 představení z oblasti tzv. nezávislého divadla a tance. Nedílnou součástí projektu jsou rezidenční pobyty, v rámci kterých vznikají nová představení divadelních i tanečních, tuzemských i zahraničních skupin či jednotlivců. Studio 29, které je rovněž součástí projektu, se snaží dávat prostor lokálním divadelním a tanečním aktivitám, snaží se pomáhat se vznikem a uváděním projektů mladých tvůrců. Projekt realizuje o.s. Terra Madoda ve spolupráci s Divadlem 29 (technické zajištění projektu, pronájem sálu, atd).\n\nMultižánrový projekt Electroconnexion realizuje Divadlo 29 od roku 2005. Cílem projektu je představovat aktuální možnosti tvůrčího využití digitálních médií a technologií v co nejširším spektru uměleckých a kulturních aktivit . Kromě počítačového umění samého klade důraz i na nejrůznější formy a tendence vzájemné interakce člověka a techniky v digitální době. Snahou projektu je představit publiku kromě českých i zahraniční tvůrce a přinést tak nové pohledy, názory, poznatky a kontakty z této oblasti. V neposlední řadě je ambicí projektu zvýšení zájmu o elektronickou kulturu a technologie a jejich využití na domácí umělecké scéně, podpora teoretické reflexe a diskuse o současném digitálním umění.\n\nProjekt Etnoconnexion s podtitulem „tradice v pohybu“ usiluje o prezentaci hudebníků a skupin, pro jejichž tvorbu je zásadní inspirace původní lidovou či etnickou hudbou . V rámci projektu hodláme uvádět jak interprety, kteří přímo navazují na odkaz lidové hudby a jsou nositeli a pokračovateli tradiční hudební kultury různých národnostních a geografických oblastí, tak především umělce,\n\nAktivity Divadla 29 se odehrávají ve třech programově specifických prostorech:\n\nMultifunkční divadelní sál, ve kterém se realizuje většina projektů Divadla 29. Sál Divadla 29 je interdisciplinární scénou, jejíž dramaturgie se orientuje na aktuální projevy současného umění z oblasti hudby, divadla, tance, filmového umění a nových médií s preferováním tzv. alternativního, experimentálního či nemainstreamového umění. Vedle koncertů, divadelních a tanečních představení je dějištěm několika festivalů, filmových projekcí a seminářů.\n\nKlub 29 je rozšiřujícím programem a prostorem Divadla 29, který funguje jako kavárna, bar, galerie a druhá scéna Divadla 29. V Klubu 29 probíhají výstavy, komorní koncerty a představení, filmové projekce, autorská čtení, přednášky, semináře a doprovodné akce programu Divadla 29. V Klubu 29 se nachází počítač s volně přístupným internetem a mediatékou Divadla 29.\n\nProstor bývalé kanceláře, který slouží rozvojovým aktivitám Divadla 29 a jeho partnerských subjektů. Je využíván jako divadelní zkušebna a zázemí pro účastníky rezidenčních pobytů, jako centrála skupiny dobrovolníků a prostor pro pořádání seminářů a tvůrčích dílen.\n\nOd roku 2002 vystoupili v Divadle 29 mj. Evan Parker, Matt Darriau, Mitchell Akiyama, Jaap Blonk & Braaxtaal, Masha Qrella, Tujiko Noriko, George Haslam, Hans Appelqvist, Nik Bärtsch & Ronin, Degeneate Art Ensemble, Dictaphone, Kammerflimmer Kollektief, Palinckx, Amute, Toshimaru Nakamura, Volapük, Yuri Lemeshev & Pamelia Kurstin, Michel Donda + Le Quan Ninh, The Scorch Trio, Desastro Totale, Trevor Watts & Jamie Harris, Arden.\n\nV Divadle 29 vznikla v rámci rezidenčních pobytů mj. představení divadelní skupiny Nanohach, Divadla DNO nebo trojice Komárek - Dobeš - Varatanian.\n\n"}
{"id": "353158", "url": "https://cs.wikipedia.org/wiki?curid=353158", "title": "Anti-Counterfeiting Trade Agreement", "text": "Anti-Counterfeiting Trade Agreement\n\nACTA (anglicky Anti-Counterfeiting Trade Agreement, česky Obchodní dohoda proti padělatelství) je kontroverzní vícestranná mezinárodní obchodní dohoda s trestněprávními prvky, jejímž účelem je vytvoření mezinárodního systému pro vynucování duševního vlastnictví. ACTA by vytvořila nový mezinárodní rámec, k němuž se mohou země přidat, a vytvořila by vlastní orgány mimo existující mezinárodní instituce jako jsou Světová obchodní organizace (WTO) a Světová organizace duševního vlastnictví (WIPO) a Organizace spojených národů.\n\nNavrhovatelé ji označují za odpověď na „růst globálního obchodu s padělaným zbožím a nelegálně šířenými autorsky chráněnými díly“ Záběr ACTA je široký, zahrnuje jak padělání hmotného zboží (značkové oblečení, hudební a filmové nosiče, léky), tak i „internetové distribuční a informační technologie“.\nFinální text dohody byl zveřejněn v roce 2011. Ačkoliv finální text dohody již neobsahuje tak drakonická opatření, která byla oznámena původně, organizace dohlížející na lidská práva na Internetu ji kritizují, protože zavádí přísné represe, poškozuje uživatele a směřuje ke státním zásahům do svobodného Internetu.\n\nACTA byla zatím podepsána 8 státy a ostatním je otevřena k podpisu do května 2013. Rada EU odsouhlasila dohodu ACTA dne 16. prosince 2011 na setkání ministrů zemědělství a rybolovu (za Českou republiky se účastnili ministr zemědělství Petr Bendl a jeho náměstek Juraj Chmiel). Protože dohoda počítá i s trestněprávními represemi, budou ji muset v případě schválení Evropským parlamentem ratifikovat i jednotlivé členské státy. ČR se k podpisu připojila 26. ledna 2012, podepsala ji velvyslankyně ČR v Japonsku Kateřina Fialková. Kvůli protestům, které pomáhala organizovat Česká pirátská strana, premiér Nečas ratifikaci ACTA dne 6. února 2012 pozastavil s tím, že vláda chce ještě analyzovat reálné dopady smlouvy.\n\nAsi rok po té, co Evropský parlament dohodu ACTA neschválil, se objevily informace o jednání o dohodě TTIP, která vzbuzuje ještě větší obavy, než dohoda ACTA. Kromě toho existuje obava, zda se dohoda ACTA nevrací jako dohoda TPP, která se ale netýká Evropy.\n\nVyjednávání ACTA neprobíhalo na půdě žádné mezinárodní instituce. Podle Úřadu pro obchodní zastoupení Spojených států (Office of the United States Trade Representative, USTR) začaly předběžné rozhovory o ACTA mezi Spojenými státy, Kanadou, Evropskou komisí, Švýcarskem a Japonskem v letech 2006 a 2007. 23. října 2007 vydaly Spojené státy, Evropské společenství, Švýcarsko a Japonsko společné prohlášení o tom, že začaly vyjednávat o ACTA. K jednáním se následně připojily další státy: Austrálie, Jižní Korea, Nový Zéland, Mexiko, Jordánsko, Maroko, Singapur a Spojené arabské emiráty. Vyjednávání ACTA bylo do 22. května 2008 vedeno v utajení. Diskusní list o navržené dohodě byl však uložen na WikiLeaks a noviny ihned poté informovaly o tajných jednáních. Jednání původně předpokládala završení do konce roku 2008, v listopadu 2008 však Evropská komise oznámila, že budou pravděpodobně pokračovat i v roce 2009.\n\nAčkoliv vyjednávání probíhala v utajení, řada korporací měla zastoupení v poradních výborech USTR a měla přístup k utajovaným dokumentům. V září 2009 se zjistilo, že USTR dal text pracovního návrhu ACTA k dispozici vybraným subjektům mimo formální poradní orgány prostřednictvím dohod zakazujících zveřejnění. Podle zákona o svobodném přístupu k informacím bylo zjištěno, že dohody s USTR podepsaly následující organizace: Google, eBay, Dell, the Business Software Alliance, News Corporation, Sony Pictures, Time Warner, Americká asociace filmového průmyslu a Verizon. USTR pozval řadu velkých skupin, které zastupovaly jednotlivé korporace hudebního, softwarového a filmového průmyslu, aby mohl začlenit jejich návrhy a připomínky již při přípravě pracovní verze ACTA. Tyto skupiny zahrnovaly International Intellectual Property Alliance, která sdružuje mimo jiné Business Software Alliance (BSA), Americkou asociaci filmového průmyslu (MPAA or MPA) a Americkou asociaci nahrávacího průmyslu (RIAA)) a Asociaci amerického farmaceutického výzkumu a výroby. Americká asociace nahrávacího průmyslu (RIAA) smlouvu ACTA podporuje a při tvorbě ji připomínkovala.\n\nV dubnu 2010 bylo po jednáních ve Wellingtonu na Novém Zélandu oznámeno, že ještě týž měsíc dojde ke zveřejnění aktuální verze návrhu textu dohody. Ještě v červenci 2010 však byl návrh v Evropské unii utajován v režimu Vyhrazené a nebyl žadatelům podle zákona o svobodném přístupu k informacím poskytnut. Konečný text byl zveřejněn 15. listopadu 2010,\nV červnu 2010 označily Indie a Čína, které se vyjednávání neúčastnily, opatření ACTA za „TRIPS-plus“, protože navrhovaná smlouva podle nich daleko překračuje rozsah Dohody o obchodních aspektech práv k duševnímu vlastnictví (TRIPS), která byla přijata na půdě Světové obchodní organizace WTO. Obavy, že by ACTA mohla narušit mezinárodní obchod, byly předneseny i na jednání výboru TRIPS a údajně měly podporu 153 členů WTO.\n\nACTA podepsalo dne 1. října 2011 v Tokiu osm zemí (USA, Austrálie, Kanada, Japonsko, Maroko, Nový Zéland, Singapur, Jižní Korea). Tři subjekty, které se účastnily vyjednávání (Evropská unie, Mexiko, Švýcarsko), tehdy ještě dohodu nepodepsaly, ale vydaly společné prohlášení, podle něhož ji podepíšou, jakmile to bude možné.\n\n26. ledna 2012 na ceremonii pro EU na ministerstvu zahraničí v Japonsku, podepsali zástupci EU a celkem 22 zemí – Rakousko, Belgie, Bulharsko, Česká republika, Dánsko, Finsko, Francie, Řecko, Maďarsko, Irsko, Itálie, Litva, Lotyšsko, Lucembursko, Malta, Polsko, Portugalsko, Rumunsko, Slovinsko, Španělsko, Švédsko a Spojené království. Za ČR ji podepsala mimořádná a zplnomocněná velvyslankyně České republiky v Japonsku Kateřina Fialková, zmocněná prezidentem Václavem Klausem, kterému to doporučila vláda jednomyslně schváleným usnesením č. 825 z 9. listopadu 2011 (a č. 20 ze dne 4. ledna 2012), předloženým ministrem průmyslu a obchodu Martinem Kocourkem a 1. místopředsedou vlády a ministrem zahraničních věcí Karlem Schwarzenbergem. Je ale neplatná, dokud ji parlament neratifikuje. Delegaci vedl velvyslanec EU v Japonsku Hans Dietmar Schweisgut. Z členských zemí EU nepodepsali Německo, Nizozemsko, Slovensko, Kypr a Estonsko, které údajně čekají na dokončení příslušných vnitrostátních procedur.\n\nV reakci na podpis ACTA Evropskou komisí rezignoval na svoji funkci její hlavní zpravodaj v Evropském parlamentu Kader Arif. Svou rezignací chtěl upozornit na to, že ACTA byla od počátku projednávána bez zapojení občanské společnosti a že snahou bylo dohodu schválit ve zrychleném procesu. Kader dodal, že „tato smlouva může mít významné dopady na životy našich občanů, a přesto Evropský parlament o svém konání neřekl téměř ani slovo.“\n\nDohoda je otevřena k podpisu do května 2013 a nabude účinnosti, jakmile uloží šestá země listinu o ratifikaci nebo o přistoupení u depozitáře.\n\n22. února 2012 Evropská komise pořádala Evropský soudní dvůr o vyjádření, zda je smlouva v souladu, či rozporu, se základními právy a svobodami Evropské unie.\n\nV Evropském parlamentu byla smlouva primárně přiřazena k prozkoumání stálému Výboru pro mezinárodní obchod, před ním se nejprve poradně vyjádřily 4 další stálé výbory parlamentu, z nichž všechny smlouvu zamítly:\n\nNásledně o smlouvě 4. července 2012 hlasoval Evropský parlament v plenárním zasedání, kdy proti ratifikaci hlasovalo 478, pro ratifikaci 39 a 165 poslanců se zdrželo. Tímto byla smlouva Evropskou unií definitivně neratifikována (k ratifikaci byl právně zcela nezbytný souhlas parlamentu).\n\n20. prosince 2012 Evropská komise stáhla svůj dotaz k Evropskému soudnímu dvoru ohledně smlouvy ACTA.\n\nACTA se člení do šesti kapitol, které jsou dále členěny na oddíly.\n\n\nV definici duševního vlastnictví se ACTA odvolává na všechny kategorie duševního vlastnictví, které jsou předmětem oddílů 1 až 7 části II dohody TRIPS. Jde tedy o copyright, obchodní známky, zeměpisná označení, průmyslové vzory, patenty, topografie integrovaných obvodů a nezveřejněné informace. Pokud však některá signatářská země některou kategorii vůbec neuznává, nemusí v případě této kategorie opatření ACTA vůbec aplikovat (čl. 3 odst. 2); toto ustanovení bylo výsledkem sporu o zeměpisná označení, která chtěla EU prosadit ve vyjednávání vůči USA.\n\nO nositelích práv ACTA pouze stanoví, že výraz „majitel práv zahrnuje federaci nebo asociaci, která má pravomoc vymáhat práva\nk duševnímu vlastnictví.“ Ve zveřejněném překladu je třeba vzít úvahu, že některé termíny se překládají jinak (majitel práv/nositel práv) a že slovo pravomoc je použito mimo kontext vykonavatelů veřejné moci.\n\nZbožím porušujícím autorská práva (v anglickém originálu \"pirated copyright goods\") se podle ACTA rozumí (čl. 5 písm. k) jakékoli zboží, které je kopií\nPojem zboží porušující autorská práva tak zahrnuje například i kopie, které si uživatel vytvořil na základě zákonné licence ve své mateřské zemi, kterou země, do které cestuje neuznává. Pokud by si například Čech vytvořil kopii pro vlastní osobní potřebu fyzické osoby podle § 30 odst. 1 autorského zákona a vycestoval by do země, která volné užití neuznává, daná kopie by byla zbožím porušujícím autorská práva a byla by předmětem kontrolních mechanismů vynucování práv k duševnímu vlastnictví podle kapitoly II ACTA.\n\nOddíl opatření na hranicích se vztahují na copyright, obchodní známky, zeměpisná označení, průmyslové vzory a topografie integrovaných obvodů. Předmětem tohoto ustanovení je zabránit mezinárodnímu pohybu např. oblečení s padělanou obchodní značkou nebo pirátsky vypálených nosičů. Ačkoliv Evropská komise opakovaně zdůrazňovala, že její snahou ve vyjednávání bylo vyloučit aplikaci na jednotlivé občany (klauzule „de minimis“), konečné znění ACTA stále vzbuzuje kritiku. V čl. 14 ACTA stanovuje\n\nACTA po státech požaduje, aby zavedly kontrolní mechanismy povinně i na malé obchodní zásilky, které by mohly obsahovat například elektroniku, která porušuje monopol výrobce na počítačovou topografii, nebo kopie počítačových programů a filmů. V případě osobních prohlídek stanovuje ACTA výjimku, kterou mohou země stanovit ve vnitrostátním zákonodárství, že se kontrolní mechanismy nebudou používat na malé množství zboží neobchodní povahy. Pod pojem zboží přitom spadají např. kopie, které nejsou v zemi původu zákonem dovoleny (volné užití). V případě většího množství kopií však nelze tuto výjimku uplatnit V souvislosti s dalšími ustanoveními ACTA, která požadují zničení zabaveného zboží, které porušuje práva duševního vlastnictví, vzbudilo právě ustanovení o hraničních kontrolách největší kritiku.\n\nKontrolními mechanismy jsou prohlídky na hranicích nebo na letišti. Stát musí zajistit, aby jeho celní orgány měly jednak pravomoc „jednat z vlastní iniciativy“ a pozastavit propuštění podezřelého zboží, jednak aby pozastavili propuštění podezřelého zboží na základě žádosti majitele práv. Při žádosti majitele práv se vyžaduje, aby bylo porušení práv „patrné“ (čl. 17, v originále \"prima facie\", tj. na první pohled) a celní orgán může vyžadovat složení záruky nebo jistoty (čl. 18); na druhou stranu mohou státy nechat dodávky sledovat a takto získané informace poskytovat nositelům práv s cílem napomoci k\nodhalení nelegálních kopií (čl. 22 písm. a). Pokud se prokáže, že zboží porušuje duševní vlastnictví (např. náhražky značkového zboží), musí mít příslušný orgán možnost nechat zboží zničit (čl. 20 odst. 1).\n\nV souvislosti s hraničními kontrolami ACTA umožňuje, aby celníci prohledávali i oblečení a zavazadla cestujícího a mohli je v případě podezření z porušení práva duševního vlastnictví zabavit; v případě malého množství zboží nekomerční povahy však stát může od těchto kontrol upustit. Zatímco v České republice může být za prodej zboží s padělanou značkou pokutován pouze prodejce, v Itálii lze za koupi kabelky s padělanou značkou Gucci uložit pokutu až deset tisíc eur a ve Francii hrozí pokuta dokonce jen za to, že máte kabelku s padělanou značkou u sebe. Výrobci jako je Louis Vuitton se proto snaží o to, aby v ostatních evropských zemích platily stejně přísné zákony jako v Itálii a Francii, přičemž hraniční kontrola cestujících je příležitost, při které lze padělané zboží nejsnáze odhalit.\n\nNěkteré státy již na hranicích provádějí prohledávání elektronických zařízení bez důvodného podezření. V červenci 2008 Ministerstvo vnitřní bezpečnosti USA zveřejnilo, že jeho politika hraničních kontrol umožňuje agentům Úřadu pro cla a ochranu hranic namátkové kontroly elektronických zařízení na „informace týkající se terorismu, pašování narkotik a jiných záležitostí národní bezpečnosti, přípustnost vpuštění cizince, kontraband zahrnující dětskou pornografii, měnové instrumenty a informace porušující autorská nebo známková práva, a důkazy o porušení embarga nebo jiných zákonů na kontrolu dovozu a vývozu.“\nSenátor Russell Feingold nazval tuto politiku jako „skutečně alarmující“ a navrhl zavedení legislativy, která by pro takové kontroly vyžadovala důvodné podezření z porušení zákona a která by zakázala rasovou profilaci. Americký odvolací soud devátého obvodu již dříve podpořil ústavnost prohledávání laptopů při přechodu hranic bez důvodného podezření.\n\nACTA byla od počátku svého tajného vyjednávání vnímána některými neziskovými organizacemi a poslanci Evropského parlamentu jako hrozba pro svobodné prostředí Internetu. V některých návrzích ACTA byla obsažena opatření, které by nutila poskytovatele internetového připojení poskytovat bez úředního příkazu informace o lidech podezřelých z porušování autorských práv, aby mohl hudební průmysl snáze žalovat sdíleče souborů a úřady mohly zavírat nekomerční bittorrentové webové stránky, jako je The Pirate Bay.\n\nRegulace Internetu je zavedena v oddíle 5. V čl. 27 je konstatována úplná použitelnost občanskoprávních a trestněprávních postupů na Internet způsobem, aby byl boj proti porušování copyrightu na Internetu účinný. Vyžaduje zejména „urychlená nápravná opatření“ (například předběžná opatření nebo mechanismy pro rychlé odstranění souborů) a opatření, která odrazují od dalšího porušování. Toto ustanovení vzbudilo kritiku, protože strany vyjednávání jako Francie pod takovými opatřeními rozuměly i odpojování od Internetu (HADOPI).\n\nDruhá věta druhého odstavce stanovuje použitelnost základních zásad jako je svoboda projevu, právo na spravedlivý proces a soukromí, nicméně s ohledem na stávající praxi zemí, které používají odpojování od Internetu, nejsou tyto zásady konkrétní co do postupů aplikace. Obecná věta o použitelnosti základních zásad byla do textu včleněna právě v reakci na kritiku z řad ochránců svobody Internetu a vyskytuje se za každým článkem, který Evropská komise vnímala jako kontroverzní.\n\nKromě právních způsobů jako jsou postihy za užívání nelegálních kopií a náhražek značkového zboží ACTA počítá i s neformálními způsoby prosazování copyrightu a značek. Má k tomu vést vyšší spolupráce v podnikatelských kruzích, zejména mezi majiteli monopolu a poskytovateli připojení a hostingu:\n\nPříkladem koordinace aktivit proti pirátskému kopírování jsou schůzky Evropské komise se zástupci poskytovatelů připojení a velkými společnostmi jako Google a Amazon. Kooperace se například promítla do toho, že Google začal v rychlém vyhledávání cenzurovat dotazy, které obsahují slova jako 'bittorrent' nebo 'torrent'. Evropská komise si podle nevládních organizací od decentralizace postupů a mimoprávní kooperace slibuje vyšší efektivitu boje proti pirátskému kopírování.\n\nACTA by vytvořila vlastní řídicí organizaci mimo existující mezinárodní instituce, jako je Světová obchodní organizace (WTO), Světová organizace duševního vlastnictví (WIPO) nebo Organizace spojených národů.\n\nBylo argumentováno, že hlavním cílem dohody ACTA je poskytnout bezpečné útočiště poskytovatelům služeb, kteří nemusí váhat poskytovat informace o lidech porušujících práva; lze to použít, například, k rychlé identifikaci a zastavení činnosti pachatelů, jakmile je jejich identita potvrzena poskytovateli. Podobně to poslouží kriminalizaci porušování autorských práv tím, že zajistí represivním orgánům prostředky k provádění kriminálního vyšetřování, zatýkání, předvolávání nebo obžalovávání podezřelých, kteří se mohli dopustit porušení autorských práv. Též umožňuje, aby kriminální vyšetřování a invazivní prohledávání mohlo být vedeno proti osobám, které nejsou důvodně podezřelé, a proto tedy oslabuje presumpci neviny a umožňuje to, co bylo dříve považováno za nezákonné prohledávání. Důrazněji, jsouce mezinárodní dohodou, umožňuje tato opatření – obvykle řízená veřejnou správou a kontrolována soudy – protlačit prostřednictvím uzavřených jednání mezi členy výkonných orgánů signatářů dohody, a jakmile bude ratifikována, s použitím obchodních a podobných pobídek tlačit na další země, aby podmínky dohody přijaly bez větších možností vyjednávání.\n\nRecording Industry Association of America (RIAA, Asociace amerického nahrávacího průmyslu) podporuje tuto dohodu a poskytovala vstupy a návrhy při vytváření ACTA.\n\nEvropská komise označila ACTA za pokus, jak vynutit dodržování práv k duševnímu vlastnictví, a říká, že státy, které se vyjednávání účastnily, považují práva k duševnímu vlastnictví za „klíčový instrument pro svou vývojovou a inovační politiku“. Evropská komise argumentuje, že:\n\n„Rozšířenost porušování práv k duševnímu vlastnictví představuje trvale rostoucí hrozbu pro udržitelný rozvoj světové ekonomiky. Je to problém s vážnými ekonomickými a sociálními důsledky. Dnes stojíme tváří v tvář novým výzvám: růst nebezpečného padělání zboží (farmaceutické výrobky, potraviny a nápoje, kosmetika, hračky, autodíly), rychlost a jednoduchost digitálního rozmnožování, růst významu Internetu jako distribučního kanálu, a sofistikace a prostředky mezinárodně působících padělatelů. Všechny tyto faktory činí tento problém pronikavější a hůře zvládnutelný.“\nOhledně otázky, proč nebyla tato dohoda připravována v rámci G8, WTO, WIPO nebo jiných formálně existujících struktur, Evropská komise vysvětluje, že samostatná dohoda poskytuje větší flexibilitu „při projednávání tohoto projektu mezi zúčastněnými státy“, zatímco „členství a priority oněch organizací (G8, WTO, a WIPO) by nebyly příliš prospěšné pro tento typ průlomového projektu“.\n\nEvropský parlament smlouvu definitivně odmítl 4. července 2012. Proti ní hlasovalo 478 poslanců, 39 jich bylo pro a 165 se hlasování zdrželo. V Evropské unii tak smlouva nemůže vstoupit v platnost.\n\nPodle kritiků dohoda vychází z nereálného předpokladu, že přísnější vynucování duševního vlastnictví povede ve všech ekonomických oblastech k prosperitě, a tajné vyjednávání bez zástupců veřejnosti jí bere demokratickou legitimitu.\n\nACTA podle nich upevní postavení majitelů monopolů a neobsahuje pojistky proti zneužití. Evropská komise i příslušná ministerstva nereflektují názory akademiků, informují o obsahu dohody jednostranně a uvádějí zavádějící informace (nebezpečí kopií pro spotřebitele atd.).\n\nDohoda konzervuje přísné vynucování „duševního vlastnictví“ v době, kdy je evidentní, že celá politika kopírování vyžaduje přehodnocení ve světle digitálních technologií. Dnešní ratifikace by znamenala, že do budoucna bude těžší současný systém jakkoliv reformovat. Řadu opatření (fiktivní škody, DRM), které poškozují spotřebitele, bude ještě těžší změnit. Kritici navíc poukazují na to, že globální uplatňování „duševního vlastnictví“ znamená, že rozvojové země platí rozvinutým zemím za monopoly na technologie a ztrácejí šanci vymanit se z chudoby. Systém vynucování monopolů tak staví rozvojové země zpět do pozice kolonií.\n\nACTA se snaží vynutit politiku kopírovacího monopolu novými represemi. ACTA požaduje odstrašující sankce za porušování „duševního vlastnictví“. Zahrnuje globální tresty za kopírování a požaduje zničení zboží, které by jinak mohlo být využíváno neziskovými organizacemi.\n\nDohoda povoluje inspekce počítačů na hranicích, odpojování od Internetu a jiná opatření v rozporu s lidskými právy a považuje je za standardní. Nepovinná opatření ACTA sice neukládají státům povinnosti, ale jsou považována za doporučení a příklady „dobré praxe“ ACTA podkopává principy svobodné společnosti. ACTA není slučitelná se standardem Úmluvy o ochraně lidských práv a základních svobod a Listiny základních práv EU. Podle studie vypracované pro politickou skupinu Greens/EFA v Evropském parlamentu ACTA nepřiměřeně zasahuje do základních lidských práv a vyžaduje nebo povoluje postupy rozhodování, které zvýhodňují držitele monopolů.\n\nACTA rovněž vyžaduje, aby státy takové programy zakázaly a aby postihovaly jejich nabízení a prodej (čl. 27 odst. 5 až 7 ACTA). Podobně budou zakázány i programy, které nemají jiný komerčně významný účel než je obcházení DRM.\n\nACTA je první smlouvou, která má regulovat Internet. Vyžaduje po státech zavedení „urychlených nápravných opatření“, která by zabránila porušování „duševního vlastnictví“, a opatření, která mají „odrazující účinek vůči dalšímu porušení“. Tyto požadavky nabádají k zavedení systému, který blokuje přístup k internetovým stránkám a odpojuje uživatele od Internetu (praxe některých zemí vyjednávajících ACTA).\n\nACTA předvídá vlastní neformální mechanismy, kterými bude působit na autoregulaci internetových providerů a které nebudou předmětem soudního přezkumu. Náklady vynucování navíc přenáší z držitelů monopolu na jiné podnikatele.\n\n\n"}
{"id": "353159", "url": "https://cs.wikipedia.org/wiki?curid=353159", "title": "Ferdinand Stolička", "text": "Ferdinand Stolička\n\nFerdinand Stolička, psáno též Stoliczka (7. června 1838 v myslivně \"Zámeček\" na území nynějšího přírodního parku Záhlinické rybníky, Bílany u Kroměříže – 19. června 1874 Murghí, Ladak, Indie), byl český cestovatel, geolog, paleontolog a přírodovědec světového významu. Oficiální autorská značka je „Stoliczka“.\n\nFerdinand Stolička se narodil 7. července 1838 v Zámečku u Kroměříže v rodině nadlesního na zdejším arcibiskupském panství. Po studiích na piaristickém gymnáziu v Kroměříži (1850–57) vystudoval geologii ve Vídni. V roce 1861 získal doktorát na univerzitě v německém Tübingenu a poté byl zaměstnán v Říšském geologickém ústavu ve Vídni. Prováděl mapování ve východních Alpách, v Uhrách a v Dalmácii. \n\nV roce 1863 začal pracovat jako paleontolog v Indickém geologickém ústavu (anglicky \"Geological Survey of India\") se sídlem v Kalkatě. V této funkci se zúčastnil několika výzkumných expedicí zejména v oblasti pohoří Himálaj a Karákóram. Na první cestu do Himálaje se vypravil v roce 1864. Během čtyřměsíční výpravy geologicky zmapoval rozsáhlé části pohoří a upřesnil, že jádro himálajského pohoří tvoří ruly, na které navazují prvohorní a druhohorní sedimenty. Přinesl poznatky i z dalších oborů, zejména z ornitologie. Po prvních dvou himálajských expedicích se Ferdinand Stolička vydal sám na soukromou výpravu do Barmy, dále navštívil Malajský poloostrov, Malakku a Singapur a poté odplul na Andamany a Nikobary. Na toto souostroví se vrátil ještě v roce 1873. V témže roce podnikl jako účastník oficiální britské diplomaticko-vojenské mise, vyslané do Východního Turkestánu třetí himálajskou expedici, která se mu stala osudnou.\n\nPři návratu z této třetí himálajské expedice zemřel při cestě přes Karákóramský průsmyk, pravděpodobně v důsledku horské nemoci. Na jeho činnost v Indii navázal o rok později český geolog a paleontolog Otakar Feistmantel.\n\nPřed poslední výpravou, během níž zemřel, stačil ještě Ferdinand Stolička zaznamenat výsledky svých výzkumů v díle \"\"Memoirs of the Geological Survey of India. Paleologica Indica\"\".\n\nPo Ferdinandu Stoličkovi pojmenováno několik živočišných druhů, např. motýli \"Parnassius stoliczkanus a Colias stoliczkana\", skalní hraboš \"Alticola stoliczkanus\" nebo rod užovkovitých hadů \"Stoliczkaia\" (např. tzv. \"bornejský červený had\" \"Stoliczkaia borneensis\"). Stoličkovo jméno se objevuje také u řady rostlinných druhů: např. česnek \"Allium stoliczkae\" či chrpovník \"Saussurea stoliczkae\". V České republice jsou po Ferdinandu Stoličkovi pojmenovány dvě ulice: jedna v Kroměříži a druhá v Praze-Stodůlkách. Stoličkovo jméno nese také jeden menší arktický ostrov (rusky \"Остров Столичка\") v souostroví Země Františka Josefa, které je administrativně součástí Archangelské oblasti Ruské federace.\n\nBritská koloniální vláda v Indii nechala nad Stoličkovým hrobem v Léhu vztyčit obelisk. Anglický nápis na mramorové desce zmiňuje okolnosti Stoličkovy smrti a popisuje jeho badatelské zásluhy v oblasti přírodních věd. \n\n"}
{"id": "353165", "url": "https://cs.wikipedia.org/wiki?curid=353165", "title": "Bělečský potok (přítok Vlašimské Blanice)", "text": "Bělečský potok (přítok Vlašimské Blanice)\n\nBělečský potok nazývaný též \"Novodvorský potok\" je potok v Jihočeském kraji, pravostranný přítok Vlašimské Blanice. Potok je pojmenován podle obce Běleč, kterou protéká. Odvodňuje část okresu Tábor, konkrétně velkou část obce Běleč, částečně obce Mladá Vožice (místní část Staniměřice) a obce Smilovy Hory (místní část Františkov). Jeho celková délka činí 5,4 km.\n\nPramen potoka leží v nadmořské výšce 645 m na severovýchodním svahu vrchu Bušová v rybníce ve vsi Františkov, asi 3 km východně od Mladé Vožice. Teče zpočátku západním a poté většinu toku severním směrem. Pod Šelmberským mlýnem nad Šebířovem v nadmořské výšce 415 m se vlévá zleva do řeky Blanice na jejím 50,5 říčním kilometru.\n\nBělečský potok odvodňuje východní svah západní hrany Českomoravské vrchoviny a vtéká do Blanické brázdy. Velká část toku mezi Staniměřicemi a Nadoborným rybníkem je regulována.\n\nBělečský potok nemá významné přítoky. Prostor kolem Bělče je podmáčený a v sedmdesátých letech dvacátého století zmeliorovaný. Jedinými přítoky jsou meliorační brázdy.\n\nFrantiškov, část obce Smilovy Hory, Kalovice, část obce Smilovy Hory, Staniměřice, část města Mladá Vožice, Běleč\n\n"}
{"id": "353170", "url": "https://cs.wikipedia.org/wiki?curid=353170", "title": "Piper Records", "text": "Piper Records\n\nPiper Records je kopřivnické hudební vydavatelství. Založil ho v první polovině roku 2003 Vladimír Schwarz.\n\nPůvodním záměrem bylo zviditelnit lokální hudební scénu, která byla vždy velmi rozmanitá a zajímavá, leč nahrávky existovaly pouze ve formě více či méně zdařilých demáčů. Tento dluh byl v zásadě vyrovnán vydáním čtyř titulů na sklonku roku 2003 /Milano, Nierika, Lu, Valerian's Future/. Dále již regionální příslušnost nebyla rozhodujícím kritériem.\n\n\n\n"}
{"id": "353179", "url": "https://cs.wikipedia.org/wiki?curid=353179", "title": "Jurij Pokalčuk", "text": "Jurij Pokalčuk\n\nJurij Volodymyrovyč Pokalčuk ( ) (24. ledna 1941, Kremenec – 9. září 2008, Kyjev) byl ukrajinský spisovatel, překladatel, literární vědec, novinář a scenárista.\n\nJurij Pokalčuk se narodil 24. ledna 1941 ve městě Kremenec (Ternopilská oblast, západní Ukrajina). Dětství a mládí strávil v Lucku, kde rovněž vystudoval pedagogickou fakultu místní univerzitu. Ve studiích pokračoval na filologické fakultě Leningradské univerzity.\n\n\nByl prvním překladatelem Jorge Luise Borgese v bývalém Sovětském svazu. Překládal rovněž Hemingway, Salingera, Kiplinga, Rimbauda aj. Je autorem 17 beletristických děl. Ovládal 11 jazyků, plynule mluvil polsky, anglicky, španělsky, francouzsky a rusky.\n\nOd října 2007 vedl svůj blog.\n\nZemřel 9. září 2008 na následky rakoviny.\n\n"}
{"id": "353183", "url": "https://cs.wikipedia.org/wiki?curid=353183", "title": "Barker", "text": "Barker\n\nPříjmení Barker nosí více různých osobností:\n\n\n"}
{"id": "353185", "url": "https://cs.wikipedia.org/wiki?curid=353185", "title": "Kostel svatého Václava (Veleliby)", "text": "Kostel svatého Václava (Veleliby)\n\nŘímskokatolický kostel sv. Václava ve Velelibech je dominantou této vesnice postavenou staviteli M. a J. Červenými z Nymburka v letech 1876 až 1878 v novorománském slohu na místě předchozího kostela sv. Jiljí, zbořeného kolem roku 1874. Umístění původního kostela na tomto místě, vybudovaného v roce 1345, bylo zvoleno s ohledem na jeho příhodnou polohu mezi přibližně stejně vzdálenými okolními vesnicemi (Dvory, Všechlapy, Krchleby a Čilec).\n\nVěž kostela je možné zahlédnout z dalekého okolí. Kostel má jednu obdélníkovou loď zakončenou na jižním konci půlkruhovým presbytářem a na severu štíhlou věží čtvercového půdorysu. Vnitřní zařízení kostela pocházejí převážně z doby jeho výstavby, nástěnné malby provedl v roce 1911 malíř Bohumír Číla. Kolem kostela se rozprostírá hřbitov o rozloze necelých 20 arů.\n\nDříve byl kostel farním, od 1. ledna 2006 však byla farnost spolu s dalšími sloučena do farnosti Nymburk. Bohoslužby se konají v kostele každou druhou sobotu v měsíci od 11 hodin.\n\n"}
{"id": "353190", "url": "https://cs.wikipedia.org/wiki?curid=353190", "title": "Střelná (Košťany)", "text": "Střelná (Košťany)\n\nStřelná (německy: \"Strahl\") je městská část města Košťany v okrese Teplice. Nachází se 1,5 km severně od Košťan.\n\nČást s 1200 obyvateli se rozkládá na jižních svazích Krušných hor. První údajná zmínka o obci Střelná je datována k roku 1398 a je dochována v Drážďanském archivu, ale nejspíš se jedná o obec Strele, která leží na Labi u Drážďan. Je tedy sporné, zda zde byl první název Strahl nebo Střelná. Písemná původní česká označení Střelná uvedená před rokem 1700 nelze pro Střelnou v Krušných horách dohledat. Mylně byly dříve uváděny názvy \"Strele\" – obec v Sasku poblíž Drážďan, \"Strzilny\" nebo \"Strzielna\" – obec Velká Střelná na Moravě.\n\nV písemných podkladech se název Strahl poprvé vyskytuje na mapě, která vznikla v období 1701 až 1750. Význam slova \"strahl\" podle slovníku znamená paprsek, pramen, trysk vody nebo třpytiti se. S ohledem na to, že v okolí obce se vyskytují výrazy zmiňující cín – v císařských otiscích katastru se opakovaně vyskytuje výraz \"zinnhau\" – cínová paseka, lze předpokládat, že se cín rýžoval v potocích a hledaly se zde i jiné krystaly. Ve Švýcarsku a Rakousku se používá označení \"Strahler\" jako hledač krystalů. Na svazích hor nad Střelnou se vyskytuje celá řada vodních děl. Dokonce se zde vyskytuje nejspíš středověký povrchový lom, který nese znaky hushingu, těžby pomocí prudce proudící vody. Tento raritní způsob těžby sedimentů s nerosty zavedli již staří Římané. O tom, že nelze vyloučit, že by se ve starověku mohli pohybovat v okolí Střelné i prospektoři ze Středomoří svědčí nález vzácného globulárního dutého závěsku pod Vlčími kameny.\n\nObec Střelná stejně jako sousední Mstišov byla v minulosti také osadou, jejíž obyvatelé v okolních svazích rýžovali vzácnou surovinu – kasiterit, tmavohnědý nerost, který jako jeden z mála obsahuje cín. A rýžovalo se zde nejspíš hodně dlouho. Nejspíš o zdejších ložiscích cínu věděli i Keltové. Světoznámý Lahošťský (duchcovský) byl nalezen nedaleko odtud.\n\nDnes se z velké části jedná o ucelený komplex bytových domů z 50. let 20. století, kdy byla vybudováno sídliště Střelná, které mělo původně sloužit jako dočasný obytný prostor pro obyvatele bydlící v oblastech postupující hnědouhelné těžby. Historicky staršími součástmi Střelné jsou lokality složené z rodinných domů \"Na Hampuši\" a \"U kapličky\" a \"Zámeček\".\n\n"}
{"id": "353191", "url": "https://cs.wikipedia.org/wiki?curid=353191", "title": "Felipe González Ahedo", "text": "Felipe González Ahedo\n\nFelipe González de Ahedo (13. května 1714 Santoña, Kantábrie – 26. října 1802 Cádiz) byl španělský mořeplavec a kartograf, který roku 1770 pro Španělsko anektoval Velikonoční ostrov.\n\nGonzález de Ahedo velel dvěma španělským lodím \"San Lorenzo\" a \"Santa Rosalia,\" které vypluly na příkaz peruánského místokrále Manuela de Amat y Juniet. Lodě u ostrova přistály 15. listopadu 1770. Výprava byla po té Rogeveenově (1722) teprve druhou evropskou expedicí, která Velikonoční ostrov navštívila. González de Ahedo setrval na ostrově pět dní a provedl prohlídku celého pobřeží. Pojmenoval ostrov \"Isla de San Carlos\" („Ostrov sv. Karla“) a vyhlásil nad ním jménem španělského krále Karla III. svrchovanost. Obřadně podepsal s ostrovany smlouvu o anexi a pak vztyčil tři dřevěné kříže na vrcholcích tří malých kopců na úpatí sopky Poike. González de Ahedo popsal ve zprávě ostrov jako téměř nekultivovaný a informoval o sochách \"moai\" na pobřeží ostrova.\n"}
{"id": "353193", "url": "https://cs.wikipedia.org/wiki?curid=353193", "title": "Ivan Ivanovič Martynov", "text": "Ivan Ivanovič Martynov\n\nIvan Ivanovič Martynov (1771 Pěrevoločna — 1. listopadu / 20. října 1833 Petrohrad) byl ruský filolog a botanik.\n\nNarodil se v rodině popa. V letech 1788 až 1792 studoval v Alexandro-Něvském semináři. Poté se stal učitelem řeckého jazyka, latinské gramatiky, poezie a rétoriky. Následně pracoval v zahraničním obchodě. Od roku 1796 začal vydávat časopis «Муза», a spolupracoval s mnoha umělci.\n\nRoku 1797 se Martynov stal učitelem ruského jazyka a geografie ve Smolném institutu pro urozené dívky. Přeložil také mnoho děl, například Homéra nebo Pindara. V letech 1804 až 1805 vydával žurnál \"Severní věstník\".\n\n"}
{"id": "353204", "url": "https://cs.wikipedia.org/wiki?curid=353204", "title": "Přítomnost (časopis)", "text": "Přítomnost (časopis)\n\nČasopis Přítomnost je česká politicko-kulturní internetová revue založená v roce 1924. Prvním šéfredaktorem se stal publicista, spisovatel a dramatik Ferdinand Peroutka.\n\nČasopis byl založen v roce 1924. U jeho zrodu stál i Tomáš Garrigue Masaryk. Prvním šéfredaktorem se stal Ferdinand Peroutka, dále do Přítomnosti přispívali Karel Čapek, Eduard Bass, vydavatel Jaroslav Stránský a mnozí další.\n\nV roce 1939 byl Ferdinand Peroutka zatčen nacisty a až do konce války byl vězněn v koncentračních táborech. Po návratu do Prahy se stal šéfredaktorem Lidových novin a Přítomnost obnovil na jaře 1946 pod názvem Dnešek.\n\nPo komunistickém puči byla Přítomnost vydávána v exilu pod názvem Skutečnost.\n\nPo sametové revoluci byl časopis obnoven, ale dostal se do potíží a nakonec vycházel jen jako příloha \"Literárních novin\" pod vedením Petra Pitharta. V roce 1995 začal Martin Jan Stránský vydávat Novou Přítomnost. Ta se v roce 2000 opět vrátila k tradičnímu názvu.\n\nOd října 1996 také začala vycházet anglická verze \"Nové Přítomnosti\", The New Presence.\n\nOd května 2010 je \"Přítomnost\" a \"The New Presence\" publikována pouze v elektronické verzi.\n\nPřítomnost se snaží podávat nadčasové články od renomovaných osobností politické i akademické sféry. Do časopisu přispívali nebo přispívají např. Václav Havel, Jan Švejnar, Michael Romancov, Rudolf Kučera, Jiří Pehe, Jan Hartl a mnozí další. Časopis nabízí kontroverzní a neotřelý náhled na politickou situaci v ČR v mezinárodním srovnání. Programově se věnuje i kulturním tématům a dále nabízí reportáž, recenze nových knih a portrét zajímavé osobnosti.\n\n"}
{"id": "353207", "url": "https://cs.wikipedia.org/wiki?curid=353207", "title": "Rynárec", "text": "Rynárec\n\nObec Rynárec () se nachází v okrese Pelhřimov v Kraji Vysočina. Žije zde obyvatel. Obcí protéká říčka Bělá, která je pravostranným přítokem Hejlovky.\n\nPrvní písemná zmínka o obci pochází z roku 1203. Význam slova Rynárec vychází z německého osobního jména Reinhart, tj. Rynhart, což znamená Rynhartův dvůr. Původně samostatný statek vlastnili vladykové z Rynárce, posledním předhusitským majitelem byl Václav z Rynárce. Menší část koupil roku 1565 Karel Říčanský z Říčan, od roku 1584 bylo již celé zboží ve vlastnictví Kryštofa Leskovce na Rychnově.\n\nOd 1. ledna 1980 do 23. listopadu 1990 byla obec součástí města Pelhřimov. Jako host v místním ochotnickém spolku vystupovala Jarmila Kurandová.\n\nK 1. lednu 2010 měl Rynárec 590 obyvatel, z toho 306 mužů a 284 žen. Počet obyvatel v obci tedy jednoznačně stoupá. Průměrný věk obyvatel je 36,2 let.\n\n\n\n"}
{"id": "353212", "url": "https://cs.wikipedia.org/wiki?curid=353212", "title": "Cortina d'Ampezzo", "text": "Cortina d'Ampezzo\n\nCortina d'Ampezzo je město v provincii Belluno v severoitalském Benátsku. Nachází se v Dolomitech, je populárním střediskem zimních sportů. Je známá lyžařskými závody, okolní krajinou, ubytováním a tzv. Après-ski (z francouzštiny; znamená zajít si na drink, zatancovat a hlavně bavit se s ostatními po lyžování). V roce 1956 se zde konaly zimní olympijské hry, v roce 1963 pak mistrovství světa v krasobruslení. V roce 2026 se zde spolu s Milánem budou konat Zimní olympijské hry.\n\nCortina se nachází v centru údolí Valle d'Ampezzo (údolí řeky Boite) a je umístěna mezi Cadore (na jihu) a Val Pusteria (na severu), Val d'Anisiei (na východě) a Agordem (na západě). Kompletně obklíčená Dolomity. Centrum města se nachází ve výšce 1224 m n. m., ačkoliv nejvyšší vrchol Tofana di Mezzo se tyčí do výšky 3244 m n. m.\n\nCortina se nachází přibližně uprostřed Ampezzského údolí. Je téměř kompletně obklíčena vysokými Dolomity. Původně se Cortina skládala z několika izolovaných vesnic. Během 50. let 20. století se ale s příchodem turismu rychle rozrostla. Pouze vzdálenější vesnice zůstaly odloučené a isolované od hlavního města. V Cortině mají prodejny některé módní značky (Bulgari, Benetton, Geox) a jsou zde různé řemeslné obchody, starožitnictví a také mnoho obchodů, které se specializují na prodej horolezeckého vybavení.\n\nKlima v Cortine d'Ampezzo je typicky alpské, s krátkými léty a zimami kolísajícími mezi studenými, sněžnými a mírnými. Průměrné sezóny bývají deštivé, studené s velkými poryvy větru.\n\nCortina hostila v roce 1956 zimní olympijské hry. Původně měla pořádat hry již v roce 1944, ale ty byly zrušeny v roce 1941 kvůli 2. světové válce.\n\nMěsto je také domovem olympijského vítěze v bobování Eugenia Montiho, který je prvním držitelem Cubertenovy medaile za fair play.\n\nOkolí Cortiny bylo dějištěm velkého množství filmů, zahrnující horolezecké scény z filmu Cliffhanger, dále se zde natáčel fantasy snímek Planeta Krull, bondovka Jen pro tvé oči a Růžový panter.\n\nV říjnu roku 2007 ve městě proběhlo referendum, ve kterém přibližně 80 % obyvatel hlasovalo pro odtržení Cortiny a okolí od Benátského kraje a připojení ke kraji Tridentsko-Horní Adiže (Trentino-Alto Adige). Důvodem byla především vyšší autonomie kraje Tridentska a také nižší daně. Nicméně pro uskutečnění tohoto přesunu bylo třeba, aby celou věc schválily obě komory italského parlamentu, a zároveň i vláda benátského kraje.\n"}
{"id": "353214", "url": "https://cs.wikipedia.org/wiki?curid=353214", "title": "Montgomery (Alabama)", "text": "Montgomery (Alabama)\n\nMontgomery je hlavní město, druhé nejlidnatější město a čtvrté nejlidnatější město metropolitní oblasti na jihu Spojených států, ve státě Alabama. Je sídlem Montgomery County. Nachází se na jihovýchodě Alabamy. Podle censu z roku 2000 zde žilo 201 568 obyvatel.\n\nMěsto bylo založeno roku 1819 sloučením dvou měst, které byly naproti sobě přes řeku Alabama. Hlavním městem státu se stalo v roce 1846. V únoru 1861 bylo Montgomery vybráno jako první hlavní město Konfederovaných spojených států, než se přesunulo do Richmondu ve Virginii téhož roku v květnu.\n\nV současné době je v Montgomery poměrně velká vojenská přítomnost, vzhledem k blízkosti letecké základny Maxwell Air Force Base. Nachází se zde Alabama State University a Auburn University-Mongomery.\n\nPodle sčítání lidu z roku 2010 zde žilo 205 764 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 3,9% populace.\n\n\n\n"}
{"id": "353216", "url": "https://cs.wikipedia.org/wiki?curid=353216", "title": "Stojice", "text": "Stojice\n\nStojice je obec v Pardubickém okrese ležící jihozápadně od Pardubic. Žije zde  obyvatel.\n\nObec se nachází 3,6 km západně od Heřmanova Městce a 10 km jihovýchodně od Přelouče. Prochází jí silnice z Heřmanova Městce do Čáslavi. Zástavba se rozkládá převážně podél rozlehlé, nepravidelné, částečně zastavěné návsi a přilehlých cest. Na jižním konci návsi se uprostřed hřbitova nachází kostel, dále k jihu pak Obecná škola (z 19. století) a Stojický rybník. V současnosti je zde evidováno 114 domů.\n\nPrvní písemná zmínka pochází z roku 1349.\n\nZ počátku 16. století pochází pozdně gotický kostel Všech svatých, který byl částečně přestavěn v roce 1707. Orientovaný kostel má pětiboký klenutý presbytář, na západě věž s hlavním vstupem.\n\n"}
{"id": "353220", "url": "https://cs.wikipedia.org/wiki?curid=353220", "title": "Springfield (Illinois)", "text": "Springfield (Illinois)\n\nSpringfield je hlavní město amerického státu Illinois a také sídlem Sangamon County. V roce 2013 zde žilo 117 006 obyvatel. Dříve se město jmenovalo po americkém viceprezidentovi Johnu C. Calhounovi – Calhoun. Mezi významné obyvatele patřil v minulosti americký prezident Abraham Lincoln.\n\nPodle sčítání lidu z roku 2010 zde žilo 116 250 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 2,0% populace.\n\n"}
{"id": "353222", "url": "https://cs.wikipedia.org/wiki?curid=353222", "title": "Columbia (Jižní Karolína)", "text": "Columbia (Jižní Karolína)\n\nColumbia je hlavní město a zároveň největší město amerického státu Jižní Karolína.\n\nColumbia je sídlem Richland County, ale malá část města spadá pod Lexington County.\nJméno města je odvozeno od jména Kryštofa Kolumba.\n\nPodle sčítání lidu z roku 2010 zde žilo 129 272 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 4,3% populace.\n\n\n"}
{"id": "353226", "url": "https://cs.wikipedia.org/wiki?curid=353226", "title": "Calhoun", "text": "Calhoun\n\nCalhoun může označovat:\n\n"}
{"id": "353234", "url": "https://cs.wikipedia.org/wiki?curid=353234", "title": "George Constantinescu", "text": "George Constantinescu\n\nGeorge (Gogu) Constantinescu (4. října 1881 - 11. prosince 1965) byl rumunský konstruktér zbraní, žijící v Anglii.\n\nByl autorem nejdokonalejšího systému synchronizace střelby palubních zbraní u stíhacích letadel. Jeho systém, poprvé aplikovaný v roce 1916 u britských stíhacích letadel Sopwith, hydraulicky přenášel otáčky vrtule na závěr kulometu a tím reguloval rychlost střelby, tak aby střela nemohla zasáhnout list vrtule, právě procházející trasou výstřelu zbraně - na rozdíl od konkurenčních systémů, které v okamžiku průchodu vrtulového listu přerušovaly palbu. Systém byl natolik zdařilý, že se s malými úpravami používal ještě u letounů v druhé světové válce.\n"}
{"id": "353235", "url": "https://cs.wikipedia.org/wiki?curid=353235", "title": "SK Olomouc ASO", "text": "SK Olomouc ASO\n\nSK Olomouc ASO je bývalý moravský fotbalový klub z Olomouce. Vznikl 1. října 1912 pod názvem SK Olomouc. Od roku 1937 začal klub finančně podporovat olomoucký velkoobchodník Josef Ander, jehož obchodní domy ASO byly ve všech velkých městech první republiky a do názvu byla vložena zkratka jeho firmy ASO - \"Ander a Syn Olomouc\". V roce 1951 klub zanikl.\n\n\n\n\n"}
{"id": "353237", "url": "https://cs.wikipedia.org/wiki?curid=353237", "title": "Lenka Pavlová", "text": "Lenka Pavlová\n\nLenka Pavlová (* 25. ledna 1965) je česká právnička, která působí v oblasti mediace. V letech 2008–2009 zastávala funkci ředitelky Úřadu pro mezinárodněprávní ochranu dětí v Brně.\n\nVystudovala Právnickou fakultu Univerzity Karlovy v Praze, kde v oboru Mezinárodní právo a teorie státu a práva získala titul doktorky práv, a doktorské studium (Ph.D.) v oboru Mezinárodní obchodní právo na VŠE v Praze. Má zkušenosti z praxe v psychiatrické, protialkoholní a protidrogové léčebně a v nápravném zařízení. Je členkou pracovního týmu při Ministerstvu spravedlnosti ČR na přípravu zákona o mediaci v netrestních věcech. Dále je členkou představenstva a pracovní skupiny pro vzdělávání GEMME – Evropského sdružení soudců a pracovníků justice pro mediaci. Zastává funkci předsedkyně správní rady Evropského institutu pro smír, mediaci a rozhodčí řízení, o. p. s. Je také zapsána v seznamu advokátů vedeném Českou advokátní komorou a na seznamu rozhodců Rozhodčího soudu při HK ČR a AK ČR.\n\nJejí jmenování do Úřadu pro mezinárodněprávní ochranu dětí vyvolalo hlasité protesty sdružení K 213, jehož členové (většinou otcové, kteří se cítí poškozeni rozhodnutími rozvodových soudů ve věci svých dětí) ji charakterizovali jako „feministickou advokátkou extremistických feministických spolků Profem a Koordona, které razí s rovností občanů zcela neslučitelné názory“ a vytkli jí, že „zastupuje výhradně ty matky, které nějakým způsobem brání svým dětem, aby se stýkaly s jejich otci, a to i za cenu, že porušují pravomocné a vykonatelné rozsudky soudu o předávání dětí druhému z rodičů“. Proto jí blokovali vstup do budovy úřadu.\n\nV září 2008 porušila rozhodnutí Obvodního soudu pro Prahu 5 o střídavé péči a v rozporu s ním odepřela svému bývalému manželovi Stanislavu Pavlovi styk se synem, kterého odvezla z Prahy do Brna, kde pracovala. Vyjádřila se k tomu pouze tak, že nesouhlasí s tím, aby dítě žilo čtrnáct dní v Brně a čtrnáct dní v Praze, protože to prý nemá být v zájmu dítěte.\n\n"}
{"id": "353239", "url": "https://cs.wikipedia.org/wiki?curid=353239", "title": "Dhú'l-hidždža", "text": "Dhú'l-hidždža\n\nDhú'l-hidždža (: ذو الحجة) je dvanáctý a poslední měsíc islámského kalendáře. Jeho název doslova znamená „pán pouti“, což je připomínka hadždže, v průběhu kterého se v Mekce sejdou miliony muslimů. Desátého dne tohoto měsíce začíná svátek Íd al-adhá, který slaví muslimové po celém světě, a trvá až do třináctého dne.\n\nVzhledem k tomu, že islámský kalendář je lunární, připadá počátek a konec měsíce dhú'l-hidždža vždy na jiné dny gregoriánského kalendáře, jeho počátek bývá vždy o 11–12 dní dříve než rok předešlý.\n\n"}
{"id": "353242", "url": "https://cs.wikipedia.org/wiki?curid=353242", "title": "Gilles Simon", "text": "Gilles Simon\n\nGilles Simon (* 27. prosince 1984 Nice) je francouzský profesionální tenista, který na okruh ATP World Tour vstoupil v roce 2002, kdy mu bylo osmnáctlet. První turnajové vítězství získal po dalších pěti letech, v roce 2007 na turnaji ve francouzském Marseille. Ve své dosavadní kariéře na okruhu ATP World Tour vyhrál třináct singlových turnajů. V rámci ATP Challenger Tour získal dva tituly ve dvouhře.\n\nNa žebříčku ATP byl nejvýše ve dvouhře klasifikován v lednu 2009 na 6. místě a ve čtyřhře pak v lednu 2008 na 117. místě. Dříve jej ténovali Jan De Witt a mezi lety 2007–2012 Thierry Tulasne.\n\nNa nejvyšší grandslamové úrovni se v mužské dvouhře nejdále probojoval do čtvrtfinále Australian Open 2009 a Wimbledonu 2015. V prvním případě nestačil na pozdějšího vítěze turnaje Rafaela Nadala ze Španělska, ve druhém byl nad jeho síly Švýcar Roger Federer, jemuž podlehl ve třech setech.\n\nVe francouzském daviscupovém týmu debutoval jako 24letý v roce 2009 prvním kolem světové skupiny proti Česku, v němž v úvodním utkání dvouhry nestačil na Tomáše Berdycha, když mu podlehl ve čtyřech setech. Následně ještě nezvládl rozhodující zápas s Radkem Štěpánkem, kterému podlehl ve třech sadách. Francie v sérii prohrála 2:3 na zápasy. Do září 2018 v soutěži nastoupil k dvanácti mezistátním utkáním s bilancí 8–10 ve dvouhře a 0–0 ve čtyřhře.\n\nFrancii reprezentoval na Letních olympijských hrách 2008 v Pekingu, kde v mužské dvouhře startoval jako desátý nasazený. Vypadl ve třetím kole, když nestačil na Američana Jamese Blakea. Zúčastnil se také londýnských Her XXX. olympiády, kde jako turnajová dvanáctka opět ve třetím kole dvouhry podlehl pozdějšímu bronzovému medailistovi Juanu Martínu del Potrovi z Argentiny.\n\n"}
{"id": "353243", "url": "https://cs.wikipedia.org/wiki?curid=353243", "title": "Jesenákův palác", "text": "Jesenákův palác\n\nJesenákův palác je trojkřídlý barokní palác v hlavním městě Slovenska v Bratislavě, postavený pro barona Jána Jesenáka na základech staršího středověkého domu. Na nároží se nalézá kamenná kartuše s erbem původního majiteľe. Dům měl směrem do náměstí opěrné pilíře, které byly odstraněny koncem 19. století. V pilířích byly nalezeny druhotně použité románské hlavice.\n\nDnes se v budově na straně Hlavního náměstí nachází slovenské velvyslanectví Řecké republiky, na straně Sedlárské ulice se nalézá známá cukrárna Mayer.\n"}
{"id": "353246", "url": "https://cs.wikipedia.org/wiki?curid=353246", "title": "Glide", "text": "Glide\n\nGlide bylo proprietární API společnosti 3dfx pro tvorbu 3D grafiky ve hrách. Glide podporovaly pouze karty Voodoo od 3dfx. Později bylo vytlačeno Direct3D a OpenGL. \n\nDnes je Glide open source API.\nDnes lze hry používající toto rozhraní provozovat pomocí Glide wrapperů.\n\n\n\n\n"}
{"id": "353247", "url": "https://cs.wikipedia.org/wiki?curid=353247", "title": "Milan Sládek", "text": "Milan Sládek\n\nMilan Sládek (* 23. února 1938, Streženice, Československo) je slovenský herec – mim, choreograf, režisér a divadelní pedagog. Jeho mezinárodně nejznámější pantomimickou postavou se stal Kefka.\n\nPo absolvování řezbářství na Střední uměleckoprůmyslové škole v Bratislavě, studoval herectví (v letech 1957 – 1958 na VŠMU v Bratislavě a 1958 – 1960 v studiu u E. F. Buriana v Praze). V roce 1959 s E. Žlábkem založil v Praze pantomimický soubor, který od roku 1961 až do zákazu v roce 1968 působil v Bratislavě; uvedl např. inscenace \"Hadrář, Postřehy, Únos do ticha, Komedie o Tobiášovi\". V letech 1968 – 1990 působil v SRN. V emigraci založil v Kolíně nad Rýnem Theater Kefka (1974), kde rozvíjel vlastní divadelní poetiku.\n\nV roce 1992 založil organizaci Divadlo Aréna, od roku 1997 do roku 2003 byl jejím ředitelem.\n\nV roce 2000 mu prezident Slovenské republiky Rudolf Schuster propůjčil slovenské státní vyznamenání Řád Ľudovíta Štúra III. třídy.\n\n\n"}
{"id": "353250", "url": "https://cs.wikipedia.org/wiki?curid=353250", "title": "Skeet", "text": "Skeet\n\nSkeet je sportovní střelecká disciplína zaměřená na přesnost. Samotné slovo skeet je odvozeno ze skandinávského slova pro střelbu. Cílem střelby je zasahovat letící terče ze snadno tříštivých materiálů (tzv. asfaltové holuby) o průměru 110 mm a tloušťce 25 mm (terče pro mezinárodní soutěže). Terče jsou vrhány ze dvou vrhacích věží ve dvou konstantních výškách (vysoká a nízká věž), a to stejným směrem a konstantní počáteční rychlostí. Vrhací zařízení se nacházejí na protilehlých koncích půlkruhu o poloměru 19 metrů. V rámci střelecké položky (25 terčů) střelec postupně zaujme 8 střeleckých pozic, ze kterých plní různé úkoly z pohledu časování terčů (jednotlivé terče a dvojterče) a směrového pořadí vrhaných terčů. V případě dvojterčů je střeleckým úkolem zasáhnout dva terče, přičemž terče jsou vrhány s téměř nulovým odstupem, takže se ve vzduchu pohybují současně. Ke skeetu se na mezinárodních sportovních utkáních používají sportovní dvouhlavňové zbraně (brokovnice-kozlice), nicméně lze použít i poloautomatické nebo pumpovací brokovnice. Na každý terč je dovoleno vystřelit pouze jednu ránu.\n\nNa rozdíl od příbuzné střelecké discipliny střelby na trap však střelec vždy drží zbraň dole opřenou o svůj pas, nachází se v tzv. loveckém postavení a do ramene ji pokládá až poté, co uvidí terč. V Česku se nachází mnoho areálů na skeet.\n\n"}
{"id": "353260", "url": "https://cs.wikipedia.org/wiki?curid=353260", "title": "Otukaia", "text": "Otukaia\n\nOtukaia je rod středně velkých mořských plžů z čeledi kotoučovitých (\"Trochidae\").\n\nUlita rodu \"Otukaia\" je tenká. Neexistuje žádné barevné schéma a ulita je duhově zbarvená zevnitř i z venku.\n\nDruhy v tomto rodu se vyskytují v Japonsku a na Novém Zélandu, v hluboké vodě.\n\n"}
{"id": "353266", "url": "https://cs.wikipedia.org/wiki?curid=353266", "title": "Severní ostrov", "text": "Severní ostrov\n\nSeverní ostrov může být:\n\n"}
{"id": "353268", "url": "https://cs.wikipedia.org/wiki?curid=353268", "title": "Otukaia blacki", "text": "Otukaia blacki\n\nOtukaia blacki je středně velký hlubinný mořský plž.\n\nTento druh žije u pobřeží Severního ostrova Nového Zélandu.\n\nTento hlubinný plž žije v hloubkách mezi 400 a 620 m.\n\nUlita je tenká, kuželovitá. Výška ulity je až 29 mm a šířka je až 26 mm. Zbarvení ulity je smetanově-bílé a lesklé vně i uvnitř.\n"}
{"id": "353270", "url": "https://cs.wikipedia.org/wiki?curid=353270", "title": "Danilia insperata", "text": "Danilia insperata\n\nDanilia insperata je druh mořského plže z čeledi kotoučovití (Trochidae).\nTento druh je endemický na Severním ostrově Nového Zélandu.\n\nUlita je má tvar turbanu. Maximální výška ulity je 13 mm, maximální šířka je 10,5 mm.\n"}
{"id": "353272", "url": "https://cs.wikipedia.org/wiki?curid=353272", "title": "Arnaud Clément", "text": "Arnaud Clément\n\nArnaud Clément (* 17. prosinec 1977 v Aix-en-Provence, Francie) je bývalý francouzský profesionální tenista. Ve své kariéře vyhrál 4 turnaje ATP World Tour ve dvouhře a 12 turnajů ve čtyřhře.\nJeho největším úspěchem kariéry je bez pochyby vítězství ve Wimbledonu v roce 2007 spolu se svým krajanem Michaëlem Llodrou.\n\nV současnosti je nehrajícím kapitánem daviscupového družstva Francie.\n\nArnaud Clément se zúčastnil 18 zápasů v Davisově poháru za tým Francie s bilancí 12-9 ve dvouhře a 8-2 ve čtyřhře.\n\n\n"}
{"id": "353279", "url": "https://cs.wikipedia.org/wiki?curid=353279", "title": "Ingoda", "text": "Ingoda\n\nIngoda () je řeka v Zabajkalském kraji v Rusku. Je dlouhá 708 km. Povodí řeky má rozlohu 37 200 km².\n\nPramení na horském hřbetě Chentej. Na horním toku teče v úzké soutěsce. Na středním toku pak pokračuje v široké kotlině mezi Jabloňovým hřbetem a hřbetem Čerského. Pod ústím přítoku Čita protíná hřbet Čerského a několik dalších nižších horských hřbetů, přičemž se říční údolí zužuje. Po soutoku s řekou Onon se řeka dále jmenuje Šilka a ta tvoří jednu ze zdrojnic Amuru.\n\nZdrojem vody jsou především dešťové srážky. Průměrný roční průtok vody v ústí činí 72,6 m³/s. Zamrzá na začátku listopadu a rozmrzá na konci dubna.\n\nPři soutoku s řekou Čitou se nachází město Čita a podle řeky leží také několik sídel městského typu: Gornyj, Atamanovka, Novokručininskij, Darasun a Karymskoje. Údolím řeky prochází Transsibiřská magistrála.\n"}
{"id": "353281", "url": "https://cs.wikipedia.org/wiki?curid=353281", "title": "Armand Abécassis", "text": "Armand Abécassis\n\nArmand Abécassis (* 4. dubna 1933 Casablanca) je francouzský spisovatel, profesor obecné a srovnávací filozofie na Université Michel-de-Montaigne v Bordeaux. \n\nJe otcem Elietty Abécassisové.\n\n\n\n\n"}
{"id": "353283", "url": "https://cs.wikipedia.org/wiki?curid=353283", "title": "Vojáček", "text": "Vojáček\n\nVojáček znamená zdrobnělinu od slova voják, může se jednat o:\n\n\n\n"}
{"id": "353291", "url": "https://cs.wikipedia.org/wiki?curid=353291", "title": "Kerron Clement", "text": "Kerron Clement\n\nKerron Clement (* 31. října 1985 Port of Spain, Trinidad a Tobago) je sportovec-atlet, reprezentující od roku 2004 USA. Jeho specializací je běh na 400 metrů překážek, v rámci kterého se v roce 2007 na MS v Ósace stal mistrem světa. V roce 2009 na MS v Berlíně titul obhájil a v roce 2016 se v Riu de Janeiru stal za 47.73 s olympijským vítězem (v roce 2008 byl druhý za Angelo Taylorem). Jeho osobní rekord z roku 2005 má hodnotu 47,24 s.\nNa světovém šampionátu v Londýně v roce 2017 získal v běhu na 400 metrů překážek bronzovou medaili.\n\nClement je také halovým světovým rekordmanem. V březnu roku 2005 překvapivě překonal deset let starý rekord legendárního Michaela Johnsona v halovém běhu na 400 metrů o 6 setin sekundy časem 44,57 s (mezičas na 200 metrů 21,08 s). Ve venkovních podmínkách však na hladké \"čtvrtce\" tak výrazných výkonů nedosahuje.\n\n\n"}
{"id": "353294", "url": "https://cs.wikipedia.org/wiki?curid=353294", "title": "Sojuz TMA-1", "text": "Sojuz TMA-1\n\nSojuz TMA-1 je označení letu ruské kosmické lodi k Mezinárodní vesmírné stanici.\n\nStartovali\n\nČlenové Expedice 6\n\nStart mise se uskutečnil 30. října 2002 z kosmodromu Bajkonur v Kazachstánu. Jednalo se o pátý ruský Sojuz, který takto kyvadlově zamířil k Mezinárodní vesmírné stanici. Jednalo se také o první let verze TMA kosmické lodi Sojuz.\n\nBěhem balistickém sestupu zpět do atmosféry došlo při otevření hlavního padáku k nehodě. Přetrhla se jedna ze šňůr a kvůli tomu byla poškozena i anténa. Spojení posádky se Zemí bylo ztraceno. Loď přistála o 480 km od plánované oblasti. Posádka dokázala sama opustit loď a navázala spojení radiomajákem. Kosmonaut Pettit utrpěl při dopadu na Zemi drobné poranění zad a trpěl silnou kinetózou. Ostatním se nic nestalo. Let skončil 4. května 2003.\n\n\n"}
{"id": "353295", "url": "https://cs.wikipedia.org/wiki?curid=353295", "title": "Spořilov (rozcestník)", "text": "Spořilov (rozcestník)\n\nJméno Spořilov nese více míst: \n\n"}
{"id": "353296", "url": "https://cs.wikipedia.org/wiki?curid=353296", "title": "Musulman", "text": "Musulman\n\nMusulman může být:\n"}
{"id": "353297", "url": "https://cs.wikipedia.org/wiki?curid=353297", "title": "Ramón María del Valle-Inclán", "text": "Ramón María del Valle-Inclán\n\nRamón José Simón Valle Peña, známý pod jménem Ramón María del Valle-Inclán (28. října 1866, Vilanova de Arousa, Galicie – 5. ledna 1936, Santiago de Compostela) byl španělský spisovatel původem z Galicie, básník a dramatik, iniciátor španělského modernismu a jedna z hlavních postav tzv. Generace 98. Jeho světonázor prošel vývojem od esteticismu ke společenské angažovanosti.\n\nValle-Inclán studoval v galicijské Pontevedře a v Santiagu de Compostela. Většinu literárně činné části života prožil v Madridu, kde byl jednou z výrazných postav místní bohémy, zvláště po amputaci levé ruky, na níž byl zraněn v jedné hádce v roce 1899. Podnikl také několik cest do zemí Latinské Ameriky. Ve 30. letech, kdy se schylovalo ke španělské občanské válce, se postupně přiklonil k levici.\n\nV roce 1936 zemřel a byl pochován v rodné Galícii, a to na hřbitově 'Cemiterio municipal de Boisaca'.\n\nValle-Inclán vstoupil do literatury v roce 1902 \"Podzimní sonátou\", první ze čtyř prozaických „sonát“ s prvky dekadence, pamětí estéta hraběte Bradomína. Zejména zpočátku jej silně ovlivňoval nikaragujský modernista Rubén Darío. V letech 1907–1909 vydal románovou trilogii \"Karlistická válka\". Mezi pozdní prozaická díla patří román \"Tyran Banderas\", zakládající dílo specifické tradice románů o diktátorovi, později zdomácnělé na latinskoamerické půdě.\n\nValle-Inclán je tvůrcem esperpenta, stylu či vidění světa využívajícího grotesky, satiry, deformace, blízkého expresionismu. Nejznámější esperpentistickou divadelní hrou jsou \"Světla bohémy\" (1920). Valle Inclán také zdramatizoval některé vlastní prózy.\n\n"}
{"id": "353298", "url": "https://cs.wikipedia.org/wiki?curid=353298", "title": "Myanmarský kyat", "text": "Myanmarský kyat\n\nMyanmarský kyat (barmsky , čti [čat]) je oficiální měnou státu Myanmar (Barma). Používá ISO 4217 kód MMK. 1 setina kyatu [kyap] se nazývá pya. Kyat je měnou již od roku 1889. V roce 2010 činil odhad inflace kyatu 9,6 %.\n"}
{"id": "353302", "url": "https://cs.wikipedia.org/wiki?curid=353302", "title": "Moc (rozcestník)", "text": "Moc (rozcestník)\n\nMoc nebo MOC může znamenat:\n\n\n\n\n"}
{"id": "353303", "url": "https://cs.wikipedia.org/wiki?curid=353303", "title": "Thomas Holtz", "text": "Thomas Holtz\n\nThomas R. Holtz, Jr. (* 1965 Los Angeles) je americký paleontolog, specializující se na vyhynulé obratlovce, především pak na fylogenezi, morfologii, ekomorfologii a lokomoci teropodních dinosaurů (zvláště tyranosauridů).\n\nV současnosti působí na geologickém oddělení Univerzity v Marylandu a patří mezi největší popularizátory paleontologie v USA. Publikoval již množství uznávaných a hojně citovaných studií i populárně naučných knih pro veřejnost. Jednou z nejpopulárnějších je encyklopedie \"\" z roku 2007, kterou ilustroval uznávaný umělec Luis Rey. Holtz je také znám jako přední vědecký poradce dokumentární série BBC \"Putování s dinosaury\".\n\n\n"}
{"id": "353310", "url": "https://cs.wikipedia.org/wiki?curid=353310", "title": "TVR", "text": "TVR\n\nTVR je britský výrobce specializovaných sportovních aut sídlící ve městě Blackpool, Lancashire. Firma vyrábí lehké sportovní automobily se silnými motory a nabízí i kupé a kabriolety. Většina vozidel má šestiválcový nebo osmiválcový motor. Sportovní automobily TVR mají kostru z trubkové ocele, zahalenou v laminátovém plášti.\n"}
{"id": "353311", "url": "https://cs.wikipedia.org/wiki?curid=353311", "title": "Kupé", "text": "Kupé\n\nKupé () jsou vozy se sešikmenou zadní střechou a dvěma nebo čtyřmi dveřmi. Termín je odvozen z minulého příčestí slovesa \"couper\" ve významu \"uříznutý, ustřižený, useknutý\". Automobily jsou většinou sportovního charakteru, s uzavřenou dvoudveřovou karoserií. Setkáme se však i s vozy, které mají dvě řady (zadní sedadla jsou menší a poskytují menší komfort při cestování).\n\nPřed nástupem motorizovaných vozidel označovalo slovo kupé přední část kontinentálního dostavníku.\n\nV 19. století se kupé nazýval uzavřený kočár tažený koňmi, s jediným sedadlem pro dva cestující (namísto předních sedadel směřujících proti směru jízdy). Toto sedadlo bylo za řidičem, který seděl venku (viz obrázek královského kočáru vpravo). Landaulet je kupé se skládací střechou.\n\nV padesátých letech 20. století se automobilům s odnímatelnou střechou někdy říkalo ‚convertible coupés‘, ale od šedesátých let se termín \"coupé\" začal obecně používat pro modely s pevnou střechou. Kupé mají většinou (ale ne vždy) dvoje dveře.\n\nOrganizace Society of Automotive Engineers (SAE) rozlišuje kupé od sedanu hlavně podle objemu interiéru; SAE definuje kupé jako automobil s pevnou střechou se zadní částí interiéru menší než 0,93 m³. Vůz s větším interiérem už není kupé, ale dvoudveřový sedan. Podle toho nejsou Chevrolet Monte Carlo, Ferrari 612 Scaglietti a Mercedes-Benz CL-Class kupé, ale dvoudveřové sedany.\n\nNebo jinak, kupé se od dvoudveřového sedanu liší chybějícím B sloupkem (viz obrázek níže), který podpírá střechu. Sedany mají A sloupek víc vepředu, B sloupek víc vzadu a C sloupek je největší podporou střechy. Takže se všemi okny staženými, by se kupé od sloupku A ke sloupku C mohlo zdát bez oken.\n\nBěhem dvacátého století se tento termín začal používat ve vztahu s jinými automobily.\n\nNěkteří výrobci slovo kupé užívají v různých variantách, jako:\n"}
{"id": "353313", "url": "https://cs.wikipedia.org/wiki?curid=353313", "title": "Dorog", "text": "Dorog\n\nDorog ( ) je okresní město v severním Maďarsku v župě Komárom-Esztergom. Město bylo do roku 2013 centrem stejnojmenného okresu, nyní spadá pod okres Ostřihom. V roce 2015 ve městě žilo 11 883 obyvatel na rozloze 11,55 km². V roce 1906 zde byla uvedena do provozu místní elektrárna, která je v provozu dodnes.\n\nDorog byl v minulých letech orientován zejména na těžbu uhlí. Likvidace dolů v nedávných letech však měla dopady na celou ekonomiku města i regionu. V Dorogu má svou továrnu firma Colgate-Palmolive (výroba kosmetiky), dále farmaceutická firma Gedeon Richter. Významnou roli zde hraje i textilní a stavební průmysl. Městskou průmyslovou zónu, vybudovanou v roce 1999, tvoří firma Sanyo, která se ve městě soustředí na výrobu solárních článků. Nezaměstnanost se pohybuje kolem 3-4 procent.\n\n\n"}
{"id": "353314", "url": "https://cs.wikipedia.org/wiki?curid=353314", "title": "Light Jagami", "text": "Light Jagami\n\nLight Yagami (; ) je fiktivní postava z japonského anime seriálu \"Death Note\".\n\nLight Yagami je vzorový středoškolský student snad nejlepší v Japonsku. Jeho život se však drasticky změní v roce 2003, kdy zjistí, že tajemný zápisník s názvem Zápisník smrti, který najde ležet na zemi, funguje. Zápisník smrti tvrdí, že když je v něm napsáno lidské jméno, tak daná osoba zemře. Light zpočátku zápisníku nevěří, ale po pár experimentech zjistí, že opravdu funguje. Po setkání s předchozím vlastníkem zápisníku, smrtonošem Rjúkem, se Light snaží stát „bohem nového světa“ a odstraňuje ty, které považuje za zlo, nebo ty, kteří mu stojí v jeho cestě. Jelikož je génius, tak se Light domnívá, že pouze on sám je schopen posoudit lidskost a nasměrovat ji tím správným morálním směrem, a samozřejmě na sebe pohlíží jako na boha, který vytváří nový svět.\n\nPozději se Light snaží svět zbavit zločinu, ale přitahuje na sebe pozornost výborného detektiva L. Light a L se oba utkávají v sérii bitev inteligence. Když se ukáže druhý Kira, Misa Amane, je L schopen ji a Lighta chytit. Později je jméno L naspáno do Zápisníku smrti, když Light manipuluje s Rem, která L zabije, aby zachránila Mise život. Light se ujme místa L a udržuje svět v tom, že L je stále naživu. Light je tedy druhý L a je v perfektní pozici, aby mohl zabíjet zločince. Později se dostane do konfliktu s L-ovými nástupci Nearem a Mellem. Udělá však chybu, když používá Mikamiho jako dalšího Kiru, a Near je schopen dostat Lighta do pasti. S přihlédnutím k rozhodnutí, že je na čase, aby ukončil svou hru, Rjúk zabíjí Lighta.\n\nBěhem začátku seriálu je Light studentem střední školy (12. třída) v Daikoku. Light má také otce, Sóičira Jagamiho, který je členem vyšetřovacího týmu v případě Kira. Kromě toho má Light matku Sačiko Jagami a mladší sestru Saju Jagami.\n\nNa jaře 2004 se Light stane prvním nováčkem na Tóóské univerzitě a také se stane zástupcem reprezentantů ročníku, L je druhý zástupce. Během tenisového zápasu s L (L používá jméno Hideki Rjúga) diváci odhalí, že Light byl šampionem ve školním tenisu v letech 1999–2000. Když vyhraje titul, skončí Light s tenisem, protože nastupuje na střední školu.\n"}
{"id": "353318", "url": "https://cs.wikipedia.org/wiki?curid=353318", "title": "Hortense Allart de Méritens", "text": "Hortense Allart de Méritens\n\nHortense Allart de Méritens (7. září 1801, Milán – 28. února 1879, Montlhéry) byla francouzská spisovatelka a feministická esejistka.\n\nHortense Allart prosazovala volnou lásku a zrovnoprávnění žen. Spolupracovala s \"Gazette des femmes\". Zabývala se také filozofií. Stýkala se s mnoha slavnými muži své doby, například s Chateaubriandem.\n\n"}
{"id": "353320", "url": "https://cs.wikipedia.org/wiki?curid=353320", "title": "Sojuz 27", "text": "Sojuz 27\n\nSojuz 27 byla kosmická loď SSSR z roku 1978, která se svou posádkou absolvovala let k sovětské orbitální stanici Saljut 6. Podle katalogu COSPAR dostala označení 1978-003A a byl to 62. registrovaný let kosmické lodě s lidmi na palubě ze Země. Jejím volacím znakem byl PAMIR.\n\nDvoučlennou posádku tvořili tito kosmonauti:\n\nLoď odstartovala 10. ledna 1978 krátce po poledni z kosmodromu Bajkonur s pomocí rakety Sojuz U. Start se vydařil, systém automatického přibližování fungoval včetně závěrečné operace pevného spojení. Po připojení 11. ledna 1978 byl poprvé vytvořen na orbitální dráze komplex tří spojených kosmických těles, protože u druhého spojovacího uzlu byla již dříve připojená loď Sojuz 26 se stálou posádkou stanice.\n\nPo dvou obězích návštěva, posádka Sojuzu 27, přestoupila do nitra stanice, kde ji členové stálé posádky ve složení Jurij Romaněnko a Georgij Grečko přivítali a převzali poštu a pracovní materiály (vč. atlasu světa). Vytvořila se čtyřčlenná pracovní skupina, jejímž velitelem byl určen Romaněnko.\n\nPráci zahájili na experimentu CITOS, připraveným ve spolupráci vědců SSSR a Francie. Jednalo se o zkoumání dělení buněk ve stavu beztíže.\n\nO dva dny později, 13. ledna 1978, posádky provedly vzájemné výměny anatomicky tvarovaných sedadel obou připojených Sojuzů a dalších předmětů. To proto, že návštěva měla cestovat zpět v dříve zaparkované lodi, tedy ne v té, kterou přiletěla. Podobný systém byl praktikován později i na dalších stanicích a mnoha letech s návštěvami. Navíc zde zůstávaly pochybnosti o stavu připojovacího uzlu, kde se marně pokoušela ke stanici připojit posádka Sojuzu 25 před třemi měsíci.\n\nDne 15. ledna byl experiment CITOS ukončen a uložen na palubě Sojuzu 26. Další den, tj. 16. ledna, Džanibekov s Makarovem do lodi Sojuz 26 nastoupili, oddělili se od stanice Saljut 6 a krátce po poledni téhož dne přistáli na Zemi. Přistání bylo provedeno s pomocí padákového systému a brzdících motorů, kabina lodi dopadla měkce 310 km západně od Celinogradu v Kazachstánu.\n\nLoď Sojuz 27 zůstala zaparkovaná u Saljutu 6 další dva měsíce. Mezitím byla na stanici další, tentokrát první mezinárodní návštěva se Sojuzem 28 (Gubarev a Vladimír Remek) a také zde byla nákladová bezpilotní loď Progres 1. Po jejich odletu zůstala na stanici jen základní posádka Romaněnko s Grečkem a postupně délkou svého letu překonala napřed sovětský, pak i čtyři roky starý světový – americký rekord.\n\nDne 16. března 1978 stanici posádka opustila v Sojuzu 27, po odpojení byl zahájen přistávací manévr. S pomocí motoru a padáků oddělená kabina s oběma kosmonauty přistála téhož dne v Kazachstánu 265 km od Celinogradu.\n\nUdaná startovací hmotnost byla 6570 kg. Loď se obdobně jako ostatní lodě Sojuz skládala ze tří částí, kulovité orbitální sekce, návratové kabiny a sekce přístrojové. Měla namontováno spojovací zařízení.\n\n"}
{"id": "353325", "url": "https://cs.wikipedia.org/wiki?curid=353325", "title": "Československé četnictvo", "text": "Československé četnictvo\n\nČetnictvo meziválečné první Československé republiky bylo vojensky organizovaným bezpečnostním sborem, který podle platných zákonných předpisů a podle nařízení příslušných státních orgánů udržoval veřejný pořádek a bezpečnost na celém území ČSR (s působností mimo obvody měst, kde vykonávala pořádkovou službu městská a státní policie).\n\nČetnictvo řídil Úřad generálního velitelství četnictva, správně spadalo pod ministerstvo vnitra. Jeho postavení bylo upraveno zákonem č. 299/1920 Sb. z. a n. novelizovaným roku 1928. V každém sídle zemského úřadu působila zemská četnická velitelství (ZČV). Po správní reformě roku 1927 to byla tato:\n\nPod tato velitelství spadala okresní četnická velitelství, kterým podléhalo vždy několik četnických stanic. Stanice byly nejnižším článkem v organizaci čs. četnictva a zahrnovaly zpravidla katastry 4 - 5 obcí. Zde vykonávaly četnické hlídky pravidelnou pochůzkovou činnost, která byla společně s dokonalou znalostí místních poměrů zárukou zachování bezpečnosti na území obvodu. Na jednotlivých stanicích byla vedena evidence hledaných osob z obvodu stanice a rovněž evidence rejstříku trestů všech osob narozených v dotyčném obvodu.\n\nVeškeré objasňování zločinů, zadržování pachatelů a pátrání po odcizených věcech bylo v kompetenci místních četnických stanic. Pro usnadnění vyšetřování těžších zločinů a komplikovanějších kriminálních případů bylo v lednu 1928 zřízeno 40 specializovaných pátracích stanic, v rámci kterých působili odborníci z různých oborů kriminalistiky. Rozvoj motorizace si vynutil od roku 1935 zřizování četnických silničních kontrolních stanic. Od roku 1935 také fungovaly četnické letecké hlídky, jejichž zřízení bylo iniciováno špionážními přelety čs. hranic německými a maďarskými letadly, kterých po roce 1933 stále přibývalo.\n\nPo převzetí moci nacisty v sousedním Německu došlo také ke zřízení četnických pohotovostních oddílů, jejichž činnost se později rozrostla i na Moravu, Slovensko a Podkarpatskou Rus. Jejich úkolem byla preventivní pochůzková činnost zpravidla v blízkosti státní hranice. Silné četnické hlídky v oblastech s převahou německého obyvatelstva demonstrovaly čs. státní suverenitu, měly omezit ilegální překračování čs. státních hranic a byly mimo jiné i morální podporou pro české menšinové obyvatelstvo. V roce 1937 byly tyto jednotky začleněny do struktur Stráže obrany státu a dovyzbrojeny lehkými kulomety vz. 26. V nesčetných ozbrojených pohraničních střetech s německými, polskými a maďarskými teroristy zahynulo v období září 1938 až březen 1939 přes třicet příslušníků čs. četnictva.\n\nSlužba v četnickém sboru byla prestižní záležitostí. Pro přijímání nováčků byla stanovena přísná kritéria a přednostně byli přijímáni délesloužící armádní poddůstojníci. Velký důraz byl kladen na chování a celkové vystupování. Pro příslušníky četnictva platila různá omezení, např. povolení k sňatku až po odsloužení čtyř let ve sboru, od roku 1927 zákaz činnosti v politických stranách a zbavení volebního práva z důvodu ovlivňování a využívání bezpečnostního aparátu některou z politických stran.\n\nPo vzniku Protektorátu Čechy a Morava se četnictvo stalo součástí okupační správy. Až na nemnoho kariéristických jedinců se příslušníci čs. četnictva zapojili buď do odboje, nebo vykonávali službu formou pasivní rezistence. V květnu 1945 se stali velmi významnou složkou květnového povstání. Po osvobození se četnictvo transformovalo do Sboru národní bezpečnosti, ve kterém měla stále\nvětší vliv KSČ, která tento sbor do roku 1948 ovládla zcela.\n\n\n\n"}
{"id": "353329", "url": "https://cs.wikipedia.org/wiki?curid=353329", "title": "Veligrad", "text": "Veligrad\n\nVeligrad (znamená „velkoměsto“), nebo také Velehrad, bylo hlavní město a mocenské centrum Velkomoravské říše. Je sice popsáno v řadě historických pramenů, ale o jeho přesném umístění se mezi historiky vedly často diskuze. Během historického bádání býval Veligrad ztotožňován s mnoha místy na dnešní východní Moravě či západním Slovensku, nejčastěji pak se Starým Městem u Uherského Hradiště a Valy u Mikulčic. \n\nPři určování polohy Veligradu vycházeli historikové z dochovaných popisů místa a cest do něj, stejně jako z výsledků archeologických bádání. Stopy Velké Moravy se nacházely průběžně už od středověku, ale již od raného středověku byly vystaveny zkáze, neboť na rozdíl od mnohých jiných velkomoravských lokalit Staré Město žije jako sídliště bez přerušení od nejstarších dob slovanského osídlení dodnes.\n\nMálokterá lokalita vyvolala tolik diskuzí, sporů a protichůdných názorů o svém historickém významu, jako aglomerace Starého Města a Uherského Hradiště s okolím. Podle místní tradice je spojována od počátku svého vzniku se sídlem velkomoravských vládců a byla církevní metropolí Metodějova arcibiskupství. Mnoho badatelů se snažilo najít skutečný stav problematiky, mnohdy romanticky přikrášlený, archeologickým průzkumem v terénu či srovnávacími jazykovými metodami. Diskuze a polemiky trvaly řadu desetiletí bez kloudného závěru. Situaci ztěžoval fakt, že se nebylo možné opřít o solidní výsledky archeologického průzkumu, a řada mýtů a teorií přetrvávala prakticky až donedávna. Průzkum ztěžuje nejen samotná hustě zalidněná oblast (neblahé povodně roku 1997 měly i pozitivní přínos, umožnily totiž průzkum řady dříve zastavěných míst Starého Města), stavební činnost, těžba nerostů, zemědělská činnost, eroze, ale převážně také nedostatek financí.\n\nMístní tradice vycházela z různých zpráv v kronikách a listinách, které byly často ale neúplné. Z legendy o sv. Metoději se např. dovídáme, že: \n\nLokalitu už ale legenda nezmiňuje. Legenda Moravica (Tempore Michaelis imperatoris) rovněž jmenuje arcibiskupa Metoděje a krále Svatopluka, ale neuvádí Velehrad. Teprve až Dalimil jmenuje Metoděje arcibiskupem velehradským. Samotné jméno Velehradu je doloženo teprve v listině olomouckého biskupa Jindřicha Zdíka k roku 1141 (dříve se uváděl rok 1131). Tento doklad však pod jménem Velehradu zná lokality dvě. Jedna patřila ke kostelu spytihněvskému, druhá ke kostelu brněnskému. Zatímco o Velehradu na Brněnsku není známo vůbec nic, neboť žádné další zprávy se o brněnském Velehradu nedochovaly, o staroměstském Velehradu (8 km jihojihozápadně od Spytihněvi) zprávy jsou.\n\nKdyž na počátku 13. století vyrostl 4 km severozápadně od dnešního Starého Města, tehdejšího Veligradu, klášter, převzal jméno po této již upadající trhové obci. V kronice Přibíka Pulkavy z Radenína čteme výslovné, ale nepřesné tvrzení, že velehradský klášter stojí na místě někdejší moravské metropole. Spojení starých tradic s polohou kláštera dalo v době baroka vzniknout až legendárním zkazkám o velkomoravské minulosti místa, na němž stojí klášter. Progresivní vývoj Veligradu jako hospodářského a mocenského centra však probíhal právě 4 km jihovýchodně od pozdějšího nedalekého kláštera na místě dnešního Starého Města a centra dnešního Uherského Hradiště.\n\nPochybovat o centru říše na místě kláštera se začalo až v období osvícenství, ale mínění se tříštila. Rajhradský benediktin Josef Bonaventura Piter prohlásil za bajku, že na Velehradě kdy sídlil král a arcibiskup. Josef Dobrovský zase vůbec pochyboval o možnosti bezpečné lokalizace Metodějova sídla. Mladší generace však se skeptickým názorem Dobrovského nesouhlasila. František Palacký přišel s pojetím, že starý Velehrad je nutno hledat na místě dnešního Uherského Hradiště. Oproti tomu moravský historik Beda Dudík vystoupil s názorem, že velkomoravské ústředí je třeba hledat v Panonii. Toto Dudíkovo vyjádření spustilo delší literární spory. Proti Dudíkovu názoru se první obrátil Vincenc Brandl, který nakonec přesvědčil Dudíka natolik, že ten v českém vydání svých dějin Moravy již od svého původního názoru upustil.\n\nNěkteré názory byly přehnané. Moravský topograf František Josef Schwoy (1793) si Velehrad představoval jako rozsáhlé město, jehož skvostné stavby, paláce a chrámy zabíraly prostor od Polešovic, Boršic, přes Uherské Hradiště po dnešní Velehrad, kde měl stát centrální hrad. Podobně romanticky uvažoval František Přikryl. Velehrad měl sahat od Polešovic po Spytihněv. Jiní měli představu rozlehlého rovinného hradu jako centra systému obranných pevností a pevnůstek v širém okolí, včetně lokalit pozdně středověkých. Dokonce i nestor archeologie Lubor Niederle předpokládal rozsáhlý systém složitých dřevěných opevnění. Také Antonín Zelnitius dospěl k názoru, že opevnění Veligradu zahrnovalo území od Kostelan nad Moravou po Huštěnovice a že k němu patřilo údolí od Veselí nad Moravou po Napajedla a od Hluku po Osvětimany. Viktor Pinkava zastával názor, že slovanský Velehrad stál v místech dnešní Olomouce.\n\nTeprve nový archeologický výzkum od poloviny 20. století vnesl do těchto zmatků světlo. Většina dnešních velkomoravských památek byla objevována teprve od 60. let 20. století (např. Luďkem Galuškou, Josefem Poulíkem, Zdeňkem Klanicou).\n\nO Velké Moravě se z té doby dochovaly některé zprávy arabských cestovatelů, kteří navštěvovali střední Evropu za účelem obchodu. Nejdůležitější jsou dva spisy. Jeden z nich napsal Arab ibn Rusta (Ibn Rosteh) někdy ve druhém desetiletí 10. století a druhý perský spisovatel Gardízí přibližně v polovině 11. stol. Oba čerpali z nedochovaného díla arabského zeměpisce Džaiháního, který psal na samém počátku 10. století, někdy těsně po roce 903. Opisy těchto děl se však dochovaly až z poloviny 13. století, vyskytují se tedy mírné rozdíly dané ať už chápáním či zkomolením samotnými arabskými cestovateli nebo jejich opisovači.\n\nO sídelním městě krále Svatopluka psal arabský autor, encyklopedista a geograf Omar ibn Rusta z Isfahánu v díle \"Kniha vzácných drahokamů\":\n\npřeklad (Havlík): \"„… Na počátku území Slovanů je město zvané Wábnít (město Nít – Nitra). … Slované svého vládce nazývají župan, jeho poslouchají a jeho slovy se řídí. Jeho sídlo je uprostřed slovanské země. Nejvznešenější a nejčelnější je mezi nimi ten, jemuž říkají vládce vládců a nazývají ho Svatopluk. Má větší moc než župan a župan je jeho zástupce. Má dobrá, pevná a drahocenná brnění. Město, ve kterém sídlí, se nazývá Džrwáb. V každém měsíci se v něm konají po tři dny trhy a při nich nakupují a prodávají. V jejich zemi vládne tak tuhá zima, že lidé si musí vykopat obydlí pod zemí, která přikryjí střechou ze dřeva podobně jako u křesťanských kostelů…“\"\n\nObdobně psal al-Marwází v \"Knize o přirozených vlastnostech zvířat. \n\nPodle perské kroniky \"Země světa\" (§ 43) měla Svatoplukova země četné hrady a pevnosti:\npřeklad (Havlík): \"„O zemi Slovanů. … Císař Slovanů se nazývá Svatopluk. … Mají dvě města. Wábnít (město Nitra) je prvním městem na východě země Slovanů. Ch.r.dáb je velké město (grad) a sídlo císaře.“\"\n\nTaktéž Ibn Mahmúd Gardízí v díle \"Okrasa historie\":\n\npřeklad (Havlík): \"„Jejich vládce si klade na hlavu korunu a všichni ho poslouchají a konají podle jeho příkazů. Svého nejvyššího vládce nazývají Svatopluk a jeho zástupce nazývají župan. A sídelnímu městu krále říkají Dž.ráw.t. Každý měsíc jsou v onom městě po tři dny trhy, kde obchodují s různým zbožím.“\"\n\nIbráhím ibn Jákúb v jiném případě interpretoval označení \"Ch.r.dát\" (Ghrád) jako velkou pevnost, velký hrad.\n\nPočáteční \"Ch\" vzniklo chybným přepisem z perského čtení \"Dž\". Dále uvádí např. L. E. Havlík, že výslovnost počáteční hlásky \"Dž\" je pozdější, v 9. století se vyslovovalo jako \"G\".\n\nDílo „Kniha vzácných drahokamů“, původně napsané někdy v roce 912 či 913 se zachovalo v pozdějším opise v podobě jediného exempláře, British Museum (sign Add 23478). Překlad jeho zprávy má řadu verzí, vzhledem k historickému posunu významu řady slov, a objevováním nových odborných metod je vlastně stále ve vývoji:\n\nDalší překlad (Šonka): \"„Nejvznešenější a nejznámější z nich, kterého nazývají vládcem vládců, se jmenuje Svatopluk. … Má překrásné vojáky v pancířích, kteří jsou mocní i stateční. Město, ve kterém sídlí, se nazývá Džarádišť a v něm se konají jednou měsíčně trhy, které trvají tři dny…“\"\n\nNěkteří badatelé čtou ono záhadné jméno Svatoplukova města Džerváb či Džirváb, jiní Džarádist nebo Džarádust. V textu Gardízího Džirávat nebo Džirávet. \n\nZcela nesprávný je následující překlad čtený chybně odspodu:\nPřeklad (Galatík): \"„… v jejich zemi vládne Veligrad, úplně vykopané město, ve kterém bydlí džrwáb. A mají v ní trh v měsíci (kalendářním) tři dny kromě toho, co dojí z mléka. A má hradby (záštity) výborné, nedobytné neobvyklé (vzácné). (On) je nazýván vládce vládců, nejstarší syn a proto král (málik).“\"\n\nStarý Veligrad jako hlavní město Moravy s metropolitním chrámem svatého Petra se pak objevuje v zápisech Jádra katalogu biskupů Moravy, výtahu ze staršího moravského chronografu. S Veligradem se spojuje jak činnost slovanských věrozvěstů svatého Konstantina – Cyrila a svatého Metoděje, tak vláda Svatoplukova, dále činnost arcibiskupů Jana a Silvestra v první polovině 10. století. Pozdní tradice do Veligradu položila sídlo krále Moravy jménem Olgus, který tam měl údajně vládnout v letech 932–961 (nebo 923–945).\n\nUž v roce 1862 ztotožnil archivář Vincenc Brandl Staré Město s trhovou vsí Veligrad. Tak je Staré Město pojmenováno např. v nové správní organizaci, donedávna chybně datované rokem 1131. V roce 1141, kam je obvykle přesněji řazen vznik dokumentu, se ve známé listině olomouckého biskupa Jindřicha Zdíka připomíná osada Veligrad, dnešní Staré Město.\n\nV roce 1220 se obdobně setkáváme s označením „trhová ves Velehrad“ (Welegrad villa forensis). Obdobně lze vyčíst povědomí o někdejších správních poměrech i z listiny z roku 1228 (výčet statků velehradského kláštera v privilegiu Přemysla I. Otakara), v níž se uvádí Weligrad, dříve město, nyní městys, nebo též někdejší hradiště, nyní trhová obec (Weligrad, civitas primo, modo burgus). Ve Veligradu - Starém Městě byl v té době hrad, jehož funkce již končila a areál byl postupně zastavován.\n\nKdyž moravský markrabě Vladislav Jindřich na počátku 13. století v roce 1205 založil v blízkosti Veligradu cisterciácký klášter, význam této trhové vsi, kde „trhy se konaly od nepaměti“, znovu vzrostl.\n\nZ těchto zmínek lze usuzovat na určité výsadní postavení trhové obce Veligradu založené na právech posvěcených dávnou tradicí. Jednak jde o trhové právo (od 13. století uváděné v listinách jako staré a známé), jehož počátky sahají hlouběji do minulosti, než svědectví dokumentů (možná až před zprávy Omara ibn Rusty), jednak o svědectví majetkových transakcí „občany“ (cives) z trhové vsi Veligradu v listinách z prvních dob existence velehradského kláštera. Obyvatelé trhové vsi Veligradu tedy byli svobodní lidé.\n\nZa povšimnutí stojí listina z roku 1247, kterou Oldřich Korutanský věnuje veligradskému klášteru kapli „ležící na hoře u Kunovic, zbudovanou ke cti jmenované blahoslavené vždy Panny Marie, s právem patronátu a se vším příslušenstvím, jakož i se vším prastarým právem…“.\nV roce 1257 došlo z příkazu českého panovníka Přemysla Otakara II. k přenesení tržních práv z Veligradu a blízkých Kunovic na nově založené město na ostrově v řece Moravě, které dostalo nejdříve název Nové Město, o rok později Nový Veligrad a teprve později na počátku 14. století, když se jméno Velehradu vžilo pro novou obec okolo velehradského kláštera, ustaluje se pro Nový Veligrad název Hradiště (někdy též Hradiště nad Moravou, od 17. století Uherské Hradiště).\nNaposledy je staroměstské sídliště jmenováno Veligradem v listině českého krále Jana Lucemburského z 2. března 1315 (CDM VI., č. 88, s. 61).\n\nV listině Alberta ze Zdounek z 5. února roku 1321 se již nazývá Starým Městem. Od této doby se původnímu Veligradu začalo říkat Antiqua civitas (Staré Město), a to v protikladu k nově založenému královskému městu Novému Veligradu – Uherskému Hradišti. Je možné, že zde se velkomoravský Veligrad vrátil k dřívějšímu názvu své centrální části, než se rozrostl na velkoměsto Veligrad. Byť slovem \"civitas\" (hrad, hradiště) se označují lokality velmi významné, dokonce sídla králů, a naproti tomu slova \"urbs\" se používá výhradně pro sídliště městského charakteru, nemusí vůbec udivovat, že pro některá z nich používali letopisci označení obojího, tedy \"urbs\" i \"civitas\", kdy \"civitas\" bylo označení běžnější. Někteří dnešní badatelé jsou však názoru, že u „Antiqua civitas“ nelze hledat souvislost s „antiqua urbs Rastici“ Fuldských letopisů k roku 871. Prof. Vilém Hrubý se však odvažoval vztahovat na Staré Město onen záznam fuldského letopisce, podle něhož se roku 871 Svatopluk uchýlil do „starého města Rastislavova“ (urbem antiquam Rastizi) – tedy do města Rastislavem vybudovaného a jím obývaného, jak celá nálezová situace ve Starém Městě naznačuje. \n\nUvedené označení ostatně odeznívá, jak se zdá, ještě ve středověkých listinách. Jedna z nich, datovaná sice k roku 1202, vzniklá ale až v letech 1222–1228 nebo ještě později, píše např. o hranicích blízké vesnice Kostelany, jež sahají „až k valu starého města“ (usque ad vallum antique civitatis). (Jde patrně o předsunutý tzv. zlechovský val, do literatury uvedený ředitelem Slováckého muzea v Uherském Hradišti K. Hanákem v roce 1931. Stopy archeologicky zatím neprověřeného valu byly podle jeho pozorování patrny v terénu do vytvoření velkých družstevních lánů a údajně jsou některé úseky vysledovatelné dodnes. Zato těsně u Hanákovy linie tzv. zlechovského valu bylo archeology pod vedením Viléma Hrubého nalezeno sídliště z 8. až 9. století.) Tato situace zase umožňuje úvahu, že se zároveň jedná i o „onu nepopsatelnou Rostislavovu pevnost, všem odedávna známým nepodobnou“ (… illam ineffabilem Rastizi munitionem et omnibus antiquissimis dissimilem venisset) a „se všemi hradbami oné krajiny“ (omnia moenia regionis illius), zmíněnou ve Fuldských letopisech k událostem roku 869, kde se tedy doslova píše též o opevněné krajině, ne pouze o vlastní pevnosti.\n\nPůvodní název Starého Města (Veligrad) přešel na osadu při cisterciáckém klášteře, který vznikl ve vzdálenosti 4 km severozápadním směrem od Starého Města. Obec vzniklá v bezprostřední blízkosti kláštera (Velehrad) si drží jméno dodnes. Klášter také převzal místní tradice o počátcích křesťanství na Moravě a dále je rozvíjel. Proto není divu, že v kronice tak řečeného Dalimila z počátku 14. století je psáno, že Metoděj byl velehradským arcibiskupem. A byl to rovněž Dalimil, který uvedl, že král Svatopluk po boji s císařem se navracel „do Velehrada“ a Metoděj „u Velehradě křti Čecha prvého, Bořivoje kněže českého“.\n\nO tři čtvrtě století později lze již najít u kronikáře Přibíka Pulkavy z Radenína (z doby Karla IV.) výslovné tvrzení, že velehradský klášter stojí na místě někdejší moravské metropole. U tohoto kronikáře najdeme drobnou zajímavost. Podle Pulkavy byl Bořivoj pokřtěn Metodějem v roce 894 ve městě Velehradě, hlavním městě říše Moravské. Nedaleko Velehradu se údajně nalézal les zvaný Greczen. Pulkava uvedl datum minimálně o 10 let chybně, neboť Metoděj zemřel roku 884. Ovšem v listině z roku 1321 (CDM VI, 134) je uveden forestarius (fořt, lesník) lesů u Buchlovic, jmenujících se Greczne.\n\nO Velehradě se v souvislosti s Cyrilem zmiňuje též legenda Vita minor (tzv. Fejfalíkova – F; MMFH II., 236-237) o životě sázavského opata Prokopa a legenda Quemadmodum (MMFH II., 292-293) z doby Karla IV., kdy Svatopluk doprovodil Metoděje do jeho chrámu „in Welegrad“, což v podstatě zopakovala staročeská legenda z 15. století \"Život svatých Crhy a Strachoty\". V Karlově legendě o svatém Václavovi (Hystoria nova de sancto Wenceslao, MMFH II., 315) je možné se dočíst, že Bořivoj byl pokřtěn Metodějem „in civitae metropolitana Welegradensi“ v kostele svatého (blaženého) Víta.\nO velehradské církvi se zmiňuje v souvislosti s Metodějem Augustin Käsebrot (Augustini Olomoucensis Episcoporum Olomucensium series ad 863-894, MMFH IV., 433-434). Polský historik Jan Dlugoš psal v 15. století v díle \"Historia Poloniae libri XII\" (MMFH I., 244-245) o pontifikálním sídle u Velehradu, který ležel při toku řeky Moravy.\n\nOd pradávných časů se tradují legendy. Ty se vypravují, ale přímých důkazů o těchto mnohdy významných událostech většinou nemáme.\n\n\nLokality Starého Města a Uherského Hradiště vzbuzují trvalý zájem archeologů již od poloviny 19. století. V roce 1862 označil zemský archivář Vincenc Brandl staroměstskou lokalitu Na Valách za velkomoravskou, stejně jako z ní pocházející první nálezy, přičemž se zmínil, že: \"„Velehrad nikam jinam klásti nemůžeme, než kde nyní Staré Město leží“\". K roku 1863 je vztahována zpráva Františka Pluskala Moravičanského, která se týká staroměstského kostela sv. Víta.\n\nPrvní skutečné odkryvy mající charakter archeologických výkopů byly na půdě Starého Města uskutečněny v 70. a 80. letech 19. století. Jsou spojeny se jmény staroměstského učitele a archeologa Julia Jeronýma Christina (1868–1870), kněze Františka Přikryla (1876–1887), kněze Julia Vychodila, Jana Nevěřila, revírníka Arnošta Matzenauera, učitele Josefa Homoly (1880–1885), doktora F. Koželuhy a Františka Myklíka (1888–1889). O nálezy Christinova nástupce ve staroměstské škole Františka Myklíka se začal zajímat též přední reprezentant moravské archeologie Innocenc Ladislav Červinka. K dalším badatelům přelomu 19. a 20. století patří Ignác Tkáč, doktor Martin Kříž a Bartoloměj Hanák.\n\nDruhá etapa archeologického bádání je ve Starém Městě spojena především se jménem učitele, muzejníka a amatérského archeologa Antonína Zelnitia, který v roce 1922 kolem sebe soustředil skupinu dobrovolníků (K. Hanáka, A. Horsáka, J. Kočiše, E. Lepku a V. Hrubého). Prvním zdokumentovaným cenným nálezem byla zlatá náušnice objevená v roce 1924. Posléze se také podařilo přilákat „Na Valy“ čelné představitele prvorepublikové archeologické vědy – nejprve veletinského rodáka, významného slavistu a univerzitního profesora Lubora Niederla (1927 a s jeho přispěním i ředitele Státního archeologického ústavu Karla Buchtelu a pak Jaroslava Böhma a nakonec i americké badatele V. J. Ferokese a R. V. Ehricha (1928). Ti se dokonce účastnili i samotných odkryvů. K dalším veličinám meziválečné archeologie, zajímajících se o velkomoravskou problematiku Starého Města patřil i německý badatel Karl Dinklage. V roce 1942 byly archeologické výkopy ve Starém Městě na tři roky přerušeny.\n\nPočátek třetí etapy archeologického terénního výzkumu můžeme ve Starém Městě ztotožnit s rokem 1948. Na post vedoucího archeologa tehdy nastoupil čerstvý absolvent brněnské univerzity, bývalý učitel Vilém Hrubý. Pod jeho vedením byl v roce 1949 v lokalitě Na valách učiněn objev, který se nesmazatelně zapsal do dějin naší archeologie. Při pokračujícím výzkumu pohřebiště došlo k odkryvu negativní výplně základových rýh sálového kostela s podkovovitou apsidou, což představovalo objevení prokazatelně první zděné architektury z doby Velké Moravy u nás. (Dříve objevený kostel v Modré u Velehradu v roce 1911 Janem Nevěřilem v tu dobu ještě nedisponoval důkazy, že se jedná o kostel z 9. století). Výsledky své práce zveřejnil Vilém Hrubý v monografii \"Staré Město – Velkomoravský Velehrad\". \n\nK zásadní změně ve strategii archeologických výzkumů na půdě Starého Města došlo v roce 1976. Byla důsledkem rozšiřující se bytové a investiční výstavby, která zasáhla velké plochy zahrad a polí, často v intravilánu obce. Poslední výzkumy jsou spojeny se jménem doc. PhDr. Luďka Galušky, CSc.\n\nVzhledem k demografické křivce pohřbů, která napovídá hustotu osídlení, k určité dispozici hlavních tras a soustředění určitých řemesel se jasně rýsuje obraz plánovitého budování nového velkého střediska říše na rozlehlém předhradí Starého Města, chráněného pevností, kterému právě náleželo označení Veligrad. Na základě archeologických nálezů a jejich množství a zejména na tu dobu obrovské rozlohy lokality, několikrát převyšující rozlohu obdobných sídel té doby, je dnes již nade vší pochybnost jasné, že Veligrad se nacházel na území dnešního Starého Města a Uherského Hradiště, jak o tom svědčí i dřívější názvy těchto měst.\n\nVe Starém Městě a části Uherského Hradiště od středověku bezmála nedošlo k nějakému výkopu nebo terénní úpravě, při nichž by chyběly nálezy z doby velkomoravské. Nejprve tu v průběhu 7. až 9. století vyrostla řada zemědělských a především řemeslnických osad, jejichž centry se stalo v 9. století hradisko Na Valách, sídliště Na Špitálkách a Na Dědině. Rozsah a bohatství archeologických nálezů – pozůstatků staveb, užitných předmětů, výzbroje a šperků – daly vzniknout oprávněné domněnce, že se jedná o jedno z důležitých správních center Velkomoravské říše a o sídelní město jejího vládce.\n\nJméno Veligrad se nejednou vyskytovalo a vyskytuje v nejtěsnějším okolí Starého Města. Na žádné jiné lokalitě se obdobný případ tradice jména Veligrad nevyskytuje. Další teoretické úvahy o tom, že by velkomoravský Velehrad mohl ležet někde jinde, jsou spekulativní hypotézy nedoložené ani tradicí a písemnými prameny, ani archeologickými nálezy.\n\nDle minulých teorií býval Veligrad někdy ztotožňován s následujícími místy: Valy u Mikulčic, Staré Město a Uherské Hradiště, Hodonín, Kyjov, Znojmo, Náklo, Pohansko u Břeclavi, Veselí nad Moravou; v podání slovenských historiků pak také Nitra, Děvín, Trenčín, Bratislavský hrad.\n\nAkropole Starého Města Na Valách opevněná již v polovině 8. století dosáhla rozmachu ve druhé polovině 9. století. Velmi hustě osídleno bylo i okolí Starého Města a Uherského Hradiště, jen mezi Ostrožskou Novou Vsí a Kunovicemi jižně od aglomerace zaznamenaly archeologické výzkumy 15 slovanských sídlišť. Podobná koncentrace slovanských sídlišť byla zjištěna severně od aglomerace na jižním okraji Huštěnovic. \n\nZástavba aglomerace byla členěna na účelové areály včetně výrobních okrsků specializované řemeslné výroby, podléhající určité urbanistické koncepci (mocenský areál Na Dědině, výrobní areály Na kostelíku – U Víta, Na Špitálkách a Nad Haltýři, tržní prostranství Salaška, centrální nekropole Na Valách, sídelní okrsky Za Zahradou, Na Špitálkách a Rybárny, ostrov sv. Jiří i s mocenskou a výrobní složkou, centrální církevní areál na sadské ostrožně Sady – Derfla). Uvnitř, na hranici i vně aglomerace se nacházejí doklady o několika druzích fortifikací od opevnění tzv. lehčí konstrukce (např. tzv. Christinův val starobylé konstrukce i tvaru) až po nejpevnější hradbu doposud zjištěnou v rámci našich velkomoravských hradisek, a to ve východní části uherskohradišťské čtvrti Rybárny (Bumbalov). Hradba skořepinové konstrukce s masívní, přes dva metry silnou kamennou plentou, byla široká téměř 10 metrů.\n\nCesta k brodu od jihu vedla přes ostrov sv. Jiří (na němž později založil Přemysl II. Otakar královské město Nový Veligrad). Na ostrově stávala podle dochovaných zpráv kamenná kaple sv. Jiří. Její trosky se našly pod základovým zdivem koncem 18. století zrušeného a zbořeného gotického svatojiřského kostela, který nahradil kapli někdy počátkem 15. století. Stával v úhlopříčce hlavního náměstí.\n\nO opevnění toho mnoho nevíme. Před středověkou hradební zdí se na západní a severní straně nacházejí zbytky nějakého hliněného valu neznámého původu, který má jiný průběh, než středověké hradby. Pozemky okolo valu nesou název Stará ténice (což naznačuje místo starého opevnění). Obdobně se zdá, že od konce valu za Bumbalovem pokračuje i na druhém břehu regulované Moravy jakási vyvýšená linie podél starého meandru řeky Moravy směrem k mařatickému kopci. Ta se pod zástavbou ztrácí a za ní se ve svahu kopce objevuje možné její pokračování. Bez archeologického ověření to ale nelze potvrdit.\n\nPokračování bumbalovského, stejně jako Christinova valu (případně též zlechovského valu) na druhé straně řeky by znamenalo skvělou obrannou linii pro celou velkomoravskou aglomeraci, neboť by ji umožnilo uzavřít od jihu stejně jako od severu. Obdobný charakter opevnění po obou stranách toku známe i z jiných slovanských lokalit (Novgorod) a předsunuté valy např. ze Starých zámků u Líšně nebo i z jiných slovanských zemí (Polsko, Ukrajina).\n\nDo lokality Špitálky v uherskohradišťských Sadech na tzv. metropolitní výšině zvané Derfla na jižním okraji Uherského Hradiště – města a na severozápadním okraji městské části Sady, kde byly odkryty základy sakrálního komplexu s baptisteriem – křtitelnicí, se klade domnělý hrob svatého Metoděje, který sice situačně odpovídá popisu v písemné zprávě z 9. století, avšak našel se prázdný. Nebyly nalezeny žádné kostěné pozůstatky, které by dokládaly přítomnost soluňského věrozvěsta a moravského světce. Přesto bylo místo v roce 2013 oficiálně nazváno „Výšina sv. Metoděje“.\n\nValy u Mikulčic jsou jedním z nejvýznamnějších opevněných hradištních sídel se znaky městského uspořádání, spíše vojenského charakteru, s doklady osídlení předvelkomoravského a velkomoravského horizontu s množstvím kostelů (10 až 12) a artefaktů svědčících o přítomnosti velkomoravské nobility. Existují domněnky, že se mohlo jednat o kmenové centrum s vyššími mocenskými aspiracemi, možná i sídlo prvních Mojmírovců. Zlom ve vývoji hradiska nasvědčuje k tomu, že se v další fázi stalo důležitým prvkem začleněným do systému obrany říše a jejího centra. Prof. Havlík se domníval, že se jednalo o grad Morava, několik badatelů se však přiklání k názvu grad Slavnica či Slivnica.\n\nNázev rozsáhlého nížinného hradiska Pohansko pochází pravděpodobně až z novověku. Některými badateli (I. L. Červinka aj.) bývá nazývané Loventingrad, což je odvozeno od starého jména Břeclavi z německé listiny z 11. století – Laventenburch. Ve výzkumech započatých až v roce 1959 profesorem Františkem Kalouskem pokračoval Bořivoj Dostál.\n\nNa akropoli nitranskou se umísťuje sídlo knížete Pribiny a Svatopluka, než se stal králem a vládcem celé Moravy. Bývalý Pribinův hrad, v soudobých pramenech nazývaný Nitrava, byl v dalším období sídlem údělného knížectví příslušníků dynastie Mojmírovců. Vzhledem k názvu se o lokaci Nitry nikdy nepochybovalo. Jelikož ibn Rustova \"Kniha vzácných drahokamů\" zmiňuje dvě města, město (grad) Nít (Nitra) a Velké (vele-) město (grad), pravděpodobně tedy Nitru a Velehrad, rovnítko mezi nimi můžeme prakticky vyloučit.\n\nVelkomoravský Devín byl druhotně vybudován na valech z římské doby, zdokonalených palisádou. Na Děvíně je doložena trojapsidová sakrální stavba z 9. století. Archeologické výzkumy trvají od roku 1913 doposud. První etapu vedl Inocenc Ladislav Červinka do roku 1921, druhou od roku 1933 do roku 1938 akademik Jan Eisner, třetí od roku 1950 do roku 1956 Ján Dekan a čtvrtou od konce 60. let Veronika Plachá.\n\nZájem o historii bratislavského hradu je dosti čerstvý. Počátkem 40. let 20. století v souvislosti se záměrem zbourat ruinu bratislavského hradu byl proveden spíše symbolický průzkum areálu. Teprve koncem 50. let téhož věku s rozhodnutím o zachování a restauraci tohoto symbolu Bratislavy byl prosazen již skutečný komplexní archeologický výzkum pod vedením Tatiany Štefanovičové.\n\nSolnohradské letopisy zmiňují k roku 907 tento hrad pod názvem Brezalauspurc, pod nímž Maďaři porazili bavorské vojsko. Ve východní části akropole stála trojlodní bazilika s omítkou a figurálními freskami. Na rozdíl od Mikulčic, kde byly vysondovány základy trojlodní baziliky po celém obvodu, podobu bratislavského kostela lze odhadovat jen zhruba, neboť se po různých pozdně středověkých a novověkých úpravách dochovalo pouze torzo základů. Proto nelze určit délku kostela, jehož celková šířka 12,8 m překonává šířku baziliky mikulčické. Na vrcholu akropole stála kamenná palácová stavba 12 x 5,5 metru. \n\n\n\n"}
{"id": "353331", "url": "https://cs.wikipedia.org/wiki?curid=353331", "title": "Gutejci", "text": "Gutejci\n\nGutejci je název kmene, který ovládl rozsáhlé oblasti jižní Mezopotámie po kolapsu akkadského impéria na téměř jedno století (cca 2150 př. n. l. – 2050 př. n. l.). \nSumerské zdroje Gutejce popisují jako barbarský a dravý národ z hor. Sumerský královský seznam je uvádí jako dočasné vládce Sumeru a vykresluje obraz chaosu, který nastal pod gutejskou správou.\n\nZásluhy za porážku gutejského vládce Tirigana a vytěsnění Gutejců ze země (kolem r. 2050 př. n. l.) jsou připisovány sumerskému králi Utu-hengalovi.\n\nTéměř nic není známo o jejich původu, při archeologických vykopávkách nebyly objeveny žádné „gutejské“ nálezy pocházející z tohoto období; vše co dnes máme je jen jméno kmene a seznam vládců z dobových zdrojů.\n\nV prvním tisíciletí před naším letopočtem byl termín \"Gutejci\" používán souhrnně pro všechny kmeny, které přebývaly východně od Tigridu a měly nepřátelské vztahy s lidmi z Mezopotámské nížiny.\n\nPodle sumerského královského seznamu „v gutejském vojsku zprvu nebyli žádní slavní králové; byli svými vlastními pány a vládli takto po 3 roky.“ Délka jednotlivých panovnických období je relativně krátká a poměrně neměnná (6,6,6,6,5,6,3,3,3,1,3,2,2,1,2,7,7, a 7 let, od Inkišuše k Si-umovi).\n"}
{"id": "353332", "url": "https://cs.wikipedia.org/wiki?curid=353332", "title": "Montgomery", "text": "Montgomery\n\nMontgomery [\"mongamri, mængomri\"] může být:\n\n\n\n\n"}
{"id": "353338", "url": "https://cs.wikipedia.org/wiki?curid=353338", "title": "Soutěž všestranné způsobilosti", "text": "Soutěž všestranné způsobilosti\n\nSoutěž všestranné způsobilosti (původním názvem military) je jedna z nejnáročnějších jezdeckých disciplín. Military vzniklo původně z potřeby testovat způsobilost koní pro náročné potřeby armády, až postupem času se přeměnilo na sportovní disciplínu.\n\nPrvní soutěže tohoto druhu vznikly ve Francii (název: concours complet) po roce 1900. První šampionát \"Championat du Cheval d´Armes\" se konal v Paříži roku 1902 a do programu olympijských her byla military zařazena poprvé roku 1912 ve Stockholmu.\n\nJde o kombinaci tří jezdeckých disciplín:\n\nKaždá z disciplín má vlastní bodové ohodnocení a celkový výsledek vzniká součtem bodů ze všech tří disciplín; má-li dvojice (kůň, jezdec) dosáhnout dobrého výsledku, musí výborně zvládnout všechny tři disciplíny.\n\nElegance + kontrola: jezdec s koněm předvádějí v souhře povinnou sestavu. Za každý prvek jsou bodově ohodnoceni. Celkové dobré body se poté přepočítají na body trestné.\n\nTerénní zkouška - hodnocení fyzické kondice. Dvojice překonává vytyčenou dráhu na které jsou umístěny skoky které by jinak mohli potkat v \"přírodě\". Všechny skoky jsou pevně ukotveny. Jsou zde zařazeny i různé seskoky a překážky s vodou.\n\nBodové hodnocení:\n\nDvojice překonává určenou trasu na které jsou postavené barevné překážky z břeven, které se dají lehce shodit.\n\nBodové hodnocení:\n\nVyhrává jezdec, který ve všech třech disciplínách získá nejméně trestných bodů.\n\nZávody se jezdí v rozmezí jednoho až tří dní. Rozdělují se podle obtížností od ZK - TT. Od stupně S označované druhem závodu a hvězdami (např. CIC*, CCI** ...).\nJednodenní jsou většinou nižších obtížností.\n"}
{"id": "353339", "url": "https://cs.wikipedia.org/wiki?curid=353339", "title": "Marta Domachowská", "text": "Marta Domachowská\n\nMarta Domachowská (* 16. leden 1986 ve Varšavě, Polsko) je současná polská profesionální tenistka.Ve své dosavadní kariéře vyhrála 1 turnaj WTA ve čtyřhře.\n\nMarta Domachowská se zúčastnila 8 zápasů týmového Fed Cupu za tým Polska s bilancí 5-2 ve dvouhře a 3-4 ve čtyřhře.\n\n\n"}
{"id": "353340", "url": "https://cs.wikipedia.org/wiki?curid=353340", "title": "Vincent Regan", "text": "Vincent Regan\n\nVincent Regan (16. květen 1965, Swansea) je britský filmový a televizní herec. Narodil se v rodině irských imigrantů. Hrál ve filmech Troja, Černý rytíř nebo .\nZa manželku má herečku Amélii Curtisovou, s níž má dceru Chloe.\n\n\nNa svůj účet si může Regan připsat víc jak 15 divadelních rolí; například Achilles ve hře Troilus a Cressida.\n\nZa televizní film Eureka Street z produkce ABC získal v roce 2000 od Irish Film and Television Academ nominaci na Nejlepší herecký výkon v hlavní roli.\n\n"}
{"id": "353347", "url": "https://cs.wikipedia.org/wiki?curid=353347", "title": "Edward Burns", "text": "Edward Burns\n\nEdward Burns (* 29. ledna 1968, Queens, New York, USA) je americký herec, filmový producent, scenárista a režisér.\n\nNějaký čas studoval na Chaminade High School, ale poté přestoupil na Hewlet High School. Po vysoké škole navštěvoval také State University of New York at Oneonta a také University of New York at Albany.\n\nSvou kariéru pojal velmi netradičně a jako producent, režisér, scenárista a hlavní herec natočil snímky jako The McMullen Brothers (1995), Ona, jedině ona (1996) a Neohlížej se (1998). V posledním z uvedených roků si také zahrál jednu z hlavních rolích (Voj.Reiben) ve snímku Stevena Spielberga Zachraňte vojína Ryana. V roce 2001 se objevil po boku Roberta De Nira v akčním snímku 15 minut. Další role byly například ve filmech Život nebo něco takového (2002), kde si zahrál s Angelinou Jolie, Chladnokrevně (2003) jenž je remakem stejnojmenného snímku z roku 1967 v hlavní roli s Robertem Blakem, Pod hladinou (2005), Lovci dinosaurů (2005), Prázdniny (2006), kde si zahráli třeba Cameron Diaz, Jude Law a Jack Black. Nejnověji se objevil ve filmech Zmeškaný hovor a 27 šatů (oba 2008).\n\nKromě hraní, ale také nezapomněl na režírování filmů a za léta natočil třeba romantickou komedii Ulice New Yorku (2001), drama Prach a popel (2001) a nebo také komedii The Groomsemen (2006) a nejnovější dílko nese název Purple Violets (2007).\n\nV roce 2003 se oženil s Christy Turlingtonovou, mají dvě děti (dceru Grace a mladšího Finna). Má také bratra Briana, který je televizním producentem.\n\n"}
{"id": "353354", "url": "https://cs.wikipedia.org/wiki?curid=353354", "title": "ESP", "text": "ESP\n\nZkratka ESP má více významů:\n"}
{"id": "353356", "url": "https://cs.wikipedia.org/wiki?curid=353356", "title": "Výzkum Venuše", "text": "Výzkum Venuše\n\nK Venuši letěla už řada kosmických sond. Některým se zdařilo i měkké přistání na povrchu. Kvůli drsným klimatickým podmínkám trvala komunikace každého přistávacího modulu na povrchu nejdéle 110 minut, pak vždy došlo k definitivní odmlce.\n\nVenuše obíhá blíže Slunci než Země, ve vzdálenosti jen 72 % vzdálenosti Země. Kosmická loď tedy musí cestovat 41 miliónů kilometrů do sluneční „gravitační studny“, čímž výrazně sníží svou potenciální energii. Uvolněná potenciální energie se mění v kinetickou energii, čímž se zvyšuje rychlost sondy, takže pro těsné přiblížení k Venuši je nutné korigovat dráhu a výrazně snižovat rychlost. Pro představu je to podobné jízdě po silnici dolů z vysokého, prudkého svahu, na jehož úpatí se silnice napojuje na jinou, kde je nutno se přizpůsobit pomalejší rychlosti dopravy.\n\nUž 11. března 1960 vypustila NASA sondu Pioneer 5 zkoumající meziplanetární prostor mezi drahami Země a Venuše. Sonda fungovala do 26. června 1960.\n\nPrvní sondu, jejímž cílem měla být přímo planeta Venuše, vypustil Sovětský svaz 4. února 1961, ale pro selhání urychlovacího stupně neodstartovala z parkovací dráhy u Země. Dne 12. února 1961 byla vypuštěna druhá sonda téhož typu pod názvem Veněra 1, první sonda, která zamířila k jiné planetě, kolem které proletěla v noci z 19. na 20. května 1961 ve vzdálenosti 100 000 km. Mise sice kvůli přehřátí orientačního senzoru nebyla úspěšná (poslední spojení se sondou proběhlo už 17. února ve vzdálenosti necelých 2 miliónů km), Veněra 1 však již měla všechny prvky potřebné pro meziplanetární lety: solární panely, parabolickou anténu, tříosou stabilizaci, motor pro korekci kurzu a provedla první start z orbitální dráhy kolem Země.\n\nV červenci – září 1962 se otevřelo další okno pro přelet. Bylo podniknuto pět pokusů o let k Venuši, z toho čtyři neúspěšné, u všech tří sovětských a jednoho amerického pokusu selhaly nosné rakety. Jediná sonda, která se dostala na dráhu k Venuši byl americký Mariner 2. Sonda prolétla okolo planety 14. prosince 1962 ve vzdálenosti 34 752 km od povrchu. Zjistila, že Venuše nemá magnetické pole a změřila planetární emise záření v mikrovlnné a infračervené oblasti spektra. Výsledky jeho měření vysílané ze vzdálenosti 58 miliónů km od Země, potvrdily dřívější předpoklady o horké planetě. Naměřená teplota povrchu kolem 425 °C zcela vyloučila oceány i možnost života a představila Venuši jako vyprahlou bezvodou pustinu.\n\nV dalším startovacím okně v únoru – dubnu 1964 se pokusil Sovětský svaz vypustit tři sondy, z nichž se na dráhu k Venuši dostal pouze Zond 1, s nímž bylo ztraceno spojení šest týdnů po startu 2. dubna 1964 ve vzdálenosti 13 miliónů km od Země. Zond 1 minul planetu o několik miliónů km.\n\nVe startovacím okně v listopadu 1965 startovaly čtyři sovětské sondy. Na dráhu k Venuši se dostaly pouze dvě, Veněra 2 měla při průletu planetu fotografovat a Veněra 3 měla na Venuši přistát. S první sondou bylo ztraceno spojení těsně před průletem. Druhá selhala kvůli přehřátí při závěrečném přibližování k planetě. Dopadla na Venuši 1. března 1966, čímž se stala první kosmickou lodí, která dosáhla jejího povrchu.\n\nRoku 1967 startovaly k Venuši tři sondy, z toho dvě sovětské. Kosmos 167 zůstal kvůli poruše urychlovacího stupně na oběžné dráze Země, Veněra 4 odletěla k Venuši. Dne 18. října 1967 vstoupil do atmosféry Venuše sestupný modul Veněry 4. Jako první provedl přímá měření z jiné planety — měřil teplotu, tlak, hustotu a provedl 11 automatických chemických experimentů k určení složení atmosféry, z 95 % složené z oxidu uhličitého. Baterie Veněry 4 se během jejího pomalého unášení atmosférou postupně vybila, sonda tak přestala pracovat ve výšce 28 km při teplotě 270 °C a tlaku 1,8 MPa. Konec vysílání sondy byl zprvu interpretován jako dopad na povrch, ale v kombinaci s výsledky měření americké sondy Mariner 5 se ukázalo, že tlak na povrchu bude mnohem větší, než bylo očekáváno (75 – 100 atmosfér).\n\nTyto výsledky byly 16. a 17. května 1969 ověřeny a zpřesněny misemi sond Veněra 5 a Veněra 6. Ani tyto sondy nedosáhly povrchu funkční, obě byly rozdrceny atmosférickým tlakem ve výšce 25 a 11 km.\nPrvního úspěšného přistání na Venuši dosáhla 15. prosince 1970 Veněra 7. Odvysílala naměřené povrchové teploty: 457 – 474 °C. Veněra 8, která přistála 22. července 1972, kromě tlaku a teplotního profilu díky svému fotometru navíc ukázala, že oblačnost Venuše se formuje ve vrstvě, která končí 35 km nad povrchem. Její rentgenový spektrometr zanalyzoval chemické složení kůry.\n\n22. října 1975 vstoupila na oběžnou dráhu sovětská sonda Veněra 9, čímž se stala prvním umělým satelitem Venuše. Baterie kamer a spektrometrů získaly mnoho cenných informací o atmosférické oblačnosti, ionosféře a magnetosféře, radar při průletech zmapoval povrch.\n\nOd Veněry 9 se oddělil 660 kilogramový sestupový modul, který po přistání pořídil první snímky povrchu a analyzoval kůru rentgenovým spektrometrem a hustoměrem. Během přistání prováděl měření tlaku, teploty, rozptylu světla, hustoty mraků a fotometrická měření. Zjistil, že oblačnost Venuše je rozdělena do tří odlišných vrstev.\n25. října provedla Veněra 10 podobná měření.\n\nV roce 1978 poslala NASA k Venuši dvě kosmické lodě Pioneer. Celá mise se skládala ze dvou částí, dopravovaných každá zvlášť: Orbiter (oběžnice) a Multiprobe (multisonda). Loď Pioneer Venus Multiprobe nesla jednu velkou a 3 malé atmosférické sondy. 16. listopadu 1978 byla vypuštěna velká sonda a 20. listopadu tři menší sondy. 9. prosince vstoupily všechny čtyři sondy do Venušiny atmosféry následovány přenosovým zařízením. Ačkoliv se neočekávalo přežití po sestupu atmosférou, jedna ze sond pokračovala v činnosti ještě 45 minut po dosažení povrchu. 4. prosince 1978 přešel Pioneer Venus Orbiter na eliptickou oběžnou dráhu kolem Venuše. Zde zajišťoval 17 experimentů, dokud mu nedošlo palivo stabilizující jeho orbitu a nebyl v srpnu 1992 zničen vstupem do atmosféry.\n\nV roce 1978 se přiblížily k Venuši i kosmické lodi Veněra 11 a Veněra 12, které 21. prosince a 25. prosince vypustily sestupové moduly. Přistávací zařízení nesla barevné kamery, vrták do země a analyzátor; tyto prostředky však selhaly. Oba moduly provedly měření nefelometrem, hmotnostním spektrometrem, plynovým chromatografem a chemickým analyzátorem kapek v mracích užívajícím rentgenové fluorescence, který neočekávaně objevil kromě síry i vysoký obsah chlóru. Byla zaznamenána také silná blesková aktivita.\n\n1. a 5. března 1982 přiletěly k Venuši kosmické lodi Veněra 13 a Veněra 14, které prováděly stejnou misi jako předešlé dvě sondy. V jejich případě barevná kamera a vrták do země s analyzátorem fungovaly. Rentgenová fluorescence vzorků zeminy ukázala hodnoty podobné čedičové hornině bohaté na draslík.\n\n10. a 11. října 1983 vstoupily Veněra 15 a Veněra 16 na polární orbitu kolem Venuše. Veněra 15 analyzovala a zmapovala horní vrstvu atmosféry infračerveným Fourierovým spektrometrem. Od 11. listopadu do 10. července oba satelity mapovaly severní třetinu planety pomocí radaru se syntetickou aperturou (SAR). Výsledky přinesly první pochopení geologických detailů povrchu Venuše včetně objevu neobvykle masívních štítů vulkánů pojmenovaných \"Koróna\" nebo \"Pavouci\". Venuše nejeví žádné známky deskové tektoniky, přinejmenším celou severní třetinu planety tvoří jen jedna deska.\n\nSovětské sondy Vega 1 a Vega 2 (viz Program Vega) se setkaly s Venuší 11. a 15. června 1985. Přistávací moduly byly zaměřeny na experimenty zabývající se složením a strukturou aerosolů v mracích. Každý nesl ultrafialové absorpční spektrometry, částicové analyzátory aerosolů a zařízení pro sběr materiálu mraků a jeho analýzu hmotnostním spektrometrem, plynový chromatograf a rentgenový fluorescenční spektrometr. Horní dvě vrstvy mraků jsou tvořeny kapičkami kyseliny sírové, zatímco dolní vrstva je pravděpodobně složena ze zředěné kyseliny fosforečné. Kůra Venuše byla narušena vrtákem a analyzována pomocí spektrometru gamma záření.\n\nV rámci mise Vega byly vypuštěny také balónové aerostatické sondy plovoucí asi 46 hodin ve výšce 53 km, které urazily asi 1/3 cesty kolem planety. Měřily rychlost větru, teplotu, tlak a hustotu oblaků. Setkaly se s většími turbulencemi a konvektivní aktivitou než bylo očekáváno, včetně občasných prudkých poklesů o 1-3 km. Kosmické lodi Vega se po devíti měsících odpoutaly od Venuše, aby mohly sledovat návrat Halleyovy komety, k němuž byly vybaveny ještě 14 dalšími dosud nepoužitými přístroji a kamerami.\n\n10. srpna 1990 se americká sonda Magellan dostala na oběžnou dráhu kolem planety a zahájila detailní radarové mapování. 98 % povrchu bylo zmapováno s přesností přibližně 100 m. Po čtyřech letech práce byla sonda 11. října 1994 plánovaně navedena do atmosféry, kde se částečně vypařila; předpokládá se, že některé části musely dopadnout až na povrch.\n\nNěkolik kosmických sond prolétalo kolem Venuše po cestě k jiným cílům, užívaje pro zvýšení své rychlosti metodu gravitačního manévru. Patřily mezi ně sonda Galileo směřující k Jupiteru a mise Cassini-Huygens na cestě k Saturnu (která prolétávala dvakrát).\n\nSonda Venus Express Evropské kosmické agentury odstartovala 9. listopadu 2005, oběžné dráhy Venuše dosáhla v dubnu 2006 a s ohledem na podávané informace, jejich kvalitu i velké množství bylo rozhodnuto misi prodloužit do konce dubna 2009.\nZabývá se měřením atmosférických jevů. Mise MESSENGER proletěla kolem Venuše po cestě k Merkuru a oběma vědeckým týmům se podařilo na den 5.6.2007 uspořádat společný experiment v pozorování jednoho z oblaků v atmosféře ve třech různých hodinách.\n"}
{"id": "353357", "url": "https://cs.wikipedia.org/wiki?curid=353357", "title": "Povrch Venuše", "text": "Povrch Venuše\n\nPlaneta Venuše má pomalou zpětnou rotaci, což znamená, že rotuje z východu na západ namísto ze západu na východ jako většina ostatních planet. (Pluto a Uran mají také zpětnou rotaci, ačkoliv Uranova osa, vychýlená o 97,86°, leží téměř vodorovně s jeho oběžnou drahou.) Důvod není znám, pravděpodobně jde o následek kolize s velmi velkým asteroidem v daleké minulosti. Kromě neobvyklého zpětného pohybu je navíc rotace Venuše na její oběžné dráze synchronizována tak, že v době nejbližšího přiblížení k Zemi (mezi dvěma dolními konjunkcemi uběhne 5,001 Venušina dne) se k ní natáčí vždy stejnou stranou. Tato vlastnost může být zapříčiněna slapovými silami, které ovlivňují Venušinu rotaci, kdykoliv se planety dostanou dost blízko sebe, nebo může jít jen o shodu okolností.\n\nVenuše má na svém povrchu dvě „kontinentální“ vrchoviny, které se zvedají z nedozírných plání. Ze severní vrchoviny Ishtar Terra (Ištařina zem) se vypínají Venušiny největší hory Maxwell Montes (zhruba o 2 km vyšší než Mount Everest) nazvané po Jamesi Clerku Maxwellovi, které obklopují pláň Lakshmi Planum. Ishtar Terra je velikostí rovna Austrálii. Na jižní polokouli je ještě větší Aphrodite Terra (Afroditina zem), velikostí rovná Jižní Americe. Mezi těmito dvěma vrchovinami se nachází řada širokých prohlubní jako například Atalanta Planitia, Guinevere Planitia a Lavinia Planitia. Kromě hor Maxwell Montes jsou všechny povrchové útvary na Venuši pojmenovány po skutečných nebo mytologických ženách. Díky Venušině husté atmosféře, zbrzďující meteory během jejich pádu k povrchu, se zde nevyskytují žádné impaktní krátery menší než 3,2 km v průměru.\n\nZdá se, že téměř 90 % Venušina povrchu tvoří nedávno ztuhlá vrstva čedičové lávy, jen výjimečně narušená meteorickým kráterem. To napovídá, že planeta nedávno podstoupila velké přetvoření povrchu. Vnitřek Venuše je pravděpodobně podobný Zemi: železné jádro o průměru 6000 km s roztaveným kamenným pláštěm tvořícím největší část planety. Poslední výsledky z gravitačního měření sondy Magellan nasvědčují, že Venušina kůra je silnější a tlustší, než se dříve předpokládalo. Existuje teorie, že Venuše neuvolňuje vnitřní energii pohyby tektonických desek jako Země, ale namísto toho v pravidelných intervalech prodělává masívní vulkanickou činnost, která zalévá její povrch čerstvou lávou; nejstarší geomorfologické útvary jsou staré pouze 800 miliónů let, zatímco zbytek povrchu je výrazně mladší (i když většinou ne méně než několik stovek miliónů let). Nyní se předpokládá, že Venuše je stále vulkanicky činná v izolovaných geologicky aktivních bodech.\n\nVenušino vlastní magnetické pole je ve srovnání s ostatními planetami sluneční soustavy velmi slabé. Možnou příčinou je její pomalá rotace, nedostatečná k rozpohybování vnitřního dynama z tekutého železa. Sluneční vítr proto přímo zasahuje Venušinu horní atmosféru. Uvažuje se, že Venuše měla původně stejné množství vody jako Země, ale v důsledku bombardování slunečními částicemi se voda rozložila na vodík a kyslík. Vodík díky své nízké hmotnosti snadno unikl do prostoru, kyslík se sloučil s atomy kůry a zmizel z atmosféry. Poměr vodíku a deuteria (které nemůže unikat tak rychle) ve Venušině atmosféře tuto teorii podporuje. Díky suchu jsou kameny na Venuši těžší a tvrdší než na Zemi, což vede k prudším horám, útesům a dalším nezvyklým rysům.\n\nDříve se mělo za to, že kolem Venuše krouží měsíc zvaný Neith po mýtické bohyni ze Sais (jejíž závoj žádný smrtelník nezvedne), poprvé pozorovaný Giovannim Domenicem Cassinim v roce 1672. Sporadická astronomická pozorování pokračovala až do roku 1892, kdy byla zpochybněna (šlo pouze o slabé hvězdy, které se náhodně vyskytly ve správnou dobu na správném místě) a od té doby je Venuše známá jako planeta bez měsíců.\n"}
{"id": "353358", "url": "https://cs.wikipedia.org/wiki?curid=353358", "title": "Atmosféra Venuše", "text": "Atmosféra Venuše\n\nVenušina atmosféra se skládá především z oxidu uhličitého a malého množství dusíku. Předpokládá se, že atmosféra vznikla z části odplyněním vystupujícího magmatu.\n\nTlak na povrchu je více než 90× větší než na Zemi (je ekvivalentní tlaku na Zemi v hloubce 1 km pod hladinou oceánu).\n\nAtmosféra extrémně bohatá na CO způsobuje mohutný skleníkový efekt, který zvyšuje teplotu povrchu na více než 400 °C, v oblastech poblíž rovníku dokonce až na 500 °C. Venušin povrch je tedy teplejší než Merkurův, přestože je ve více než dvojnásobné vzdálenosti od Slunce a přijímá tedy jen 25 % slunečního záření (2613,9 W/m² v horní vrstvě atmosféry, ale jen 1071,1 W/m² na povrchu).\n\nDíky tepelné setrvačnosti a proudění v husté atmosféře se teplota na denní a noční straně Venuše výrazně neliší, ačkoliv je její rotace extrémně pomalá (méně než 1 otočka během Venušina roku; na rovníku rotuje Venušin povrch rychlostí pouze 6,5 km/h). Větry v horní vrstvě atmosféry obkrouží planetu za pouhé 4 (pozemské) dny a napomáhají tak rozvodu tepla.\n\nSluneční záření je na povrchu Venuše velmi zeslabeno, protože tlustá vrstva mraků odráží většinu slunečního svitu zpět do vesmíru. To brání dalšímu ohřívání Venušina povrchu a způsobuje, že bolometrické albedo dosahuje přibližně 60 % a albedo ve viditelném rozsahu světla je ještě vyšší. Ačkoliv je Slunci blíže než Země, povrch Venuše není tak dobře ohříván a ještě méně osvětlen. Bez skleníkového efektu by se teplota povrchu Venuše velmi podobala Zemi. Běžným nedorozuměním ohledně Venuše je mylná víra, že je to silná vrstva mraků, která zadržuje teplo. Opak je pravdou. Povrch planety by byl mnohem teplejší, kdyby pokrývka mraků neexistovala. Je to pouze ohromné množství CO v atmosféře, co způsobuje zadržování tepla mechanismem skleníkového efektu. Oxid uhličitý ve Venušině atmosféře poprvé zjistili astronomové Walter S. Adams a Theodore Dunham v roce 1932 na Mount Wilson Observatory pomocí spektroskopie. I když jejich měření ukazovala, že je na Venuši tohoto plynu značné množství, teprve kosmický výzkum umožnil určit, že je to plyn, který v atmosféře značně převládá nad jinými.\n\nV horních vrstvách atmosféry vanou silné větry o rychlosti 350 km/h, na povrchu jsou však větry velmi slabé, jejichž rychlost nepřesahuje několik kilometrů v hodině. Na druhé straně, vzhledem k vysoké hustotě Venušiny atmosféry na povrchu, působí i tyto pomalé větry na překážky velmi silně. Mraky, které se skládají především z oxidu siřičitého a kapiček kyseliny sírové, zcela obklopují planetu a skrývají lidskému oku veškeré detaily povrchu. Vrcholky mraků mají teplotu přibližně −45 °C.\n\nZpočátku se soudilo, že teplota na povrchu Venuše by mohla být příznivá pro vznik života, až do počátku 60. let 20. století se teplota odhadovala kolem 50 °C a teprve v roce 1965 se ještě na základě pozemských měření došlo k závěru, že teplota je značně vysoká, okolo 300 °C. V současnosti je průměrná teplota povrchu Venuše, jak ji určila NASA, 464 °C. Minimální teplotu mají právě vrcholky mraků, teplota na povrchu nikdy neklesá pod 400 °C.\n"}
{"id": "353359", "url": "https://cs.wikipedia.org/wiki?curid=353359", "title": "Pozorování Venuše", "text": "Pozorování Venuše\n\nVenuše je nejnápadnějším astronomickým objektem na ranní a večerní obloze na Zemi (kromě Slunce a Měsíce) a byla proto známa odpradávna. Jeden z nejstarších dochovaných historických dokumentů, Ammi-Sadukovy desky z Ašurbanipalovy ninivské knihovny, což je 21 let dlouhý záznam pozorování Venuše (v rané Babylónii zvané \"Nindaranna\"), umožnil v kombinaci s nynějšími přesnými výpočty správnou dataci některých historických událostí. Staří Sumerové a Babylóňané nazývali Venuši \"Dil-bat\" nebo \"Dil-i-pat\"; v Akkadu to byla zvláštní hvězda bohyně-matky \"Ištar\"; a v Číně bůh \"Jin xing\".\n\nPro civilizaci Mayů byla Venuše vůbec nejdůležitější „hvězdou“, nazývali ji \"Chak ek\", „Velká hvězda“, snad ještě důležitější než Slunce. Mayové sledovali pohyby Venuše velmi pozorně a pozorovali ji dokonce i v denním světle. Pozice Venuše a ostatních planet měly ovlivňovat veškerý život na Zemi, takže se Mayové a ostatní středoamerické kultury snažili války a jiné důležité události načasovat s ohledem na pozorování. Drážďanský kodex obsahuje kalendář ukazující úplný Venušin cyklus viditelnosti — pět jejích synodických oběhů po 584 dnech (dohromady přibližně 8 let), po jejichž uplynutí se cyklus opakuje.\n\nStaří Řekové mysleli, že večerní a ranní výskyty Venuše na obloze představují dva odlišné objekty, které nazývali na západní večerní obloze \"Hesperus\" a na východní ranní obloze \"Phosphorus\". Nakonec díky Pythagorovi dospěli k závěru, že oba objekty jsou stejnou planetou. Ve 4. století př. n. l. Hérakleidés Pontský vyslovil teorii, že Venuše a Merkur obíhají kolem Slunce a nikoliv kolem Země.\nJelikož její oběžná dráha leží mezi Zemí a Sluncem, Venuše při pohledu ze Země vykazuje viditelné fáze stejně jako pozemský Měsíc. Galileo Galilei byl prvním, kdo pozoroval v prosinci 1610 fáze Venuše. Toto pozorování podnítilo Koperníka zveřejnit kontroverzní heliocentrický popis sluneční soustavy. Galileo si rovněž povšiml změny Venušina viditelného průměru, když se nachází v odlišných fázích, což vysvětloval větší vzdáleností od Země ve fázi úplňku a stále menší vzdáleností v průběhu ubývání. Toto pozorování silně podpořilo heliocentrický model. Venuše (ani Merkur) není v plné fázi viditelná ze Země, protože v té chvíli je v horní konjunkci, kdy zapadá a vychází zároveň se Sluncem a ztrácí se v jeho záři.\n\nVenuše je nejjasnější ve chvíli, kdy je osvětleno 25% jejího kotouče; to se stává typicky 37 dnů před její dolní konjunkcí (na večerní obloze) a 37 dnů po ní (na ranní obloze). Od Slunce se nejvíce vychýlí přibližně 70 dnů před a po dolní konjunkci, v této době je v poloviční fázi. V těchto dvou intervalech je Venuše viditelná i za plného denního světla, pokud pozorovatel přesně ví, kam se má dívat. Perioda zpětného pohybu planety je 20 dnů před a po dolní konjunkci.\n\nPřechody Venuše, kdy planeta přechází přesně mezi Zemí a viditelným slunečním kotoučem, jsou velmi zřídkavé astronomické události. Poprvé pozorovali takový přechod 4. prosince 1639 astronomové Jeremiah Horrocks a William Crabtree. Přechod v roce 1761 pozorovaný Michailem Vasiljevičem Lomonosovem byl prvním důkazem Venušiny atmosféry a pozorování paralaxy v 19. století umožnilo první přesnější spočítání vzdálenosti mezi Zemí a Sluncem. Další přechody Venuše se vyskytly 9. prosince 1874, 6. prosince 1882, 8. června 2004 a 6. června 2012. Tento přechod byl ale plně pozorovatelný jen v Pacifiku. Následující přechod nastane až 11. prosince 2117.\n\nV 19. století většina pozorovatelů očekávala, že Venuše bude mít periodu rotace přibližně 24 hodin. Italský astronom Giovanni Schiaparelli první předpověděl výrazně pomalejší rotaci, svázanou slapovými silami Slunce (což očekával i u Merkuru). I když se podobné úvahy pro některá nebeská tělesa nepotvrdily, byla to podivuhodně přesná předpověď. Téměř dokonalé souznění mezi její rotací a největším přiblížením k Zemi tento dojem ještě utvrzuje. Rychlost rotace Venuše byla poprvé změřena během konjunkce v roce 1961 radarem s 26metrovou anténou v Goldstonu v Kalifornii, v Rádiové observatoři v Jodrell Bank ve Spojeném království a v sovětském vesmírném zařízení Jevpatorija na jižní Ukrajině. Přesnost je zlepšována při každé následující konjunkci především díky měřením v Goldstone a Jevpatoriji. Fakt, že jde o zpětnou rotaci, nebyl znám do roku 1964.\n\nPřed pozorováními v rádiové oblasti v šedesátých letech 20. století se obecně věřilo, že Venuše má přírodní prostředí podobné pozemskému. Velikost planety, vzdálenost od Slunce a tlustá vrstva oblačnosti chránící povrch dávala naději, že se tato očekávání mohou naplnit. Spekulovalo se o Venuši jako o světu džungle, o jejích oceánech z petroleje nebo karbonizované vody. Pozorování v mikrovlnné oblasti, které provedl C. Mayer a jiní, však již v roce 1956 indikovalo rozsáhlé oblasti s vysokou teplotou (600 K). Ovšem pozorování A. D. Kuzmina na milimetrových délkách ukazovalo mnohem menší teploty. Tento rozpor vysvětlovaly dvě teorie, jedna předpokládala, že vysoké teploty pocházejí z ionosféry, druhá naznačovala spíše vysokou teplotu povrchu.\n"}
{"id": "353363", "url": "https://cs.wikipedia.org/wiki?curid=353363", "title": "Pravoslavný chrám svatého Cyrila a Metoděje (Praha)", "text": "Pravoslavný chrám svatého Cyrila a Metoděje (Praha)\n\nChrám svatého Cyrila a Metoděje (do roku 1783 \"kostel svatého Karla Boromejského\") je nyní pravoslavný katedrální kostel, hlavní chrám Metropolitní rady České pravoslavné eparchie. Vznikl ve 30. letech 18. století jako barokní římskokatolický kostel sv. Karla Boromejského. Za druhé světové války byl dějištěm posledního odporu českých parašutistů, atentátníků na Reinharda Heydricha. Chrám je situován na rohu ulic \"Resslovy\" a \"Na Zderaze\" na Novém Městě pražském. Ze severovýchodu zasahuje na dvůr ČVUT.\n\nBudova kostela je dílem barokních architektů Kiliána Ignáce Dientzenhofera a Pavla Ignáce Bayera z let 1730 až 1736. Jde o významnou jednolodní sálovou stavbu s postranními emporami, drobnou věžičkou v průčelí a sedlovou střechou. Původně byl zasvěcen patronu nemocných sv. Karlu Boromejskému. Římsko-katolický chrám byl součástí sousedního ústavního domova pro kněze na penzi, který byl roku 1783 zrušen a proměněn v kasárna a skladiště. V roce 1866 se budova stala součástí ČVUT. Dne 29. září 1935 byl kostel slavnostně zasvěcen sv. Cyrilu a Metodějovi a stal se sídlem pravoslavného biskupa Gorazda (občanským jménem Matěj Pavlík).\n\nKostel stojí na břidlicové skále, která se dnes jeví jako tři až čtyři metry vyvýšená terasa oproti niveletě ulice a protějším stavbám. Je to důsledek asanace staré Prahy, při níž v 80. až 90. letech 19. století došlo ke sloučení někdejší osady Zderaz s přilehlým Novým Městem odbourání skály a demolici okrsku zrušené státní trestnice (předtím kláštera augustiniánů bosáků) a k terénním úpravám, při nichž byla proražena dnešní Resslova ulice.\n\nPodle ústní tradice měl na místě dnešního chrámu stát malý kostelík, který dal vystavět kníže Bořivoj I. a zasvětit svému křtiteli, sv. Metodějovi. Ve skutečnosti místní jméno \"Na Zderaze\" bylo odvozeno z vlastního jména \"Zderad\" držitele pozemku, velmože a družiníka Přemyslovců, který byl roku 1091 zabit během obléhání Brna. Není jasné,kde přesně byl pochován. Zderadovo jméno se tradovalo i v pozdějších majetkoprávních listinách a přešlo do názvu osady Zderaz a ulice \"Na Zderaze\", která přímo obklopuje kostel ze západní a jižní strany. Pověst o Cyrilu a Metodějovi byla tradována až do doby barokní.\n\nOd roku 1115 měl osada Zderaz na předměstí Prahy a při dálkové cestě mezi Pražským hradem a Vyšehradem svůj kostel, pravděpodobně patronů svatého Petra a Pavla. Když přešla do majetku bratrů Hrabiše a Slavka z rodu Hrabišiců, povolali před rokem 1188 rytířský řád křižovníků - Strážců Božího hrobu řehole svatého Augustina (se znamením dvojramenného patriaršího kříže), kteří vystavěli Zderazský klášter s raně gotickým konventním kostelem sv. Petra a Pavla (situovaným severovýchodně od kostela sv. Karla Boromejského) a s farním kostelem sv. Václava, dodnes stojícím na původní skále na nároží ulic Resslovy a Dittrichovy. Hrabišův syn Kojata pak svou závětí z roku 1227 odkázal zdejší pozemky klášteru.\n\nZa husitských válek byl Petropavelský kostel vážně poškozen, zachovala se pouze část kůru. Existence svatyně na místě dnešního chrámu sv. Cyrila a Metoděje však nebyla archeologicky prokázána.\n\nPo husitských válkách klášter živořil a rozprodal část pozemků na měšťanské domy. Nový konvent byl zbudován po roce 1642 augustiniány východně od dnešní Resslovy ulice. Ve volné části klášterní zahrady dal roku 1705 pražský arcibiskup Jan Josef Breuner zřídit domov pro emeritní kněze, vedle něhož byl po roce 1730 vystavěn také římsko-katolický kostel sv. Karla Boromejského. Stavba byla zahájena pod vedením projektanta Pavla Ignáce Bayera, avšak po jeho smrti v roce 1733 vedení stavby převzali nejprve architekt a stavitel Kristián Spannbruker, a po něm Kilián Ignác Dientzenhofer, který detaily projektu změnil a budovu roku 1740 dokončil. Kostel byl zasvěcen italskému světci a patronu nemocných a trpících, sv. Karlu Boromejskému, milánskému arcibiskupovi z let 1538–1584. Kamenosochařskou výzdobu vytvořil sochař František Devoty, dochovaly se například alegorické sochy Víry a Spravedlnosti nad hl. vchodem.\n\nKostel byl spojen s domovem pro vysloužilé římsko-katolické kněze, a jeho patrová podzemní Krypta s výklenky pro hroby plnila funkci kněžského pohřebiště.\n\nKostel i domov byly zrušeny 12. ledna 1783 v rámci reforem císaře Josefa II. vnitřní zařízení bylo z velké části rozprodáno. Například hlavní oltář byl přestěhován do kostela v Kozmicích u Benešova. Budovy byly přeměněny roku 1785 na vojenské skladiště a kasárna. Od roku 1869 byl komplex užíván Českou technikou jako České technologické centrum. Uvažovaný projekt na aulu pro matematiky se tehdy neuskutečnil. Roku 1885 byla terénní úroveň Resslovy ulice snížena, což zvýšilo niveau kostela a bylo třeba na zvýšené terase přistavět zídku s mříží.\n\nKdyž stál biskup Gorazd v roce 1921 u zrodu České pravoslavné církve, začal společně s církevními představiteli hledat vhodný existující, avšak nevyužívaný kostel pro novou katedrálu. 29. července 1933 československá rada ministrů na žádost České pravoslavné eparchie (diecéze) poskytla české církvi k dlouhodobému užívání někdejší římsko-katolický kostel sv. Karla Boromejského na rohu ulic \"Resslova\" a \"Na Zderaze\". Dlouhodobý pronájem zahrnoval povinnost četných úprav, které Česká eparchie na kostele provedla, včetně nového vchodu a renovací interiéru.\n\nObřad vysvěcení prvního pravoslavného chrámu v Praze se konal 28. září 1935 na svátek českého světce sv. Václava. Původní datum 14. října 1934 bylo odloženo z pietních důvodů, neboť tehdy byl spáchán atentát na krále Alexandra I. Karađorđeviće, který patřil mezi významné mecenáše české pravoslavné církve (podílel se materiálně například na výstavbě pražského chrámu Zesnutí Přesvaté Bohorodice na Olšanských hřbitovech). Vysvěcení provedl biskup Gorazd za asistence srbského metropolity Dositeje, zakarpatského biskupa Damaskina a ruského biskupa Sergije. Katedrála byla zasvěcena svatým Cyrilu a Metodějovi, kteří původně přinesli slovanské křesťanství na Velkou Moravu, a od nichž církev v českých zemích vzešla. Ostatky obou svatých, mučedníka sv. Averka a srbského arcibiskupa sv. Arsenije, jsou pohřbené pod oltářem. Jako první obraz byla na severní stěnu lodi umístěna olejomalba \"Snímání z kříže\" od jihoslovanského malíře Cetkoviće, datovaná letopočtem 1927.\n\nOd svého vysvěcení byla pražskými deníky katedrála sv. Cyrila a Metoděje spojována s minulostí obou byzantských misionářů sv. Cyrila a Metoděje. Zmiňovali, že Metoděj byl přímo na tomto místě, když předsedal bohoslužbě, při níž byl pokřtěn první český kníže Bořivoj I. a jeho žena Ludmila, podle východního církevního ritu. Tisk dále psal, že Česká pravoslavná církev považuje knížete a jeho manželku za členy svých řad, stejně jako svatí Cyril a Metoděj patří k církvi. Prvním knězem pověřený funkcí faráře byl otec Petr Kauer, společně s Vladimírem Petřekem, jeho asistentem. 11. srpna 1937 otec Petr zemřel a byl nahrazen otcem Václavem Čiklem 31. ledna 1938.\n\nZa německé nacistické okupace se chrám sv. Cyrila a Metoděje významně zapsal do novodobých československých dějin. Byl dějištěm posledního odporu skupiny příslušníků československého zahraničního odboje, kteří se podíleli na realizaci atentátu na zastupujícího říšského protektora Reinharda Heydricha. Po dokončení \"operace Anthropoid\" 27. května 1942, ve spolupráci s domácím nekomunistickým odbojem poskytl Jan Sonnevend a jeho pravoslavný farář ThDr. Vladimír Petřek sedmi československým parašutistům úkryt v kryptě pod chrámem. Byli to tito vojáci, hrdinové: Adolf Opálka, Jozef Gabčík, Jan Kubiš, Josef Valčík, Josef Bublík, Jan Hrubý a Jaroslav Švarc.\n\nPůvodně se zde měla skupina ukrývat jen krátce, ale Karel Čurda, jeden z parašutistů z výsadku Out distance, později konfident gestapa, jejich úkryt prozradil fašistům dříve, než tato skupina mohla uniknout. Dne 18. června byla katedrála obklíčena 800 příslušníky gestapa. Rozkaz zněl dostat parašutisty živé. Tři z nich padli při obraně hlavní lodi katedrály. Poté, co gestapo odhalilo úkryt v kryptě chrámu, následovalo dobývání krypty. Čtyři Češi se nevzdali a bojovali v kryptě až do posledních čtyř nábojů, které si nechali pro sebe. Z vnější strany chrámu i v interiéru (na zábradlí a na podlaze kůru) jsou dodnes patrné zářezy od střel z německých zbraní.\n\nBiskup Gorazd se ještě pokusil o ukončení nacistického teroru, který následoval po atentátu, tím, že se rozhodl pro sebeobětování. Napsal několik dopisů, předsedovi protektorátní vlády, ministrovi školství a do kanceláře říšského protektora, přičemž vzal veškerou odpovědnost za ukrývání parašutistů na sebe a byl připraven podstoupit jakýkoli trest včetně smrti, jen aby zachránil své kolegy. Dne 25. června byl uvězněn a tehdy vyhlášené stanné právo postihlo všechny včetně jeho. Represálie na obyvatelstvu však pokračovaly, byla zničena obec Lidice 10. června 1942, kde všichni muži byli zastřeleni, ženy a děti poslány do koncentračních táborů. Jen 17 dětí bylo deportováno do Říše na převýchovu. Celá vesnice byla vypálena a srovnána se zemí. Čtrnáct dní na to 24. června byla nacisty vypálena obec Ležáky jako odplata za pomoc parašutistům ze skupiny \"Silver A\" ve složení Alfréd Bartoš, Josef Valčík a Jiří Potůček. Při zásahu v Ležácích nacisté ihned zavraždili 33 obyvatel – 18 žen a 15 mužů. Dalších sedm lidí z osady a víc než třicet spolupracovníků parašutistů zastřelili 25. června a 2. července 1942. Jedenáct ležáckých dětí našlo smrt v plynovém voze v polském Chelmnu 25. července 1942. Přežily jen sestry Šťulíkovy, které byly fašisty poslány do Německa na \"převýchovu\".\n\nSoud se členy České pravoslavné církve se konal 3. září 1942. Biskup Gorazd, farář Čikl a předseda rady starších Sonnevend byli odsouzeni k trestu smrti zastřelením následujícího dne. Dr. Petřek byl popraven 5. září. Za napomáhání parašutistům bylo tehdy 263 Čechů uvězněno, transportováno do koncentračního tábora Mauthausen a tam 24. října zastřeleno, a to včetně devíti členů katedrální kongregace pravoslavné církve, jimiž byli: Marie Čiklová, manželka děkana, Marie Gruzinnova, sekretářka biskupa Gorazda, Marie Sonnevendová, manželka předsedy rady, Ludmila Rysová, členka sboru, Václav Ornest, kostelník, jeho manželka Františka Ornestová a dcera Miluše Ornestová, členka sboru a sdružení mládeže, dále Karel Louda, člen sboru a Marie Loudová, členka sboru a sdružení mládeže. Pravoslavná církev tehdy ztratila 13 osob.\n\nŘíšský protektor pro Čechy a Moravu vydal 27. září 1942 výnos, jímž se s okamžitou platností uzavíraly všechny české pravoslavné kostely a zabavil jejich majetek. Pravoslavní kněží byli odvlečeni na nucené práce do Německa, čímž byla tehdejší česká pravoslavná církev prakticky zničena.\n\nS koncem války v roce 1945 byla zdevastovaná katedrála navrácena zbylým pravoslavným věřícím. První bohoslužba se konala 13. května 1945 na nádvoří před budovou chrámu, na němž započaly rekonstrukční práce. 17. června 1945, při třetím výročí tzv. \"heydrichiády\", se v přeplněné katedrále konala první komemorativní bohoslužba za oběti teroru. Katedrála byla znovu vysvěcena 5. července 1947, neboť útokem gestapa v roce 1942 byla znesvěcena. Roku 1946 byl byt umučeného kostelníka Václava Ornesta přeměněn v kapli jako památník biskupa Gorazda a byl vysvěcen 12. listopadu 1947. Dne 28. října 1947 byla odhalena bronzová pamětní deska, ozdobená plastikami portrétů parašutistů, kteří zahynuli v katedrále a biskupa Gorazda, umístěná na vnější zdi katedrály. Biskup Gorazd byl 4. září 1987 svatořečen.\n\nPo roce 1989 byla katedrála zrenovována, také díky nové komunitě věřících z Běloruska, Ruska a Ukrajiny. Vnitřek je vyzdoben podle zásad ikonografie pravoslaví, s obnoveným ikonostasem a ikonami. Pravidelně 18. června je každým rokem sloužena vzpomínková bohoslužba na paměť obětí heydrichiády. Roční vzpomínková akce vyvrcholila ve vyhlášení pravoslavné katedrály svatého Cyrila a Metoděje za \"Národní památník hrdinů heydrichiády – Místo usmíření\". To se uskutečnilo při příležitosti 60. výročí, původního vysvěcení kostela na první českou pravoslavnou katedrálu 28. září 1995.\n\nV roce 1998 proběhla rekonstrukce interiéru chrámu, což připomíná kovová pamětní tabulka s textem: \nV současnosti funguje jako katedrální chrám pražské eparchie české pravoslavné církve. Bohoslužby se zde konají: večerní – každou sobotu od 17 hodin a nedělní v 9.30 hodin. Kromě toho se konají bohoslužby podle církevního kalendáře.\n\nDne 26. ledna 2011 byly na nádvoří odhaleny mramorové desky s 294 jmény příslušníků nekomunistického odboje. Jedná se převážně o spolupracovníky a příslušníky rodin.\n\nV květnu 2012 byl částečně nově bíle vymalován interiér chrámu.\n\nDuchovním správcem chrámu je od roku 2016 arcibiskup pražský a českých zemí Michal.\n\nChrám byl také prohlášen za \"Místo česko-německého smíření\".\n\n\n"}
{"id": "353365", "url": "https://cs.wikipedia.org/wiki?curid=353365", "title": "Svahový pohyb", "text": "Svahový pohyb\n\nSvahové pohyby, někdy též svahové pochody, představují soubor pohybů a pochodů působících na svahu. Dělí se do několika skupin v závislosti na rychlosti, typu a vedoucím procesu.\n\nSkupina svahových pohybů, u nichž je původcem gravitace. Napětí ve svahu ovlivňuje vývoj svahu (změna výšky či sklonu), jeho odlehčení a režim podpovrchových vod. Gravitační síly následně u svahů působí smykové napětí, čímž dochází k deformaci horniny nebo zeminy. V závislosti na rychlosti se gravitační svahové pohyby dělí (od nejpomalejšího k nejrychlejšímu):\nSkupina svahových pohybů podmíněných vodou. V případě působení povrchového odtoku vody, ať již srážkové či tavné (tj. způsobené táním), se hovoří o ronu. Při něm dochází k nesoustředěnému stékání vody po povrchu terénu, která sebou odnáší jemné částice půdy nebo zvětralinového pláště. Srážková či tavná voda, která se vsákne (infiltruje) do půdy, na svah dále působí mechanicky a chemicky. Podpovrchová voda pak může způsobit následující svahové pohyby:\n\nNa základě rychlosti se svahové pohyby dělí do tří skupin:\n\n\n"}
{"id": "353374", "url": "https://cs.wikipedia.org/wiki?curid=353374", "title": "Crazyhouse", "text": "Crazyhouse\n\nCrazyhouse (anglicky \"blázinec\") je varianta šachů, ve které může hráč kameny, které sebral protivníkovi, později vrátit na hrací desku a dále s nimi hrát jako se svými. Crazyhouse je obdoba bughouse šachu, hrají zde však jen dva hráči.\n\nZ důvodu složitosti hraní na reálné šachovnici (je třeba dvou úplných sad kamenů) se tato varianta šachů hraje hlavně na počítačích a na šachových serverech jako FICS či Internet Chess Club.\n\nCrazyhouse hrají dva hráči na jedné šachovnici dle standardních šachových pravidel. Když ale hráč sebere protivníkovi nějaký kámen, vezme kámen stejného typu, ale ve své barvě, a přidá si ho do tzv. \"rezervy\" mimo šachovnici. Místo běžného tahu pak kdykoli může vzít nějaký kámen ze své rezervy a umístit ho na libovolné neobsazené pole šachovnice (pěšce však nelze umisťovat na první ani poslední řadu). Při braní figur, které vznikly proměnou pěšce, se do rezervy přidává jen pěšec.\n\nPři záznamu her crazyhouse šachu se používá běžná šachová notace, rozšířená o značení umístění kamene z rezervy na šachovnici pomocí zavináče: například \"p@b6\" značí umístění pěšce z rezervy na pole b6.\n\n\n\n"}
{"id": "353382", "url": "https://cs.wikipedia.org/wiki?curid=353382", "title": "Malcom McLean", "text": "Malcom McLean\n\nMalcom Purcell McLean (rozený „Malcolm”; v pozdějších letech si ho změnil na tradiční skotskou historickou výslovnost; 14. listopadu 1913 Maxton, Severní Karolína,– 25. května 2001) byl americký podnikatel, často nazývaný jako „otec kontejnerizace“.\n\n\n"}
{"id": "353383", "url": "https://cs.wikipedia.org/wiki?curid=353383", "title": "Ramphotyphlops", "text": "Ramphotyphlops\n\nRamphotyphlops (česky též slepák) je rod malých hadů z čeledi slepákovitých (Typhlopidae). Starší název rodu je \"Typhlina\". Rod obsahuje 49 druhů, přičemž většinou nepřesáhnou 20 centimetrů délky, největší druh dosahuje až 75 centimetrů.\n\nVyskytují se v Myanmaru, Thajsku, Malajsii, Číně, Indonésii (na Molukách a Malých Sundách), na Filipínách, Austrálii, Palau, Nové Guineji, Bismarckově souostroví, Šalomounových ostrovech, Fidži a Nové Kaledonii. Je to jediný rod slepáků, který žije i v Austrálii. Jeden druh se však rozšířil do celého světa. Jde o slepáka květinového (\"Ramphotyphlops braminus\"). Tento hádek je totiž schopný partenogenetického způsobu rozmnožování (zatím je to prokázáno jen u tohoto druhu, ale pravděpodobně jsou toho schopni i další slepáci). Slepák květinový je druh, ve kterém existují jen samice. Ty jsou schopny klást vejce bez samčího oplodnění. Rodí se však jen další samice (tato schopnost je dána existencí třetího chromozomu). Hádek si často vyhledává jako úkryt vlhké prostředí květináčů. S nimi se pak rozšířil do celého světa. Slepáci květinoví jsou dnes k nalezení na Madagaskaru, v Africe, Asii, Jižní Americe, Severní Americe, na Havajských ostrovech, Austrálii a spoustě dalších míst. Jde o nejrozšířenějšího hada na světě.\n\nVyznačují se velkým barevným rozpětím, od namodralých hadů, přes olivové, červené až po černé. Mají zašpičatělou hlavu, která je usazena na nevýrazném krku. Hadi se živí termity, mravenci, dešťovkami, hmyzími larvami a podobně. Často se zdržují v termitištích nebo mraveništích. Všichni tito hadi pravděpodobně kladou vajíčka, je to však potvrzené jen na několika druzích.\n\n"}
{"id": "353384", "url": "https://cs.wikipedia.org/wiki?curid=353384", "title": "Puška vz. 24", "text": "Puška vz. 24\n\nPuška vz. 24 je československá vojenská puška, která se vyráběla v Československu od roku 1924 do roku 1942. Jednalo se o čs. verzi pušky systému Mauser 98, která byla užívána a vyráběna v mnoha zemích světa. Ve své době byla považována za nejlepší opakovací pušku systému Mauser na světě.\n\nAž do počátku 20. let 20. století byla v československé armádě rozšířena nejvíce rakousko-uherská opakovací puška Mannlicher ráže 8 mm. V roce 1921 byl nakoupen tzv. holandský blok 57.000 pušek Mauser, které pocházely z výzbroje německých divizí odzbrojených po příměří na holandském území. Ukázalo se, že tato puška má dokonalejší konstrukci a příznivější balistické vlastnosti, hovořily pro ni i válečné zkušenosti. V roce 1922 bylo s konečnou platností rozhodnuto, že armáda bude užívat pušku systému Mauser. Hledala se její nejvhodnější úprava (rozměry, hledí, úchyt bodáku, či způsob nošení u pěchoty a jezdectva). Po přechodných vzorech 98/22, 23 a 23a byl teprve vzor 24 definitivní a jako hlavní individuální zbraň zůstal v Československé armádě až do roku 1939.\n\nPušky vz.24 byly vyráběny v několika továrnách na území Československa, přičemž na ně byly raženy kódy, jejichž součástí byla i místa produkce.\n\n\nPušky vz. 24 byly v široké míře používány na celém světě, např. v Japonsku, Rumunsku, Íránu, Guatemale, Číně, Litvě, Jugoslávii, Peru, Venezuele, Bolívii apod. V Íránu byla puška známá pod jménem \"Berno\" (podle města Brna) a získala si tam výbornou pověst. Byla vybrána pro íránskou armádu a od roku 1940 byla vyráběna i v Teheránu. Od roku 1939 byly pušky vz.24 vyráběny pro Wehrmacht i pro slovenskou armádu.\n\nZde je přehled kam všude byla zbraň vyvezena a v jakém množství.\n\n\nSeznam států používajících pušku vz. 24:\n\n"}
{"id": "353386", "url": "https://cs.wikipedia.org/wiki?curid=353386", "title": "Prampouch", "text": "Prampouch\n\nPrampouch je zděný rozpěrný oblouk mezi dvěma budovami, typický pro úzké středověké uličky. Bývá opatřen stříškou.\n\nPrampouchy se většinou vyskytují v jedné řadě, výjimečně i ve více řadách nad sebou. Situovány jsou obvykle mezi horními částmi dvou těsně sousedících staveb a slouží k jejich stabilizaci. Funkce prampouchů je v zásadě shodná s opěrnými oblouky středověkých katedrál.\n\nJestliže mezi vlastníky sousedících budov není ujednáno jinak, je prampouch považován za společnou rozhradu.\n\nVýraz se vyskytuje též v nářečních variantách \"rampouch\", \"rampúch\" či \"rampuch\". V moravských a lašských nářečích rampúch označuje též otvor do sklepa nebo výklenek ve zdi, přihrádku u kamen, což je přejato asi z německého \"brandboge\" („klenutí ve stěně“), a ovlivněno zřejmě výrazem \"sopouch\". \n"}
{"id": "353388", "url": "https://cs.wikipedia.org/wiki?curid=353388", "title": "Puška vz. 52", "text": "Puška vz. 52\n\nPuška vz. 52 je československá puška, která byla vyráběna po druhé světové válce. Vznikla podle požadavku zavést do výzbroje Československé armády samonabíjecí pušku, ve které by se používal zkrácený puškový náboj 7,62 × 45 mm. Po armádních zkouškách byla vybrána samonabíjecí puška ČZ 502 konstruktéra Jana Kratochvíla z České zbrojovky ve Strakonicích.\n\nTato puška byla pod označením \"7,62mm samonabíjecí puška vz. 52\" zavedena 20. března 1952 do výzbroje Československé armády. Výroba byla původně zadána do Povážských strojíren v Považské Bystrici, ale pro značné problémy při výrobě byla výroba pušky přesunuta do Závodů přesného strojírenství v Uherském Brodě. V roce 1957 byla puška v rámci standardizace zbraní a munice zemí Varšavské smlouvy překonstruována pro sovětský náboj 7,62×39 a takto upravená dostala označení \"samonabíjecí puška vzor 52/57\". Zanedlouho však byla nahrazena zavedením samopalu vzor 58. V současnosti je puška vzor 52/57 zavedena u Hradní stráže a čestných jednotek.\n\nSamonabíjecí puška vzor 52/57 pracuje na principu odběru prachových plynů z vývrtu hlavně, jejichž impulz se tlakem na prstencový píst navlečený na hlavni přenáší prostřednictvím pístnice a pohybovače na sklopný závorník opatřený v přední části dvěma uzamykacími ozuby.\n\nPři výstřelu je závěr v přední poloze. Bicí mechanismus zbraně je kladívkový. Oddělitelný schránkový zásobník je dvouřadý s dvouřadovým vyústěním a jeho kapacita je 10 nábojů. Zásobník je možné plnit pomocí nábojových pásků shora i bez vyjmutí zásobníku z pušky. Puška je vybavena mířidly tvořenými muškou a hledím stavitelným v rozsahu od 100 do 900 metrů. Bodák, který je trvale spojený s puškou, je sklopný, otáčí se kolem vertikální osy a sklápí se do vybrání v předpažbí na pravé straně pušky.\n\n\n\n\n\n"}
{"id": "353394", "url": "https://cs.wikipedia.org/wiki?curid=353394", "title": "Calderón", "text": "Calderón\n\nCalderón je původem španělské jméno, jehož nositelem je více osob:\n\n\nOdvozené názvy\n"}
{"id": "353395", "url": "https://cs.wikipedia.org/wiki?curid=353395", "title": "Husák", "text": "Husák\n\nHusák může být:\n\n\n\n"}
{"id": "353396", "url": "https://cs.wikipedia.org/wiki?curid=353396", "title": "Kláštorská roklina", "text": "Kláštorská roklina\n\nKláštorská roklina je úžina v Slovenském ráji.\n\nRokle dlouhá 1,5 kilometru začíná na louce u Kláštoriska a ústí do Prielomu Hornádu mezi Hrdlem Hornádu a Letanovským mlýnem. V místě vyústění překonává Hornád lanová lávka. V roklině se nachází mnoho vodopádů, Vodopád Objaviteľov, vodopád Antona Straku, Dúhový vodopád, kaskády Gusta Nedobrého, Malý vodopád, Machový vodopád a vodopád Kartuziánov těsně pod vrcholem.\n\nKláštorská roklina byla známá již v dobách osídlení kláštera na Kláštorisku, avšak veřejnosti byla zpřístupněna až v roce 1960. Nyní je průchozí po zeleném turistickém chodníku s mnoha místy zabezpečenými žebříky či stupačkami. Přechod je povolen pouze ve směru proti toku potoka vzhůru.\n\n\n"}
{"id": "353399", "url": "https://cs.wikipedia.org/wiki?curid=353399", "title": "Nette Framework", "text": "Nette Framework\n\nNette Framework je open source framework pro tvorbu webových aplikací v PHP 5 a PHP 7. Zaměřuje se na eliminaci bezpečnostních rizik, podporuje AJAX, DRY, KISS, MVC a znovupoužitelnost kódu. Využívá událostmi řízené programování a z velké části je založen na použití komponent. Původním autorem Nette Frameworku je David Grudl, o jeho další rozvoj se stará organizace Nette Foundation. Nette Framework je svobodný software, nabízený pod licencemi GNU GPL a licencí Nette, která je obdobou původní (staré, čtyřbodové) BSD licence.\n\nK Nette Frameworku pořádá autor školení, která částečně mohou nahradit chybějící kusy dokumentace. Každý měsíc se také koná neformální setkání příznivců Nette Frameworku, nazývané \"Poslední sobota\"; pořádané v Praze, Brně i na jiných místech. Vstup na akci je zdarma.\n\nNette Framework vyžaduje PHP ve verzi 5.3.1 a vyšší. Další požadavky je možné otestovat na serveru pomocí oficiálního nástroje Requirements Checker.\n\n\nV produkčním prostředí stačí načíst jediný soubor.\n\nNette Framework nám dává několik velmi silných nástrojů pro odhalování a ošetřování případných chyb.\n\nLadící nástroj na odchytávání chyb vzniklých během kompilace programu. Zpřehledňuje klasické chybové hlášky. Umožňuje tak efektivní debug aplikace. Stačí využít NetteLoader a zapnout debug mód.\n\nKomunikací FireBug a Nette\\Debug umožňuje zasílat zprávy samostatným kanálem, mimo okno samotného prohlížeče. Informace se tedy neztratí v případné záplavě textů na stránce, ale zobrazí se přehledně v jiném okně. Chyby úrovně E_NOTICE a E_WARNING jsou do FireBug zasílány automaticky. Je nutné mít nainstalovaný FireFox alespoň verze 2. Stáhnout si rozšíření Firebug a FirePHP minimálně verzi 0.2. Nette\\Debug komunikuje s FireBug přes hlavičky HTTP. Je tedy nutné volat logovací funkci před tím než začne PHP skript cokoliv vypisovat. Samozřejmě je možné zapnout output buffering a tím výstup oddálit.\n\nNette Debug console je vyskakovací okénko, do kterého je možné vypisovat proměnné.\n\nV případě produkčního režimu, kdy není vhodné ani žádoucí využívat některou z předchozích metod výpisu chyb nám dává Nette Framework nástroj k zachycení vzniklých chyb do logu. Textového souboru, kde se můžeme přesně dozvědět co se v aplikaci stalo a případné chyby opravit.\nLogování chyb je třeba zapnout a nastavit cestu k adresáři, do kterého je možné zapisovat.\n\nParametr Debug::DETECT říká, že má Nette samo zjistit zda se server nachází v produkčním nebo vývojovém režimu. Další parametr je cesta k logovacím souborům a poslední je E-mailová adresa, kam se bude zasílat upozornění o vzniku chyby. Zahlcení Vaší E-mailové schránky se nemusíte bát, Nette zašle upozornění na výskyt chyby pouze jednou. Pro obnovu zasílání E-mailů je nutné vymazat textový soubor, který říká, že oznámené již bylo odesláno.\n\nNette rozlišuje 2 režimy, pod kterými běží server. Vývojový režim se snaží nabídnout veškeré informace pro programátora o rychlosti běhu aplikace, o routování a pohodlný výpis vzniklých chyb. Naproti tomu v produkčním režimu Nette veškeré informace skryje a umožňuje logování chyb do souboru mimo oči běžného uživatele.\nFramework dokáže sám zjistit v jakém režimu se server nachází. Rozhoduje se na základě IP adresy přidělené serveru. Chybu může způsobit server běžící za proxy serverem, nebo server určený pro lokální potřeby organizace. V tomto případě je nutné nastavit aktuální režim ručně.\nNette dává programátorovi velmi silný nástroj pro tvorbu formulářů. Samotný framework zařídí veškeré ohlídání prvků formuláře. Ohlídá vstupy proti možným útokům.\n\n\nNa rozdíl od většiny jiných frameworků je možné nastavit tvar URL jako poslední věc v celé aplikaci. Umožňuje to obousměrné zpracování routů, které slouží jak k parsování tak generování cest. Pěkné URL (Cool URL) je důležité také pro SEO, vyhledávače adresy vyhodnocují a stává se součástí bodování důležitostí webu a ovlivňuje tak pozici ve vyhledávači (pouze domněnka některých \"SEO odborníků\", URL nemá na pozici ve vyhledávači žádný vliv). Zároveň jsou adresy čitelnější a zapamatovatelnější pro uživatele stránek. Nette odstiňuje použití direktiv mod_rewrite a tak není nutné definovat tvar rout na více místech. Tím se předchází vzniku chyb.\nPříklady klasických URL:\nURL při použití routy v Nette:\n\n\n\n"}
{"id": "353401", "url": "https://cs.wikipedia.org/wiki?curid=353401", "title": "Pamela Melroyová", "text": "Pamela Melroyová\n\nPamela Anne Melroyová (* 17. září 1961 Palo Alto, Kalifornie, Spojené státy americké) – důstojnice United States Air Force a astronautka NASA. Jako pilot raketoplánu se zúčastnila misí STS-92 a STS-112, při misi STS-120 byla velitelkou letu.\n\nMelroyová získala v roce 1983 titul bakaláře fyziky a astronomie na Wellesley College. V roce 1984 pak ukončila magisterské studium v oboru Země a planetární vědy na Massachusettském technologickém institutu. 18. května 2008 získala čestný titul (\"\") na Iona College v New Rochelle, New York. \n\nNastoupila do armády, stala se pilotkou. V průběhu Války v Zálivu v roce 1991 se zúčastňovala bojových letů. Působila na Edwardsově letecké základně jako testovací pilotka. Z armády odešla v roce 2007.\n\nMelroyová byla v roce 1994 vybrána jako kandidátka na astronautku a prodělala výcvik pro pilotování raketoplánu. Pilotovala raketoplán při dvou misích, obě mise byly návštěvami Mezinárodní vesmírné stanice: STS-92 v roce 2000 a STS-112 v roce 2002. 19. června 2006 NASA oznámila, že Melroyová bude velet raketoplánu při misi STS-120. Stala se tak druhou ženou, která velela raketoplánu (po Eileen Collinsové). Posádka mise STS-120 navštívila stanici v době, kdy zde pracovala Expedice 16, které velela Peggy Whitsonová. Na palubě ISS byly tedy současně dvě ženy – velitelky.\n\n\n"}
{"id": "353403", "url": "https://cs.wikipedia.org/wiki?curid=353403", "title": "Všestrannost", "text": "Všestrannost\n\nVšestrannost je obecná lidská (případně i zvířecí) vlastnost - jde o všeobecné nadání či mimořádné schopnosti v mnoha oborech činnosti (například pracovní všestrannost, sportovní všestrannost, umělecká všestrannost, hudební všestrannost apod.).\n\nVšestranný člověk je obvykle nadán více různými nadprůměrnými dovednostmi.\n\nNapříklad jezdecká všestrannost, ta se obvykle testuje v jezdeckých soutěžích všestranné způsobilosti.\nAby byl někdo hudebně všestranný, není nutné aby se v hudbě samotné vyznal. Mezi lidmi se spíše používá termín „hudebně talentovaný“ (hudební talent). Lze tak označit toho, kdo ovládá hru na různé nástroje, dokáže je využít v různých hudebních žánrech, či rozpozná hudbu dobře hranou (splňující základní obecné požadavky pro zařazení do daného žánru nebo předpoklady skladby jinak nezařaditelné) od špatné (falešně hrané bez vědomého záměru), a podobně. Hudebně všestranný člověk nemusí nutně ovládat hru na nějaký hudební nástroj, zpěv, nebo ovládat všechny ze zmíněných příkladů. Může naopak oplývat řádově více nezmíněnými vlastnostmi, nebo jen některými z nich. Často se můžeme setkat s jedincem jež sám sebe označuje jako hudebně všestranného pouze proto, že je zastáncem více než jednoho ze základních hudebních žánrů, nebo dokonce jen podřazených stylů některého ze základních žánrů. Hudebně všestranný člověk může mít dokonce nadprůměrný vjem i pro jiné umělecké projevy (např. kompozici vizuálního charakteru). Takového lze nazvat jako „umělecky všestranný“.\n\n"}
{"id": "353404", "url": "https://cs.wikipedia.org/wiki?curid=353404", "title": "Diskografie Karla Gotta", "text": "Diskografie Karla Gotta\n\nToto je část diskografie zpěváka Karla Gotta.\n\nSeznam singlů není úplný.\n\n\n\n\"Hity 60., 70., 80. let\"\n\n\n\n\n\n\n\n\n\n\n\nRoku 2014 byla vydána pětidílná kolekce 50 let na DVD, mapující profesní život Karla Gotta v obrazech jeho vystoupení, videoklipů, scének a televizních vystoupení.\n\n\n\nSeznam není úplný.\n\n\nKarel Gott dále vydal na desítky singlů u firmy Supraphon, v jeho diskografii najdeme spoustu alb natočených v angličtině, němčině, italštině, ruštině vydávaných různými firmami, např. Polydor (Universal Music) nebo Melodija, spolupracoval na albech jiných interpretů, jeho písně najdeme i na soundtracích k některým filmům, např. \"Romance za korunu\" nebo \"Hvězda padá vzhůru\". Doma i v zahraničí mu vyšel nespočet kompilací a výběrů. Od r. 1996 se jeho tuzemská alba, vydávaná až do r. 1992 na značce Supraphon, postupně dočkala mnohdy svého prvního vydání na CD a chronologicky jsou uspořádána v ediční řadě \"Karel Gott Komplet\", vydávané zprvu společností Sony Music / Bonton, posléze Supraphonem.\n\n"}
{"id": "353409", "url": "https://cs.wikipedia.org/wiki?curid=353409", "title": "Kodet", "text": "Kodet\n\nPříjmení Kodet nosí více různých osobností:\n\n\n"}
{"id": "353411", "url": "https://cs.wikipedia.org/wiki?curid=353411", "title": "Těžký kulomet vz. 24", "text": "Těžký kulomet vz. 24\n\nTěžký kulomet vz. 24 je československý vodou chlazený těžký kulomet, vyráběný podle systému Schwarzlose, používaného již v Rakousko-uherské armádě.\n\nV letech 1921–1923 zkoušela Československá armáda některé nové modely těžkého kulometu, ale ty nijak nepřesvědčily. Zůstalo tedy u kulometu Schwarzlose MG, který byl ve výzbroji z doby Rakouska-Uherska v hojném počtu. Problém byl v tom, že bylo rozhodnuto, že dojde ke sjednocení ráže všech používaných pušek a kulometů na ráži 7,92 mm dle systému Mauser. Proto bylo nutno upravit i kulomet Schwarzlose, který užíval střelivo ráže 8 mm. V konkurenčním boji se prosadila firma Zbrojovka Janeček, která adaptovala tento kulomet na požadovanou ráži. Přestavba kulometů po označením 7/24 byla ukončena v roce 1928, kdy firma začala vyrábět nové kulomety, označené jako vz. 24. Kulomet neměl výrazné nevýhody a v novém provedení byl výkonný a spolehlivý.\n\n\n\n"}
{"id": "353415", "url": "https://cs.wikipedia.org/wiki?curid=353415", "title": "Pistole vz. 24", "text": "Pistole vz. 24\n\nPistole vz. 24 byla československá standardní armádní pistole ráže 9 mm Browning, používaná v meziválečném období.\n\nPo vzniku samostatného Československa byl dán požadavek na vyzbrojení armádních důstojníků pistolemi domácí produkce. V roce 1920 byla zakoupena licence od firmy Mauser a od roku 1922 se v brněnské Zbrojovce začala sériově vyrábět pistole vz. 22. Její sériovost však nebyla důsledná, objevovaly se závady a výroba přesahovala i kapacitní možnosti v Brně. Ministerstvo národní obrany proto našlo nového výrobce v Jihočeské zbrojovce ve Strakonicích, která řešila nejdříve technické postupy a zpracování, posléze i modernizaci pistole tak, aby vyhovovala potřebám armády a netrpěla závadami. V roce 1924 vznikl model vz. 24, který byl vyzkoušen, a v roce 1925 začala jeho sériová výroba.\n\nPistole byla používána jak Československou armádou, tak dalšími bezpečnostními složkami. Pro potřeby četnictva vznikl vzor 27. Pistole vz. 24 se vyráběla i po vzniku Protektorátu pro potřeby Wehrmachtu.\n\nPro potřeby policie a četnictva vytvořil František Myška pistoli vz. 27, která vznikla upravením pistole vz. 24 na ráži 7,65 mm Browning (.32 ACP). Myška při konstrukci zcela odstranil uzamykání, díky čemuž mhola být prodloužena hlaveň o 10 mm. Díky absenci uzamykání hlavně mohl být zúžen profil závěru, který dostal ploché boky (pistole vz. 24 měla boky závěru kruhové). Pro výrobu pistole vz. 27 tak bylo díky shodnosti velké části dílů (kromě hlavně, závěru a jeho čela, zápalníku a hlavňové spojky) možné použít většinu součástek stejných pro pistoli vz. 24, což bylo ekonomicky výhodné.\n\nKonstrukčním řešením zásobníkové pojistky a dvoučinné spouště (tzv. revolverové spouště) vycházel konstruktér České zbrojovky František Myška ze svého patentu k prototypu pistole ČZ vz. 24 DA vybavené spoušťovým napínáním, vyvinutého v roce 1927 pro účast ve zkouškách na novou zbraň polské armády a jezdectva, zbrojovkou interně označovaný jako tzv. \"samonapínač\".\n\nPolsko nakonec zavedlo do výzbroje domácí pistoli Radom VIS 35.\n\nI přes neúspěch pistole ČZ 24 i její DA varianty v tendru na polskou armádní pistoli, projevila prostřednictvím ministerstva financní polská strana zájem o československé pistole. Polské ministerstvo financí hledalo v roce 1928 vhodnou pistoli pro pohraniční stráž. Pro polskou pohraniční stráž tak vznikla pistole ČZ vz. 28 lišící se od standardního vz. 24 prodlouženou rukojetí se zásobníkem na devět nábojů a odnímatelnou dřevěnou pažbou, která zároveň sloužila jako pouzdro na zbraň.\nSnaha České zbrojovky, a. s. ve Strakonicích uspět se samonabíjecími pistolemi na zahraničních trzích nebyla v meziválečném období příliš úspěšná. Jednu z příčin představovala vysoká nasycenost trhu a v řadě zemí musela továrna počítat s domácí konkurencí. Mezi lety 1928 a 1931 Česká zbrojovka dodala do Polska celkem 2549 kusů pistolí, přičemž pouze prvních 230 kusů s přídavnou pažbou.\n\nPro rozšíření možnosti expanze na zahraniční trhy vznikl v České zbrojovce prototyp pistole ČZ vzor 29. Jednalo se o zvětšenou pistoli vzor 24 překomorovanou na výkonný německý náboj 9 mm Parabellum. Přestože v současnosti je jedná o nejrozšířenější pistolový náboj, tak meziválečném Československu stál, vyjma vojenských testů ve dvacátých letech, mimo zájem ozbrojených sborů.\n\nK prvním úvahám o konstrukci strakonické pistole v ráži 9 mm Parabellum přišel na podzim 1925 podnět ze strany bulharského ministerstva války, které zkoušelo pistole vz. 24 na podzim roku 1925. Zpráva bulharského ministerstva války ocenila spolehlivost československé pistole, ale náboj 9 mm Browning považovalo za málo výkonný oproti zavedenému náboji 9 mm Parabellum. Dalším potenciálním odběratelem pistolí vz. 24 měla být turecká armáda, které byly v roce 1925 zaslány pistole vz. 24, které byly nabízeny za cenu 535 až 525 Kčs za kus. Další návrh zaslala zbrojovka do Turecka v lednu 1927, stanovující cenu na 418 korun za kus. Ve stejné době zkoušela turecká armáda pistole Browning a Parabellum, která tak představovaly hlavní konkurenci československé pistole. Ve zkouškách se měla pistole ČZ vz. 24 umístit na druhém místě za pistolí Parabellum. Vzhledem k tomuto a také k předchozí zkušenosti s výsledkem testů v Bulharsku došlo vedení zbrojovky v roce 1928 k rozhodnutí vytvořit, po návštěvě devítičlenné turecké komise, vzorky pistolí ve výkonnější ráži 9 mm Parabellum označovaných jako ČZ vzor 29.\n\nKromě turecké armády projevilo o strakonickou pistoli zájem i turecké četnictvo a celní správa. V dubnu 1929 zaslala Česká zbrojovka do Turecka osm kusů vzorků pistolí vz. 29. K zavedené pistole v tureckých ozbrojených silách nedošlo a tak zkoušela zbrojovka pistoli i v jiných zemích: V březnu 1929 zaslala kromě pistolí vz. 24 a vz. 28 také jeden prototyp pistole vz. 29 vybavený nástavnou pažbou. Na jaře stejného roku putoval další prototyp pistole vz. 29 a 200 náboji do Siamu.\n\nPro neúspěch v zahraničí se pistole vz. 29 do sériové výroby nedostala a představovala pouze prototypovou záležitost. Dle informací na internetových stránkách VHÚ vyrobila Česká zbrojovka prokazatelně 12 exemplářů pistolí vz. 29.\n\n"}
{"id": "353425", "url": "https://cs.wikipedia.org/wiki?curid=353425", "title": "Liezel Huberová", "text": "Liezel Huberová\n\nLiezel Huberová, rodným jménem Liezel Horn (* 21. srpen 1976 Durban) je americká profesionální tenistka jihoafrického původu, bývalá světová jednička ve čtyřhře, vítězka čtyř grandslamů v ženské čtyřhře s Carou Blackovou a dvou ve smíšené čtyřhře společně s Bobem Bryanem. Od 12. listopadu 2007 byly společně se spoluhráčkou Blackovou světovými jedničkami v ženské čtyřhře, 19. dubna 2010 se poprvé v kariéře stala samostatnou vůdkyní deblového žebříčku WTA. Třikrát také získala deblový titul na Turnaji mistryň.\n\nVe dvouhře byla na žebříčku WTA nejvýše klasifikována v březnu 1999 na 131. místě. K sezóně 2012 vyhrála čtyřicet osm turnajů WTA ve čtyřhře.\n\nV roce 1992 ve věku patnácti let se přestěhovala do Spojených států, aby mohla trénovat v jihokarolínské tenisové škole Van Der Meer Tennis Academy v Hilton Head. Později došlo k její americké naturalizaci. V červenci 2007 získala americké občanství, a od té doby reprezentuje Spojené státy americké. Je vdaná za Američana Tonyho Hubera.\n\nV roce 2005 založila nadaci na pomoc obětem ničivého hurikánu Katrina v New Orleans.\n\nSpojené státy reprezentovala na LOH 2008 v Pekingu ve čtyřhře spolu s Lindsay Davenportovou. Prohrály ve čtvrtfinále.\n\nV sezóně 2011 během evropské antukové části hrála s Ruskou Naděždou Petrovovou. Na French Open již nastoupila se stabilní spoluhráčkou Lisou Raymondovou, kde došly do semifinále a ve Wimbledonu zaznamenaly čtvrtfinálovou účast.\n\nPrvní dvě finále sezóny spolu s Raymondovou prohrály, a to na AEGON International s Peschkeovou a Srebotnikovou 6–3, 6–0 a poté na Bank of the West Classic nestačily na Azarenkovou s Kirilenkovou 6–1, 6–3. První jejich společný titul přišel na Canada Masters, a to po finále bez boje, když Azarenková a Kirilenková odstoupily. V září získaly grandslamový titul na US Open po finálové výhře nad obhájkyněmi titulu Vaniou Kingovou a Jaroslavou Švedovovou 4–6, 7–6, 7–6. Třetí titul si připsaly na japonském Toray Pan Pacific Open, když v boji o titul zdolaly pár Dulková a Pennettaová až v supertiebreaku třetího setu 7–6, 0–6, [10–6].\n\nNavíc spolu s Maríí José Martínezovou Sánchezovou vyhrála debla na Dubai Tennis Championships po finálovém vítězství nad dvojicí Peschkeová a Srebotniková 7–6, 6–3 a s Petrovovou odešla jako poražená finalistka na turnaji Qatar Ladies Open, když v rozhodujícím utkání opět narazily na Peschkeovou a Srebotnikovou.\n\nStejný pár porazila opět s Raymondovou také ve finále Turnaje mistryň, když vyhrály ve dvou sadách.\n\nLiezel Huberová se zúčastnila 17 zápasů ve Fed Cupu za týmy Spojených států amerických a Jihoafrické republiky s bilancí 0-1 ve dvouhře a 13-3 ve čtyřhře.\n\n"}
{"id": "353427", "url": "https://cs.wikipedia.org/wiki?curid=353427", "title": "Vál", "text": "Vál\n\nVál může být:\n\n\n\n"}
{"id": "353434", "url": "https://cs.wikipedia.org/wiki?curid=353434", "title": "Troják", "text": "Troják\n\nTroják nebo Trojak může být:\n\n\n\n"}
{"id": "353437", "url": "https://cs.wikipedia.org/wiki?curid=353437", "title": "London Elektricity", "text": "London Elektricity\n\nLondon Elektricity je hudební uskupení, které se nejvíce proslavilo jako předchůdce živých drum and bassových vystoupení, ačkoliv jejich hudba obsahuje také prvky jazzu, funku a breakbeatu.\n\nPrvní podoba London Elektricity čítala duo Tony Colman a Chris Goss. Colman a Goss jsou taktéž zakladatelé labelu Hospital Records, se kterým je London Elektricity stále propojen.\n\nV roce 1999 vydali v Hospital Records svoje debutové album \"Pull the Plug\". Přestože na jejich koncertech byla přítomna řada rozličných nástrojů (kontrabas, elektrická kytara, trumpeta, flétna, housle) a jazzová zpěvačka Liane Carroll propůjčila svůj hlas ve dvou skladbách, jejich LP bylo čistě studiová práce plně v režii producentského dua Colman a Goss. \n\nV roce 2002 opouští Chris Goss London Elektricity, aby se mohl více soustředit na vedení Hospital Records a vše zůstává na bedrech Tonyho Colmana. Druhé album \"Billion Dollar Gravy\" bylo vydáno v roce 2003. Během práce na albu se Colman rozhodl předělat London Elektricity na skupinu s živými nástroji, kde společně s Colmanem vystupují Landslide, MC Wrec, Jungle Drummer, Liane Carroll, Robert Owens a mnoho dalších. Roku 2004 vydávají live DVD pojmenované \"\". \n\nV roce 2005 vydávají v pořadí již třetí album \"Power Ballads\" již s použitím živých nástrojů. London Elektricity oznamují na tiskové konferenci na Warwické univerzitě při příležitosti drum and bassového večírku 2. prosince 2005, že ukončují svá živá vystoupení. Od roku 2006 se vydává Tony Colman na sólovou dráhu a používá při tom právě pseudonym London Elektricity. Lianne Carroll je v roce 2005 vyhlášena jako vítěz ceny Jazz Award rádiem BBC a nyní rozjíždí svou vlastní sólovou jazzovou kariéru. Nový remixer skupiny je od roku 2007 Ben Nguyen.\n\nTony dává Hospital Records Podcast vytvořený Mattem Rileyem jako Hospital HQ. \n\nRoku 2007 vyhráli London Elektricity cenu BBC 1Xtra Xtra Bass za nejlepší živé vystoupení.\n\nV roce 2011 vydali London Elektricity album \"Yikes!\".\n\n"}
{"id": "353452", "url": "https://cs.wikipedia.org/wiki?curid=353452", "title": "Pšované", "text": "Pšované\n\nPšované jsou jedním z bájných českých kmenů sídlící před vznikem přemyslovského knížectví na českém území. Pšovské knížectví mělo mít centrum na hradišti Pšov (dnešní Mělník). Podle Kristiánovy legendy byl jedním z pšovských knížat Slavibor, jehož dcerou měla být Ludmila, manželka Bořivoje. Nelze rozhodnout, nakolik jde o spolehlivou informaci, protože v jiných legendách má sv. Ludmila odlišný původ.\n\nTaké Kosmas v 15. kapitole první části své kroniky zmiňuje hrad Pšov jakožto sídlo Slavibora, otce svaté Ludmily.\n\nAugust Sedláček ve svém hesle \"Čechy - dějiny - rozdělení Čech kmenové a krajské\" Ottova slovníku naučném píše:\n\n\n\n"}
{"id": "353454", "url": "https://cs.wikipedia.org/wiki?curid=353454", "title": "Octave-Louis Aubert", "text": "Octave-Louis Aubert\n\nOctave-Louis Aubert (8. ledna 1870, Paříž – 14. ledna 1950, Saint-Brieuc) byl francouzský spisovatel a vydavatel.\n\nRoku 1922 založil časopis « La Bretagne touristique ». Byl přítelem Charlese Le Goffica a Anatola Le Braz. Byl prezidentem Chambre de commerce v Côtes-du-Nord v letech 1930 až 1945.\n\nNejméně pět ulic v Bretani nese jeho jméno.\n\n"}
{"id": "353460", "url": "https://cs.wikipedia.org/wiki?curid=353460", "title": "Trainz", "text": "Trainz\n\nTrainz, také známý jako Trainz Railroad Simulator nebo (v Británii od roku 2006) Trainz Railway Simulator nebo (od roku 2009) Trainz Simulator, je rodina 3D vlakových simulátorů vytvořena australským herním vývojářem N3V Games (dříve Auran), a které využije (dnes) interaktivní internetovou komunitu sdílející zdroje a moci\nposílat soupravy vlaků transkontinentálně, stejně jako vytváření a sdílení herních prostředků. Hra byla vydána v několika verzích. Nejnovějším pokračováním je se zbrusu nový enginem \"Trainz: A New Era\", která vyšla na jaře 2015.\n\n\"Trainz: Beta verze 0.9\" byla vydána v listopadu 2001 pro testovací účely. Obal hry obsahovat citát od Antoine de Saint-Exupéryho.\n\n\"Trainz CE\" byl vydán v prosinci 2001. Service Packy 1, 2 a 3 byly z roku 2002, tyto aktualizovali Community Edition na verzi 1.3. V USA verzi je obyčejně známá jako \"Trainz 1.0\". Service Pack 3 aktualizoval Trainz na verzi 1.3, existovali dva buildy, 263 a 277, z nichž poslední byla pouze pro ne-anglické verze.\n\n\"Trainz RE\" byla vydána v červnu 2002. Service Packy 1, 2 a 3 byly z roku 2002 a aktualizovali Retail Edition na verzi 1.3. V USA verzi je obyčejně známé jako Trainz 1.1.1.\n\n\"Ultimate Trainz Collection\" série, známá také pod zkratkou UTC nebo Trainz verze 1.5, byla vydána od 26. listopadu 2002 v Severní Americe. Jednalo se o první edici zahrnující program Paint Shed a přidávající podporu pro RailDriver.\n\n\"Trainz Railroad Simulator 2004\" a \"Trainz Railway Simulator 2004\" ve Velké Británii, \"TRS2004\" nebo \"Trainz 2.0\" byl vydán v září 2003. Trainz 2004 měl čtyři Service Packy vydané v letech 2004 a 2005. Trainz Railroad Simulator 2004 se Service Packem 4 byla první verze Trainz zahrnující průmyslová odvětví a naložitelných materiálů, které dovolil hráči dovážet různé zdroje (např. uhlí, dřevo a oceli a cestující do různých průmyslových odvětví a stanic v hratelné oblasti. Tam bylo přidáno mnoho průmyslových odvětví včetně naložitelných materiálů aktualizovaných o nové možnosti.\n\n\"Trainz Railroad Simulator 2006\" byl vydán v září 2005. V Německu byl vydáván v Bluesky-Interactive, a byl nazýván ProTrain Perfect místo TRS2006\n\n\"Trainz Railroad Simulator 2007\" (někdy zkracován na \"TRS2007\") byl poprvé distribuován ve Francii, Belgii a Švýcarsku společností Anuman Interactive. Zpočátku byly dvě verze: Standardní verze, která se skládala z Trainz Railroad Simulator 2006 s aktualizací Service Pack 1, a Gold edice, jejíž součástí byly francouzské regionální add-on položky. Halycon media později distribuoval Trainz Railroad Simulator 2007 s německým regionálním obsahem pro německý, rakouský a švýcarský trh.\n\n\"Trainz Simulator 2009: World Builder Edition\", nebo \"TS2009\", byl vydán pro digitální stažení dne 27. listopadu 2008, a první krabicové verze byly dodány zákazníkům v polovině prosince 2008. TS2009 obsahuje veškerý obsah ze všech předchozích verzí vlaků, včetně těch regionálních, jako je Trainz Simulator 2007 a 2008. Jména tohoto regionálního obsahu však nebyla prezentována v angličtině.\n\nDruhé vydání Trainz Simulator 2009: Engineers Edition, mělo být vydáno do konce dubna 2009, ale bylo zrušeno z neznámých důvodů. Engineers Edition měl být zaměřen na řízení a provoz, stejně jako další nový obsah. Jméno bylo později použito na Trainz Simulator 2010: Engineers Edition.\n\n\"Trainz Simulator 2010\" (někdy zkracován na \"TS2010\") , prakticky stejný jako TS 2009, jen byla přidána technologie Speedtree a několik nových vlaků a tratí.\n\nRovněž bylo předěláno hlavní menu hry.\n\nV posledním Service Packu (balíček opravující chyby a přidávající nový oficiální obsah) byla přidána testovací verze multiplayeru.\n\n\"Trainz Simulator 12\", nebo \"TS12\", u nás jako \"Trainz Simulator 2012\", byl vydán dne 12. dubna 2011. Mezi dalšími vylepšeními, tento produkt nabízí celou řadu nových linek, podporu Dopplerova efektu, satelitní pohled a poprvé také multiplayer (multiplayer byl veřejně testován v TS2010). Trainz kolekce k 10. výročí zahrnovala hru a další doplňky. Hra byla původně vydána pro předobjednávku 18. března 2011 v rámci limitované edice Trainz k 10. výročí.\n\n\"Trainz: A New Era\" (zkratkou \"TANE\") je masivní skok vpřed, dodává modernizovanou grafiku, výkon, rysy, hraní, tvorbu tratí, multiplayer a mnohem více. Nový engine poskytuje plné stíny, nastavení až 15 km vzdáleností, efekty stínů a zrcadlení, 64 bitové zpracování a multithreading architektury pro lepší výkon.\n\nAčkoli je TANE výrazným krokem dopředu oproti ostatním verzím, hra je náročnější a graficky neúplná porovnáním s Kickstarter kampaní založenou N3V Games. To vyvolalo v hráčích smíšené reakce ohledně výsledného produktu.\n\n\"Trainz Model Railroad 2017\" byl vydán 5. prosince 2016. Jedná se o Trainz v modelové železnici s podobnou grafikou jako v Trainz A New Era.\n\n"}
{"id": "353463", "url": "https://cs.wikipedia.org/wiki?curid=353463", "title": "Roseau", "text": "Roseau\n\nRoseau je hlavní a zároveň největší město státu Dominika. Rozkládá se na pobřeží Karibského moře kolem ústí řeky, která se rovněž jmenuje Roseau.\n\nOstrov \"Dominika\" objevil Kryštof Kolumbus 3. listopadu 1493. Španělé ho ale nemohli kolonizovat, protože původní obyvatelstvo (Indiáni Karibové) své území bránili. Roku 1635 se na ostrově usadili francouzští misionáři. O ostrov s Francií bojovala Velká Británie. Nakonec se stal britskou kolonií, na základě pařížského míru na konci sedmileté války. Britové založili parlament zastupující pouze bílé obyvatele. Francouzi na ostrov dále útočili; pařížský mír z roku 1783 (mírová smlouva mezi USA a Velkou Británií) potvrdila nadvládu Britů, přesto Francie ještě několikrát neúspěšně zaútočila mezi lety 1795 a 1805, při posledním útoku vypálili dnešní Roseau, tehdejší \"Clarence Town\".\n\nV roce 1831 (po zrušení otroctví) získali práva i obyvatelé a přistěhovalci, kteří neměli evropský původ. Od roku 1871 byl ostrov součástí kolonie Závětrné ostrovy, roku 1940 patřil pod Návětrné ostrovy. Roku 1956 se Dominika stala opět oddělenou kolonií, v letech 1958 až 1962 byla členem Západoindické federace, pak opět samostatnou kolonií a v roce 1967 se jí podařilo získat vnitřní samosprávu. 3. listopadu 1978 vyhlásila Dominika samostatnost a Roseau se stalo jejím hlavním městem.\n\nV roce 1979 město výrazně poškodil hurikán.\nMezi významnější dochované památky patří římskokatolická katedrála z roku 1854, Biskupský palác a anglikánský kostel Svatého Jiří, dále zaujme například Vládní palác, muzeum Victoria Memorial a botanická zahrada.\n\nPoblíž města se nachází vodopády a termální prameny, známé je jezero Boiling Lake.\n\nNejvětší ekonomický význam má export, vyváží se tropické plodiny jako banány, citrusy, vonný olej a různé druhy koření. Nezanedbatelný podíl má i cestovní ruch.\n\nVe městě celoročně panují vysoké teploty, v lednu se přes den vyšplhají v průměru na 25 °C, v červenci až na 28 °C. Nejvíce srážek (300 mm) spadne v říjnu, lednový průměr je 140 mm a červencový 275 mm.\nV roce 1900 město obývalo asi 5 000 lidí. Další vývoj počtu obyvatel ukazuje tabulka (některé údaje započítávají celou aglomeraci):\n"}
