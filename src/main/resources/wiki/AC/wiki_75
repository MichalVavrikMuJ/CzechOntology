{"id": "326540", "url": "https://cs.wikipedia.org/wiki?curid=326540", "title": "Zastupitelstvo města Třebíče", "text": "Zastupitelstvo města Třebíče\n\nZastupitelstvo města Třebíče je základní orgán obce, který ji samostatně spravuje. Všechny ostatní orgány obce jsou od zastupitelstva odvozeny (např. volí starostu obce a další členy obecní rady). Obecní zastupitelstvo především odpovídá za dodržování plánu rozvoje obce a za hospodaření s obecním majetkem.\n\nOd roku 2002 má zastupitelstvo města Třebíče 27 členů, do té doby mělo 25 členů. Výkonným orgánem obce je rada obce, členy rady jsou starosta, místostarostové a radní.\n\nSamospráva měst vznikla prozatímním obecním zřízením 20. března 1849, bylo zrušeno poddanství a povinnosti vrchnosti musely přejít na nižší úroveň. Byla svěřena měšťanstvu. Existovala dvojí působnost obcí, přirozená a přenesená; přirozená se zabývala vlastními záležitostmi obce a přenesená nařízeními ze strany státu. Obec měla různé orgány. Obecní výbor byl volen na tři roky, obecní představenstvo (rada obce) pak bylo voleno ze členů obecního výboru. Obecní představenstvo mělo minimálně tři členy, starostu a další nejméně dva členy. Výkonným orgánem byl pouze starosta. V prvních letech fungovalo toto zřízení velmi omezeně, dokonce se v roce 1854 ani nekonaly řádné volby. Nové obecní zřízení pak vzniklo až v roce 1859 a v roce 1862 byl vydán říšský obecní zákoník. Volby se konaly ve třech sborech, kam byli voliči rozděleni dle stejných dílů. V obecním výboru bylo 7 až 30 členů, členy obecního představenstva mohla být maximálně třetina členů výboru.\n\nPrvní volby v Třebíči se konaly v roce 1850, bylo zvoleno 20 členů výboru. Později byl za starostu ze členů obecního výboru zvolen Martin Hassek, v pozicích radních se vystřídalo více členů, byli jimi Václav Hofmann, Karel Fundulus, Alois Hedvábný, Antonín Schober, Karel Müller a František Přibík. Jednání výboru byla vedena v němčině, ačkoli se čtyři členové považovali za Čechy, čtyři za \"Moravce\" a zbylí za Němce.\n\n\nV tomto roce se nekonaly řádné volby, starostou však zůstal Martin Hassek. Byl rekonstruován kostel svatého Martina z Tours a také byl vytvořen nový vchod do kostela a byla tak defacto spojena městská věž s kostelem. Stejně tak byla založeny chlapecká a dívčí škola.\n\nV tomto roce se opět konaly volby, starostou opět zůstal Martin Hassek, ale záhy byl opozičními členy donucen odejít z postu starosty, bylo mu vytčeno, že nedokázal postavit nižší reálku a že se snaží město zadlužit. Spolu s dalšími Čechy tedy odešel, odešli celkem tři Češi, tj. Karel Müller, František Přibík a Martin Hassek, z Čechů pak na radnici zůstal pouze dr. Jan Miloslav Haněl.\n\nVe volbách v roce 1857 byl jako starosta zvolen Karel Fundulus st., jako radní byli zpočátku zvoleni Václav Hofmann, Antonín Schober st. a Jan Haněl, později však do rady vstoupili ještě Mates Pekárek, Václav Friedl, Alois Hedwábný, Antonín Illek a Ignác Přerovský. Starosta byl zástupcem německé strany a z obav o finance se nepouštěl do velkých rozvojů města, později byl starostou zvolen ještě v letech 1861 a 1864.\n\n\nV únoru 1861 padl bachovský absolutismus a byla vydána nová ústava, byly tak uvolněny poměry a hned 7. září 1861 byla opět založena \"Měšťanská beseda\" v Třebíči. Předsedou byl Jan Miloslav Haněl. Německá strana však založila dva spolky, \"Gesangverein\" a \"Turnverein\", původně česká \"Střelecká společnost\" se přejmenovala na \"Schützverein\". V roce 1862 v Třebíči proběhly nepokoje, kdy před slavností na střelnici byly strhány německé trikolory po městě. Městská rada se také snažila změnit vyučovací jazyk na školách na němčinu.\n\nStarostou byl opět zvolen Karel Fundulus st.\n\nByly to volby podle nového volebního systému, stále však existovaly tři volební sbory, první byl téměř čistě německý, druhý byl poměrně rozdělen mezi Čechy a Němce a ve třetím měli převahu Češi. Starostou byl opět zvolen Karel Fundulus st.\n\nV tomto roce se voleb účastnilo 917 voličů, v prvním sboru bylo 59 voličů, v druhém 116 voličů a ve třetím 739 voličů. Německá strana chtěl získat starostu pro sebe, navrhovala tak rozdělení voličských sborů, aby kompromisně získala více členů. Volby proběhly 9. až 11. srpna 1867. Češi pak ve volbách zvítězili, právě proto, že na kompromis nepřistoupili. Starostou byl zvolen Ignác Přerovský, radními se stali František Müller, Jan Miloslav Haněl, Antonín Jelínek, František Berger, Jan Přibík a Jindřich Slabý. František Müller byl zvolen jako první místostarosta, také předsedal chudinské komisi a byl členem komise stavební, Jan Haněl pod sebou měl komise školskou a nemocnici. Jindřich Slabý pak zodpovídal za hospodářství města (stavby, mosty, movitý majetek …), Jan Přibík zodpovídal za městské pozemky a nájemce pozemků, František Berger odpovídal za policejní záležitosti a na dodržování stavebního řádu, Antonín Jelínek také zodpovídal za policejní záležitosti, staral se však o ochranu zdraví a majetku. Vítězství Čechů v obecních výborech bylo v tu dobu velmi ojedinělé, podobně se to povedlo pouze v Prostějově. Dne 9. listopadu 1867 byl schválen nový jednací řád, který již byl veden v češtině.\n\n\n\n\nVolby se konaly od 20. do 22. srpna, německá strana se voleb na protest nezúčastnila. V prvním sboru volilo 27 z 60 voličů, ve druhém 68 z 124 a ve třetím 146 z 795. Starostou byl opět zvolen Ignác Přerovský, a to naprostou většinou hlasů, pouze on hlasoval jinak. Radními byli zvoleni František Müller (první místostarosta), Petr Novák, Jan Krupička, Jan Miloslav Haněl, Jan Přibík a Jindřich Slabý. František Müller byl zástupcem starosty, Jan Haněl zodpovídal nadále za nemocnici, Jindřich Slabý za finance, Jan Přibík za městské pozemky, Petr Novák za policejní záležitosti, Jan Krupička dohlížel na ostatní policejní potřeby. Jan Přibík později rezignoval a jeho povinnosti převzal Petr Novák. Poté nastoupil Edvard Sovák a zodpovídal za policejní záležitosti.\n\nV tuto dobu mělo město finanční problémy, přesto došlo k jeho rozvoji; byla založena Městská spořitelna a Občanská záložna. Také byl vybudován Národní dům v domě čp. 58 na Karlově náměstí. Dne 14. srpna 1871 pak bylo také zřízeno Gymnázium Třebíč. Zastupitelstvo ukončilo svou činnost na pokyn vyšší moci, kdy Pavel Böhm podal žádost o zrušení zastupitelstva k rukám místodržitelství. Zastupitelstvo bylo rozpuštěno 17. června 1783. Město pak vedla správní komise.\n\n\n\n\nVolby v roce 1873 se konaly v listopadu a uvádí se jako zmanipulované. Byly zlikvidovány volební listiny a volební seznamy, zůstaly pouze seznamy volebních výsledků. Někteří z voličů, kterým nebylo umožněno volit, se obrátili před volbami se stížností na moravské místodržitelství. V prvním sboru volilo 25 ze 45 voličů, v druhém 105 z 135 voličů a ve třetím 298 z 857. Starostou byl zvolen Karel Fundulus ml., ten v té době byl s dědictvím po otci již velkopodnikatelem a tak se o dění na třebíčské radnici nezajímal, prakticky veškerou činnost za něj vykonával jeho zástupce Pavel Böhm. Dalšími radními pak byli zvoleni Anton Semerad, Karl Krawany, Anton Illek, Eduard Přerovský a Václav Friedel. Pavel Böhm byl zástupcem starosty (a byl značně neoblíbený pro svoji povahu), Karl Krawany zodpovídal za nemocnici, Anton Illek zodpovídal za pozemky města, Eduard Přerovský zodpovídal za finance a Václav Friedel zodpovídal za chudé.\n\nPředstavitelé Gymnázia Třebíč se obávali o jeho další činnost, němečtí zastupitelé prohlašovali, že výdaje na jeho provoz jsou vynaloženy zbytečně. Gymnázium však bylo přeměněno na německé s českými paralelními třídami. Stejně tak byly měněny i nižší školy, stejně jako zakládány nové s německým hlavním jazykem. V roce 1873 také Třebíč zasáhl velký požár, kdy celkem shořelo 123 domů a škoda dosáhla 354 tisíc zlatých.\n\n\n\n\nV roce 1876 se pro změnu nezúčastnili čeští voliči. Pavel Böhm v této době ani nesvolával městskou radu a vládl v podstatě z absolutistické pozice. Nicméně, také se zlepšovala pozice českých zastupitelů. V prosinci téhož roku se konala schůzka v Národním domě, kde se probírala lenivost české strany a také nevhodné chování Pavla Böhma, ten byl kromě jiného nařčen ze zpronevěry veřejných peněz. V roce 1877 pak vznikl Hotel Habsburg, ten se stal defacto sídlem německé strany.\n\n\n\n\nUměle dosazené německé zastupitelstvo působilo v Třebíči až do voleb roku 1882. Jeho konec ovšem začal již státem ovlivněnými volbami do zastupitelstva roku 1873.\n\nVšechny městské záležitosti tehdy ovlivňoval téměř sám tehdejší radní Pavel Böhm, bývalý četnický strážmistr, který díky znalosti práva mohl škodit mnoha občanům, aniž by to bylo trestné. On i celé zastupitelstvo zvláště kritizovali konání předchozích českých zastupitelů kvůli tomu, že za šest let svého působení zvýšili obecní dluh o 30 000 zlatých. Německé zastupitelstvo však městský rozpočet zatěžovalo ještě více, protože vybudovalo zcela novou silnici do Starče na tehdejší třebíčské nádraží \"Třebíč Starč\". Jediný, komu tato komunikace prospěla, byly obuvnické továrny v Borovině. To vše se stalo v době, kdy se již počítalo s výstavbou nové tratě vedoucí přímo přes Třebíč. Investice se tedy jevila již od začátku jako naprosto zbytečná. Město zřizovalo také mnoho organizací pro zábavu občanů, které však byly plně hrazeny z obecních peněz.\n\nTo vše vedlo k růstu nespokojenosti s německým zastupitelstvem. Avšak vláda Němců trvala ještě celá dvě volební období do roku 1882.\n\nV roce 1879 část německé strany vstoupila do jednání o dohodě s českou stranou, části německé strany se nelíbilo jednání Pavla Böhma a chtěl ho tak odstavit od moci. Česká strana měla získat polovinu druhého sboru a také polovinu míst v radě města – také měla získat české paralelní třídy v gymnáziu. Přesto však česká strana získala v druhém sboru jen dvě místa zastupitelů. Voleb se zúčastnilo v prvním sboru 46 z 58 voličů, v druhém 128 ze 154 voličů a ve třetím 889 z 923 voličů, kdy účast byla ve třetím obvodě velmi vysoká, a tak se do výboru dostali čeští zástupci. Starostou byl zvolen většinou zastupitelů August Fundulus, ten však o Třebíč nejevil zájem, proto se o město staral primárně Karel Krawany. V radě tak byli Karel Krawany (zástupce starosty), dr. Vilém Mayer, Ignác Přerovský, dr. Julius Kofránek, Antonín Schober a Arnošt Madchen.\n\n\n\n\nTeprve roku 1882 se českému obyvatelstvo města, které tvořilo většinu, podařilo do zastupitelstva dosadit třebíčské vlastence. Volby proběhly mezi 30. listopadem a 1. prosincem. Celkem volilo v prvním sboru 59 voličů, v druhém 156 voličů a ve třetím 582 voličů. Zvítězila česká strana, v Třebíči tak opět bylo zvoleno převážně české zastupitelstvo a český starosta. Třebíč se tak stala prvním větším městem s českým vedením na Moravě. Starostou byl zvolen Alois Hassek, syn Martina Hasska, do rady byli zvoleni dr. Julius Kofránek, ten byl zvolen místostarostou, Ignác Přerovský, dr. Antonín Blahovec, Eduard Sovák, Josef Šlachta a Antonín Illek. První obnovené české zastupitelstvo však mělo mnoho problémů, mimo jiné se výrazně zvýšil dluh obce, ze 42 tisíc na 123,5 tisíce zlatých, a to poměrně bez výrazného rozvoje města. Město také čekaly další obtížné investice, mimo jiné do kanalizace, dlažby ulic a vodovodu. V rámci tohoto volebního období také obdrželi někteří Češi čestné občanství, byli jimi Jan Miloslav Haněl, P. Jan Janoušek a Antonín Mezník. Několik důležitých zástupců české strany v tomto období zemřelo: Jan Miloslav Haněl, Eduard Sovák, Petr Novák, Jan Oliva a v září 1883 i tehdejší starosta Alois Hassek. \n\nNovým starostou se pak stal Jan František Kubeš, švagr zesnulého starosty, a starostou zůstal až do roku 1907. Později také došlo k opětovné přeměně gymnázia na české, ale nebylo tomu plně, pouze byly odděleny paralelní třídy. K dokončení přerodu na české gymnázium došlo až v roce 1885, poslední německé paralelní třídy byly zrušeny v roce 1887, v těmže roce byl dokončen projekt pro výstavbu nové budovy gymnázia. Její stavbu vedli ta Raimund Wolf a Josef Herzán, dokončena byla v roce 1889. Již v roce 1884 se rozdělila výuka v nižších školách do německé a české části, byla zachována německá dívčí měšťanka, v roce 1888 pak bylo výborem odmítnuto otevření nové německé měšťanky, ale Němci se odvolali a škola byla založena. V tomto období také bylo rozhodnuto, že bude postaveno sousoší svatých Cyrila a Metoděje; původní návrh z roku 1870 pocházel od Josefa Václava Myslbeka, k realizaci pak nedošlo. Nový návrh vypracoval Ludvík Šimek, sochařem byl Bernard Otto Seeling – socha byla odhalena 16. srpna 1885. V roce 1886 byla otevřena železniční trať z Brna do Okříšek, v roce 1895 došlo k přejmenování ulic a v roce 1898 byla postavena nová budova pošty.\n\n\n\n\nVolby proběhly v roce 1888, kdy v prvním volebním sboru volilo 29 z 67 voličů, ve druhém 86 ze 192 voličů a ve třetím 343 z 1020 voličů. Starostou byl zvolen J. F Kubeš, jeho zástupcem pak byl zvolen dr. Julius Kofránek, dalšími členy rady pak byli zvoleni dr. Antonín Blahovec, Josef Šlachta, Eduard Sovák a Otokar Přibík. V roce 1889 pak německá strana získala 6 míst.\n\n\n\n\nMezi lety 1903 a 1905 sílily hlasy z nových stran, tj. ze strany lidové, ze sociální demokracie a národněsocialistické strany. Národní straně bylo novými stranami vyčítáno, že ve vedení města jsou stále ti stejní lidé a že zatěžuje město vysokými náklady, nakonec ve volbách zvítězila lidová strana. Dne 12. listopadu 1905 proběhly v Třebíči demonstrace za zavedení všeobecného volebního práva, bylo přislíbeno, že bude zavedeno všeobecné volební právo, ale přesto třebíčští dělníci nebyli spokojeni a 28. listopadu téhož roku proběhly masivní demonstrace a generální stávka. V tomtéž dni také městem prošel pochod, kdy v čele byl nesen rudý prapor.\n\nStarostou od roku 1905 do 28. června 1918 byl Karel Přerovský.\n\nV roce 1907 se stále ještě volilo podle původního sborového systému, české strany se spojily do koalice tak, aby i v případě volebního úspěchu sociálních demokratů tato strana získala maximálně dva mandáty z 28 zastupitelských míst. Později došlo k několika rozporům, stávkám a změnám, kdy poslední a velmi velká generální stávka proběhla 14. října 1918, kdy stávkovalo 8 tisíc lidí. Po vzniku republiky v říjnu 1918 hned 29. října byly rušeny německé školy, spolky a odešla německá posádka. Předsedou národního výboru se stal Jan Máchal, tj. osoba, která byla považována v Třebíči za značnou autoritu. Dne 3. listopadu došlo opět k dělnickým demonstracím, kdy byla požadována nejen osmihodinová pracovní doba, ale také socialistická republika. K ustanovení osmihodinové pracovní doby v třebíčských podnicích došlo již 9. prosince 1918. V roce 1919 pak bylo v republice uzákoněno obecní zřízení a také bylo schváleno všeobecné volební právo pro všechny občany starší 21 let, zvolen mohl být kdokoliv starší 26 let. Byli voleni členové zastupitelstva a ti pak ze svých členů volili radu obce a starostu. Volební období bylo zavedeno na šest let.\n\nV nových volbách mělo být voleno celkem 36 členů zastupitelstva, kdy pak mělo být zvoleno 12 členů rady. Celkem se voleb zúčastnilo pět stran či hnutí, byly jimi Československá sociálně demokratická strana dělnická (ČSDSD, tu vedl dělník František Brodský), Československá strana socialistická (ČSS, tu vedl správce okresní pokladny Jindřich Štulík), Československá strana lidová (ČSL, tu vedl František Svoboda), Česká strana pokroková (ČSP, tu vedl pedagog Gymnázia Třebíč Jaroslav Hrabák) a Československá národní demokracie (ČSND, tu vedl okresní soudce Josef Janoušek). Volby se pak konaly 15. června 1919, v Třebíči zvítězila ČSDSD s 2268 hlasy (37,1 %), národněsocialistická strana získala 1466 hlasů. lidovecká strana 1395 hlasů, národní demokraté získali 791 hlasů a česká strana pokroková (jinak též realisté) získala 197 hlasů. Socialistické strany tak získali dohromady 61,1 % hlasů a tak zvítězili ve volbách. Sociální demokraté tak získali 13 mandátů v zastupitelstvu, socialisté získali 9 mandátů, lidovci 8 mandátů, národní demokraté 5 mandátů a tzv. realisté získali jeden mandát. Na Poklášteří (tehdy ještě samostatné obci) zvítězili také sociální demokraté, kdy získali 7 mandátů, po dvou mandátech pak získali národní socialisté a národní demokraté. V tzv. židech pak získali sociální demokraté 10 mandátů, národní socialisté tři mandáty, židovská strana také tři mandáty a lidovci dva mandáty.\n\nDne 28. června se konala ustavující schůze zastupitelstva a byla zvolena městská rada, socialistické strany si navzájem nedovolili získat místo starosty a tak se starostou stal jediný zvolený člen realistů, tj. prof. Jaroslav Hrabák (ČSP), prvním náměstkem starosty byl zvolen národní demokrat dr. Josef Janoušek (ČSND), druhým náměstkem byl zvolen sociální demokrat Jan Němec (ČSDSD), dalšími členy byli zvoleni František Brodský (ČSDSD), Viktor Jeřábek (ČSDSD), Vincenc Stohandl (ČSDSD), Jindřich Štulík (ČSS), Josef Vaněk (ČSS), Bohumír Svoboda (ČSS), dr. František Krška (ČSND), Alois Jakubský (ČSL) a Karel Hudec (ČSL). Starosta však neměl velký vliv a město tak bylo pod vlivem lidovců a národních socialistů, bylo prosazováno rozvíjení náboženských a národních zájmů a opravy veřejných budov, město tak muselo rozprodávat majetek a půjčovat si peníze.\n\nDne 22. prosince 1920 pak odešel dr. Josef Janoušek, který byl přeřazen do Brna a přestal tak působil jako první náměstek starosty, na jeho místo tak byl zvolen Karel Hudec (ČSL), ke konci roku 1923 pak došlo ke sporům mezi lidovci a národními socialisty, kdy se jednalo o umístění zvonů na městkou věž, diskutovalo se o tom, zda jsou zvony majetkem města či církve a o tom, kam jdou poplatky za zvonění. Na konci téhož roku pak lidovci rezignovali na své pozice v zastupitelstvu a v dalších měsících rezignovali i členové dalších stran a v březnu 1924 bylo zastupitelstvo rozpuštěno a v čele města pak stál opět dr. Karel Přerovský a pak jako předseda správní komise okresní soudce dr. Otakar Jakubský.\n\nV říjnu 1923 se měly konat další volby, ale ty se nekonaly, protože se aktuálně rozhodovalo o sloučení Třebíče s blízkými obcemi Podklášteří a tzv. Židy. V prosinci 1924 pak byly obce sloučeny a v dubnu 1925 se tak mohly konat další volby.\n\nV době před volbami získávali velkou moc komunisté a to hlavně z důvodu, že byli odpůrci hospodářské krize a snažili se prosazovat v boji proti hospodářským problémům, kterým Třebíč čelila od roku 1921, celkem se k volbám přihlásilo 20 stran či hnutí a všechny se jednotně postavily proti komunistům a to i velmi nečistě. Nakonec do voleb přihlásilo své kandidáty devět stran, byli jimi Československá sociálně demokratická strana dělnická (ČSDSD, tu vedl Josef Vaněk), Československá národní demokracie (ČSND), Československá strana socialistická (ČSS), Československá strana lidová (ČSL), Československá živnostensko-obchodnická strana středostavovská (Živ.)), Republikánská strana zemědělského a malorolnického lidu (RSZML), Židovská strana (Žid.), Komunistická strana Československa (KSČ), Nepolitičtí kandidáti Dr. Jakubského a Pokroková strana (Realisté).\n\nVolby se konaly 3. dubna 1925, zvítězili s počtem 2490 hlasů komunisté a získali 11 mandátů, 10 mandátů pak získali lidovci se ziskem 2170 hlasů, 6 mandátů získala ČSS se ziskem 1324 hlasů, tři mandáty získali Živnostníci se ziskem 597 hlasů, po dvou mandátech získali nepolitičtí kandidáti a ČSND, po jednom mandátu získali Židovská strana a ČSDSD a žádný mandát nezískala Pokroková strana a RSZML. Zvítězili tak komunisté a dne 29. dubna 1925 pak proběhly volby do městské rady, kdy komunisté navrhli na starostu dělníka z borovinské továrny Gustava Klimenta, ten byl nakonec zvolen a v měšťanstvo tak muselo přijmout to, že se do čela města postavil komunistický starosta. Byl zvolen i s podporou demokratických a socialistických stran s tím, že tyto strany chtěly těžit z podpory komunistů. ČSS však byla předem domluvena s krajským soudem v Jihlavě, že v případě, že bude Gustav Kliment zvolen starostou, tak bude vyzván k nástupu trestu za přestupek z roku 1920, chtěli si tím naklonit občany Třebíče tím, že zachrání Třebíč před komunistickým starostou a nebezpečím. Prvním náměstkem starostou pak byl zvolen Karel Hudec (ČSL) a druhým byl zvolen Josef Vaněk (ČSS), dále pak byly za členy rady zvoleni Jan Bulíček (KSČ), Antonín Toufar (KSČ), František Brodský (KSČ), Karel Pokorný (ČSL), Jan Jílek (ČSL), Bohumír Svoboda (ČSS), Otakar Jakubský (nepolitická strana Dr. Jakubského), František Žák (ČSND) a František Šlachta (Živ.).\n\nNa ustanovující schůzi zastupitelstva 13. května 1925 měl starosta projev, kdy prohlásil, že největším nebezpečím je průmyslová krize, kdy z města odchází dělníci do jiných měst a do zahraničí. Gustav Kliment byl několik dní po zasedání vyzván k nástupu do výkonu trestu, Gustav Kliment byl zbaven volebního práva a 2. září 1925 pak byl vykázán z radnice, nové volby se konaly hned ten den a starostou pak byl zvolen Josef Vaněk (ČSS), prvním náměstkem se stal Antonín Toufar (KSČ) a druhým František Brodský (KSČ).\n\nV roce 1926 se v oblasti správy města objevil problém, kdy 22. listopadu 1926 nejvyšší správní soud zrušil rozhodnutí vlády o sloučení Třebíče a dalších blízkých obcí a 19. února 1927 tak bylo zastupitelstvo rozpuštěno a byla jmenována správní komise, kdy jejím předsedou byl jmenován Josef Vaněk, další volby se pak konaly 10. dubna 1927, Podklášteří a tzv. Židy již nevolili společně s městem.\n\nDo voleb se přihlásilo celkem osm stran, byli jimi Československá strana národně socialistická (ČSNS, tu vedl Josef Vaněk), Komunistická strana Československa (KSČ, tu vedl Antonín Toufar), Československá strana lidová (ČSL, tu vedl Jan Jílek), Československá národní demokracie (ČSND, tu vedl František Žák), Československá sociálně demokratická strana dělnická (ČSDSD, tu vedl František Prchlík), Národní strana práce (NSP, tu vedl Rudolf Vošmera), Československá živnostensko-obchodnická strana středostavovská (Živ., tu vedl Josef Zimola) a Republikánská strana zemědělského a malorolnického lidu (RSZML, tu vedl dr. Karel Procházka).\n\nVolby se konaly 10. dubna 1927, kdy se spojily všechny demokratické a socialistické strany proti komunistům, nicméně i tak ve volbách zvítězili komunisté, ti získali 11 mandátů se ziskem 2011 hlasů, devět mandátů získala ČSL se ziskem 1573 hlasů, 7 mandátů získala ČSNS se ziskem 1311 hlasů, po třech mandátech získaly ČSND a Živnostníci, dva mandáty získala NSP a jeden mandát získala ČSDSD. V opět oddělené obci Podklášteří získali komunisté i lidovci shodně 7 mandátů, v tzv. Židech získali komunisté osm mandátů a ČSNS získala 3 mandáty. Starostou v Třebíči se pak stal znovu Josef Vaněk, ten se po dohodě s vyššími orgány zablokovat možnost KSČ pořádat veřejná shromáždění. Členy městské rady se pak stali Jan Bulíček, Karel Dusík, Jan Jílek, Jan Klíma, Ludvík Navrátil, Bohumír Svoboda, Antonín Toufar, Vošmera Rudolf, Josef Zimola, František Žák a Karel Zinkaizl.\n\nV září roku 1929 přestaly být do obcí, kde byli ve vedení obcí komunisté doručovány důvěrné příkazy, komunisté si přesto získávali stále větší podporu mezi pracujícím lidem a to primárně z toho důvodu, že bojovali proti vykořisťování, v srpnu téhož roku pak třebíčští komunisté uspořádali velkou stávku v továrně Budischowsky & Söhne, tuto továrnu pak v roce 1931 zakoupil Tomáš Baťa a ten se také snažil zasáhnout do obecní správy a zasáhl do předvolebních bojů – začal vydávat časopis s názvem \"Třebíč\", vydával také letáky, agitační texty a zřídil v továrně informační kancelář, kdy ta nařizovala dělníkům pod pohrůžkou výpovědi, aby volila jakoukoliv stranu jinou, než komunistickou. Na konci května roku 1931 se pak uskutečnila porada zástupců stran, kdy mělo být vyjednáno rozdělení mandátů v zastupitelstvu i bez voleb, firma Baťa požadovala šest mandátů, komunisté proti tomu protestovali a tak se toto nepovedlo.\n\nPřed volbami v roce 1931 došlo ke sloučení města Třebíče s tzv. Židy, s obcí Podklášteří nakonec nedošlo ke sloučení, podmínky k tomu nevedly. Těsně před volbami proběhlo narušení schůze třebíčských komunistů, kdy na jejich schůzku dorazilo několik autobusů s boxery ze Zlína, které nechal přivézt Tomáš Baťa, ti měli za úkol rozbít schůzi komunistů. Do voleb se pak přihlásilo celkem 10 stran, byly jimi Československá sociálně demokratická strana dělnická (ČSDSD, tu vedl Metoděj Charvát), Československá strana národně socialistická (ČSNS, tu vedl Josef Vaněk), Československá strana lidová (ČSL), Československá národní demokracie (ČSND), Československá živnostensko-obchodnická strana středostavovská (Živ.), Republikánská strana zemědělského a malorolnického lidu (RSZML), Komunistická strana Československa (KSČ), Křesťané s domk. (KsD), Československý domov (ČSD), nepolitické hnutí a Národní strana práce (NSP).\n\nVolby se konaly 27. září 1931, zvítězila ČSNS, která těžila z popularity starosty Josefa Vaňka, ČSNS získala 12 mandátů se ziskem 2615 hlasů, po osmi mandátech získala ČSL (1854 hlasů) a KSČ (1807 hlasů), po třech mandátech získala ČSDSD (642 hlasů) a Živ. (610 hlasů) a dva mandáty získala ČSND a to se ziskem 421 hlasů. Zbylé strany nezískaly žádný mandát. Městská rada pak byla zvolena 20. října téhož roku, do koalice se spojily někdejší protivníci - ČSNS, ČSL a ČSDSD, starostou byl opět zvolen Josef Vaněk (ČSNS), prvním náměstkem byl zvolen Antonín Kokeš (ČSL), druhým byl zvolen Antonín Toufar (ČSDSD). Do rady pak byli zvoleni František Habrda (ČSNS), Ludvík Neumann (ČSNS), František Vaigner (ČSNS), František Čermák (ČSL), Josef Sládek (ČSL), Roman Dvořák (Živ.), Leopold Švejda (KSČ), Antonín Kalina (KSČ) a Jindřich Kopta (KSČ). I přes tento stav komunisté byli velmi silnou stranou s velkým vlivem, kdy tak měli možnost blokovat další rozvoje města a Baťovy požadavky, komunisté se nadále stavěli proti Baťovým požadavkům a ten tak zuřil a vyhrožoval tím, že nechá zavřít borovinskou továrnu.\n\nVolby v roce 1938 se měly konat původně 30. června, konaly se nakonec dříve, ale ještě před nimi byl podán starostou Josefem Vaňkem návrh na to, aby se strany spojily do jednotné kandidátky a městu tak ušetřily výlohy za konání voleb v době, kdy je nutné bránit republiku, k teto dohodě nakonec nedošlo. Do voleb se pak přihlásilo celkem devět stran, byly jimi Československá sociálně demokratická strana dělnická (ČSDSD, tu vedl Metoděj Charvát), Československá strana národně socialistická (ČSNS, tu vedl Josef Vaněk), Československá strana lidová (ČSL, tu vedl František Vítek), Národní sjednocení (NSJ, to vedl František Žák), Československá živnostensko-obchodnická strana středostavovská (Živ., tu vedl Roman Dvořák), Republikánská strana zemědělského a malorolnického lidu (RSZML, tu vedl Vilém Svoboda), Komunistická strana Československa (KSČ, tu vedl František Jezerovský), Národní obec fašistická (NOF, tu vedl Stanislav Hromada) a Národní liga (NL, tu vedl Jan Zelníček).\n\nVolby se pak konaly 12. června, zvítězila ČSNS, získala 11 mandátů se ziskem 2687 hlasů, devět mandátů získala KSČ se ziskem 2277 hlasů, šest mandátů získala ČSL se ziskem 1541 hlasů, čtyři mandáty získala ČSDSD se ziskem 889 hlasů, tři mandáty získaly živnostníci se ziskem 854 hlasů, dva mandáty získalo NSJ se ziskem 437 hlasů a jeden mandát se ziskem 245 hlasů získala RSZML. Městská rada pak byla zvolena 30. června, starostou se stal opět Josef Vaněk (ČSNS), prvním náměstkem starosty byl zvolen Karel Dusík, druhým pak Metoděj Charvát (ČSDSD). Ten byl zvolen po spojení RSZML, Živ., NSJ a ČSDSD, kdy ti pak získali o jeden mandát více než KSČ a mohli tak zvolit ze svých členů druhého náměstka starosty. Dalšími členy městské rady pak byli Ludvík Neumann (ČSNS), František Vaigner (ČSNS), František Habrda (ČSNS), František Čermák (ČSL), Josef Sládek (ČSL), Leopold Švejda (KSČ), Jindřich Kopta (KSČ), Antonín Kalina (KSČ) a Roman Dvořák (Živ.).\n\nPo volbách došlo opět k protestům Jana Antonína Bati, kdy ten chtěl svoji výrobu odstěhovat pryč z města, nakonec město žádalo ministerstvo obchodu, ministerstvo sociální péče a ministerstvo vnitra o pomoc, aby k tomu nedošlo a město se také dotázalo J. A. Bati, proč to chce provést. Baťa nechtěl však odstěhovat podnik, ale chtěl zlikvidovat komunisty ve městě, kdy k tomu chtěl využít spojení všech stran a to včetně fašistických. Dne 24. ledna 1939 bylo rozhodnuto o tom, že bude doplněn počet členů městské rady a městského zastupitelstva.\n\nV roce 1939 také došlo k zatčení tehdejšího starosty Josefa Vaňka a později téhož roku došlo i k jeho smrti v koncentračním táboře. Dne 27. února 1941 pak byl i tehdejší první náměstek Karel Dusík donucen k tomu, aby předal moc stanovenému vládnímu komisaři dr. Josefu Nyklovi, to byl protektorátní úředník české národnosti. V roce 1942 pak bylo zastupitelstvo rozpuštěno.\n\nPo skončení druhé světové války se předsedou nově vzniklého národního výboru stal Antonín Sedlák, ten byl 5. května 1945 pověřen řízením správy obce, 14. května pak byl zvolen jako předseda národního výboru, prvním náměstkem se stal Josef Kopta, druhým Robert Trojan. Dalšími členy rady byli zvoleni Josef Blažek, Alois Hurt, Josef Komárek, Eduard Mauer, Vincenc Sameš, prof. František Vítek, Karel Veškrna, František Vítek a František Svoboda.\n\nV roce 1946 proběhly volby do národních výborů, na ustavující schůzi dne 8. července 1946 byl novým předsedou zvolen Antonín Brabec (KSČ), prvním náměstkem byl zvolen Albín Dvořák (ČSNS), druhým byl zvolen František Kašpar (ČSL).\n\nVolby proběhly ve dnech 23. a 24. května v roce 1986, celkem bylo registrováno 24483 voličů a voleb se zúčastnilo celkem 24331 voličů (tj. 99,38 %), pro navržené kandidáty hlasovalo 24273 voličů (tj. 99,76 %). Do městského národního výboru tak bylo zvoleno celkem 115 poslanců, z nich bylo 39 žen a 76 mužů. Z celkového počtu poslanců byl 1 člen JZD, 75 dělníků a 30 příslušníků inteligence. 19. června téhož roku se konalo plenární zasedání zastupitelstva a to shledalo volby platnými, na tomtéž zasedání složili členové rady, místopředsedové MěNV, předseda MěNV, poslanci a tajemník sliby. Předsedou MěNV byl zvolen Zdeněk Nováček, 1. místopředsedou byl zvolen Ing. Karel Janíček, 2. místopředsedou Josef Vacek a tajemnicí MěNV byla zvolena Alena Macháčková. Tento rok proběhly rovněž i volby do občanských výborů, v Třebíči jich bylo celkem 49, tyto byly zřizovány podle § 64 a 65 zákona o národních výborech. Proběhly v různých částech města od 22. září do 15. října, každý z výborů v samotném městě měl mít zpravidla mezi 10–20 členy, v příměstských částech mezi 5–15 členy. V průběhu veřejných shromáždění k této volbě byli představeni kandidáti a posléze tito byli i zvoleni.\n\nNovými poslanci byli 13. března 1990 zvoleni:\n\n\n\nV prosinci roku 1989 (21. prosince 1989) při zasedání Městského národního výboru požádali místopředseda MěNV Lubomír Vostal a členové rady Josef Vacek, Růžena Horníčková, Zdeněk Urban, Jiří Patočka a Jarmila Česneková o uvolnění z funkce, těm bylo k 31. prosince 1989 resp. k 1. únoru 1990 (Lubomír Vostal a Josef Vacek) vyhověno. Od 1. ledna 1990 byli nově do rady zvoleni Věra Nováčková, Naděžda Sobotková, Jiří Cízl, Václav Mendlík a Libor Resl.\n\nV srpnu 1990 bylo vyhlášeno, že v listopadu téhož roku mají být uspořádány volby a že se zruší soustava národních výborů. Později bylo upraveno, že města ve velikosti 20000–50000 obyvatel budou mít zastupitelstvo o 25–40 členech, Třebíč tehdy spadala do této kategorie. Spekulovalo se i o tom, že již brzy bude muset být rozhodnuto o datu konání voleb. Již 27. srpna 1990 se poprvé sešli zástupci tří historických nekomunistických stran (ČSL, ČSS a ČSSD) a Občanského fóra a jednali o budoucí koalici a vydali prohlášení o tom, že budou hledat osobnosti, které by mohli vést Třebíč a to jak ve svých řadách, tak i v řadách nestraníků.\n\nČeská národní rada 5. září schválila zákon o obcích, který upravoval samotné volby a nové uspořádání samosprávných orgánů, který začal platit v den voleb, tj. 24. listopadu téhož roku. Dle téhož zákona do 25. září museli být delegováni členové volební komise. Členem komise nesměl být kandidát do zastupitelstva a zároveň každá kandidující strana mohla vybrat pouze dva zástupce. Také každá strana musela do 30. září vytvořit listinu kandidátů a tu doručit zapisovateli volební komise. Listina kandidátů musela obsahovat název zastupitelstva, název volební strany, jméno, příjmení, věk, trvalé bydliště, povolání a číslo na kandidátní listině pro každého kandidáta, číslo obvodu (pokud byl vytvořen), označení zmocněnce volební strany a jeho náhradníka a pokud šlo o koalici, tak i stranu, jež navrhla kandidáta. Funkce zastupitele nebyla slučitelná s prací soudce, prokurátora, příslušníka Bezpečnosti a s prací pracovníka Místního národního výboru nebo Okresního národního výboru. Již v tomto zákoně bylo ustanoveno, že starosta bude volen až zastupitelstvem a že tedy nebude volen přímo. Na konci září bylo rozhodnuto, že v Třebíči bude mít zastupitelstvo města 30 členů a bude celkem 43 okrsků. Jedinou obcí, která se osamostatnila a její občané si volili vlastní zastupitelstvo byl Krahulov, zbylých deset přidružených obcí volilo do zastupitelstva města Třebíče. Na 1. zasedání okresní volební komise dne 2. října byl losem určen za předsedu volební komise Jan Dohnal, místopředsedou byl určen Zdeněk Martínek.\n\nDo třebíčského zastupitelstva v roce 1990 kandidovalo celkem 137 lidí, z toho bylo 119 mužů a 18 žen. V celém okrese bylo na voličských seznamech zapsáno 81837 voličů, voleb se účastnilo 69085 voličů (tj. 84,4 %) a kandidovalo 13 stran či uskupení. Na celém okrese mělo nejvíce hlasů Občanské fórum (276419 hlasů, 25,2 %), Česká strana lidová (225002 hlasů, tj. 20,5 %) a KSČM (212839 hlasů, tj. 19,4 %). Na okrese tak nejvíce mandátů pro zastupitele získala ČSL a to 329, OF získalo 292 mandátů a KSČM 211 mandátů. Celkem bylo v třebíčském okrese zvoleno ve 154 zastupitelstvech 1414 mužů a 168 žen. V samotné Třebíči bylo zapsáno 26695 voličů a řádně odvolilo 20132 občanů (tj. 75,4 %), nakonec se volilo v 41 okrscích. Nejvíc mandátů získaly stran KSČM (98679 hlasů) a OF (112007 hlasů), každá strana získala po 6 mandátech, 4 mandáty získaly ČSL (73575 hlasů), HSD-SMS a ČSSD, 2 mandáty získala koalice Republikánská unie – Svobodný blok a po jednom mandátů získaly ČSS, LDS, SZ a ČSZ.\n\nStarostou se 3. prosince 1990 stal Pavel Heřman (OF), místostarostkou se stala Marie Černá (SZ). Dalšími členy devítimístné rady se stali: Petr Fiala (HSD-SMS), Evžen Žamberský (HSD-SMS), Jan Karas (ČSL), Ladislav Hodějovský (ČSL), Jiří Mužík (OF), Věra Nováčková (RU-SB) a Jiří Sedlák (LDS). Na tomtéž jednání zastupitelstva bylo i potvrzeno 29 mandátů, mandát Jaromíra Navrkala nebyl potvrzen kvůli neplatnosti mandátu a na jeho místo tak nastoupil náhradník. Tajemníkem městského úřadu byl schválen Pavel Janata.\n\n\nVolby se v roce 2002 konaly 1. a 2. listopadu, nově byla zavedena pětiprocentní uzavírací klauzule a byla nově použita k přepočtu hlasů na mandáty d'Hondtova metoda, dříve byla používána metoda Saint-Laguë. Do třebíčského zastupitelstva kandidovalo celkem 11 stran a hnutí, byly mezi nimi všechny tehdy zastoupené strany v Poslanecké sněmovně Parlamentu ČR, tj. Česká strana sociálně demokratická, Občanská demokratická strana, Křesťanská demokratická strana - Československá strana lidová, Komunistická strana Čech a Moravy a Unie Svobody - Demokratická unie, dále kandidovaly i menší strany či hnutí, tj. Strana zelených, Pravý blok, Občanská a demokratická aliance, Sdružení nezávislých kandidátů Břehy, Sdružení nezávislých - politické hnutí a Moravská demokratická strana a nezávislí kandidáti „Třebíč 2002 – 2006“. Celkem kandidovalo 275 kandidátů, všechny strany obsadily všechna možná místa na kandidátce (tj. 27 kandidátů), jen ODA obsadila pouze 5 kandidátů. Nejstarším kandidátem byl 81letý Zdeněk Rada (ČSSD) a nejmladším byl Jan Jahoda (SZ). Na kandidátkách figurovalo 25 % žen.\n\nVolební účast ve městě Třebíč byla 35,75 %, v Kraji Vysočina volební účast dosáhla 55 %, v ČR celkem 45,51 %. Do zastupitelstva byli zvoleni kandidáti z celkem 7 stran či hnutí. Nejvyšší počet preferenčních hlasů získal tehdejší starosta Miloš Mašek (ČSSD). Zastupitelstvo určilo celkem 4 dlouhodobě uvolněné členy zastupitelstva, jednalo se o starostu a tči místostarosty, ustavující zastupitelstvo se konalo 13. listopadu 2002, Rada měla celkem 9 členů. Starostou se stal opět Miloš Mašek, místostarosty se stali Radek Číhal, Stanislav Mastný a Jan Karas. Koaliční jednání probíhala, kdy jejich výsledkem byla koalice ČSSD, ODS, KDU-ČSL a SNK Břehy, v opozici tak skončily strany či hnutí KSČM, Sdružení nezávislých a Moravská demokratická strana a nezávislí kandidáti „Třebíč 2002 – 2006“.\n\nMezi lety 2002 a 2006 docházelo k několika kauzám, které zapříčinily spory v koalici i v jednotlivých stranách, primárně v ČSSD. V tomto volebním období došlo k mnoha investicím primárně v oblasti cestovního ruchu, neboť v roce 2003 byly zapsány některé z třebíčských památek do seznamu světového dědictví UNESCO, v Třebíči byla založena příspěvková organizace KVIZ (tj. Kulturní, vzdělávací a informační zařízení), tři turistická informační centra a bylo také dostavěno divadlo Pasáž a dobudováno komunitní centrum Hájek. Město se také stalo jedním ze subjektů, jenž založily Západomoravskou vysokou školu a sloučilo dvě jím zřizované základní školy v jednu (ZŠ Kubišova a ZŠ Václavské náměstí v ZŠ Horka-Domky). Během volebního období došlo k třem změnám v podobě zastupitelstva, rezignovala jedna zastupitelka za ČSSD a dva zastupitelé za SNK Břehy. Došlo k několika rozporům a kauzám, rozhodně nejvýraznější byla tzv. kauza \"Vídeňský rybník\", která nadále pokračovala i v dalším volebním období.\n\nDalší spory se týkaly financování a provozu Západomoravské vysoké školy, která byla založena městem, Hospodářskou komorou Třebíč a společností Vivat Academia v roce 2003, původně měla škola být financována výlučně ze soukromých prostředků, to se již zpočátku ukázalo jako nemožné, kdy škola nebyla pozitivně hodnocena a školné bylo pro většinu studentů příliš vysoké (v prvních letech 67 tisíc Kč ročně). V roce 2005 rektor požádal o příspěvek 1,6 milionu Kč z důvodu možného rozšíření studijních oborů. V koalici se rozhořely spory, kdy někteří (primárně Jiří Karas z KDU-ČSL) byli proti financování, v roce 2006 však došlo k udělení dotace 1 milionu Kč i přes spory. Rektor spolu se zastupiteli však uvažovali i nadále o zrušení školy či o jejím sloučení jako fakulty pod některou z větších škol. Nakonec k tomu nedošlo, spory trvaly nadále.\n\nV červenci roku 2005 bylo radou navrženo prodat pozemky v oblasti zvané \"Vídeňský rybník\". Prioritou nabídky byla cena a postavení supermarketu v městské části Borovina, kdy nejvyšší nabídku potvrdila společnost \"Agile\" (44,4 milionu Kč) a \"Lima Real\" (30 milionů Kč, 100 metrová komunikace a 3,5 milionu dotace SK Horácké Slavii Třebíč), město přislíbilo pozemky společnosti Lima Real. V létě roku 2006 byly změněny podmínky prodeje, kdy byl posunut termín kolaudace a byl povolen prodej pozemku už po zajištění stavebního povolení a ne až po kolaudaci. Později byl termín kolaudace posunut radou města znovu posunut a bylo umožněno pozemky prodávat postupně. V září roku 2006 byl zakoupen první pozemek společností Lima Real za 7,5 milionu Kč, kdy obratem byl tentýž pozemek prodán společnosti Lidl Česká republika a to za 27 milionů Kč. Město nakonec utržilo od firmy Lima Real celkem 37,5 milionu Kč, kdy ta pozemky prodala za 59 milionů Kč. V roce 2007 po dostavbě obchodních domů došlo k problémům s nestihnutým termínem kolaudace a také byly postaveny nepovolené příjezdové cesty, byla požadována pokuta 10,4 milionů Kč, kdy však toto rozhodnutí bylo zrušeno, mimo jiné z toho důvodu, že Lima Real byla v insolvenci. Touto záležitostí se zabývala i Transparency International, kdy ta podala trestní oznámení na neznámého pachatele.\n\n\nVolby v roce 2006 se konaly 20. a 21. října 2006, do třebíčského zastupitelstva kandidovaly opět parlamentní strany i jiná hnutí či strany, tj. Česká strana sociálně demokratická, Občanská demokratická strana, Křesťanská demokratická unie-Československá strana lidová a Komunistická strana Čech a Moravy, dále kandidovaly hnutí či strany neparlamentní, tj. Sdružení nezávislých kandidátů Evropští demokraté, Pravý blok, Demokratická unie České republiky a Nezávislí kandidáti, Strana zelených a nezávislí kandidáti Břehy, VIVA Třebíč a Heřman zpátky na radnici!. Všechny strany kromě hnutí VIVA Třebíč obsadily všechny kandidáty (tj. 27 kandidátů), VIVA Třebíč obsadila pouze 9 kandidátů. Nejmladším kandidátem byl 18letý Štěpán Zacha (SNK ED), nejstarším byl 78letý Vladimír Vlček (VIVA Třebíč). Občanská demokratická aliance v těchto volbách nesestavila vlastní kandidátku, její členové však figurovali na kandidátních listinách jiných stran, tj. na kandidátních listinách VIVA Třebíč a SZ a NK Břehy. Stejně tak vlastní kandidátní listinu nesestavila Unie svobody - Demokratická unie, její kandidáti se objevili na kandidátních listinách hnutí Heřman zpátky na radnici!. Na kandidátních listinách figurovalo 26,9 % žen.\n\nVolební účast ve městě Třebíč byla 41,4 %, v Kraji Vysočina dosáhla 54,08 % a v ČR celkem 46 %. Do zastupitelstva byli zvoleni kandidáti z celkem 7 stran či hnutí, nejvyšší počet hlasů získala ODS (20,06 %), kdy se oproti předchozím volbám změnil vítěz voleb, v předchozích volbách zvítězila ČSSD. Získala tak 6 mandátů v zastupitelstvu, na druhém místě se umístilo hnutí Heřman zpátky na radnici!, kdy to obdrželo celkem 18,06 % a získala tak 5 mandátů, stejný počet mandátů pak získala i KSČM, ČSSD získala 4 mandáty a SZ a NK Břehy získala 3 mandáty, KDU-ČSL a SNK ED získaly po dvou mandátech. Nejvyšší počet preferenčních hlasů získal Pavel Heřman (HZNR). Koaliční jednání probíhala složitě a dlouho, kdy výsledkem byla menšinová koalice stran ČSSD, ODS a KDU-ČSL, kdy existence byla tolerována s tichou podporou KSČM. Ustavující jednání zastupitelstva se konalo 6. listopadu a následně 22. listopadu 2006, starostou byl zvolen Ivo Uher (ODS), dlouhodobě uvolněnými místostarosty se stali Jan Karas (KDU-ČSL), Stanislav Mastný (ODS) a Miloš Mašek (ČSSD), celkem bylo ustanoveno 7 radních.\n\nV rámci povolebního vyjednávání se snažili koalici utvořit i pravicové vítězné strany, tj. ODS a Heřman zpátky na radnici!, nicméně dohromady tyto hnutí získaly pouze 11 mandátů, navíc ODS prohlašovalo, že pravicovými stranami jsou pouze ODS, SNK ED a KDU-ČSL, že HZNR není pravicovou stranou. Koaliční jednání tak ODS a HZNR vedly jednání o možné koalici s SZ a NK Břehy, ODS však chtělo do koalice i KDU-ČSL, HZNR a SZ a NK Břehy chtěly do koalice přizvat SNK ED, celkem by tak měla koalice složená z těchto hnutí 18 členů. ODS však měla problémy vnitřní, kdy na počet preferenčních hlasů nejúspěšnější kandidátka Jaromíra Hanáčková a další oponent vedení třebíčské odnože strany Pavel Pacal oponovali vedení a Jaromíra Hanáčková požadovala ze své pozice pozici starostky a Pavel Pacal pozici radního. Na prvním ustavujícím zastupitelstvu, které se konalo 6. listopadu se tak nedospělo k dohodě a bylo odloženo o 14 dní. Do povolebního vyjednávání vstoupil i tehdejší hejtman Kraje Vysočina a regionální předseda ODS Miloš Vystrčil, ten navrhl koalici ODS, HZNR, SZ a NK Břehy a navrhl dvě možné varianty vedení, v jedné měl být starostou Ivo Uher, v druhé měl být starostou člen ODS, místostarostou také člen ODS s možností veta, pokud by ostatní koaliční strany nesouhlasili s volbou místostarosty či starosty.\n\nZastupitelé ODS však tyto varianty neodsouhlasili a tak vyjednávání převzala předsedkyně třebíčské odnože ODS Simona Kafoňková, navrhla koalici stran a hnutí ODS, HZNR, SZ a NK Břehy a ČSSD, kdy starostou by byl člen ODS, místostarosty by byli členové HZNR, SZ a NK Břehy a ČSSD. Tuto variantu však neodsouhlasili zastupitelé hnutí HZNR a SZ a NK Břehy, tyto subjekty nechtěly mít v koalici ČSSD. Druhá část ustavujícího jednání zastupitelstva se konala 22. listopadu 2006 a nebylo rozhodnuto, jak postupovat dál – koaliční dohoda tak byla vytvořena se stejnými subjekty jako v minulém volebním období, tj. koaličními subjekty byly ODS, ČSSD a KDU-ČSL s podporou KSČM a to i přes to, že celorepublikový kongres ODS místním odnožím zakázal spolupracovat na lokálních úrovních s KSČM. Ustavující zasedání zastupitelstva se konalo s velkou účastí veřejnosti, kdy obyvatelé prezentovali transparenty a plakáty, zasedání pak také opustili členové hnutí Heřman zpátky na radnici!, SZ a NK Břehy, SNK ED a 2 členové ODS – odchod z jednání měl být protestem proti spolupráci ODS a koalice s KSČM. Starostou byl pak zvolen Ivo Uher, místostarosty Jan Karas (KDU-ČSL), Stanislav Mastný (ODS) a Miloš Mašek (ČSSD) – všichni získali plný počet hlasů od zbylých zastupitelů.\n\nBěhem volebního období došlo ke změnách v zastupitelstvu, rezignovali dva členové ČSSD, po jednom členovi KSČM, KDU-ČSL a HZNR, z pozice radního odešel Vítězslav Čech (ČSSD), byl nahrazen Vladimírem Malým, z rady odešel také Daneš Burket. Během volebního období gradovala situace spojená s tzv. kauzou Vídeňský rybník, tj. s prodejem pozemků na jihu města. O prodeji pozemků a možné korupci informoval kontroverzní redaktor Horáckých novin František Ryneš, ten měl z těchto důvodů být fyzicky inzultován a posléze se na jednání zastupitelstva vydali reportéři České televize (David Macháček), reportáž byla nazvána \"\"Ostří hoši z Třebíče\"\" a v reportáži je uvedeno, že vedení města s reportéry nechce komunikovat, starosta reportérům nechtěl odpovídat na jejich otázky a vyhrožoval tím, že na reportéry České televize zavolá městskou policii, radní Stanislav Mastný přímo vyzval reportéry, aby \"vypadli\" ze sálu. Městská policie byla zavolána a vyvedla a identifikovala reportéry. Posléze byla svolána tisková konference města k tomuto tématu, kdy se vyjádřili o tom, že reportáž vyzněla tendenčně. Česká televize tak uspořádala promítání celé nesestříhané reportáže v Třebíči, aby dokázala opak.\n\nPozději se opozice pokusila odvolat tehdejšího starostu Ivo Uhra, to se však nepovedlo, pro odvolání se vyslovilo pouze 9 zastupitelů, posléze byl i odvolán tiskový mluvčí Ivan Přibík, kdy ten měl být cenzurován starostou města Ivo Uhrem. Dne 10. prosince 2007 byla uspořádána demonstrace za odstoupení starosty a místostarostů, demonstrace se zúčastnilo přibližně 1500 občanů a Ivo Uher reagoval tím, že odstoupení odmítl, při dalším pokusu o odvolání starosty dne 13. prosince 2007 se pro odvolání vyslovilo 11 zastupitelů, dalších 10 se zdrželo.\n\n\nV roce 2010 bylo zvoleno celkově páté postkomunistické městské zastupitelstvo, v počtu 27 zastupitelů. Navýšení z 25 zastupitelů proběhlo dle vyhlášky města z 16. června 2006 již ve čtvrtém zastupitelstvu. Starostou v letech 2006 až 2010 byl Ivo Uher (ODS), 1. místostarostou byl zvolen Miloš Mašek (ČSSD) a dalšími místostarosty byli zvoleni Stanislav Mastný (ODS) a Jan Karas (KDU-ČSL). Redaktoři Horáckých novin kritizovali současné vedení města, za to, že byli zvoleni komunisty a v těchto letech proběhlo i několik sporů redaktora Františka Ryneše s vedením města. Také ke konci roku 2007 proběhla kauza Vídeňský rybník, která byla zpracována Českou televizí, jejíž redaktoři byli městskou policií vykázáni z veřejné schůze městského zastupitelstva. Na schůzi se projednával prodej městských pozemků firmě Lima Real a jejich údajně neoprávněný prodej za nižší cenu v roce 2005. Proběhli protesty občanů a podpisové akce, které vyzývaly radní k odstoupení a posléze i vysvětlení rady města. V dubnu 2008 bylo na některé městské zastupitele podáno prostřednictvím organizace Transparency International v rámci boje proti korupci ve státní správě trestní oznámení Na začátku března roku 2010 vystoupili někteří členové zastupitelstva z ODS a rozhodli se založit nové politické hnutí s názvem Pro Třebíč, 26. dubna téhož roku lídr a zakladatel hnutí Pavel Pacal oznámil, že hodlá v příštím volebním období kandidovat na starostu města. K počátku května bylo oznámeno i založení regionální buňky politického hnutí TOP 09, její předsedou byl zvolen ředitel OA Dr. Albína Bráfa Pavel Svoboda. K uzávěrce změn na kandidátních listinách kandidovalo v Třebíči celkem 314 kandidátů na celkem 12 kandidátkách, dalšími novými uskupeními jsou sdružení \"Třebíč – můj domov\" (lídr Marie Černá), Věci Veřejné (lídr Martin Svoboda) a Suverenita-blok J.Bobošíkové (lídr Martina Kršňáková).\n\nPodle prohlášení Pavla Heřmana jednalo o koalici šest sdružení (Heřman zpátky na radnici, Pro Třebíč, Třebíč-můj domov, Břehy, Věci Veřejné a TOP 09), v pondělí po volebním víkendu (18. října) se jednalo o programu této koalice. V úvahu na místo starosty tak po volbách přicházel lídr nejsilnější strany Pavel Heřman nebo lídr druhé nejsilnější strany Pro Třebíč – Pavel Pacal, ten již dříve projevil svůj zájem o post starosty. Podle iDNES.cz v pátek v noci došlo k podpisu koaliční smlouvy šesti zmíněných sdružení, starostou se tak stal Pavel Heřman, 1. místostarostou Pavel Pacal a dalšími místostarosty se stali Milan Zeibert a na půl úvazku Pavel Svoboda a Marie Černá. Jako starosta byl vybrán Pavel Heřman, jako první místostarosta Pavel Pacal, druhým místostarostou byl zvolen Milan Zeibert a místostarosty na poloviční úvazek byli vybráni Pavel Svoboda a Marie Černá. Podle bývalého starosty a senátora Pavla Janaty je tento stav přinejmenším na vážnou debatu, protože zákon nezná půlúvazkového místostarostu. Neuvolněnými radními byli vybráni Jolana Smolová, Jaromíra Hanáčková, Martin Svoboda a Petr Kotačka. Na ustavující schůzi zastupitelstva ve čtvrtek 11. listopadu 2010 byl starostou zvolen MVDr. Pavel Heřman, přičemž zastupitelé vybírali z celkem tří různých kandidátů, byli jimi Pavel Heřman (HZNR), Pavel Pacal (ProTr) a Vladimír Malý (ČSSD). Městská rada byla rozšířena na maximální zákonem povolený počet členů, na devět.\n\nPo volbách, které vyhrála ČSSD, se začala uvažovat koalice šesti menších stran. Starostou se tak měl stát Pavel Heřman nebo Pavel Pacal. Starostou byl na ustavující schůzi zvolen Pavel Heřman, místostarosty byli zvoleni Pavel Pacal, Milan Zeibert, Pavel Svoboda a Marie Černá.\n\n\nPřed volbami proběhla značná politická kampaň, kdy se prezentovala většina z kandidujících subjektů. Několik dní před volbami dorazil do poštovních schránek leták, který měl v plánu zkompromitovat lídra hnutí Třebíč občanům! Jaromíra Baráka, kdy ten byl zobrazen jako bojový pes ovládaný třebíčským novinářem.\n\nObdobně byl anonymně kritizován lídr třebíčské odnože ODS Martin Hladík, kdy mu anonymové vytýkali nekompletní životopis a působení v údajně nesolidních společnostech. Také byl podobně kritizován kandidát skupiny volbaTr a místostarosta v předchozím volebním období Pavel Svoboda, kdy tomu byl vyčteno anonymem působení ve více stranách či uskupeních.\n\nNegativní kampaň proběhla i jako oficiální kampaň jednoho z hnutí, konkrétně Třebíč občanům! prezentovalo mapu třebíčského klientelismu, kde přímo kritizovali několik investic města v předchozím volebním období.\nTřebíčský deník zmínil, že koalice vedoucí město v předchozím volebním období by i nadále spolupracovala ráda, nicméně součet mandátů současné koalice je pouhých 11, což není většinou. Pravděpodobné je, že v budoucí koalici nezasedne KSČM a hnutí Třebíč občanům!, dle Třebíčského deníku je možné, že v koalici spolu s předchozími členy zasednou členové KDU-ČSL či ČSSD.\n\nDle Třebíčského deníku je možné vytvořit 3 různé koalice, kdy ty by měly podobu:\nStarostou by v případě první koalice mohl být dle Třebíčského deníku Pavel Pacal, v případě druhé a třetí koalice to není jasné.\n\nV polovině října probíhalo další jednání o možné koalici, kdy koalice z předchozího volebního období chtěla pokračovat ve své práci, získala však pouze 11 mandátů a nezískala tak nadpoloviční počet mandátů. Uskupením, které mělo doplnit stávající koalici o potřebný počet mandátů k sestavení koalice měla být KDU-ČSL. Spekulovalo se také o spolupráci s ANO 2011 či případně s ČSSD.\n\n27. října 2014 vyšlo prohlášení, že se jednání o koalici vrací zpět na začátek, neboť žádná z možných povolebních situací není schopna sestavit větší než minimální většinu (v případě Třebíče je minimální většinou 14 zastupitelů). Z důvodu tzv. křehké koalice z jednání s koalicí z předchozího volebního období ustoupili zastupitelé zvolení za KDU-ČSL, kdy Pavel Janata tuto situaci uvedl slovy: \"Nelíbí se nám koalice, která má 14 mandátů. To je hrozně křehká a riskantní většina. Stačí, aby na zastupitelstvo nedorazil jediný člen takové koalice a je problém\". Dle dalších lídrů třebíčských hnutí a uskupení se jednání o povolební situaci v Třebíči protáhnout a není jasné, kdy skončí. Situaci také mohla zkomplikovat stížnost jednoho z občanů Třebíče, kdy si stěžoval na to, že někteří voliči volili v jiném volebním okrsku, než by měli. Tato stížnost však byla uvedena jako neopodstatněná, nebude tedy mít na výsledky voleb do místního zastupitelstva vliv.\n\nKe konci měsíce října došlo k předběžné koaliční dohodě šesti stran (ČSSD, ANO 2011, KDU-ČSL, Břehy, Třebíč můj domov a Volba TR), kdy tyto se dohodli na spolupráci s většinou ve výši 16 mandatů. V opozici tak zůstaly hnutí a strany KSČM, Pro Třebíč, Třebíč občanům! a Ta naše Třebíč. O volbě starosty se bude rozhodovat na ustavujícím zastupitelstvu, to se mělo původně konat 6. listopadu. Z důvodu stížnosti na výsledek voleb, o které rozhoduje Krajský soud v Brně bude ustavující zastupitelstvo posunuto na 20. listopadu. 6. listopadu byla uvedena zpráva, že novým starostou by se měl stát Pavel Janata (tj. lídr KDU-ČSL), ten starostou byl i mezi lety 1998 a 2000. V rámci domluvené koaliční smlouvy došlo i ke změně počtu místostarostů města Třebíče na tři (Vladimír Malý za ČSSD, Zuzana Kratochvílová za ANO 2011, Milan Zeibert za Břehy), součástí rady města budou i dva uvolnění radní (Pavel Heřman za Volba TR a Marie Černá za Třebíč můj domov) a tři neuvolnění radní (Josef Klíma za KDU-ČSL, Petr Vašíček za ČSSD a zatím neznámý radní za ANO 2011).\n\nNa ustavujícím zastupitelstvu 20. listopadu 2014 došlo ke zvolení starosty města Pavla Janaty a tří místostarostů, jsou jimi Vladimír Malý, Pavel Pacal a Milan Zeibert, byli zvoleni i další radní, kterými jsou dva uvolnění radní Pavel Heřman a Marie Černá, neuvolněnou radní byla zvolena Naděžda Dobešová. Konečná koalice se liší od koalice uvažované v předchozích dnech. Strany, jež sestavily koalici jsou KDU-ČSL, ČSSD, Pro Třebíč, Břehy, volbaTR, Třebíč můj domov. Zvolení starosty i dalších členů rady mělo posléze poklidný průběh, problémem se při diskuzích ukázal jen počet uvolněných radní, který byl označen jako nestandardní. K začátku ledna 2016 rezignoval zastupitel Miloslav Josífko (zvolený za ANO 2011), dle vlastních slov rezignoval z důvodu, že nepovažuje za morálně udržitelné setrvávat ve hnutí ANO 2011 z důvodu \"techtle mechtle\" na vyšších místech. Na uvolněné místo zastupitele nastoupí 28. ledna 2016 další zvolená v pořadí Marta Vondráčková. Dne 8. prosince 2016 došlo ke snížení počtu uvolněných místostarostů, kdy se za Pavla Pacala, který přijal místo náměstka hejtmana kraje Vysočina, stane místostarostkou Marie Černá. Pavel Pacal nadále bude neuvolněným radním, kdy si ponechává kompetence v oblasti incomingu a školství.\n\n\nV únoru roku 2018 byla ustavena místní buňka České pirátské strany. Strana se chce zapojit do veřejného dění. V únoru 2018 také bylo oznámeno, že se do voleb zapojí i SPD, ostatní strany, které se voleb hodlají účastnit prohlásily, že se stranou nechtějí spolupracovat. Kandidovat bude také spolek volba TR, kde byl lídrem bývalý starosta Pavel Heřman, ten prohlásil, že již nechce být lídrem kandidátky a nechce se nadále věnovat placené funkci v komunální politice. Uskupení Třebíč můj domov jedná o společné kandidátce nebo spolupráci s uskupením volba TR. Stejně tak místní buňka ODS řeší, zda se do komunálních voleb s nějakým subjektem spojit, v posledních volbách neuspěla. Uskupení Pro Třebíč, kde je lídrem Pavel Pacal, půjde do komunálních voleb samostatně, případně bude jednat o podpoře STAN, stejně tak jde do voleb jako samostatný subjekt ANO 2011, ČSSD a KSČM. Uskupení Břehy prozatím neví, jak bude postupovat, pravděpodobně však půjdou do voleb také pod svojí hlavičkou. Samostatně půjdou do voleb zřejmě i KDU-ČSL, kdy lídr Pavel Janata bude obhajovat křeslo starosty. Uskupení Třebíč občanům prozatím neví, jak bude řešit kandidaturu do komunálních voleb, skupina byla nucena ukončit spolupráci se STAN, tak lídr Jaromír Barák prohlásil, že se možná spojí s nějakým registrovaným politickým subjektem. Kandidovat se chystá i uskupení Ta naše Třebíč s lídrem Martinem Svobodou. TOP 09 sestavilo společnou kandidátku s Pirátskou stranou.\n\nLídrem KDU-ČSL do voleb bude dosavadní starosta města Pavel Janata.\n\nMěsto Třebíč oznámilo, že v příštím volebním období se volí 27 členů zastupitelstva.\n\nCelkem bylo schváleno 11 kandidátních listin. Na kandidátní listině ANO 2011 je na prvním místě předseda oblastního sdružení strany Miloš Hrůza. Za sdružení Břehy je na prvním místě kandidátky současný místostarosta Milan Zeibert. Za ČSSD je na prvním místě místostarosta Vladimír Malý. Za KSČM je na první místě zastupitelka Julie Dolejší. Za KDU-ČSL je na prvním místě současný třebíčský starosta Pavel Janata. Strana ODS a sdružení Ta naše Třebíč kandidují na společné kandidátce jako sdružení ODS a TnT - Společně za Třebíč!, na prvním místě kandidátky je předsedkyně oblastního sdružení ODS Martina Bártová a na druhém místě zakladatel sdružení Ta naše Třebíč a zastupitel Martin Svoboda. Za sdružení Pro Třebíč je na prvním místě radní a náměstek hejtmana Pavel Pacal. Česká pirátská strana a TOP 09 kandidují společně jako sdružení Společně otevřeme Třebíč, na prvním místě je Roman Pašek za ČPS a na druhém místě je Zdeněk Jakšík za TOP 09. Za stranu Svoboda a přímá demokracie - Tomio Okamura (SPD) je na prvním místě Michal Galbavý. Za sdružení Třebíč můj domov je na prvním místě zastupitel Jan Burda. Za sdružení Třebíč Občanům! je na prvním místě zastupitel Jaromír Barák.\n\nV první den voleb se v některých okrscích pohybovala volební účast kolem 25 %. Vítěznou stranou voleb se stalo uskupení Třebíč občanům!, lídr uskupení Jaromír Barák získal také nejvíce preferenčních hlasů. Uskupení je známo tím, že bylo v předchozím volebním období nejhlasitější a nejsilnější opoziční stranou. Získalo 5 mandátů. Druhý nejvyšší volební výsledek získalo ANO 2011 a získalo 4 mandáty, 3 mandáty následně získaly uskupení Pro Třebíč a strana KDU-ČSL. Dva mandáty pak získaly subjekty Společně pro Třebíč (společný projekt Pirátské strany a TOP 09, KSČM, Břehy, ČSSD, ODS společně s hnutím Ta naše Třebíč a Třebíč můj domov. Jedinou neúspěšnou stranou se stala SPD.\n\nLídr Jaromír Barák naznačil, že by koalici mohl zkusit složit s Piráty nebo Břehy. Lídr KDU-ČSL Pavel Janata prohlásil, že je s volebním výsledkem spokojen. Dle povolebních vyjednávání bude v Třebíči vládnou koalice o sedmi členech, kdy její součástí nebude vítězné hnutí Třebíč Občanům!, KSČM a hnutí TOP 09 a Pirátské strany Společně otevřeme Třebíč. V koalici budou hnutí a strany KDU-ČSL, ANO, ČSSD, Pro Třebíč, Břehy, Třebíč můj domov a Společně pro Třebíč. Celkem tato koalice získá 18 z 27 hlasů. Celkem budou na radnici působit čtyři uvolnění radní a to ze stran ANO, Pro Třebíč, KDU-ČSL a ČSSD, ostatní členové koalice budou mít radní neuvolněné. Místostarostou tak nadále nebude současný místostarota Milan Zeibert, kdo bude starostou není k 14. říjnu zřejmé. K 17. říjnu stále není zřejmé, kdo by mohl být starostou, zmiňována jsou jména Miloš Hrůza, Pavel Janata a Pavel Pacal. Dne 18. října bylo uvedeno, že městská rada bude devítičlenná, starostou se má stát Pavel Pacal, prvním místostarostou by měl být Miloš Hrůza, který kandidoval za sdružení ANO 2011, pozici starosty Pacalovi přepustil výměnou za další místo v radě města. Dalšími místostarosty mají být Pavel Janata a Vladimír Malý. Pavel Pacal od krajských voleb v roce 2016 působí jako náměstek hejtmana Kraje Vysočina, této funkce chce zanechat a věnovat se pozici starosty města Třebíče. Dalšími radními by měli být Jan Burda, Martina Bártová, Zuzana Kratochvílová, Milan Zeibert a Svatava Křížová. Milan Zeibert byl dříve místostarostou, nyní by měl být řadovým neuvolěným radním. Stejně tak mají být i další řadoví radní neuvolnění. Koaliční smlouva by měla být sepsána ke konci října roku 2018, podepsána byla 22. října. Ustavující schůze zastupitelstva by měla být svolána na 1. listopadu 2018. Ustavující schůze zastupitelstva bude muset být svolána na pozdější termín, neboť byla podána stížnost na průběh voleb v Třebíči. Soud musel o stížnosti rozhodnou do dvaceti dnů, nejbližším termínem tak mělo být 8. listopadu 2018, případně i později. Stížnost byla 8. listopadu 2018 zamítnuta. \n\nStarostou by měl být Pavel Pacal, který byl v roce 2016 zvolen do zastupitelstva Kraje Vysočina, kde zastával pozici náměstka hejtmana kraje. Lídr Pirátů v Třebíči Roman Pašek však podal soudní stížnost na neplatnost voleb, a Pavel Pacal se tak prozatím nerozhodl opustit svoji funkci na Krajském úřadě. Obával se toho, že by při případném úspěchu stížnosti nebyl starostou a ani náměstkem hejtmana. Starostové a nezávislí navíc tak získají více času na to, aby našli náhradu za Pavla Pacala do pozice náměstka hejtmana Kraje Vysočina. Pacal však prohlásil, že nechce působit na dvou placených pozicích. Ustavující schůze zastupitelstva byla svolána na 20. listopadu 2018. \n\nNa ustavující schůzi byl starostou zvolen Pavel Pacal, získal 20 z 27 hlasů. Také oznámil, že po dohodě s klubem Starostů a nezávislých zůstal v pozici náměstka hejtmana Kraje Vysočina, pouze změní statut pozice z uvolněné na neuvolněnou. Dále byli zvoleni tři místostarostové: Pavel Janata, Miloš Hrůza a Vladimír Malý. To, že starosta Pacal si chce ponechat neuvolněnou funkci hejtmana se nelíbí jak opozici v zastupitelstvu Kraje Vysočina, tak i opozici v zastupitelstvu třebíčském. Hejtman kraje Vysočina prohlásil, že nevidí problém v souběhu dvou funkcí. Pacal prohlásil, že finanční hledisko není důležité, prohlásil, že adekvátně posílí podporu charitativním organizacím. Radní kraje Vysočina toto posvětili a Pacal tak zůstává náměstkem hejtmana kraje i starostou.\n\nK 22. říjnu 2018 byly rozděleny kompetence radních, budoucí starosta Pavel Pacal by se měl zabývat kanceláří vedení města, tiskovým oddělením, financemi města, incomingem, rozvojem města a škostvím. První místostarosta Miloš Hrůza se bude zabývat řízením městské policie, investicemi města, kulturou a sociálními věcmi. Další místostarosta Pavel Janata bude řídit správu městského majetku, odpadové hospodářství, městskou zeleň, vodárenství a památkovou péči, Vladimír Malý se bude zabývat dopravou, městskou hromadnou dopravou, veřejným osvětlením, městským mobiliářem a městskými lesy. Neuvolnění radní se budou také nově zabývat některými oblastmi, Milan Zeibert se bude věnovat sportu a volnočasovými aktivitami, Zuzana Kratochvílová se bude věnovat problémům městských částí, Jan Burda se bude věnovat grantovému systému města a tzv. Zdravému městu, tomu se bude věnovat i Svatava Křížová a Martina Bártová se bude věnovat prevenci kriminality.\n\n\nOd roku 2009 se zastupitelstvo schází v budově bývalého Okresního úřadu na Masarykově náměstí v Třebíči. Dříve se dlouhou dobu zastupitelé scházeli ve velkém sále kulturního zařízení \"Fórum\" (dřívější Okresní národní výbor). K přesunu došlo z důvodu zastaralého hlasovacího zařízení v původních sálech někdejšího ONV a možnosti využívání původních jednacích sálů bývalého okresního úřadu.\n\n\n\n"}
{"id": "326541", "url": "https://cs.wikipedia.org/wiki?curid=326541", "title": "Auxelles-Haut", "text": "Auxelles-Haut\n\nAuxelles-Haut je francouzská obec ležící v departementu Belfort, kantonu Giromagny.\n"}
{"id": "326545", "url": "https://cs.wikipedia.org/wiki?curid=326545", "title": "Bulharská říše", "text": "Bulharská říše\n\nBulharská říše je období středověkých bulharských dějin, během kterého se bulharský stát stal jednou z důležitých regionálních mocností jihovýchodní Evropy. Bulharští vládci tedy často bojovali s Byzantskými císaři o vůdčí postavení na Balkáně. Trvání Bulharské říše rozdělujeme do dvou period. První období trvalo cca v letech 681 (uznání existence bulharského státu Byzantskou říší na základě mírové smlouvy) až 1018 (dobytí většiny bulharského území vojsky byzantského císaře Basilea II.). Druhé období Bulharské říše trvá od roku 1185 (vzbouření dvou bulharských velmožů Petra a Asena a založení nového bulharského státu) až do roku 1422 (postupné dobytí a obsazení Osmanskou říší). \n\nPo pádu Velkého Bulharska se část bulharských kmenů vedených chánem Asparuchem vydala k Dunaji, kde po dobytí Dobrudži a Moesie založil Asparuch \"první bulharskou říši\". Původně bulharská elita státu se postupem času asimilovala se zdejší slovanskou populací a po christianizaci se v 9. a 10. století Bulharská říše stává centrem slovanské kultury a zároveň jedním z nejvýznamnějších států Evropy. Souboj s Byzancí o dominantní postavení na Balkáně však prohrála. Po několika úspěšných byzantských taženích byla většina bulharského státu roku 1018 pohlcena Byzantskou říší.\n\nZa vlády byzantského rodu Angelovců se Petr a Asen, členové bulharské aristokracie, vzbouřili a vytvořili nový bulharský stát. Nová bulharská říše získala opět silné postavení na Balkáně, zejména po uskutečnění čtvrté křížové výpravy, jejímž důsledkem byl pád Byzantské říše a vytvoření menších křižáckých států na byzantském území. V druhé polovině 14. století se však bulharský stát rozpadl na několik menších samostatných státních útvarů, které byly postupně na přelomu 14. a 15. století obsazeny Osmanskou říší.\n\n"}
{"id": "326546", "url": "https://cs.wikipedia.org/wiki?curid=326546", "title": "Kudžúla Kadphises", "text": "Kudžúla Kadphises\n\nKudžúla Kadphises (kušánsky \"Κοζουλου Καδφιζου\", také \"Κοζολα Καδαφες\") byl kušánský panovník, kterému se během 1. století podařilo sjednotit etnikum Jüe-č'ů a stát se tak prvním Kušánským králem. Podle genealogie králů, která se dochovala na kamenné desce z Rabataku, byl praotcem pozdějšího krále Kanišky, asi nejznámějšího z kušánských králů vůbec. O králi se též zmiňuje čínská kronika \"Chou Chan-šu\".\n\nPřesný původ Kudžúly není znám, pocházel však z Jüe-č'uů, což bylo etnikum pocházející z Číny, které postupně migrovalo a právě za dob Kudžúly se usídlilo v oblasti centrální Asie a položilo tak základy Kušánska.\n\nPodobně jako ostatní kušánští králové, i Kudžúla nechal razit mince. Právě díky nim se do současnosti dochovaly nejen Kudžúlovy portréty. Je na nich patrný helénský vliv, nápisy na nich jsou většinou řecky. Na některých lícních stranách mincí byla vyobrazena postava podobající se Buddhovi; avšak domněnka o tom, že se skutečně jedná o Buddhu, byla vyvrácena poté, co byla postava na minci identifikována jako Huviška, prapravnuk Kudžúly. První známá vyobrazení Buddhy na mincích jsou známy až z dob vlády krále Kanišky.\n\n"}
{"id": "326552", "url": "https://cs.wikipedia.org/wiki?curid=326552", "title": "Haute-Marne", "text": "Haute-Marne\n\nHaute-Marne je francouzský departement ležící v regionu Grand Est. Název departementu je odvozen od řeky Marne, která zde pramení.\n\n\n\n\n\n"}
{"id": "326555", "url": "https://cs.wikipedia.org/wiki?curid=326555", "title": "Oběť (šachy)", "text": "Oběť (šachy)\n\nV šachu je oběť takový tah, ve kterém se jedna strana vzdá některé své figury, druhá strana si na určitou dobu ponechá materiální výhodu a první strana doufá v kompenzaci za ni. Pokud je oběť provedena v zahájení, nazývá se gambit. Nejčastější je oběť pěšce, obětována však může být jakákoliv šachová figura kromě krále.\n\nNěkteří autoři rozdělují oběti na „pravé“ a „falešné“ (nebo pseudo-oběti). U falešných obětí je relativně rychle jasná korektnost oběti, jelikož ústí do jedné z následujících eventualit:\n\nOproti tomu u „pravých“ obětí je oběť jeden krok na cestě k dlouhodobějšímu cíli, příkladem může být\n\nNa diagramu vlevo bílý zcela nečekaně obětoval střelce na poli f7 6.Sxf7. Pokud ho černý král vezme, bude následovat 7.Jg5+, po kterém černý král nemůže jít na e8 ani f8 z důvodu ztráty dámy 8.Je6. Po ústupu na g8 následuje 8.Je6 De8 9.Jxc7, takže zůstává už jen Kg6, kde po 8.f4 rozhodně nestojí moc bezpečně.\n\nV pozici dvou předních světových velmistrů Levona Aroniana a Petra Svidlera (hrána roku 2006 na Talově memoriále v Moskvě) se vyskytla situace zachycená na diagramu vlevo. Je s podivem, že mohl arménský velmistr Levon Aronian zahrát takovou chybu, jako byl tah 24.exd4. Na ten okamžitě následovala odpověď Ve1+, po které se Aronian okamžitě vzdal. Bílý musí vzít věž svoji věží z d1, jež přestává krýt dámu na d3, a tu okamžitě černý vezme.\n\nV této partii, hrané mezi jedněmi z nejlepších hráčů své doby Larry Evansem a Samuelem Reshevskym roku 1963, Reshevsky hrající s černými figurkami, jenž již měl výhru téměř jistou, na chvíli zaváhal a dal Evansovi možnost se zachránit. Té hráč s bílými figurkami samosebou ihned využil. Černý zahrál 1…Dxg3, na což bílý odpověděl 2.Dg8; 3.Kxg8 (ostatní ústupy prohrávají); 3…Vxg7 – černý nemohl věž vzít pro pat, a pokud by začal uhýbat, věž by krále šachovala věčně. Tento obrat byl několikrát označen jako „Švindl století“ („The Swindle of the Century“).\n"}
{"id": "326556", "url": "https://cs.wikipedia.org/wiki?curid=326556", "title": "Šamisen", "text": "Šamisen\n\nŠamisen nebo samisen (: 三味線) je japonská dlouhokrká drnkací loutna se 3 strunami, rozeznívanými velkým trsátkem. Korpus je někdy potažen kočičí kůží. Šamisen se používá sólově jen zřídka, často tvoří trio s flétnou a kotem. Nejčastěji jej můžeme slyšet jako doprovodný nástroj k tradičnímu divadlu kabuki.\n"}
{"id": "326563", "url": "https://cs.wikipedia.org/wiki?curid=326563", "title": "Steve Stifler", "text": "Steve Stifler\n\nSteve Stifler je smyšlená fiktivní postava, ztvárněná hercem Seannem Williamem Scottem, z filmové série \"Prci, prci, prcičky... \"(American Pie). Samotný Steve vystupuje v 1., 2., 3. a v osmém díle z roku 2012. V ostatních dílech ho nahradili jeho mladší bratr Matt, bratranci Erik a Dwight v 5. a 6. díle.\n\nSteve Stifler je známý jako arogantní, drzý, sprostě mluvící, sexem posedlý student střední školy. Steve má holky rád jen kvůli sexu a jeho požitku, neustále se tím chlubí a říká si \"Stifmeister\", protože většinou dokáže sbalit každou, kterou si zamane, prakticky nedokáže myslet na nic jiného, než na sex. Působí v lakrosovém týmu, kde hraje i Oz. Přes Oziho se Stilfer seznamuje s Jimem, Kevinem a  Finchem, kterého mimochodem nemá moc v lásce (říká mu \"posero, nebo Finchomrde\" ) a obzvlášť ještě víc ne, když zjistí, co dělal s jeho matkou.\n\nSteve pořádá velké večírky, které mu povoluje jeho matka (známá jako „Stifflerova máma“). Steve je velmi oblíbený a i proto pořádá večírky a pařby. Ale i přesto trošku štve ostatní (svým chováním), o kterých si myslí, že jsou jeho přátelé, ale ve skutečnosti je štve a nedokážou mu to říct, tak se s ním baví, však někdy by nikdy byla zábava... Podle všeho se mají ještě konat další díly filmu \"Prci prci prcičky\", kde jistě nebude chybět.\n"}
{"id": "326564", "url": "https://cs.wikipedia.org/wiki?curid=326564", "title": "Agata Mróz-Olszewska", "text": "Agata Mróz-Olszewska\n\nAgata Danuta Mróz-Olszewska (7. dubna 1982 Dąbrowa Tarnowska – 4. června 2008 Vratislav) byla polská volejbalistka, hráčka a kapitánka polského národního volejbalového týmu. \n\nV národním družstvu získala dvakrát titul mistryně Evropy (2003 a 2005), v týmu BKS Stal Bielsko-Biała pak dvakrát titul mistryně Polska (2003 a 2004). Těchto vrcholných úspěchů dosáhla i přesto, že od svých 17 let trpěla těžkou leukémií. V roce 2007 ukončila kvůli nemoci kariéru a měla absolvovat transplantaci kostní dřeně, operaci ale odložila poté, co otěhotněla. 4. dubna 2008 porodila dcerku Lilianu. 22. května pak podstoupila odloženou transplantaci. 4. června téhož roku zemřela na následky infekce. \n\nPrezident Lech Kaczyński ještě týž den oznámil, že posmrtně obdrží \"Order Odrodzenia Polski\".\n"}
{"id": "326565", "url": "https://cs.wikipedia.org/wiki?curid=326565", "title": "František Antonín Rössler", "text": "František Antonín Rössler\n\nFrantišek Antonín Rössler, nebo jen Antonín Rössler, německy též \"Anton Rößler\" známější pod italsky znějícím pseudonymem Francesco Antonio Rosetti, či Antonio Rosetti, (křtěn 26. října 1746 Mimoň – 30. června 1792 Ludwigslust) byl český kontrabasista, dirigent a hudební skladatel německé národnosti.\n\nV pozdějších letech je také možná záměna s jinými hudebníky podobného jména, zejména s milánským skladatelem Antoniem Rossettim. \n\nPodle některých pramenů se měl narodit roku 1750 v Litoměřicích. \n\nV sedmi letech byl dán do kněžského semináře v Praze, kde získal (pravděpodobně u jezuitů) hudební vzdělání. V roce 1765 byl vysvěcen na kněze. Hodlal se však zcela věnovat hudbě a požádal Vatikán o udělení dispenze. Svolení obdržel a zcela opustil církevní dráhu.\n\nPočátkem 70. let působil jako hudebník v ruském orlovském pluku hraběte Alexeje Grigorjeviče Orlova (1737–1808). Asi v září 1773 byl Rössler přijat do služeb bavorského hraběte (a od března 1774 knížete) Arnošta z Öttingen-Wallersteinu. V této době si také zvolil poitalštěný tvar svého jména: Francesco Antonio Rosetti, používal rovněž zkrácenou formu, Antonio Rosetti, pod níž je ve světě uváděn. V listopadu tohoto roku se poprvé objevil v hraběcích aktech jako příslušník služebnictva a v červenci roku následujícího v hraběcích účtech jako kontrabasista.\n\nNa jaře 1775 strávil tři týdny na dvoře v Ansbachu. 28. ledna 1777 se oženil s Rosinou Neherovou, dcerou hostinského ve Valdštejnu (něm. Wallerstein), se kterou přivedl na svět tři dcery. Již koncem 70. let si získal jako hudebník věhlas i za hranicemi jižního Německa. Od roku 1776 vydávalo nakladatelství Breitkopf & Härtel v Lipsku jeho skladby jako rukopisy. K prvnímu tiskovému vydání jeho tří symfonií došlo v roce 1779 u nakladatele Le Menu et Boyer v Paříži. Od roku 1781 se jeho orchestrální dílo zařadilo na stálý repertoár pařížských Concerts spirituels. Na základě jejich objednávky napsal řadu symfonií. Mnohá jeho díla komponovaná po roce 1780 byla vydána tiskem u renomovaných hudebních nakladatelů (André, Artaria, Bossler, Hummel, Sieber atd.).\n\nV dubnu 1785 se stal kapelníkem knížecího orchestru, který řídil od kontrabasu. Od roku 1786 byly jeho symfonie pravidelně na programu velkých londýnských koncertních sérií (Salomon's Concert, Professional Concert atd.). Přes vnější uznání měl Rössler neustále finanční problémy, a tak v červenci roku 1789 odešel ze služeb knížete z Oettingen-Wallersteinu a ujal se mnohem lépe placeného místa dvorního kapelníka u vévody Bedřicha Františka I. Meklenburského na zámku v Ludwigslustu. Zde byl součástí orchestru i výkonný pěvecký sbor, pro který Rössler vytvořil celou řadu vokálních skladeb.\n\nV roce 1792 jej následník pruského trůnu princ Fridrich Vilém III. povolal do Berlína, aby v rytířském sále královského zámku provedl své oratorium \"Jesus in Gethsemane\" a kantátu \"Hallelujah\".\n\nV témže roce pak v Ludwigslustu 30. června 1792 zemřel na následky dlouhodobých dýchacích potíží.\n\nPůsobil v období vrcholného hudebního klasicismu Byl faktickým současníkem Wolfganga Amadea Mozarta (datum jejich narození i úmrtí se liší jen o několik měsíců). Napsal celou řadu kantát a dodnes velmi ceněných skladeb pro komorní orchestr, v nichž dominovaly různé dechové nástroje, z nich pak zejména skladby pro lesní roh, fagot a příčnou flétnu. Předpokládá se, že právě jeho koncerty pro lesní roh posloužily jako vzor Mozartovi pro jeho 4 hornové koncerty.\n\nVelký úspěch mělo zejména jeho \"Requiem in Es\" komponované u příležitosti úmrtí manželky knížete z Öttingen-Wallersteinu, princezny Marie Terezie (rozené kněžny Thurn-Taxisové) 9. března 1776. 14. prosince 1791 bylo uvedeno v pražském chrámu svatého Mikuláše při zádušní mši za Wolfganga Amadea Mozarta.\n\nV 18. století patřil mezi nejhranější skladatele vůbec. Jeho hudba se jedním dechem hrála spolu s tvorbou Wolfganga Amadea Mozarta a Josepha Haydna. V 19. století pak upadl v částečné zapomnění. Teprve v nedávné době se jeho jméno začalo vracet do povědomí širší veřejnosti.\n\nVzhledem k tomu, že používal svůj pseudonym v různých pravopisných tvarech, je sestavení souborného katalogu díla obtížný úkol. Navíc docházelo i k záměně s jiným italským skladatelem Antoniem Rossettim. Proto se údaje v literatuře v podrobnostech liší. Úkolem sestavení kritického soupisu Rosettiho děl se ujal profesor historie hudby z West Chester University v Pensylvánii Sterlig. E. Murray. Jeho katalog začíná mít význam obdobný Köchelově seznamu pro dílo W. A. Mozarta.\n\nCelkem zkomponoval více než 400 skladeb. Je mezi nimi:\n\n\n"}
{"id": "326568", "url": "https://cs.wikipedia.org/wiki?curid=326568", "title": "Wilhelm Frick", "text": "Wilhelm Frick\n\nDr. iur. Wilhelm Frick (12. března 1877, Alsenz, Německo – 16. října 1946, Norimberk, Německo) byl v letech 1933–1943 německý ministr vnitra a v letech 1943–1945 říšský protektor v Čechách a na Moravě. Významně se podílel na budování nacistického státu a jeho rasové politiky a byl popraven jako válečný zločinec.\n\nNarodil se v obci Alsenz v Porýní-Falcku učiteli Wilhelmu Frickovi st. a Henriette, rozené Schmidtové, jako nejmladší ze čtyř dětí. Studia započal v Kaiserslauternu, poté studoval v univerzitním městě Heidelbergu práva a v roce 1901 byl promován doktorem práv. Od roku 1903 pracoval u bavorské státní správy jako právník na policejním prezídiu v Mnichově. V roce 1910 se oženil s Elisabethou Emilií Nagel (1890–1978), s níž měl dva syny a jednu dceru. Manželství skončilo v roce 1934 rozvodem. Téhož roku se podruhé oženil s Margarete Schultze-Naumburg (1896–1960), bývalou manželkou Paula Schultze-Naumburga. Se svou druhou ženou Margaretou měl syna a dceru.\n\nV roce 1923 se jako tehdejší ředitel mnichovské kriminální policie zúčastnil Hitlerova tzv. pivního puče. Posléze byl zatčen a v roce 1924 odsouzen pro velezradu k 15 měsícům podmíněného vězení a odvolán z postu policejního ředitele. V roce 1925 vstoupil do NSDAP.\n\nV roce 1924 byl zvolen do Reichstagu a roku 1930 se stal durynským ministrem vnitra a vzdělávání. Po Hitlerově zvolení kancléřem se Frick stal ministrem vnitra a setrval zde až do roku 1943, kdy byl nahrazen Heinrichem Himmlerem. V srpnu 1943 byl jmenován říšským protektorem pro Protektorát Čechy a Morava, kde setrval až do konce druhé světové války. Jeho předchůdcem na tomto postu byl Konstantin von Neurath, který byl ve funkci fakticky nahrazen v září 1941 zastupujícím říšským protektorem Reinhardem Heydrichem, po jeho smrti Kurtem Daluegem. V době jmenování Wilhelma Fricka byla funkce říšského protektora pouze titulární, faktickou moc v protektorátu měl Karl Hermann Frank z titulu státního ministra (\"Deutscher Staatsminister für das Protektorat\"). Frick až do konce války žil v Kempfenhausenu u Starnberského jezera.\n\nPo válce byl Frick zatčen, obžalován a souzen v Norimberském procesu. Za válečné zločiny a zločiny proti lidskosti byl odsouzen k trestu smrti oběšením, který byl vykonán 16. října 1946.\n\n"}
{"id": "326579", "url": "https://cs.wikipedia.org/wiki?curid=326579", "title": "Pomořanští Slovinci", "text": "Pomořanští Slovinci\n\nPomořanští Slovinci (polsky \"Słowińcy\", německy \"Slowinzen\") byl západoslovanský národ, který do druhé světové války žil na území dnešního Pomořského vojvodství (zhruba mezi městy Słupsk a Łeba) a v posledních staletích se poněmčil. Jejich jazyk byla severní slovinština.\n\nNázev Slovinci je náhodou shodný s příslušným jihoslovanským národem Slovinců jen v češtině a slovenštině.\n\nO pomořanských Slovincích psal už roku 1783 K. G. von Anton s odvoláním se na dokumenty z roku 1767; později v roce 1826 například P.J. Šafárik a další. Roku 1856 do jejich oblasti podnikl expedici ruský etnograf Alexander Hilferding, který o Pomoranských Slovincích v roce 1862 vydal knihu. Uvedl, že někteří z nich se stále označují starým jménem \"Slovincy\", a že jsou územně spojení s Kašuby. Od Kašubů se odlišovali krom jiného třeba vírou. Většina z nich se tehdy sama označovala jako \"Kašubští Luteráni\" a svou řeč jako kašubštinu.\n\nPo sjednocení Německa do císařství v roce 1871 se Pomořansko jako součást Pruska stalo součástí německého císařství a kašubština byla postupně nahrazovaná němčinou. Pod silnou germanizací byli i Poláci a Kašubové – ti se však po 1. světové válce ocitli v nově vytvořeném Polsku, kdežto Slovinci ne. Mnozí z nich, už germanizovaní, se dokonce stali účastnými na německém nacizmu.\n\nPo 2. světové válce se oblasti obývané pomořanskými Slovinci staly součástí Polska. Protože však během války bojovali na německé straně, tak je polská vláda nepovažovala za „slovanské bratry“ a vyhnala většinu z území spolu s Němci. Obyvatelé vesnice Kluki mohli jako jediní zůstat, i když jen malá část jich ještě znala jazyk – téměř všichni však emigrovali v roce 1970 do Spolkové republiky Německa.\n"}
{"id": "326580", "url": "https://cs.wikipedia.org/wiki?curid=326580", "title": "Zakavkazsko", "text": "Zakavkazsko\n\nZakavkazsko (někdy též Jižní Kavkaz) je označení pro území jižně od hlavního hřebene Velkého Kavkazu a severně od Malého Kavkazu. Z východu je toto území ohraničeno Kaspickým mořem a ze západu Černým mořem. Leží v mírném podnebném pásu, ale na velké části panují vysokohorské podmínky. Nachází se zde 3 státy (Arménie, Ázerbájdžán a Gruzie) a 3 sporná území (Abcházie, Jižní Osetie a Náhorní Karabach).\n\nStáty Zakavkazska se poprvé sjednotily 24. února 1918. Ve světě probíhala první světová válka a v Rusku občanská válka. Na nově vzniklý stát si činily nárok hned tři strany: bělogvardějci, bolševici a Osmanská říše. I přes všechny hrozby ze zahraničí se nakonec republika rozpadla díky vnitřním problémům hned po třech měsících od svého vzniku. Nejdříve se odtrhla Gruzie a o 2 týdny později se rozešla i Arménie s Ázerbájdžánem. Další tři roky se všichni provokovali, válčily (Arménie vs Ázerbájdžán o Náhorní Karabach), rozpadaly (Abcházie, Jižní Osetie, Adžárie), až v roce 1921 přišla Rudá armáda a začlenila všechny do SSSR. V roce 1922 zde byla vytvořena Zakavkazská sovětská federativní socialistická republika, která zde fungovala až do roku 1936. V tomto roce zde byly vytvořeny Arménská sovětská socialistická republika, Ázerbájdžánská sovětská socialistická republika a Gruzínská sovětská socialistická republika. Toto rozdělení způsobilo problémy, které se projevily až při rozpadu SSSR a nejsou dodnes vyřešeny.\n\n\nZa éry SSSR byly tyto státy industrializovány a etnické problémy se zde příliš neprojevovaly. Po rozpadu SSSR se tyto státy staly opět nezávislými a postupně všechny vstoupily do SNS (Gruzie po válce v Jižní Osetii v roce 2008 vystoupila). Ale už těsně před začátkem rozpadu začaly první etnické konflikty (Náhorní Karabach), které pokračují s různou intenzitou dodnes. Poslední otevřená válka zde proběhla v roce 2008 mezi Jižní Osetií a Gruzií. Výsledek je takový, že kromě 3 celosvětově uznaných států tu existují další 3 sporné státy (Jižní Osetie, Abcházie ,Náhorní Karabach).\n\nPo rozpadu SSSR propukla ve všech státech Zakavkazska krize. Do roku 1995 klesla ekonomika o 30–40 %, pak následovalo několik let stagnace až do roku 1998, kdy začal prudký hospodářský růst (Ázerbájdžán dokonce obsadil v letech 2006 a 2007 první místo ve světě). Zakavkazsko je poměrně zaostalá oblast v zemědělství pracuje kolem 40% obyvatel (Arménie 39%, Gruzie 52,2%, Ázerbájdžán 38,3%). V Gruzii a Abcházii kde jsou subtropické podmínky se pěstuje hlavně víno (v roce 2009 bylo v Gruzii vyrobeno 15,8 miliónů lahví vína a 10,9 miliónů bylo vyvezeno do 45 zemí světa) ,ale pěstuje se zde také čaj nebo citrusy a v Abcházii i třeba tabák. V Arménii se pěstují hlavně obiloviny (pšenice a ječmen), kterým prospívá místní vulkanická půda a s pomocí umělého zavlažování se zde v menší míře pěstují také fíky, granátová jablka, meruňky a olivy (hlavně u řeky Araks a v údolích severně od Jerevanu). V Ázerbájdžánu kde převládá suché subtropické počasí se hlavně pěstuje bavlna, tabák, citrusy a víno. Všechny zakavkazské státy jsou ve větší či menší míře závislé na těžbě surovin nejvíc Ázerbájdžán u něhož 81% exportu tvoří těžba ropy v Gruzii a Arménii se ropa příliš nevyskytuje ,ale hodně důležitá je zde těžba mědi nebo manganu.\nZakavkazsko se nachází v mírném až subtropickém podnebném pásu. Velký Kavkaz zabraňuje průnikům studeného kontinentálního vzduchu ze severu a od Černého moře sem vanou teplé větry, které přinášejí hojnost srážek. Čím více se vzdalujeme od pobřeží Černého moře směrem na východ srážek ubývá. Mezitímco u pobřeží Černého moře průměrné roční srážky dosahují až 2500 mm tak u pobřeží Kaspického moře pouze kolem 300 mm. Zakavkazsko je velice hornatá oblast třeba žádné území v Arménii s výjimkou malých údolí neleží níž než 1000 m nad mořem. Mezitímco v nížinách v Gruzii vládne subtropické podnebí o kousek vedle na vrcholcích Kavkazu je sněhová pokrývka.\n\nV Česku se nejčastěji udává, že geografická hranice Evropy vede podél řek Kuma a Manyč. Ale existují jiné alternativy. Stejně jako v Česku se vyučují hranice Evropy i ve zbytku Evropy, ale v USA nebo v Británii se upřednostňuje jiná verze, kdy jsou hranice Evropy umístěny na hlavní hřeben Kavkazu v tom případě, ale Mont Blanc ztrácí pozici nejvyšší hory Evropy a je nahrazen Elbrusem. Podle nejextrémnějších geologů vede hranice Evropy souběžně s jižní hranicí Arménie, Gruzie a Ázerbájdžánu. Takže Zakavkazsko se nachází zároveň celé v Evropě, částečně v Evropě a částečně v Asii a taky celé v Asii.\n\n"}
{"id": "326585", "url": "https://cs.wikipedia.org/wiki?curid=326585", "title": "A00", "text": "A00\n\nA00 je jeden z pětseti ECO kódů jímž se označují šachová zahájení, pod A00 spadají některá nepravidelná zahájení, například:\n"}
{"id": "326588", "url": "https://cs.wikipedia.org/wiki?curid=326588", "title": "W (Unix)", "text": "W (Unix)\n\ncodice_1 je jeden ze základních příkazů operačního systému Unix. Slouží k zobrazení seznamu přihlášených uživatelů.\n\nProgram zobrazí terminál přihlašovacího shellu (TTY), označení počítače, z něhož jsou přihlášeni (jen u vzdálených přihlášení), čas přihlášení (LOGIN@), čas od poslední zaznamenané aktivity uživatele (IDLE) a dva časy (JCPU je čas skutečného běhu všech existujících procesů na dané konzoli, PCPU je čas běhu procesu z posledního sloupce). Všechny časy, není-li určeno jinak, jdou v minutách. Poslední sloupec ukazuje jméno aktuálně prováděného příkazu (běžícího na popředí).\n\nPříkaz codice_1 vznikl v dobách, kdy všechny programy byly textové a uživatelé se systémem komunikovali převážně jen pomocí shellu. Proto program zobrazoval uživatele podle záznamů, jež vytvářejí procesy codice_3 a codice_4 v souboru codice_5 a preferuje procesy běžící na popředí (tj. ty které používají terminál pro svůj interaktivní vstup a výstup).\n\nV současnosti, kdy většina uživatelů používá graficky orientovaných aplikací na platformě X-Window mohou být některé údaje zavádějící a jiné neúplné. Za prvé je zcela dobrovolné zda proces s funkcí původního přihlašovacího shellu (správce interaktivního terminálu) zaznamená svou existenci do codice_5, což je soubor, z něhož program codice_1 čerpá další informace.\n\nUkázka výstupu programu codice_1:\n"}
{"id": "326591", "url": "https://cs.wikipedia.org/wiki?curid=326591", "title": "Brian Bóruma", "text": "Brian Bóruma\n\nBrian mac Cennétig (kolem roku 941 – 23. dubna 1014 u Clontarfu), zvaný též Brian Bóruma či Brian Boru, byl v letech 1002–1014 irským velekrálem. Pocházel z rodu Dál Cais. Roku 976 získal vládu v Munsteru, rovněž si podrobil Connacht i Leinster a roku 1002 se po dohodě s dosavadním velekrálem Máel Sechnaillem stal velekrálem Irska. V následujících letech se Boru staral o konsolidaci svých pozic a centralizaci Irska, proto podporoval církev v Irsku, především církevní primát biskupů z Armaghu nad celým ostrovem. Leinster a Dublin však Briana nerespektovaly. Proto se je vydal roku 1014 definitivně pokořit. V bitvě u Clontarfu v Dublinském zálivu porazil spojené vojsko vzbouřeného Leinsteru a dublinských Vikingů. V boji však sám zahynul. Důsledkem Boruových vítězství bylo sice zlikvidování vikinské vojenské aktivity na ostrově, ale žádnému z následníků se nepodařilo zopakovat jeho úspěch. Brian Bóruma je pohřben v Armaghu v Severním Irsku.\n"}
{"id": "326595", "url": "https://cs.wikipedia.org/wiki?curid=326595", "title": "Carl Perkins", "text": "Carl Perkins\n\nCarl Perkins (9. dubna 1932–19. ledna 1998) byl americký pionýr hudby rockabilly, což je mix rhythm and blues a country. Svoji hudební kariéru začal v roce 1954, většinu svých skladeb nahrával v Sun Records v Memphisu. Jeho vliv na rock'n'rollovou hudbu je zřejmý ještě dnes, díky parádní hře na kytaru a vynikajícím kompozicím. Jeho nejznámější písní je \"Blue Suede Shoes\".\n\nPerkinsovy písně byly nahrávány vlivnými umělci, jako Elvis Presley, The Beatles a Johnny Cash (v jehož doprovodné skupině Carl Perkins hrál), kteří upevnili jeho místo v historii populární hudby.\n\nPocházel z rodiny chudých zemědělců, jeho rodina žila blízko Tiptonville v Tennessee. Vyrůstal, poslouchajíc jižanskou gospelovou hudbu, kterou zpívali bílí lidé v kostele a černí pracovníci na polích, když začal pracovat na bavlníkových polích v šesti letech. Na jaře a na podzim byly školní dny následovány několika hodinami práce na polích. V létě se zde pracovalo i 12 až 14 hodin. Carl a jeho bratr Jay spolu vydělali 50 centů denně. Spolu s prací všech členů rodiny a úvěrem to bylo dost peněz na fazole a brambory, nějaký tabák pro Carlova otce Bucka a dokonce často na luxus, v podobě pěticentového pytlíku tvrdého cukroví.\n\nV sobotu v noci poslouchali rozhlas spolu s otcem a slyšeli hudbu z Grand Ole Opry. Vysílání Roye Acuffa inspirovalo Perkinse k tomu, že požádal rodiče o kytaru. Protože si nemohli dovolit skutečnou kytaru, Carlův otec udělal jednu z krabice na cigára a násady od smetáku. Když mu soused nabídl, že mu prodá svoji promačkanou, odřenou kytaru značky Gene Autry s otřepenými strunami, Buck za ni zaplatil pár dolarů. Příští rok se Carl sám naučil část dvou písní od Roye Acuffa, které slyšel v Opry. Perkins se také zrychlil a ovlivnily ho i vokály Billa Monroe.\n\nCarl se naučil lépe hrát na kytaru od svého kolegy na poli Johna Westbrooka, s kterým se spřátelil. \"Strýček John\", jak mu Carl říkal, byl Afroameričan asi šedesátiletý a hrál blues a gospely na svoji otlučenou akustickou kytaru. Strýček John Carlovi radil, že do toho má vložit duši a má vibrovat. Protože si Carl nemohl dovolit nové struny, navazoval je. Protože se mu uzlíky zatínaly do prstů, když chtěl sklouznout na jinou notu, začal ohýbat struny a tím vytvořil zvláštní typ blue note.\n\nCarl byl pozván aby se stal členem skupiny Lake County Fourth Grade Marching Band a protože měli Perkinsovi omezené finance, dali mu novou bílou košili, bavlněné kalhoty, bílou čepici kapely a červenou pláštěnku podle paní Lee McCutcheon, která vedla finance kapely.\n\nV lednu 1947 se Buck Perkins s rodinou přestěhoval z Lake County do Madison County. Změna rádia z baterií na elektřinu a blízkost Memphisu Carlovi umožnila aby slyšel různé druhy hudby.\n\nVe věku čtrnácti let, kdy používal jen základní akordy, tak jak byl zvyklý z country písní, napsal píseň \"Let Me Take You To the Movie, Magg\". (Tato píseň posléze přiměla Sama Phillipse k podpisu smlouvy se Sun Records.)\n\n"}
{"id": "326596", "url": "https://cs.wikipedia.org/wiki?curid=326596", "title": "B00", "text": "B00\n\nB00 je jeden z pěti set ECO ,kódů jímž se označují šachová zahájení, pod B00 spadají některá polootevřená zahájení, například:\n"}
{"id": "326599", "url": "https://cs.wikipedia.org/wiki?curid=326599", "title": "Hill", "text": "Hill\n\nAnglosaské jméno či příjmení Hill nese více osobností:\n\n\n\n"}
{"id": "326600", "url": "https://cs.wikipedia.org/wiki?curid=326600", "title": "Copán", "text": "Copán\n\nCopán bylo po městech Dzibilchaltún a Tikal třetím největším městem v klasickém období mayské civilizace. Nachází se na břehu stejnojmenné řeky Copán ve stejnojmenném departementu \"Copán\" v severozápadním Hondurasu v nížinaté oblasti. Těsně po roku 800 zde žilo přibližně 18 000–12 000 lidí.\n\nCopán byl střediskem vědy, především astronomie a matematiky. Copánští astonomové vypočítali nejpřesněji ze všech Mayů délku slunečního roku, objevili novou metodu výpočtu lunárních měsíců. Copán je jedna z nejdéle a nejpodrobněji prozkoumaných mayských lokalit.\n\nMěsto se skládá z hlavní skupiny budov (0,22 km²) a asi 16 přidružených podskupin budov (některé jsou vzdáleny až 26 km od centrální části.\n\nHlavní skupina zahrnuje:\n\n\n"}
{"id": "326602", "url": "https://cs.wikipedia.org/wiki?curid=326602", "title": "Nepravidelné zahájení", "text": "Nepravidelné zahájení\n\nNepravidelná zahájení jsou vzácně se vyskytující šachová zahájení, která často nemají ustálený název.Obecně nejsou považována za nejlepší pokračování a některá jsou i nekorektní.\n\nbílý nehraje 1.e4; 1.d4; 1.c4; 1.f4; 1. Jf3; 1. b3; 1. b4\nspadají pod index ECO B00, na 1. e4 černý neodpovídá 1... b6; 1... Jc6; 1...d5; 1... Jf6; 1... g6; 1... d6; 1... c6; 1... e6; 1... c5; 1... e5\n\na bílý pokračuje jinak než 2. d4; 2. Sc4; 2. f4; 2. Jc3; 2. Jf3\na černý pokračuje jinak než 2... f5; 2... d6; 2... Jf6; 2... Jc6\na bílý pokračuje jinak než 3. c3; 3. d4; 3. Jc3; 3. Sc4; 3. Sb5\na černý pokračuje jinak než 3... Se7; 3... d6; 3... Sc5; 3... Jf6\n"}
{"id": "326604", "url": "https://cs.wikipedia.org/wiki?curid=326604", "title": "Hana Burešová", "text": "Hana Burešová\n\nHana Burešová (* 25. února 1959, Praha) je česká divadelní režisérka. V současné době působí jako režisérka pražského Divadla v Dlouhé.\n\nBěhem dospívání studovala opakovaným čtením stavbu příběhu, typické postavy a klišé starých dívčích románků. Skrze příbuzenstvo na Klatovsku a díla Boženy Němcové si našla vztah k folklóru. Obojí zmíněné se později projevuje v její profesionální režijní práci. V roce 1971 zakládá se spolužáky na základní škole divadlo Sundrop a spol., pro které jednak píše hry (\"Manželství na dvě facky\", \"Aristokraté\", \"Podzimy mého života\") a režíruje, ale kde také hraje většinu mužských rolí. Navštěvuje dramatický kroužek pod vedením Jiřiny Steimarové při Lidové škole umění. Statovala a patřila k pravidelným návštěvníkům Realistického divadla, kde poznala tvorbu režiséra Luboše Pistoria.\n\nV roce 1979 byla po maturitě na gymnáziu na odvolání přijata na Divadelní fakultu pražské AMU, obor činoherní režie, do ročníku Evžena Sokolovského. Než nastoupila ke studiu, hrála hlavní dívčí roli ve filmu Jiřího Menzela: \"Báječní muži s klikou\".\n\nV roce 1983 absolvovala akademii inscenací \"Hra lidová\" v divadelním studiu DAMU Disk. Ještě při studiu na DAMU inscenuje na nově otevřené pražské scéně Klubu v Řeznické: Anatol Stern: \"Výrobce bomb aneb Útěk srdce\" a Antonín Přidal: \"Pěnkava s Loutnou\". Již tehdy v dramaturgii Štěpána Otčenáška, se kterým se poznali na konci jejího druhého ročníku a který se od té doby stal jejím nejbližším spolupracovníkem a manželem.\n\nV letech 1983 –1984 absolvovala studijní pobyt v pražském Činoherním klubu u režií Ivo Krobota: Alfréd de Musset: \"Marianiny rozmary\" a Ladislava Smočka: Alexandr Nikolajevič Ostrovskij: \"Les\".\n\nPod značkou DDT (Družstvo divadelní tvorby) uvedla – opět v Klubu v Řeznické – inscenace: Ludvig Holberg: \"Jeppe z kopečku\" a August Strindberg: \"Slečna Julie\".\n\nV období 1984–1985 odešla na mateřskou dovolenou. Po návratu inscenovala v Klubu v Řeznické – společně s herci skupiny Sklep a Vpřed – Christian Dietrich Grabbe: \"Žert, satira, ironie a hlubší význam\", hostovala v Divadle J. Průchy v Kladnně – Mladá Boleslav s inscenací: Jiří Šotola: \"Možná je na střeše kůň\" a v Činoherním studiu v Ústí nad Labem: Karol Horák: \"My tě tu písničku naučíme\" (slovensky \"Medzivojnový muž\"). Režírovala v pražském poetickém divadle Viola hru Josefa Kainara: \"Ubu se vrací\".\n\nOd roku 1988 přijala stálé angažmá v Divadle Jaroslava Průchy (později přejmenováno na Středočeské divadlo) Kladno – Mladá Boleslav. Zde pracovala do roku 1992. „Řekla jsem si, že budu dělat divadlo kdekoliv, ale dobře!“ Během tohoto období spolupracovala s dramaturgy Janem Czivišem a Karolou Štěpánovou. Inscenuje: Michael Frayn: \"Bez roucha\", Friedrich Dürrenmatt: \"Play Strindberg\", Florimond Hervé, Henri Meilhac, Albert Millaud: \"Mam'zelle Nitouche\", František Vodseďálek: \"Mojžíš\", George Bernard Shaw: \"Člověk nikdy neví\", Jaroslav Žák: \"Škola základ života\". Vrcholem tohoto období byla inscenace – činoherci zahraná a zpívaná opera, za kterou obdržela Cenu Českého literárního fondu: Pierre Beaumarchais, Gioacchino Rossini, Cesare Sterbini: \"Lazebník sevillský\".\n\nPražským divadlem Labyrint byla vyzvána k pohostinské režii. S dramaturgem Otčenáškem zvolili a připravili v Československu doposud nehranou hru Cristiana Dietricha Grabbeho: \"Don Juan a Faust\", ve které se střetávají dva archetypy světové kultury – svou duši ďáblu upisující Faust a bezcharakterní svůdník Don Juan. Během přípravy bylo Burešové i Otčenáškovi ředitelem divadla, režisérem Karlem Křížem, nabídnuto angažmá, které přijali, a společně se svým příchodem do Prahy přenesli ze Středočeského divadla Kladno – Mladá Boleslav i inscenaci \"Lazebníka sevillského\". Pražské obnovení této inscenace a premiéra hry Don Juan a Faust zaznamenala velký ohlas jak u kritické obce, tak u diváků. \"Don Juan a Faust\" byl kritiky zvolen inscenačním počinem roku a získává tak Cenu Alfréda Radoka. Ovšem tento rok Burešová boduje nejen na první příčce ankety, ale obsazuje rovnou všechny tři „medailové“ pozice. Pomyslné druhé místo získal \"Lazebník sevillský\" a třetí inscenace zapomenutých aktovek Františka Ferdinanda Šamberka: Boucharón – Já mám příjem!. \n\nDalší premiérou v Labyrintu byla česká premiéra Thomase Stearnse Eliota: \"Vražda v katedrále\" a pro posílení návštěvnosti následovalo nastudování nové verze – Burešovou a Otčenáškem upravené – komedie Jaroslava Žáka: \"Škola základ života\". Po konfliktu s vedením divadla, který vyústil v nepříjemnou kauzu, odchází Burešová a Otčenášek společně s několika herci z angažmá na „volnou nohu“. Pohostinsky režíruje \"Zázračného mága\" Pedra Calderóna de la Barcy v Národním divadle v Praze a tamtéž, ale na scéně Stavovského divadla, operu Giussepeho Verdiho: \"Rigoletto\". Společně s herci, kteří s ní opustili Labyrint, inscenuje, za podpory pražského Divadla Na zábradlí, kde se představení reprizuje, vlastní a Otčenáškův scénář – volně podle Moliérových „doktorských“ komedií a textů komedie dell'arte: \"Létavý lékař aneb Proměny Harlekýnovy\".\n\nV roce 1995 vypsal Magistrát hlavního města Prahy konkurz na Divadlo na Starém Městě, dříve Divadlo Jiřího Wolkera s výhradním zaměřením na dětského a mladého diváka. Do konkurzu vstupuje – a posléze ho i vyhrává – se svou skupinou (dramaturg Otčenášek, produkční Daniela Šálková) společně s režisérem Janem Bornou, který s sebou přivádí svůj soubor z Dejvického divadla. Tímto spojením vzniká nejenom ojedinělý herecký soubor, ale i svou pestrostí ojedinělá, velmi široce a velkoryse rozvržená koncepce divadla, odvozená od spojení dvou režijních osobností, která počítá jak s uváděním malých kabaretů, tak plánuje i velké celosouborové inscenace.\n\nV přejmenovaném Divadle v Dlouhé byly obnoveny její inscenace: \"Lazebník sevillský\", \"Škola základ života (hudební komedie)\", \"Don Juan a Faust\" a \"Létavý lékař aneb Proměny Harlekýnovy\". První nově nazkoušenou inscenací je \"Konec Masopustu\" dramatika Josefa Topola. Miroslav Táborský získává za ztvárnění postavy Jindřicha Cenu časopisu SAD a firmy Schering-Plough za mužský herecký výkon roku 1997.\n\nPohostinsky poprvé uvedla dramaturgický objev – operu Vincenza Righiniho a Porta Nunzata\" Kamenný host aneb Prostopášník\", a to s druhým ročníkem herectví Jana Borny na DAMU v pražském Dejvickém divadle.\n\nInscenace Fernand Crommelynck: \"Velkolepý paroháč\" získala hlavní cenu „Zlomené závory“ a odměnu Ministerstva kultury umění Polské republiky na IX. mezinárodním divadelním festivalu Na hranici v Českém Těšíně. Karel Roden získává za postavu Bruna Cenu časopisu Svět a divadlo za mužský herecký výkon roku 1998. Eugéne Labiche, Marc Michel: Sýr, sýr! aneb Lov na havrany, Johann Nepomuk Nestroy: Opice a ženich a premiéruje se i odložená, dva roky připravovaná, inscenace „historického kabaretu“ Hana Burešová, Štěpán Otčenášek, Jan Vedral: \"Obrazy z Francouzské revoluce\". Velkým diváckým úspěchem divadla s kladnou odezvou u kritiky se stala inscenace dramatizace fantasy knihy Terryho Pratchetta: \"Soudné sestry\" pod názvem: \"Soudné sestry (celá Plocha jest jevištěm)\". Cenu časopisu Svět a divadlo za ženský herecký výkon roku 2002 získala Marie Málková za postavu Varvary Petrovny Stavroginové v Burešové inscenaci dramatizace románu: Fjodora Michajloviče Dostojevského: Běsi.\n\nV srpnu 2002 zdevastovaly povodně celý prostor Divadla v Dlouhé, včetně kostýmů a dekorací. Vedení se snažilo i přes krizovou situaci nepolevit z vytyčených cílů a plánovalo – za pomoci ostatních pražských scén, které existujícím inscenacím nabízely azyl k reprizování – „běžný“ provoz divadla. Zkouší na scéně Švandova divadla (už zmíněného Labyrintu, ovšem s již změněným uměleckým vedením) českou dramatickou novinku: \"Ještě žiju s věšákem, čepicí a plácačkou\" od Samuela Königgratze. Na nově zrekonstruované scéně Divadla v Dlouhé inscenovala hru George Taboriho: \"Goldbergovské variace\" a Carla Goldoniho: \"Lhář\". Za ztvárnění role Lelia získal Jan Vondráček Cenu časopisu Svět a divadlo za mužský herecký výkon roku 2005. Jako pokračování \"Soudných sester\" lze považovat dramatizaci knihy Terryho Pratchetta: \"Maškaráda\", která byla uvedena pod názvem \"Maškaráda čili Fantom opery\". Dále inscenovala text Lucia Annaea Senecy: \"Faidra\" v novém překladu Evy Stehlíkové a v hlavní roli s Helenou Dvořákovou, která za tuto roli získala Cenu Alfréda Radoka. Prozatím její poslední režií v Divadle v Dlouhé byl Marivaux: \"Experiment\".\n\nOd roku 2000 pravidelně hostovala mimo svou domovskou scénu, a to i když, jak sama říká, nejraději pracuje se svým známým týmem. Na scéně Kazaliště Marina Držiče v chorvatském Dubrovníku uvedla inscenaci hry Václava Havla: Žebrácká opera a na scéně pražského Divadlo na Vinohradech inscenaci dramatu Williama Shakespeara: \"Macbeth\". Opakovaně pracuje v pražském divadle Ungelt. Zde uvedla: Frank Marcus: \"Jak vraždili sestru Charlie\", Friedrich Dürrenmatt: Play Strindberg a Joe Penhall: \"Láska a porozumění\".\n\nPrvní pohostinskou režií na Činoherní scéně Městského divadla Brno byla opera, \"Kamenný host aneb Prostopášník\". Na rozdíl od inscenace v pražském Dejvickém divadle s druhým ročníkem DAMU zde šlo o činoherní představení hrané herci s muzikálovou zkušeností a s živým orchestrem. Inscenace získala na Grand festivalu smíchu v Pardubicích cenu Komedie roku 2003 a Cenu studentské poroty. Dalšími inscenacemi byly kritiky velmi kladně hodnocené, dramaturgii Městského divadla se v podstatě vymykající tituly: Pedro Calderón de la Barca: \"Znamení kříže\" a Heinrich von Kleist: \"Amfitrion\". Opět jako novinku, tedy českému publiku téměř neznámý text, připravila na začátku této divadelní sezóny inscenaci dramatu Dmitrije Merežkovského: \"Smrt Pavla I.\" v hlavní roli s Erikem Pardusem, ten za své ztvárnění cara Pavla I. získal Cenu Thálie i Cenu Alfréda Radoka, inscenace se stala inscenací roku 2007. Dále pracovala na inscenaci nové dramatizace románu \"Tři mušketýři\" od Alexandra Dumase st.\n\nJedná se o jednu ze dvou současných českých režisérek, které působí jako stálé režisérky kamenného repertoárového divadla (druhou je Natálie Deáková v Činoherním studiu v Ústí nad Labem), je vdaná, má syna Jakuba.\n\n"}
{"id": "326607", "url": "https://cs.wikipedia.org/wiki?curid=326607", "title": "Malcolm Middleton", "text": "Malcolm Middleton\n\nMalcolm Middleton (narozen 31. prosince 1973 ve skotském Falkirku) je skotský hudebník, který se nejvíce proslavil spoluprací s Aidanem Moffatem v post-folkové indie rockové skupině Arab Strap a svým sólo singlem \"We're All Going To Die.\"\n\nMalcolm se narodil ve skotském Falkirku, kde také vyrůstal. Navštěvoval Graeme High School. V devadesátých letech hrál na kytaru a zpíval v několika punkových kapelách. Nyní žije v Glasgow se svým partnerem.\n\nV roce 1995 založil Malcolm spolu s Aidanem Moffatem, s kterým ho spojovala obliba takových hudebníků, jako je například Smog a Will Oldham, skupinu s názvem Arab Strap.\n\nV roce 2007 Malcolm napsal píseň o \"osamělém umírání\", jež byla úvodní skladbou celého alba. \"We're All Going To Die\" vyšlo jako singl 17. prosince a pravděpodobnost, že obsadí první příčku ve vánoční hitparádě byla 1000:1. Avšak díky podpoře komunitních webů a DJ Colina Murraye z BBC Radia 1 se pravděpodobnost zvýšila na 9:1 a Middletonova píseň se stala čtvrtým nejoblíbenějším vánočním hitem, za Leonou Lewis, Katie Melua s Evou Cassidy a vítězkou X Factoru Leon Jackson.\n\nMurrayova podpora skladby reagovala na opakující se složení vánočního žebříčku, plného uměle vyrobených popových umělců z X Factoru. Middleton řekl, že navzdory negativnímu názvu písně skladba dokonale vystihuje ducha Vánoc – potřebu užívat si života, dokud to jde.\n\n\n"}
{"id": "326608", "url": "https://cs.wikipedia.org/wiki?curid=326608", "title": "Tim Robbins", "text": "Tim Robbins\n\nTimothy Francis Robbins (* 16. října 1958, West Covina, Kalifornie, USA) je americký herec (držitel Oscara), scenárista, režisér, producent, aktivista a muzikant. Byl dlouholetým partnerem herečky Susan Sarandonové.\n\nNarodil se v Kalifornii ale vyrůstal v New Yorku. Jeho rodiči jsou herečka Mary (roz. Bledsoe) a Gilbert Robbins, hudebník. Robbins má dvě sestry – Adele a Gabrielle, a bratra Davida. V mládí se jeho katolická rodina přestěhovala do Greenwich Village. V divadle začal hrát již ve dvanácti letech. Kvůli studiu se později vrátil do Kalifornie.\n\nJeho herecká kariéra začala v newyorských divadlech, po studiu na univerzitě se stal spolu se svými spolužáky členem experimentální divadelní skupiny v Los Angeles. Nejdříve získával malé role ve filmech, prorazil postavou Ebbyho Calvina „Nukea“ LaLooshe ve filmu \"Durhamští Býci\".\n\nPřízeň kritiků a cenu za nejlepšího herce na Filmovém festivalu v Cannes mu přinesla role Roberta Altmana ve filmu \"Hráč\". Spolu s Morganem Freemanem si zahrál ve filmu \"Vykoupení z věznice Shawshank\", natočeném podle předlohy Stephena Kinga.\n\nNapsal, produkoval a režíroval několik filmů se silným sociálním obsahem jako třeba kladně hodnocený \"Mrtvý muž přichází\", kde se objevila Susan Sarandonová a Sean Penn. Za tento film získal Robbins nominaci na Oscara jako nejlepší režisér. Oscara za nejlepší mužský herecký výkon ve vedlejší roli získal Robbins za film \"Tajemná řeka\".\n\nV roce 2006 režíroval divadelní adaptaci novely George Orwella \"1984\".\n\nSpolu s herečkou Susan Sarandonovou, se kterou má vztah od roku 1988, má dva syny – Jacka Henryho (nar. 1989) a Milese Guthrieho (nar. 1992).\n\n"}
{"id": "326613", "url": "https://cs.wikipedia.org/wiki?curid=326613", "title": "Emerich Rath", "text": "Emerich Rath\n\nEmerich Rath (5. listopadu 1883, Praha – 21. prosince 1962, Broumov) byl všestranný sportovec německé národnosti.\n\nNarodil se v Praze, v rodině obuvnického pomocníka Josefa Ratha (1849–??) a jeho manželky Františky, rozené Wanerové (1848–??). Měl mladšího bratra Rudolfa (1882–??). Když mu byly čtyři roky, odstěhoval se do Broumova. Byl jedním z prvních lyžařů v Čechách (bylo mu tehdy 10 let), lyžování se učil sám. Rodina byla trvale policejně hlášena v Praze, od roku 1910 pouze matka–vdova se synem Emerichem.\n\nVe čtrnácti se začal učit příručním v železářství U Rotta. Hrál fotbal za DFC Prag a hokej za DEHG Prag. Od šestnácti let byl vegetariánem. Po vojenské službě v Krakově se věnoval velkému množství sportů: atletice, plavání, pozemnímu a lednímu hokeji, kanoistice či rychlobruslení.\n\nHodnotné jsou jeho chodecké a běžecké výkony: 108 km z Ústí nad Labem do Liberce ušel za 12 a půl hodiny (1905), 20 km z Prahy do Brandýsa za 1:49:47 (1908), závod Praha-Běchovice za 40:52 1904. Tento závod běžel vícekrát, naposledy v roce 1954. Od roku 1905 vyhrál v Německu 11 chodeckých závodů na 50 km s cca 30 kg vojenské výzbroje, v roce 1909 vytvořil rekordní čas 6:13. Říšské ministerstvo války tehdy uvažovalo o zavedení bezmasé stravy pro vojsko. Na lyžích na mistrovství Království českého v roce 1907 vyhrál na trati 5 km, zatímco na 10 km a 50 km byl druhý. Startoval na olympijských hrách v roce 1908 za Rakousko, běžel maraton za 3:50:30,4. Na olympiádě v roce 1912 ve Stockholmu zaběhl maraton v čase 3:37:03.\n\nV roce 1912 vyhrál boxerské mistrovství Německa v těžké váze. V zápase remizoval s berlínským mistrem těžké váhy. V Berlíně se také 24. června 1912 oženil s Františkou Krausovou.\n\nBěhem 8. ročníku padesátikilometrového mistrovského závodu v běhu na lyžích v Krkonoších dne 24. března 1913 po prudké změně počasí odstoupil ze závodu. Později se tři nejzdatnější závodníci, včetně Ratha vydali hledat ztraceného Bohumila Hanče. Rath jej našel naprosto vysíleného u Zlatého návrší, posadil jej k tyči a vydal se pro pomoc na Labskou boudu. Hanč však zemřel na selhání srdce. Během záchranné akce umrznul také Václav Vrbata, který Hančovi půjčil kabát a čepici. Film Synové hor natočený v roce 1956 podle Rathových slov neodpovídal skutečnosti.\n\nV roce 1914 hrál hokej za Čechy na „mistrovství Evropy“ (zúčastnili se pouze Belgičané, Češi, Němci a do počtu místní Berlínský klub).\nZa první světové války sloužil jako instruktor lyžováni v Alpách. V roce 1921 splul řeky Adige a Pád (z Bolzana do Benátek) a Tiberu (z Città di Castello do Říma).\n\nV roce 1923 se vrátil k Rottovi, kde zahájil prodej sportovních potřeb a kde také v roce 1929 zaměstnal i legendárního norského skokana na lyžích Sigmunda Ruuda (1907–1994), který na konci dvacátých let pobýval v Praze. \n\nV roce 1929 si Rath otevřel vlastní obchod ve Veletržním paláci. Kromě sportovního zboží v něm prodával také vybavení pro trampy, když se sám stal příznivcem trampingu. V Lukách pod Medníkem vybudoval ranč s velkým sportovištěm.\n\nV roce 1924 jel na kajaku 360 km po Seině do Paříže na olympijské hry, kde se setkal s Pierrem de Coubertinem. Po Dunaji dopádloval za 24 hodin z Pasova do Vídně. Vyhrával mistrovství Československa kajakářů.\n\nZa protektorátu ukrýval německého žida Borise Efenberga, kterému pomáhal i po válce. Nepřihlásil se ani k říšskému občanství, po válce nebyl odsunut.\n\nPo únoru 1948 se střetl s komunisty, obchod se sportovními a trampskými potřebami byl Rathovi zabaven a on sám na rok uvězněn (za propagaci západního stylu života a amerikanismus). Tehdy zemřela jeho žena. Ve finanční tísni rozprodával zbytek svého majetku. \n\nVe filmu \"Synové hor\" z roku 1956 o krkonošské lyžařské tragédii hrál malou roli hajného.\n\nPlánoval dojet na olympiádu do Říma v roce 1960 na kole, nezískal však povolení od komunistických úřadů. Místo toho byl umístěn do domova důchodců v Benešově, odkud odešel do Broumova. Žil u bratrance, se kterým se po několika měsících nepohodl, odešel od něj a žil jako bezdomovec, což bylo v roce 1962 nepřípustné. Byl umístěn do domova důchodců ve Stárkově, zemřel na infarkt v nemocnici v Broumově.\n\nV roce 2004 udělil Klub pro Fair play při Českém olympijském výboru Emerichu Rathovi zvláštní cenu In memoriam.\n\n\n"}
{"id": "326614", "url": "https://cs.wikipedia.org/wiki?curid=326614", "title": "Zdeněk Srstka", "text": "Zdeněk Srstka\n\nZdeněk Srstka (26. září 1935 Praha – 29. července 2019) byl český sportovec – vzpěrač a zápasník, herec, kaskadér a moderátor. V roce 2010 byl přijat do Síně slávy Českého svazu vzpírání.\n\nZávodně se věnoval vzpírání. V roce 1955 reprezentoval Československo na mistrovství světa v Mnichově, v roce 1957 vybojoval bronzovou medaili na mistrovství Evropy, v roce 1960 startoval na letních olympijských hrách v Římě, kde obsadil 9. místo z 20 startujících. Věnoval se rovněž boxu a především řecko-římskému zápasu, v němž dokonce zápasil na reprezentační úrovni.\n\nHrál většinou malé role v několika desítkách českých filmů, např. \"Ať žijí duchové!\", \"Rozpuštěný a vypuštěný\" a dalších. Jeho herecké začátky byly spojeny, tak jako u mnoha dalších českých kaskadérů, s parodickou komedií režiséra Oldřicha Lipského a scenáristy Jiřího Brdečky \"Limonádový Joe aneb Koňská opera\".\n\nVystupoval také v televizních seriálech, jako např. \"Četnické humoresky\", \"Sanitka\" nebo \"O zvířatech a lidech\". Známý byl také ze zábavného televizního seriálu \"Možná přijde i kouzelník\" z 80. let 20. století nebo v poslední době z televizního pořadu o opuštěných zvířatech \"Chcete mě?\"\n\nJeho zřejmě nejslavnější rolí však byla postava studenta večerní průmyslovky Mužíka ve filmu \"Marečku, podejte mi pero!\", v níž pronesl proslulý výrok „Hliník se odstěhoval do Humpolce“. Má však za sebou mnoho rolí v českých filmech, zejména komediích (\"Rozpuštěný a vypuštěný\", kde pronáší památnou hlášku „kachny… kachny… kachny…“, dále např. \"Parta hic\", \"Adéla ještě nevečeřela\", \"Volání rodu\", \"Kulový blesk\", a mnoho dalších).\n\nByl dvakrát ženatý. Z prvního manželství měl syna Jiřího Srstku, který byl v letech 1993–2001 ředitelem Národního divadla.\n\nZemřel 29. července 2019 ve věku 83 let.\n\n"}
{"id": "326615", "url": "https://cs.wikipedia.org/wiki?curid=326615", "title": "Úžasný Mauric a jeho vzdělaní hlodavci", "text": "Úžasný Mauric a jeho vzdělaní hlodavci\n\nÚžasný Mauric a jeho vzdělaní hlodavci (: \"The Amazing Maurice and his Educated Rodents\") je fantasy kniha britského spisovatele Terryho Pratchetta, 28. v pořadí cyklu \"Úžasná Zeměplocha\". Její děj se odehrává ve fantastickém světě Zeměplochy a objevují se v něm postavy známé z jiných knih série.\n\nKniha je poněkud neobvyklým zpracováním motivu krysaře. Krysy v něm poklidně žily na smetišti magické univerzity, dokud nesežraly magický odpad. Tím se v krátké době staly velmi inteligentními. Stejně dopadla i kočka, která jednu z nich ulovila… všechna tato zvířata začala mluvit lidskou řečí a složitě přemýšlet. Kočka, respektive kocour, už nebyl schopný krysy sníst, když mluvily. Vymyslel ale, jak je využít. Sehnal na ulici chudého sirotka Karlíka, který uměl hrát na flétnu, a vyrazili společně za výdělkem. Vždy, když se dostali k městu, krysy v něm způsobily pohromu – díky jejich inteligenci je nijak neohrožovaly jedy nebo pastičky na myši. Lidé byli zoufalí, a když bylo nejhůř, objevil se Karlík, který pískal na svoji flétnu, a krysy za ním poslušně odešly pryč z města, za což chlapec dostával tučné odměny. Nutno říci, že Karlíkovi ani krysám se tento postup příliš nezamlouval, a krysy chtěly najít ostrov, kde by mohly nerušeně vytvořit vlastní civilizaci. Jenže Mauric, jak se kocour jmenoval, je vždy dokázal přesvědčit, že vlastně nedělají nic špatného, protože brát peníze zločinným vládám je vlastně chvályhodná činnost, a že peníze potřebují, aby si najali lodě, které je na ostrov odvezou.\n\nČasem se však tento trik vešel ve známost a oni museli utíkat. Odjeli do zapadlého města Bad Spritz, kde chtěl Mauric pokračovat – ale krysy mu řekly, že jejich práce není bezpečná, peněz mají už dost a tohle bude poslední podnik, po kterém se rozejdou. Mauric naoko souhlasil, protože ho zrovna nenapadlo, jak odporovat. A tak se vydali do města.\n\nNa Bad Spritz bylo něco divného. Domy byly honosně zdobené, ale lidé chodili v ošuntělých šatech, jídlo bylo nezvykle drahé a na příděl… a společnost Krysolov nabízela slušné peníze za krysí ocasy. Jak se zdálo, krysy tu lidé nenáviděli. Zatímco Mauric s Karlíkem zjišťovali situaci ve městě, krysy se organizovaly v podzemních sklepích a stokách. Jedna věc jim dělala opravdu velké starosti – nenarazily na žádné domácí krysy. Ani na jedinou.\n\nMaurice a Karlíka zatím potkala starostova dcera Zlomyslena, která poznala, že Mauric umí mluvit, a odvedla je k sobě domů. Tam jim řekla, že město je zcela vyčerpané bojem s krysami, které sežraly všechny potraviny, a jídlo se musí dovážet. Vtom se ale objevila jeden krysák, Sardinka, který chtěl Zlomyslenu postrašit, a Karlík s Mauricem mu museli pomoct, aby ho Zlomyslena nezabila. Dívka tak poznala jejich spojenectví a rychle prohlédla celý trik s krysí pohromou, o které slyšela z okolních měst. Sardinka to Zlomysleně potvrdil a řekl jí o svém znepokojení tím, že nenašli jedinou krysu. To Zlomyslenu zarazilo, protože městští krysaři každý den dostávali z radnice odměny za spoustu krysích ocasů. Na to jí Mauric řekl, že ony ocasy jsou padělky, že si je prohlížel a poznal v nich kožené tkaničky.\n\nOstatní krysy dole zatím mapovaly terén, zneškodňovaly pasti a zahrabávaly jedy – a těch bylo neobvykle hodně. Dvě z nich v nich nalezly smrt. Mezi krysami se začal šířit strach… a našli jednu živou domácí krysu.\n\nZlomyslenin otec, starosta, svolal městskou radu a přizval na ní i krysaře. Zlomyslena se zatím chtěla vloupat do jejich boudy a zjistit, co se vlastně děje. A taky to udělali.\n\nĎábelský guláš (jedna z \"přeměněných\" krys) si v rámci možností promluvil s nalezenou krysou. Byla chycená do pasti, odkud ji vytáhli, živá. Vyrozuměl jen několik slov: velký strach. Málo potravy. Mnoho krys na jednom místě. Po jisté debatě se přeměněné krysy rozhodly, že se nalezené ujmou. Pak se vydaly směrem, kde krysu našly.\n\nZlomyslena, Karlík a Mauric zatím prohledali boudu krysařů a našli tajný vchod do sklepa. Ten byl obrovský a plný pytlů obilí a věnců klobás. Zlomyslena ostatním řekla, že krysaři mají přístup kamkoli, takže je jasné, že potraviny ukradli a svedli to na krysy. Do sklepa za nimi přiběhl Sardinka, kterého poslal sám Šunkoflek, protože věci byly zlé.\n\nDole se šířil smrtelný strach. Některé přeměněné krysy prchaly jako šílené. Strachem zapomněly mluvit.\n\nMauric, Karlík a Zlomyslena se vydali dál do sklepa a našli obrovské klece až po strop plné krys. Živých krys, i když některé zemřely hlady a jiné je požíraly… vzduch byl přesycen jejich pachem. Byl plný smrtelného strachu. Mezi klecemi stály zbytky průzkumného oddílu přeměněných krys, které nezešílely strachem. Šunkoflek chtěl všechny krysy pustit, ale vtom se vrátili krysaři. Mauric varoval ostatní a bleskově skočil do trubky ve stěně. Ostatní krysy vběhly do jiné truhly, až na Šunkofleka, který ztuhl vztekem. Po krátké slovní přestřelce jeden z krysařů omráčil Zlomeslenu. Karlíkovi zlomili flétnu a oba je svázali. Na jednoho krysaře najednou odkudsi skočil Šunkoflek, který byl vzteky bez sebe, a rozdrápal mu obličej. Krysaři ho ale chytili a hodili do zvláštní klece ke dvěma krysám pro závody. Ve své nenávisti je bleskově zabil. Rozhodli se, že ho postaví večer do jámy.\n\nMauric se protáhl trubkou a proběhl do nižších částí sklepa. A tam se setkal s Krysami. Následuje citace. Když Mauric unikl, setkal se se zbytky přeměněných krys. Ty mu sdělily, že Šunkoflek bude zápasit v jámě a oni ho musí zachránit. Mauric se dozvěděl, že většina krys zešílela, když slyšela onen hlas bez těla. Krysy se rozdělily. Část se vydala zachránit Šunkofleka a část odešla s Mauricem vysvobodit Karlíka a Zlomyslenu. Záchranný tým pro náčelníka se sešel na půdě stáje nad místem, kde stál ring. Mezerami mezi trámi viděli, jak začíná zápas teriéra a spousty krys. Byl mezi nimi i Šunkoflek, který se jako jediný psovi postavil… ale vtom skočil dolů Sardinka na gumovém lanku, chytil Šunkofleka a vylétl s ním vzhůru. V ten moment na druhém konci lanka seskočil Černý přeliv, který držel lucernu, a tak dostal Sardinku se Šunkoflekem až nahoru na trámy. Sám upustil lucernu na psa a skočil na něj. Kousl ho do jistého citlivého místa, a když se teriér v bolestech snažil dostat ven, vyběhl po něm a utekl z jámy.\n\nZatím zbytek krys přeřezal zajatcům provazy. Karlík se rozhod, že musí krysám pomoci, a že si promluví s krysaři, až se vrátí. Když se vrátili, vykládali si mezi sebou o tom, že okamžitě odjíždí z města, že věci zašly příliš daleko. Uvařili si čaj a osladili si ho cukrem ze stolu. Respektive obsahem krabičky s nápisem Cukr, kam ale Karlík přemístil jed na krysy, jak jim teď Mauric z trámoví oznámil. Karlík jim řekl, že dostanou protijed, ale musí spolupracovat – jinak se do hodiny zevnitř rozpustí. Krysaři se ke všemu ochotně přiznali. A řekli také, že stvořili Krysího krále, což je zkouška při vstupu do cechu krysařů. Pak jim Karlík prozradil, že protijed je dole ve sklepě, a když se za ním vrhli, zavřel za nimi poklop na závoru. Nutno říci, že ve skutečnosti nešlo o jed, ale o projímadlo. A protijed byl stejný. Pak se Mauric vydal hledat Ďábelského guláše, který předtím utekl, když ho Zlomyslena urazila.\n\nŠunkoflek zatím zemřel ve společnosti ostatních Přeměněných. Nový náčelník Černý přeliv rozhodl, že musí skončit odvěká válka mezi krysami a lidmi. Rozhodl, že musí najít Ďábelského guláše.\n\nO to se snažil také Mauric. A teď se k němu přidal i Krysí král. Obklíčil Maurice svými krysami a donutil ho, aby šel k němu.\n\nZlomyslena mezitím vysvětlovala Karlíkovi, co je to Krysí král. Je to skupina krys svázaná za ocasy… nemůže tak lovit. Naučí se ale… ovládat mysl jiných. A právě to teď udělal král s nimi. Přinutil je, aby se sami rozhodli, že pustí krysy z klecí dole.\n\nČerný přeliv sestavil údernou skupinu nejschopnějších krys a vydal se s nimi do podzemí.\n\nMauric se sešel s Koktejlovou směsí a Ďábelským gulášem v místnosti krále. Král se snažil přimět Ďábelského guláše, aby se s ním spojil, ale ten odmítl. Král se ho pokusil psychicky zranit, ale dosáhl jen toho, že se z Maurice stala obyčejná kočka. Král soustředil všechny své sily na Ďábelského guláše a ztratil kontrolu nad Karlíkem, Zlomyslenou a svými krysami. Ty začaly houfně utíkat. Napadly přitom Karlíka a Zlomyslenu, ale to už na ně zaútočil úderný oddíl pod vedením Černého přeliva, který většinu krys zlikvidoval.\n\nMauric se změnil v obyčejnou kočku a v obrovské zuřivosti začal útočit na všechno kolem. Jakýsi zbyteček jeho já ho přiměl, aby zaútočil na krysího krále. Zuby a drápy rozerval uzel ocasů, které ho pojily… král zemřel. Jeho velké krysy začaly v panické hrůze prchat a Mauric se stal opět inteligentním. Přeměněné krysy pak proběhaly podzemí města a pozabíjely velké krysy. Jenže tu ještě byla jedna záležitost.\n\nRáno přijel městem objednaný krysař-pištec. Elegantní, důstojný a arogantní. Nechal si přinést snídani a přivést starostu… a vtom se objevil Karlík, který ho označil za neschopného náfuku a řekl, že by zvládl vypískat víc krys než on, a to zadarmo. Vyzval krysaře ke vsázce: když vyhraje, dostane jeho píšťalku. Začal Karlík. Zahrál na trombón a z díry vyběhl Sardinka a zatančil, pak se zase schoval. Pak hrál krysař. V ten moment si všechny přeměněné krysy zacpaly uši vatou. Prohrál. Karlík dostal jeho píšťalku, ale pak krysaře vyzval, aby odvedli krysy společně. Souhlasil. Přeměněné krysy si vytáhly vatu z uší a otevřely klece. Krysy z nich je vděčně následovaly ven z města. Pištec radši zmizel. A Karlík pak domluvil schůzi městské rady a Klanu. Starosta po krátkém rozhovoru souhlasil. Mauric zde městu nabídl dohodu s krysami: krysy se stanou turistickou atrakcí, budou likvidovat hmyz v domech a pomáhat řemeslníkům s jemnými pracemi – a lidé je za to nechají na pokoji a nechají jim něco k snědku. Zlomyslena předala krysám pana Hopsálka.\n\nByla vytvořena rozsáhlá smlouva. Zabití krysy bylo prohlášeno za vraždu a byla zřízena krysí policie. Ulice byly doplněny o cedulky s jejich názvy v krysím obrázkovém písmu. Černý přeliv vedl soukromý rozhovor se starostou a oba poznali, jak jsou si podobní.\n\nMauric přenechal krysám všechny peníze, které společně vydělali fingovanými krysími pohromami. Z Bad Spritzu se stalo opravdu šťastné město, které vydělávalo prodejem suvenýrů s krysími motivy. Každý den Karlík hrál na flétnu a krysy podle něj tančily na náměstí.\n\nMauric město opustil a přes všechny nabízené výhody se vydal za dalším dobrodružstvím.\n"}
{"id": "326616", "url": "https://cs.wikipedia.org/wiki?curid=326616", "title": "Roteiro", "text": "Roteiro\n\nAdidas Roteiro je oficiální míč vytvořený pro EURO 2004. Slovo Roteiro pochází z portugalštiny a znamená zhruba něco jako \"cesta\". Stejné jméno měl zápisník Vasco da Gamy při jeho objevných plavbách. Míč byl vyroben firmou Adidas a poprvé představen veřejnosti v Lisabonu v Portugalsku 1. prosince 2003. \n\nTento míč byl vyroben z přírodního latexu pomocí technologie tepelného opracování (bez použití švů), což znamenalo, že míče měly mít stejné a konstantní vlastnosti a navíc měly přinést nové zážitky z hraní fotbalu. Pro EURO 2004 bylo vyrobeno celkem 2 300 kusů míčů.\n\nMíč, který byl vyroben revoluční technologií a měl být vrcholem výroby fotbalových míčů, však nesklidil velké nadšení u hráčů. Byl označen jako nepohodlný ke střele a prý často měnil směr, což z něj však činilo past na brankáře.\n\n"}
{"id": "326618", "url": "https://cs.wikipedia.org/wiki?curid=326618", "title": "Potlač", "text": "Potlač\n\nPotlač (anglicky \"potlatch\", též \"potlach\", v jazyce severoamerických indiánů Chinoků „rozdávání, dar“) je typ společenské slavnosti, spojené s rozdáváním nebo ničením darů na západním pobřeží Severní Ameriky. Studium různých druhů potlače hrálo velkou roli v etnologii a antropologii.\n\nPotlače se tradičně slavily u řady kmenů na severozápadním pobřeží USA a v Britské Kolumbii v Kanadě. Nejznámější z nich jsou Kvakiutlové, Haidové, Tlingitové, Pobřežní Sališové, Nutkové a Tsimšianové. Obřad se pořádal venku anebo v „dlouhém domě“ náčelníka, obvykle v zimním období, často při nějaké významné rodinné příležitosti (narození dítěte, svatba, dospělost). Hostitelem je hlava rodiny nebo náčelník, který sezve hosty a zahrnuje je dary, zároveň však očekává, že dary budou oplaceny, buďto přímo nebo na některém z příštích potlačů. Obdarovaný, který by dary neopětoval, se vystavoval posměchu a ztrátě cti. Potlače mohou být skromné, anebo i velmi prestižní a nákladné, která trvaly i několik dní. Součástí slavnosti bývá i hudba, tance a někdy i dramatické představení, při nichž herci v maskách inscenují kmenové mýty.\nPotlačové dary mohou být trvanlivé potraviny (rybí či lachtaní tuk, sušené ryby), přikrývky, symbolické předměty (masky, zbraně a zejména měděné destičky či štíty, angl. \"coppers\"), užitkové předměty jako kanoe, dřívě i otroky nebo i právo tančit určitý tanec, zpívat píseň či připojit si ke jménu čestný titul. Při některých potlačích se část darů obětovala zemřelým předkům, a to spálením nebo hozením do moře. U severních kmenů (Kwakiutlové, Haidové) měly některé potlače soupeřivou povahu, kdy šlo hostiteli hlavně o zvýšení prestiže. Hostitel výmluvně vychválil své bohatství a začal jím obdarovávat své hosty. Ti museli s hostitelem držet krok a každý dar vhodně opětovat, jinak jim hrozila ztráta cti. \nPokud připravené dary hostiteli došly dřív než jeho hostům, podle některých popisů začal rozdávat kanoe, otroky nebo i své ženy, případně kanoe rozbíjel a otroky obětoval, což však byl ojedinělý akt zoufalství, nikoli pravidelná složka slavnosti. Po takovém ničení zruinovanému hostiteli nezbyl jiný způsob udržení cti než sebevražda. \nU jižnějších kmenů (Pobřežní Sališové, Nutkové) byl důraz kladen spíše na upevnění společenství, nechyběla ovšem snaha o zvýšení vlastní prestiže, jež se zde nezískává okázalým předváděním vlastního bohatství, nýbrž velkorysostí, štědrým a nezištným chováním.\n\nPotlač byl důležitou součástí kultury zámožnějších kmenů. Začátkem 19. století, když do oblasti začali pronikat běloši, přinášeli výměnou za kožešiny laciné průmyslové výrobky (bavlněné přikrývky), takže množství „darů“ nesmírně vzrostlo. Z této doby pochází většina etnografických zpráv o potlačích. Potlače byly v Kanadě zakázány v roce 1884 formou dodatku k Zákonu o Indiánech, ve Spojených státech pak koncem devatenáctého století. Důvodem bylo zejména naléhání misionářů a vyslanců vlády, kteří je považovali za \"více než zbytečný zvyk\", rozhazovačný, neproduktivní a v rozporu s \"civilizovanými\" hodnotami. Potlač byl považován za vážnou překážku asimilační politiky a obrácení na křesťanskou víru. Domorodci je však přesto různě slavili, až roku 1951 byl zákaz zrušen a potlače dnes patří k turistickým atrakcím. Rodinného potlače se účastní až stovky lidí a náklady mohou dosáhnout 10.000 USD.\n\nNěkteří pozorovatelé pokládali potlač především za prostředek redistribuce bohatství. Jak se později ukázalo, jde spíš o výraz kmenové solidarity, soutěž o prestiž a společenské postavení. Na potlači a melanéské kule založil francouzský etnolog Marcel Mauss svoji slavnou knihu \"Esej o daru\" (1924), kde ukázal překvapivé rozšíření podobných obyčejů a obřadů v archaických společnostech všude po světě a jejich význam pro společenskou soudržnost. Jeho kolega Georges Davy ukázal význam potlače při přechodu lidských společností od příbuzenských vztahů ke vztahům smluvním. Potlač se stal také modelem pro některé moderní utopie „ideálního komunismu“ a „ekonomiky darů“ bez peněz, kde by si lidé vzájemně směňovali své výrobky a služby přímo, bez zprostředkování obchodem a trhem (Petr Kropotkin, Guy Debord).\n\nSlovo potlatch se do němčiny i do češtiny přepisovalo i jako potlach. Tak začali nazývat čeští trampové v první polovině 20. století své srazy v osadách na Sázavě, na Berounce a jinde. V češtině se pak název obvykle vykládal lidovou etymologií jako odvozenina slovesa „tlachat“. Název potlach se používá pro trampské srazy dodnes.\n\n\n\n"}
{"id": "326619", "url": "https://cs.wikipedia.org/wiki?curid=326619", "title": "Teamgeist", "text": "Teamgeist\n\nAdidas Temgeist („Týmový duch“) byl oficiálním míčem Mistrovství světa ve fotbale 2006 a byl vyroben firmou Adidas ve spolupráci s organizací FIFA a firmou Molten. Míč byl přijat všemi 32 účastníky mistrovství světa.\n\n\nTechnické údaje\n\nObvod: 69.0-69.25 cm\n\nOdchylka: ≤ 1.00 %\n\nAbsorpce vody: ≤ 0.01 %\n\nHmotnost: 441 - 444 g\n\nZtráty tlaku: ≤ 11.0 %\n\n\n"}
{"id": "326623", "url": "https://cs.wikipedia.org/wiki?curid=326623", "title": "Třetí přechodná doba", "text": "Třetí přechodná doba\n\nTřetí přechodná doba je období dějin starověkého Egypta odpovídající době vlády 21. dynastie až 25. dynastie (přibližně 1069 – 664 před n. l.) .\n\nPočátkem tohoto období se zmocnilo vlády v jižní části Egypta Amonovo kněžstvo. V severní části Egypta byla panovníkem Nesbanedžedem založena 21. dynastie. V egyptské deltě se později chopili moci libyjští dobyvatelé, jejich 22. dynastie vládla severní části Egypta a postupně ovládli i střední Egypt. Na konci panování 22. dynastie došlo k vzrůstu moci provinčních panovníků. Tito panovníci tvoří 23. dynastii a 24. dynastii.\n\nV roce 747 př. n. l. dobyli Egypt Nubijci, kteří se svou 25. dynastií ovládali Egypt ze súdánského města Napata. Za vlády nubijského krále Taharky a jeho nástupce došlo roku 663 př. n. l. ke krátkému ovládnutí Egypta Asyrskou říší.\n\nTřetí přechodná doba následovala po Nové říši a předcházela Pozdní dobu.\n\nAchnatonova náboženská reforma a návrat zpět k uctívání boha Amona způsobil úpadek autority panovníka a jeho nezpochybnitelného postavení. Postupně začal být faraon považován za osobu pověřenou bohem Amonem vykonávat jeho vůli. Úpadek dosáhl vrcholu na konci 20. dynastie, kdy se na trůnu vystřídalo několik panovníků jménem Ramesse, kteří vládli krátce a byli pouze formálními panovníky.\n\nZa vlády posledního panovníka Nové říše, Ramesse XI., docházelo v důsledku oslabení hospodářství k vykrádání hrobek a chrámů. Proto byl z oblasti Núbie povolán tamější místokrál Panehsi, který měl zajistit pořádek. Pro zajištění stravy pro své vojsko si Panehsi přivlastnil nebo obdržel úřad \"správce sýpek\".\n\nTím se dostal do sporu s veleknězem boha Amona, jehož chrám vlastnil většinu půdy a výnosů z ní v okolí Théb. Velekněz se obrátil na pomoc k panovníkovi, který vyslal královskou armádu vedenou generálem jménem Pianchi, a v Egyptě došlo k vypuknutí občanské války. Panehsi byl vyhnán zpět do Núbie a Pianchi získal Panehsiho tituly. Po smrti velekněze boha Amona se Pianchi stal také veleknězem Amonovým.\n\nPo Pianchově smrti získal všechny jeho tituly jeho synovec Hrihor, který po smrti Ramesse XI. přijal i královské tituly. V nilské deltě se stal panovníkem Nesbanebdžed (1069 – 1043 př. n. l.), zakladatel 21. dynastie.\n\nTěmito kroky byl Egypt rozdělen na dvě části – severní, kde vládl královský rod sídlící v městě Tanis a na jižní část, kde vládl rod vojenských velitelů, kteří současně zastávali úřad velekněze nejvlivnějšího kněžstva boha Amona.\n\nNúbie se vymanila z egyptského vlivu, vzniklo zde nezávislé království Kuš se sídlem v Napatě, později v Meroe. Egypt tak ztratil kontrolu nad zlatými doly v Núbii.\n\nNa severu Egypta se po smrti panovníka Nesbanebdžeda vystřídali panovníci Amenemnesut (1043 – 1039 př. n. l.), Pasbachaenniut I. (1039 – 991 př. n. l.), Amnemope (991 - 984 př. n. l.), Osorkon Starší (984 – 978 př. n. l.), Siamon (978 – 959 př. n. l.) a Pasbachaenniut II. (959 – 945 př. n. l.). Po dobu vlády 21. dynastie byl Egypt formálně rozdělen na dvě země, ale v podstatě mu vládla jedna rodina, protože panovníci ze severu byli většinou v příbuzenském vztahu s rodem vojenských velitelů a Amonových velekněží sídlících v Thébách. Příkladem je Pasbachaenniut I., který byl synem thébského vojenského velitele Pinodžema I.\n\nNástupem Osorkona Staršího se na egyptský trůn dostal syn náčelníka Mešvešů, což byl libyjský kmen. Libyjci se od doby Ramesse III. usazovali v nilské deltě a na začátku 1. tisíciletí př. n. l. začali představovat vlivnou část egyptské společnosti.\n\nPoslední panovník 21. dynastie Pasbachaenniut II. však již byl opět egyptského původu a původně zastával v Thébách funkci velekněze.\n\nZakladatelem 22. dynastie je opět náčelník Mešvešů, Šešonk I. (945 – 924 př. n. l.), který byl synovcem Osorkona Staršího.\n\nJeho vláda je považována za vrchol Třetí přechodné doby. S cílem omezit nezávislost Théb udělil úřad velekněze boha Amona jednomu ze svých synů princi Iuputovi. Vojensky vytáhl do Jeruzaléma, kde podpořil Jarobeáma v nároku na trůn krále Judska. O této výpravě se zmiňuje i Starý zákon.\n\nPo svém návratu do Egypta však Šešonk I. brzy zemřel a jeho nástupcem se stal jeho syn Osorkon I. (924 – 889 př. n. l.), který již v rozšiřování vlivu Egypta v Levantě nepokračoval. Osorkon I. měl za manželku dceru bývalého panovníka Pasbachaenniuta II., a tak si upevnil svoji pozici na panovnickém trůně.\n\nOn a jeho nástupci se snažili upevnit svoji centrální moc, a proto pokračovali ve jmenování svých příbuzných na významná místa. To však naopak vzrůst nezávislosti provincií urychlilo a vedlo k opětnému mocenskému rozpadu Egypta.\n\nPanovníci těchto provincií jsou některými egyptology považování za panovníky 23. dynastie. Mocenského rozdělení Egypta začali v 2. polovině 8. století př. n. l. využívat králové Núbie, kde vzniklo království Kuš, a usilovali o zisk vlády nad Egyptem.\n\nJeden z provinčních panovníků jménem Tefnacht si podmanil území západní delty až k severnímu okraji Horního Egypta. Proti jeho rozpínavosti zasáhl Pianchy, syn panovníka království Kuš, Kašty. Podmanil si města na severu Horního Egypta a poté se vrátil zpět do Núbie. Politické uspořádání Egypta tak nechal beze změny.\n\nTefnacht se později nechal prohlásit za krále Horního a Dolního Egypta. Spolu se svým následovníkem Bakenrenefem tvoří 24. egyptskou dynastii, která měla sídlo v dolnoegyptských Sajích. Tato 24. dynastie však současně vládla se zakladatelem 25. dynastie, tzv. kušitské dynastie, Pianchim.\n\nZa zakladatele 25. dynastie je považován král Kuše Pianchi (747 – 716 př. n. l.). Avšak až jeho nástupce Šabak (716 – 702 př. n. l.), na začátku své vlády zahájil z núbijského království Kuš do Egypta další vojenskou výpravu a formálně Egypt ke království Kuš připojil.\n\nJeho nástupci Šabataka, Taharka a Tanutamon převzali zvyky egyptských faraonů, nenechávali se však pochovávat v Egyptě, ale v pyramidách, které si nechali vystavět v Kurru a později v Buri v Núbii. V Egyptě vládli jako nejvyšší panovníci, ale jednotlivým členům dynastií dovolili panovat nad svými lény. V Levantě pokračovali ve výbojné politice, což vedlo ke sporům s Asyrskou říší a nakonec v roce 663 př. n. l. k vyhnání posledního panovníka 25. dynastie z Egypta.\n\nPo vyhnání núbijského panovníka dosadili Asyřané na místo faraona Psamnetika I. (664 - 610 př. n. l.), pocházejícího z dolnoegyptské osady Sais. Ten z této osady postupně vojenskými a politickými kroky ovládl zbytek Egypta a osvobodil se z područí Asýrie. K tomu mu pomohl úpadek této říše, její postupný rozpad a nakonec dobytí Asýrie vojsky Médů a Babyloňanů.\n\n"}
{"id": "326624", "url": "https://cs.wikipedia.org/wiki?curid=326624", "title": "Variety češtiny", "text": "Variety češtiny\n\nVariety češtiny jsou různé podoby neboli útvary českého národního jazyka. Každá z variant má specifické výrazové prostředky, vyskytuje se v určitých druzích komunikace a plní zvláštní funkce. Variety jsou relativně autonomní – jejich hranice však nejsou ostré. Reálně existují útvary pouze ve vztahu k jiným útvarům národního jazyka a jsou také otevřeny působení jazyků cizích.\n\nSpisovná čeština představuje reprezentativní podobu národního jazyka, která má kodifikovaná pravidla (gramatiku, pravopis, výslovnost) a slovní zásobu. Používá se především při různých oficiálních příležitostech, v písemných projevech a při školní výuce. V běžné, každodenní komunikaci může působit nepřirozeně.\n\nPodle stylové příznačnosti se spisovná čeština dělí do několika vrstev:\n\nUživatelé češtiny obvykle používají ke každodenní, běžné komunikaci různá místní nářečí. Tyto ucelené jazykové útvary nemají na rozdíl od spisovné češtiny kodifikovanou podobu, jsou vázány na určité území, podléhají přirozenému vývoji, od spisovné normy se různou měrou liší. Podle příbuznosti se jednotlivá nářečí češtiny rozdělují do 4 skupin (viz mapku), které se dále člení na podskupiny.\n\nNěkterá nářečí mají mnoho společných prvků a liší se jen v jednotlivostech. Hovoří se pak o existenci nadnářečí (interdialektů). Dominantním nadnářečím je tzv. obecná čeština, kterou se s malými obměnami hovoří na asi 2/3 území České republiky, a to především v Čechách a v západních oblastech Moravy. Někteří autoři též připouštějí existenci obecné hanáčtiny, obecné moravsko-slezštiny a obecné laštiny, jejich územní rozsah a vliv je však daleko menší než u obecné češtiny.\n\nUrčité jazykové prvky jsou vázány pouze na určité skupiny uživatelů jazyka. Slang představuje nespisovné prvky užívané především v okruhu určitých profesí a zájmových skupin (např. lékařský slang). Argot je mluva používaná především různými asociálními skupinami obyvatel, obsahuje mnohá slova s tabuizovaným významem, kterému ostatní uživatelé jazyka nerozumějí.\n"}
{"id": "326625", "url": "https://cs.wikipedia.org/wiki?curid=326625", "title": "Cívka (náčiní)", "text": "Cívka (náčiní)\n\nCívka, cizím slovem také špulka, je specializované technické náčiní určené k navíjení a odvíjení dlouhých, tenkých a ohebných těles.\n\nCoby technická strojní součástka je naprosto nezbytná např. v textilním a oděvním průmyslu pro navíjení příze a nití - viz článek cívka (příze).\n\nStejně tak je tomu i v krejčovství. Cívky jsou běžně užívány pro skladování a transport provazů, lan a vůbec vláken všeho druhu. Velkého užití cívky doznaly i elektrotechnice, kdy (kromě svého fyzikálního a technického významu) slouží k přepravě a skladování kabelů a elektrovodných vodičů (drátů) venkovních vedení. Velké kabelové cívky vyrobené pro tento účel kdysi bývaly zhotoveny ze dřeva, dnes bývají obvykle vyrobeny zu tlustostěnného plechu.\n\nVelkými cívkami byly vybaveny i první typy magnetofonů, malé cívky pro navíjení magnetofonového pásku obsahuje i běžná magnetofonová kazeta.\n\n"}
{"id": "326626", "url": "https://cs.wikipedia.org/wiki?curid=326626", "title": "Špulka", "text": "Špulka\n\nŠpulka může znamenat:\n"}
{"id": "326628", "url": "https://cs.wikipedia.org/wiki?curid=326628", "title": "Walter Funk", "text": "Walter Funk\n\nWalter Funk (18. července 1890, Trakehnen, Německo, nyní Rusko – 31. května 1960, Düsseldorf, Německo) byl německý ministr hospodářství v letech 1938-1945.\n\nFunk se narodil v rodině obchodníka ve Východním Prusku. Jeho otec byl podnikatel Walther Funk starší a jeho matka Sophie (rozená Urbschatová). Funk studoval zákony, ekonomiku a filosofii na berlínské a lipské univerzitě. V období první světové války narukoval k pěšímu pluku, ale v roce 1916 byl ze zdravotních důvodů vyřazen. V roce 1922 se oženil s Luisou Schmidtovou-Siebenovou. Následně pracoval jako novinář a stal se editorem v \"Berliner Börsenzeitung\".\n\nFunk byl anti-marxista. V roce 1931 odešel z novin a vstoupil do NSDAP. Částečně kvůli jeho zájmu o hospodářskou politiku byl v červenci 1932 zvolen do Reichstagu. Díky dobrému vztahu s průmyslníky se postupem času stal ekonomickým poradcem Adolfa Hitlera. Poté, co se NSDAP chopila moci, byl Funk jmenován tiskovým šéfem říšské vlády. V roce 1938, po odstoupení Hjalmara Schachta z pozice říšského ministra hospodářství, nastoupil na jeho místo. O rok později byl jmenován prezidentem říšské banky.\n\nV Norimberském procesu byl souzen za zločiny proti lidskosti a za válečné zločiny. Soudem byl shledán vinným a byl odsouzen k doživotnímu trestu odnětí svobody. Avšak roku 1957 byl propuštěn z důvodu nemoci. V roce 1960 zemřel v Düsseldorfu.\n"}
{"id": "326630", "url": "https://cs.wikipedia.org/wiki?curid=326630", "title": "Oběť dámy", "text": "Oběť dámy\n\nOběť dámy je tah v šachu, při němž si jedna strana nechá vzít dámu bez rovnocenné materiální náhrady. Oběť dámy je specifická tím, že dáma je nejhodnotnější figura, kterou lze odebrat. S ohledem na význam této figury je její oběť poměrně vzácná. Nejčastější důvody jsou:\n\n"}
{"id": "326635", "url": "https://cs.wikipedia.org/wiki?curid=326635", "title": "Kulturní krajina", "text": "Kulturní krajina\n\nKulturní krajina je typ krajiny, která vznikla kombinací činnosti přírody a člověka.\n\nKulturní krajiny jsou dnes navzájem propojené a tvoří složitou síť. Soubor všech krajin na Zemi geografové nazývají krajinná sféra.\n\nKulturní krajina je v současnosti vnímána též jako předmět ochrany přírodního prostředí a památkových hodnot.\n\nKulturní krajinu lze rozdělit do čtyř typů: krajina lesohospodářská, zemědělská, těžební a sídelní.\n\n\n\n\n\n\n"}
{"id": "326640", "url": "https://cs.wikipedia.org/wiki?curid=326640", "title": "Fiat Idea", "text": "Fiat Idea\n\nFiat Idea je nejmenší modelovou řadou MPV italské značky Fiat. Nese kódové označení \"350\", sdílí platformu se stejně koncipovanou Lancií Musa a konstrukčně vychází z Fiatu Punto druhé generace (\"typ 188\").\n\nIdea se začala v Itálii prodávat v roce 2003, v dalších evropských zemích o rok později, od roku 2005 se vyrábí také v Brazílii. Na podzim 2005 podstoupila Idea mírný facelift. V současné době se v ČR oficiálně neprodává a byla stažena i z celé Evropy, kromě domovské Itálie.\nPozn.: * = s automatickou převodovkou Dualogic\n"}
{"id": "326641", "url": "https://cs.wikipedia.org/wiki?curid=326641", "title": "Územní plán", "text": "Územní plán\n\nÚzemní plán (ÚP) je územně plánovací dokumentace, která si klade za cíl racionalizaci prostorového a funkčního uspořádání území v krajině a jejího využití. Územní plán si klade za cíl nalézt takové předpoklady, které by umožnily další výstavbu a trvale udržitelný rozvoj spočívající v nalezení vyváženého stavu mezi zájmy životního prostředí, hospodářství a pro společenství lidí obývající dané území. Územní plán by se měl snažit naplnit potřeby současné generace tak, aby umožnil udržet stálou, nebo vyšší životní úroveň budoucích generacích.\n\nPřemysla Otakara II – r. 1270 pro Jihlavu\nNapř. Dekret gubernia z. r. 1789\nOd r. 1815 říšský zákon, pravomoc převedena na jednotlivé obce\nRoku 1864 – předepsány tzv. plán rozdělovací (či polohopisný)\nPozději se začaly používat plány upravovací nejčastěji měřítku 1:720.\n\nNapř. č. 63 r. 1894, č. 64 r. 1894, č. 26, zákon pro Bratislavu, Asanační zákon, atd.\nStátní regulační komise pro hlavní město Prahu s okolím (SRK) vznikla v r. 1920. Měla za úkol zaručit jednotný vývoj Prahy. Dělo se to cestou přípravy regulačních a zastavovacích plánů v měřítku 1:5000 a 1:2800. SRK měla pravomoc pro Prahu a pro několik desítek okolních obcí, z nichž velká část je v současné době na území hlavního města. Od r. 1934 se měly podle normy ČSN 1134 připravovat Plány upravovací přehledné a Plány upravovací podrobné.\nKomise vznikla v době německé okupace, existovala od r. 1940 do r. 1949. Nahradila SRK a pokračovala v její práci za změněných podmínek. Činnost byla regulována vládním nařízením č. 109/1942.\nZákon č. 86/1949 na obnovu válkou poškozených a zničených budov.\nZákon č. 280/1949 o územním plánování a výstavbě obcí\nVládní nařízení č. 51/1950 o územním plánování\n1951 Vznik Kanceláře pro územní plán hlavního města Prahy – pod vedením Jiřího Novotného.\nVládní nařízení č. 93/1950 o výstavbě obcí\n\nV r. 1961 zřízen Útvar hlavního architekta hlavního města Prahy (UHA), pod vedením Jiřího Voženílka, jehož činnost byla spojena s Kanceláří pro územní plán hlavního města Prahy.\n\nÚtvar rozvoje hlavního města Prahy (URM), příspěvková organizace byl zapsán v Obchodním rejstříku 3. 6. 2002. Od té doby do současnosti podobnou činnost, avšak s pozměněnou pravomocí, vykonává URM. Některé činnosti bývalého ÚHA zůstaly v rámci URM, některé byly převedeny na Magistrát hl. m. Prahy.\no územním plánování a stavebním řádu (stavební zákon). Tento zákon byl upravován mnohými vyhláškami a novelami zákona. Poslední aktualizovaná vyhláška je č. 132/1998. Poté byl schválen nový „stavební zákon“.\no územním plánování a stavebním řádu (stavební zákon) schválený 14. 03. 2006, účinný od 1. 1. 2007. Tento zákon zrušil předcházející stavební zákony a vztahující se vyhlášky. Byl několikrát novelizován: zákon č. 68/207, ze dne 7. 3. 2007 a zákon 191/2008 ze dne 7. 5. 2008. Poslední významné změny přinesla změna zákon č. 350/2012 Sb.\n\nV České republice je ÚP vyhotovován na základě stavebního zákona 183/2006 Sb. Územní plán vydává zastupitelstvo obce formou opatření obecné povahy (OOP) a nabývá účinnosti patnáctým dnem po dni vyvěšení veřejné vyhlášky na úřední desce (viz § 173 správního řádu). ÚP je tvořen tzv. výrokovou částí (ta obsahuje požadavky a podmínky rozvoje území stanovené v textové části a vymezené ve výkresech) a tzv. odůvodněním (obsahujícím odůvodnění řešení, východiska řešení, podklady apod., které má rovněž textovou a grafickou část). Výkresová dokumentace se v současné době zhotovuje v měřítku 1:5 000 nebo 1:10 000. Územní plán je speciální formou opatření obecné povahy. Je tedy vydáván zastupitelstvem obce jako celek (výrok a odůvodnění).\nÚzemní plán je vyhotoven na základě územně analytických podkladů, doplňujících průzkumů, vlastních podkladů a rozborů daného území, popřípadě územních studií. ÚP musí být v souladu se zásadami územního rozvoje.\n\nÚzemní plán stanoví základní koncepci rozvoje území obce, ochrany jeho hodnot, jeho plošného a prostorového uspořádání (dále jen \"urbanistická koncepce\"), uspořádání krajiny a koncepci veřejné infrastruktury; vymezí zastavěné území, plochy a koridory, zejména zastavitelné plochy a plochy vymezené ke změně stávající zástavby, k obnově nebo opětovnému využití znehodnoceného území (dále jen \"plocha přestavby\"), pro veřejně prospěšné stavby, pro veřejně prospěšná opatření a pro územní rezervy a stanoví podmínky pro využití těchto ploch a koridorů.\nO pořízení územního plánu rozhoduje zastupitelstvo obce\na) z vlastního podnětu,\nb) na návrh orgánu veřejné správy,\nc) na návrh občana obce,\nd) na návrh fyzické nebo právnické osoby, která má vlastnická nebo obdobná práva k pozemku nebo stavbě na území obce,\ne) na návrh oprávněného investora.\nNávrh na pořízení územního plánu se podává u obce, pro jejíž území se územní plán pořizuje, a obsahuje\na) údaje umožňující identifikaci navrhovatele, včetně uvedení jeho vlastnických nebo obdobných práv k pozemku nebo stavbě na území obce,\nb) údaje o navrhované změně využití ploch na území obce,\nc) údaje o současném využití ploch dotčených návrhem navrhovatele,\nd) důvody pro pořízení územního plánu nebo jeho změny,\ne) návrh úhrady nákladů na pořízení územního plánu.\nSplňuje-li návrh všechny stanovené náležitosti, pořizovatel jej posoudí a se svým stanoviskem bezodkladně předloží k rozhodnutí zastupitelstvu obce příslušné k vydání územního plánu. O výsledku jednání zastupitelstva informuje obec bezodkladně navrhovatele a úřad územního plánování.\nNa základě rozhodnutí zastupitelstva obce o pořízení územního plánu pořizovatel ve spolupráci s určeným zastupitelem zpracuje návrh zadání územního plánu. V návrhu zadání stanoví hlavní cíle a požadavky na zpracování návrhu územního plánu, případně vymezí řešené území u územního plánu pro vymezenou část území hlavního města Prahy. Náležitosti obsahu zadání územního plánu stanoví prováděcí právní předpis.\nNa základě schváleného zadání územního plánu nebo schválených pokynů pro zpracování návrhu územního plánu pořizovatel pořídí pro obec zpracování návrhu územního plánu a vyhodnocení vlivů na udržitelný rozvoj území, pokud se zpracovává. Pořizovatel oznámí místo a dobu konání společného jednání a doručí návrh územního plánu a vyhodnocení vlivů návrhu územního plánu na udržitelný rozvoj území, pokud se zpracovává, veřejnou vyhláškou. Do 30 dnů ode dne doručení může každý uplatnit u pořizovatele písemné připomínky. Pořizovatel ve spolupráci s určeným zastupitelem vyhodnotí výsledky projednání návrhu územního plánu a zajistí řešení případných rozporů.\nNávrh územního plánu posuzuje před řízením o jeho vydání krajský úřad, kterému pořizovatel předloží návrh územního plánu.\n\nO upraveném a posouzeném návrhu územního plánu se koná veřejné projednání. Pořizovatel zajistí, aby po dobu 30 dnů ode dne doručení veřejné vyhlášky byl návrh územního plánu vystaven k veřejnému nahlédnutí u pořizovatele a v obci, pro kterou územní plán pořizuje. K veřejnému projednání přizve jednotlivě obec, pro kterou je územní plán pořizován, dotčené orgány a sousední obce, a to nejméně 30 dnů předem.\nNámitky proti návrhu územního plánu mohou podat pouze vlastníci pozemků a staveb dotčených návrhem řešení, oprávněný investor a zástupce veřejnosti.\nNejpozději do 7 dnů ode dne veřejného projednání může každý uplatnit své připomínky a dotčené osoby podle odstavce 2 námitky, ve kterých musí uvést odůvodnění, údaje podle katastru nemovitostí dokladující dotčená práva a vymezit území dotčené námitkou. Dotčené orgány a krajský úřad jako nadřízený orgán uplatní ve stejné lhůtě stanoviska k částem řešení, které byly od společného jednání změněny. K později uplatněným stanoviskům, připomínkám a námitkám se nepřihlíží. Dotčené osoby oprávněné k podání námitek musí být na tuto skutečnost upozorněny.\nKe stanoviskům, námitkám a připomínkám ve věcech, o kterých bylo rozhodnuto při vydání zásad územního rozvoje, nebo regulačního plánu vydaného krajem, se nepřihlíží. Pořizovatel ve spolupráci s určeným zastupitelem vyhodnotí výsledky projednání, zpracuje s ohledem na veřejné zájmy návrh rozhodnutí o námitkách a návrh vyhodnocení připomínek uplatněných k návrhu územního plánu. Pokud je to nezbytné, pořizovatel zajistí pro obec úpravu návrhu územního plánu v souladu s výsledky projednání.\n\nPořizovatel předkládá zastupitelstvu příslušné obce návrh na vydání územního plánu s jeho odůvodněním\nZastupitelstvo obce vydá územní plán po ověření, že není v rozporu s politikou územního rozvoje, s územně plánovací dokumentací vydanou krajem nebo výsledkem řešení rozporů a se stanovisky dotčených orgánů nebo stanoviskem krajského úřadu.\nPořizovatel předloží zastupitelstvu obce nejpozději do 4 let po vydání územního plánu a poté pravidelně nejméně jednou za 4 roky zprávu o uplatňování územního plánu v uplynulém období, která může obsahovat pokyny pro zpracování návrhu změny územního plánu. Pořizovatel pro obec zajistí vyhotovení územního plánu zahrnujícího právní stav po vydání jeho změny a toto vyhotovení opatří záznamem o účinnost. Obsahové náležitosti zprávy o uplatňování územního plánu a jeho změny stanoví prováděcí právní předpis.\n\nAž do účinnosti novely stavebního zákona č. 350/2012 Sb. existoval ještě stupeň Koncept územního plánu. Ten se zhotovoval pokud bylo stanoveno v zadání územního plánu. Pořizovatel zajistil pro obec zpracování konceptu územního plánu a vyhodnocení vlivů na udržitelný rozvoj území.\nO konceptu územního plánu se konalo veřejné projednání. Od 1. 1. 2013 kategorii Koncept územního plánu stavební zákon nezná.\n\nÚzemní plán vymezuje zastavěné území, plochy a koridory. Zejména se jedná o:\nDále stanovuje podmínky pro využití ploch,  určuje, jaké využití konkrétního území je přípustné a za jakých podmínek a jaké je naopak nepřípustné. Může stanovovat například výškovou či plošnou regulaci zástavby, její charakter a strukturu. Územní plán obsahuje textové a grafické části, které musí být ve vzájemném souladu. Důležitou součástí územního plánu je i jeho odůvodnění, které musí obsahovat důvody výroku, podklady pro jeho vydání a úvahy, kterými se správní orgán řídil při jejich hodnocení a při výkladu právních předpisů. \n\n\n\n\n\n"}
{"id": "326643", "url": "https://cs.wikipedia.org/wiki?curid=326643", "title": "Banshee", "text": "Banshee\n\nBanshee (v irštině \"bean sí\" nebo \"bean-sidhe\", skotsky \"bean shìth\", v českém přepisu též \"bánší\" – volně přeloženo jako žena z kopců), též známá jako víla smrti, je irská a skotská mytologická bytost, která se projevuje táhlým zoufalým kvílením a pláčem, jímž zvěstuje smrt některého z členů rodiny. Podle pověstí má každá důležitá rodina v Irsku svou vlastní banshee a významným šlechtickým rodinám se také zjevuje nejčastěji, ovšem občas ji mohou spatřit i obyčejní lidé. Pokud má zemřít mimořádně důležitá osobnost, může se sejít i více banshee na jednom místě. Banshee je nejčastěji spojována s pěticí hlavních rodin v Irsku: O'Brien, O'Connor, O'Grady, O'Neill a Kavanagh. Tento seznam se časem dále rozšiřoval v důsledku sňatků.\n\nBanshee byla vždy spojována s duší mrtvé víly nebo zavražděné nevinné dívky a zjevuje se ve třech podobách. Zpravidla se zjevuje jako krásná dívka s očima bez panenek a dlouhými, obvykle bílými vlasy, oděná do bílé či světle šedé a stejnou barvu má i její pleť. Může se objevit v lesích, bažinách či močálech v blízkosti sídla umírajícího, nebo ji může vidět někdo z příbuzenstva stát na cestě poblíž jeho domu. Často pláče a vydává nepříjemný, uši drásající kvil (v takovém případě se o ní může mluvit jako o bean-chaointe, kvílící ženě) a občas je popisovaná jako dívka sedící v blízkosti potoka či menšího vodního toku a peroucí zkrvavené prádlo toho, kdo má zemřít (v této podobě je označována za bean-nighe, pradlenu). Občas se ukazuje i jako sešlá stařena v černém. Může se také objevit v podobě lasice, hranostaje nebo šedé vrány, což jsou zvířata v Irsku spojovaná se smrtí či čarodějnictvím.\n\nBanshee se v rodině objeví jednou za 250 let. Schopnost Banshee se objeví v dospívajícím věku a to tak, že daná osoba má neustálé noční můry nebo sny navazující na sebe. Může také slýchat zvuky, které obyčejní lidé neslyší. Některé dokáží vidět stíny a cítit mrtvou duši v podobě větru nebo průvanu. Mrtvé duše Banshee hojně vyhledávají a snaží se jí přimět o pomoc. Banshee je totiž dokáže vyslyšet a předat vzkaz pozůstalým.\n\nBanshee může být pouze osoba se zelenýma očima s tzv. žlutým plamínkem okolo panenky. Občasné byly i modrozelené oči.\nVětšinou se jednalo o ženy s tmavými vlasy, a to buď hnědé nebo černé barvy. Na nohou měly vyryté znaky, většinou znamení blesku na nártu.\nBanshee se v rodině poznaly vždy tak, že na narození nebo svátek dané osoby se někdo z rodiny narodil nebo naopak zemřel. Rodina poté toto dítě nazývalo vílou smrti neboli Banshee. Banshee většinou byla v rodině tvz. \"černou ovcí\", protože se chovala jinak než ostatní.\nVe věku okolo 13-18 let se všem Bansheem zdály nevysvětlitelné a brutální noční můry o jejich rodině. V tomto stejném věku také občas měly stavy strnulosti (koukaly na jedno místo po dobu několika minut a nevnímaly nic, co se děje kolem nich).\nTyto děti byly většinou velice tiché a zdály se být plaché. Pokud je ovšem někdo opravdu hodně zranil, změní se velmi rychle z člověka plachého na velice nebezpečného. Člověka, který je zranil, může čekat i krveprolití.\n\nBanshee se kromě irských pověstí objevuje také ve fantasy románech a hrách – např. v cyklu fantasy románů Úžasná Zeměplocha od Terryho Pratchetta, v sérii příběhů Zaklínač od Andrzeje Sapkowského. Ray Bradbury napsal na toto téma povídku s názvem \"Banshee\". V televizní tvorbě vystupuje např. v seriálu \"Čarodějky\" nebo v seriálu \"Vlčí mládě\", kde se z Lydia Martinová po kousnutí vlkodlakem dozví že je banshee a proto je imunní.\n\nTaké se o ni zajímal Josh Gates v jednom díle pořadu \"Dobyvatelé ztracené pravdy\" (9. díl 4. řady).\n\nPostavou bánší je inspirován i název britské post-punkové resp. gothic rockové hudební skupiny Siouxsie and the Banshees, která byla populární zejména v 80. letech 20. století.\n\nV dnešní angličtině slovo banshee označuje smrtku.\n\n\n"}
{"id": "326644", "url": "https://cs.wikipedia.org/wiki?curid=326644", "title": "Turbostaat", "text": "Turbostaat\n\nTurbostaat jsou německá punk rocková kapela, která vznikla v roce 1999. Skupinu tvoří pět členů. V roce 2001 vydali debutovou desku s názvem \"Flamingo\", za další dva roky vydali další desku \"Schwam\". O rok později se vydali na skandinávské turné po Norsku, Švédsku a Finsku a natočili se skupinou Beatsteaks píseň \"Frieda und die Bomben\", která vyšla na singlu k písni \"Hello Joe\" a později i formace Beatsteaks vydala jako singl.\n\nV roce 2007 si zahráli i na festivalu Rock am Ring a vyšla zatím poslední deska \"Vormann Leiss\", ze které byly vydány čtyři singl, mezi. Na jaře 2008 se vydali s Beatsteaks na turné jako předkapela.\n"}
{"id": "326649", "url": "https://cs.wikipedia.org/wiki?curid=326649", "title": "Synagoga v Koryčanech", "text": "Synagoga v Koryčanech\n\nSynagoga v Koryčanech je bývalý židovský templ, jenž stojí v dnešní Masarykově ulici (dříve Židovská ulice) ve městě Koryčany jako č.p. 688, asi 100 m severovýchodně od náměstí.\n\nSynagoga byla postavena v druhé polovině 18. století na místě starší budovy. Po požáru v roce 1842 prošla přestavbou a roku 1930 byla prodána tělovýchovné organizaci Orel, která ji v roce 1936 upravila na tělocvičnu.\n\nV průběhu války a těsně po ní sloužila jako skladiště. Roku 1949 se stala majetkem města, po přestavbě z 50. let dodnes slouží jako prodejna.\n\nKoryčanská židovská komunita, která se datuje již z doby předbělohorské, přestala existovat podle zákona z roku 1890.\n\n"}
{"id": "326654", "url": "https://cs.wikipedia.org/wiki?curid=326654", "title": "Armando Guebuza", "text": "Armando Guebuza\n\nArmando Guebuza (* 20. ledna 1943) je mosambický politik, který v období od 2. února 2005 do 15. ledna 2015 zastával funkci prezidenta Mosambické republiky. Po skončení jeho druhého funkčního období jej na postu vystřídal Filipe Nyusi.\n\nBěhem prezidentských voleb konaných v prosinci 2004 byl Guebuza kandidátem strany FRELIMO. Ve volbách získal 63,7% hlasů a dne 2. února 2005 se stal prezidentem Mosambiku. V následujících prezidentských volbách konaných 28. října 2009 svoji funkci obhájil. Guebuza byl prvním mosambickým politikem, který vyhrál prezidentské volby s nemarxistickým stranickým programem a ideologií.\n\nVolby konané v roce 2004 však byly kritizovány mezinárodními pozorovateli voleb, kteří upozorňovali na skutečnost, že \"Národní volební komise\" nezorganizovala spravedlivé a transparentní volby. Uváděli řadu nedostatků volebních orgánů, z nichž měla prospěch vládnoucí strana FRELIMO.\n\n\n"}
{"id": "326659", "url": "https://cs.wikipedia.org/wiki?curid=326659", "title": "Pozitiv (obraz)", "text": "Pozitiv (obraz)\n\nPozitiv (obraz) je zpravidla konečný produkt fotografie nebo kinematografie získaný prostřednictvím fotografického filmu.\n\nProces zhotovení pozitivního obrazu zahrnuje v zásadě dva kroky:\n\nPozitiv pak zobrazuje barvy a odstíny šedé odpovídající tonalitě motivu snímku. Z jednoho negativu lze zhotovit libovolné množství pozitivů.\n\nPrvní negativ na skleněnou desku (a z něj posléze i pozitiv) pořídil v roce 1839 vynálezce John Herschel. Byl také první, kdo použil pojmy \"negativ\" a \"pozitiv\" a snímek. \n\n"}
{"id": "326660", "url": "https://cs.wikipedia.org/wiki?curid=326660", "title": "Thermodesulfobacteria", "text": "Thermodesulfobacteria\n\nThermodesulfobacteria je malý kmen termofilních bakterií, které redukují sírany. K této skupině se řadí jen několik málo rodů v jedné čeledi, a to hlavně \"Thermodesulfobacterium\" a \"Thermodesulfator\", nedávno byl navíc objeven rod \"Geothermobacterium\".\n\nObecně žijí Thermodesulfobacteria ve vodním prostředí, a to často v podvodních horkých sopečných kuželech či v hydrotermálních průduchách.\n"}
{"id": "326663", "url": "https://cs.wikipedia.org/wiki?curid=326663", "title": "Optická astronomie", "text": "Optická astronomie\n\nOptická astronomie pozoruje objekty ve vesmíru v oboru záření v rozmezí mezi blízkými infračervenými délkami a viditelným světlem – běžně vlnové délky od 330 nm do 1 µm. Základním zdrojem informací v optické astronomii je dalekohled. Pro pozorování se používají zrcadla, čočky, fotografické filmy a CCD detektory. Omezujícími faktory pro pozorování jsou citlivost lidského oka, propustnost zemské atmosféry a na delších vlnových délkách infračervené záření atmosféry a vlastního dalekohledu. Tento faktor lze omezit umístěním dalekohledu do vysoké nadmořské výšky a chlazením dalekohledu, vlnové délky pozorované chlazenými dalekohledy dosahují až 35 µm.\n\nNejstarší odvětví astronomie je astronomie viditelného světla, která zkoumá vesmír v oboru viditelného záření (400–760 nm). Jde tedy o světlo, které vidíme. Proto již první lidé, kteří pozorovali oblohu, byli průkopníci dnešní optické astronomie. \n\nZakladatelem moderní optické astronomie (či otec moderní astronomie) byl Galileo Galilei (1564–1642), který zdokonalil dalekohled a používal ho jako první člověk k pozorování oblohy. První Galileův dalekohled zvětšoval 8x, později jeho modely zvětšovaly až 20x. Díky těmto dalekohledům udělal Galileo řadu významných objevů v astronomii. Dalekohled vylepšili slavní fyzici Johannes Kepler, který vytvořil první dalekohled pomocí dvou spojek (získal převrácený, ale ostřejší obraz) a Isaac Newton, který použil při konstrukci zrcadlo a zbavil se tak jedné z optických vad dalekohledu, tzv. barevného rozkladu světla.\n\nMezi dnešní nejznámější dalekohledy patří Hubbleův vesmírný dalekohled. Je pojmenován po velmi významném americkém astronomovi Edwinu Hubbleovi (1889-1953), který jako první přišel z pozorováním, že se vesmír rozpíná. Zavedl tzv. Hubbleovu konstantu. Hubbleův vesmírný dalekohled vynesl na oběžnou dráhu Země roku 1990 americký raketoplán Discovery. Získáváme tak obrazy vesmíru neovlivněné zemskou atmosférou, díky čemuž získali astronomové spoustu nových poznatků.\n\nMezi největší dalekohledy patří Keckovy dalekohledy umístěné na 4000 m vysoké hoře Mauna Kea na Havajských ostrovech. Na hoře Cerro Paranal v severním Chile je skupina dalekohledů VLT (Very Large Telescope). Dále pak mezi největší dalekohledy patří Subaru, Gemini, SALT, GTC, LBT atd.\n\n"}
{"id": "326672", "url": "https://cs.wikipedia.org/wiki?curid=326672", "title": "Jindřich Mladík", "text": "Jindřich Mladík\n\nJindřich Mladík (anglicky \"Henry the Young King\", 28. února 1155–11. června 1183) byl druhý z pěti synů anglického krále Jindřicha II. Plantageneta a jeho manželky Eleonory Akvitánské. Ještě za života svého otce, v roce 1170, byl korunován králem Anglie a v letech 1170–1183 byl králem a spoluvládcem. Vládl však jen formálně, skutečnou moc v zemi držel ve svých rukou i nadále Jindřich II. Právě spory o moc byly příčinou několika ozbrojených konfliktů mezi vojsky obou spoluvladařů.\n\nNa výchovu Jindřicha Mladíka dohlížel arcibiskup z Canterbury Thomas Becket. Po smrti staršího bratra Viléma († 1156) se stal z Jindřicha následník trůnu. Ještě za otcova života byl patnáctiletý Jindřich Mladík 14. června 1170 korunován arcibiskupem z Yorku na krále Anglie. Oficiálně se tak stal spoluvladařem otce v Anglii a Akvitánii. Reálnou moc v obou zemích si ale „starý“ král podržel jen pro sebe a Jindřich Mladík byl spoluvládcem jen formálně. S tímto stavem se mladý král samozřejmě nehodlal smířit a tak již roku 1173 proti svému otci povstal.\n\nPovstalecké vojsko Jindřicha Mladíka se spojilo s francouzským králem Ludvíkem VII., skotským králem Vilémem Lvem a z hrabaty z Flander, z Blois a z Boulogne. Povstání trvalo 18 měsíců a bylo Jindřichem II. potlačeno. Jindřich Mladík porážku uznal, se svým otcem se usmířil, ale ten mu za trest odebral spoluvládu nad Akvitánií. Zajímavostí, spjatou s tímto obdobím je, že v průběhu povstání byl Jindřich Mladík pasován svým nejvěrnějším přítelem, Vilémem le Maréchalem, na rytíře. Rytíř Vilém le Maréchal tak povýšil svého pána a krále do rytířského stavu.\n\nJindřich byl od roku 1160 zasnouben s Markétou, dcerou francouzského krále Ludvíka VII. Markéta přinesla svým sňatkem věno v podobě strategicky důležitého hrabství Vexin, které leželo mezi Normandií (která patřila Plantagenetům) a mezi Ile-de-France, výsostným územím francouzských králů. Korunovace páru se konala 27. srpna 1172 v katedrále ve Winchesteru. V roce 1177 se Jindřichovi a Markétě narodil syn Vilém, který brzy po porodu zemřel. Do té doby spokojené manželství se začalo hroutit. Důvodem byla zřejmě i Markétina neplodnost. V roce 1182 se u dvora začala šířit pomluva, že jeho nejlepší přítel, Vilém le Maréchal, má milenecký poměr s Markétou. Jindřich pomluvám uvěřil a Markétu ode dvora vyhnal zpět do její rodné Francie. Vilém le Maréchal odešel sám.\n\nV roce 1180 se Jindřich Mladík opět nepohodl se svým otcem a uprchl do Francie na dvůr krále Ludvíka VII. (téhož roku Ludvík zemřel a na trůnu se dostal následník Filip II. August).\n\nPoté Jindřich vyplenil klášter v Grandmontu, donutil limogské měšťany k půjčce dvou set čtyřiceti tisíc denárů a zmocnil se téže sumy z pokladnice kláštera sv. Martiala. V průběhu tohoto dalšího povstání proti otci, Jindřich Mladík 11. července 1183 náhle zemřel na zámku Martel na následky úplavice. U jeho smrtelného lože stál omilostněný Vilém le Maréchal a Jindřich Mladík doufal, že se stačí usmířit i se svým otcem. To se mu však již nepodařilo. Dle současníků měla být horečka trestem za prodej meče Karla Velikého z kostela v Rocamadouru.\n\nJindřich Mladík byl za svého života znám jako znamenitý turnajový rytíř a se svou rytířskou družinou, vedenou Vilémem le Maréchalem, v letech 1175–1182 nevynechal snad jediný turnajový zápas ve Francii. Jindřichovy slavné činy opěvovali trubadúři a on byl považován za rytíře, který dostál všem rytířským ctnostem. Byl pochován v katedrále sv. Juliána v Le Mans a později byly jeho ostatky přesunuty do katedrály Nanebevzetí Panny Marie v Rouenu.\n\n"}
{"id": "326673", "url": "https://cs.wikipedia.org/wiki?curid=326673", "title": "Trans-splicing", "text": "Trans-splicing\n\nTrans-splicing (či česky bimolekulární sestřih) je speciální forma potranskripčních úprav RNA v eukaryotických buňkách, kde dva exony z dvou různých primárních RNA jsou slity do jednoho. Tento jev probíhá například u trypanozom.\n"}
{"id": "326674", "url": "https://cs.wikipedia.org/wiki?curid=326674", "title": "Amiel", "text": "Amiel\n\nAmiel může být:\n\n"}
{"id": "326675", "url": "https://cs.wikipedia.org/wiki?curid=326675", "title": "Twintron", "text": "Twintron\n\nTwintron je intron uvnitř jiného intronu. Byly objeveny v chloroplastové DNA eugleny, později u kryptomonád, drosofily, aj. Vystřihování probíhá sekvenčně - nejdříve se vystřihne vnitřní intron a pak vnější. V jednom intronu může být dokonce více twintronů.\n"}
{"id": "326676", "url": "https://cs.wikipedia.org/wiki?curid=326676", "title": "Fabryka Samochodów Osobowych", "text": "Fabryka Samochodów Osobowych\n\nFabryka Samochodów Osobowych (zkráceně FSO) byla polská automobilka sídlící ve Varšavě.\n\nFabryka Samochodów Osobowych S.A. (zkratka FSO; doslova „továrna na výrobu osobních automobilů“) - polský výrobce osobních automobilů se sídlem ve Varšavě (Warszawa, část Praga Północ - Pelcowiźna). FSO byla založena polskou vládou v roce 1951. První zde vyrobený automobil byl FSO Warszawa vyrobený pod sovětskou licencí automobilu GAZ M20 Poběda.\n\nV roce 1932 polská vláda uzavřela s italským FIATem dohodu o zahájení výroby licenčních automobilů v závodě Państowe Zakłady Inżynierii (zkratka PZInż) ve Varšavě. V této továrně se tehdy vyráběl především model Fiat 508 v různých modifikacích (do roku 1939 zde bylo vyrobeno kolem 10 000 ks).\nV letech 1933–1934 byla v rámci PZInż vybudována nová továrna s názvem Fabryka Samochodów Osobowych i Półciężarowych. S ohledem na důsledky válečných událostí byla v 40. – 50. letech 20. století od základů vybudována nová továrna – tedy FSO. Tato svým posláním v podstatě navazuje na předválečnou tradici obchodní značky „Polski Fiat“.\n\nPůvodně se i v nově založené FSO uvažovalo o obnovení licenční výroby FIATů. Začátek „studené války“ však podmínil jiný vývoj událostí. Původní dohoda s FIATem byla založena na barterovém obchodu – tj. licence zaplacená polským uhlím. Do jednání však nepřímo vstoupily tehdejší světové velmoci - tehdejší „osvoboditel“ Sovětský svaz s nabídkou „bezplatného“ poskytnutí licence na výrobu „Pobědy“, na druhé straně jednání výrazně ovlivnil tzv. „Marshallův plán“ nabídkou levného amerického uhlí pro Itálii. A tak na podzim roku 1951 vyjel z výrobní linky FSO první polský poválečný osobní automobil – Warszawa, tj. licenční GAZ M20 Poběda. K licenční výrobě FIATů se FSO vrátila až v roce 1967.\n\nRoku 1953 se začínal vyvíjet automobil Syrena. Syrena byla poprvé představena v roce 1957. Vycházela z konstrukce Warszawy, ale design byl vyvinut kompletně firmou FSO. Později byla výroba přesunuta do automobilky FSM (Fabryka Samochodów Małolitrażowych).\n\nPůvodní plán počítal s roční výrobou kolem 25 000 kusů automobilů tohoto typu ročně - ovšem toto přání plánovačů se nikdy nenaplnilo. A nenaplnila se ani vize bezplatné licence – tu sice Poláci dostali, ovšem pod podmínkou odkupu předražené výrobní linky. V roce 1951 bylo vyrobeno v podstatě jen 75 ks, v dalších letech se roční produkce pohybovala kolem 1 500 ks. V té době do výroby vstupovala i část dílů dovážených ze SSSR. Teprve až od roku 1955 byly Warszawy sestavovány z dílů kompletně vyrobených v Polsku, výroba vzrostla na cca 4 000 ks ročně. První modernizace proběhla v roce 1957. Vůz získal nový kryt chladiče, nové ukazatele směru jízdy, volant a ozdoby. Původní název „M-20 model 57“ byl zakrátko nahrazen označením Warszawa 200.\n\nV roce 1958 byla zahájena výroba užitkové verze „pick-up“. V roce 1960 byl uveden model 201 – tj. u tohoto typu už byly použité teleskopické tlumiče a faceliftem prošly i zadní lampy. Dva roky na to byla uveden model 202, konečně s novým motorem S21 s rozvodem OHC. V roce 1964 byla nabídka modelů rozšířena i o verzi sedan (model 203 s motorem S21/model 204 s motorem M-20) rok na to i kombi (model 203K/204K). Posledním typem Warszawy měl být model 210 – ovšem ten zůstal jen ve fázi prototypu. V té době továrna získala licenci na výrobu italských Fiatů 125. V roce 1968 ještě došlo ke změně označení - na 223/224 a to s ohledem na patent firmy Peugeot na trojmístné označení s nulou uprostřed. V tom roce byla zaznamenána také největší produkce – téměř 17 780 ks. Poslední Warszawa opustila tovární linku v roce 1973, celkem za 22 let bylo vyrobeno na 254 421 ks, z toho 72 834 bylo určeno na vývoz.\n\nPrvním ryze polským osobním automobilem se stala Syrena. Prototyp tohoto malolitrážního vozu byl připraven již v roce 1953. Model Syrena 100 byl sice veřejnosti poprvé oficiálně představen na veletrhu v Poznani v roce 1955, ovšem díky zkostnatělosti socialistické vlády vlastní výroba začala až v roce 1961. Roční produkce se pohybovala kolem 5 000 ks ročně. Postupem času bylo na Syreně provedeno na 800 změn v rámci postupné modernizace, byly uvedeny typy 101 až 105 a také užitkové verze R-20 a Bosto. V roce 1972 byla výroba tohoto modelu převedena do továrny FSM.\n\nOd vzniku továrny FSO se vedly spory o zaměření výroby. Ve hře byla varianta pořízení licence nebo zaměření se na výrobu vozidel vlastní konstrukce. Nakonec, i díky obdobnému postupu Sovětského svazu při vyjednávání o koupi západní licence na vozy Žiguli, který tomu tak dal politicky zelenou, dostala přednost licenční výroba – tj. vize snadnějšího přístupu k novým technologiím. Jednání probíhaly s FIATem a současně i s Renaultem. Dohoda byla nakonec v prosinci 1965 uzavřena opět s Italy, týkala se modelů 1300/1500. Ovšem do hry vstoupila novinka – připravovaná premiéra Fiat 125. Tento na polskou stranu zapůsobil natolik, že došlo ke změně původní dohody. Ovšem finanční možnosti dávaly omezený prostor, licenční Fiat 125p byl jakýmsi hybridem, tj. oproti prototypu Fiat 125 podědil z modelů 1300 a 1500 podvozkové komponenty, motory, převodovku i starší interiér. Vlastní výroba modelu 125p byla zahájena v listopadu 1967.\n\nPrvní „velké“ Fiaty sjížděly z výrobní linky jen s motory typu 1300, od roku 1969 přibyly i silnější 1500. Od roku 1971 nabídku doplnila prostornější verze kombi a z ní vycházející pick-up (ten byl však uveden až po faceliftu v roce 1973).\n\nLicenční smlouva stanovila postupné zavedení výroby všech nových automobilů Fiat v Polsku. Výroba modelu Fiat 125p byla postupně doplněna montáží modelů 127p, 128p, 131p, 132p a derivátu 1100p Zastava z dovezených dílů. Auta byla označována jako \"smontována v Polsku\", i když ve skutečnosti byla dodávána ze zahraničí téměř kompletní. FSO provedla pouze \"finální montáž\", při které namontovala drobné součásti, jako jsou stěrače, baterie, kola a loga. V Polsku byl takto od roku 1973 montován i Fiat 132 (větší nástupce modelu 125) jako Polski Fiat 132p (včetně montáže 270 ks v roce 1985, kdy byl proveden velký facelift, při kterém se změnil i jeho název z číselného označení na slovní Argenta), oblíbený u vysokých státních úředníků a představitelů bezpečnostních složek. V Polsku smontované automobily se prodávaly přes polskou obdobu československého Tuzexu.\n\nV roce 1973 byl proveden první významnější facelift modelu 125p – pro tyto modely je charakteristická černá plastová mřížka chladiče a „zapuštěné“ kliky dveří. Tento typ již byl vybaven dvouokruhovým brzdovým systémem. V roce 1974 se objevila malá limitovaná série s motory z typu 132: 1800 Akropolis a 1600 Monte Carlo.\n\nV roce 1975 byly provedeny další změny – model byl vybaven novými většími ukazateli směru jízdy a zadními sdruženými svítilnami, z nárazníků zmizely ozdobné „kly“. Změnil se také interiér. V té době se v nabídce objevila i menší série vybavena motory 2000. V roce 1976 bylo dosaženo produkčního rekordu – 117 000 ks. V roce 1978 byl na trh uveden předpokládaný nástupce – FSO Polonez. Tento typ měl ve výrobě postupně do roku 1982 zcela nahradit model 125p. V roce 1981 byl v Polsku zaveden výjimečný stav, s ohledem na četné stávky výroba poklesla z plánovaných 70 tis. na cca 40 tis. vozů 125p ročně. S příchodem roku 1983 navíc vypršela licenční dohoda s FIATem. Automobil nyní nesl označení FSO 125p, později FSO 1300 / FSO 1500.\n\nV roce 1986 byla vyrobena i 100 ks série s motory Volkswagen 1,6D. Poslední automobil tohoto typu byl v Polsku vyroben v polovině roku 1991. Celkem bylo vyrobeno 1 445 699, z toho 874 966 bylo určeno na vývoz.\n\nPolonez měl být nástupce modelu Fiat 125p. Jednalo se o návrh italského konstruktéra Gian Paolo Boano, šéfa Centro Stile Fiat. Je nepravděpodobné, že by Fiat navrhl jedinečnou karosérii výlučně pro FSO. Polonez mohl vycházet z neuskutečněného modelu Fiat 137, projektu Fiat X 1/37. Krátký rozvor Polonezu a dlouhý zadní převis tomu odpovídají. \nPrvní Polonez sjel z výrobní linky v květnu 1978. Oproti svému předchůdci byl navržen jako na svou dobu vcelku moderní liftback, ovšem moderní jen navenek. Vše podstatné (především krátký podvozek) si převzal od svého předchůdce. FSO sice původně zakoupilo licenci na tři nové motory 1.6 – 2.0, ovšem kvůli krizi polského hospodářství probíhající na přelomu 70. a 80. let k realizaci tohoto projektu nedošlo a nový model Polonez podědil po svém předchůdci již poměrně zastaralé pohonné jednotky 1300 a 1500. Výrazného faceliftu se tento model dočkal až v roce 1986. Pro tento typ jsou charakteristickým znakem dodatečné boční okénka v zadním sloupku. Další výraznou modernizaci tento model zaznamenal v roce 1991 – verze Polonez Caro (nová aerodynamičtější příď), v roce 1996 pak následovala verze Polonez Atu. Roční produkce se pohybovala kolem 100 tisíc kusů, celkem bylo do roku 2002 vyrobeno 1 061 807 ks.\n\nPo stavebních úpravách roku 1989 se polská vláda rozhodla vyhledat pro FSO mezinárodního partnera. I přes mnohé pokusy a vyjednávání se to však několik let nedařilo. První dobré jednání začalo v roce 1994 s General Motors dohodou že se v FSO bude vyrábět Opel Astra. Přesto byla FSO prodána firmě Daewoo na které byla FSO nezávislá a ve skutečnosti to byli konkurenti. Firma byla přejmenována na Daewoo-FSO.\n\nOd roku 1997 FSO vyráběla Daewoo Lanos, následovalo v roce 1997 Daewoo Matiz. Vyráběl se však pořád i Polonez, který byl modernizován a přijal nový design. Přesto poptávka o Polonez ubývala až do roku 2002, kdy byla výroba zastavena.\n\nRoku 2002 vyhlásilo Daewoo bankrot a FSO byla znovu samostatná. Polská vláda zajistila práva pro výrobu a prodej automobilů Lanos a Matiz. Nicméně FSO neměla prostředky pro aktualizaci a proto prodej vozů klesal. Nakonec FSO našla záchranu na Ukrajině, kde vozy Lanos a Matiz vyráběné společně s AvtoZAZ začaly být více oblíbené. V roce 2004 byla Daewoo-FSO přejmenována znovu na FSO.\n\nBěhem tohoto období začala polská vláda hledat pro FSO partnera. FSO vstoupila do debat se společností MG Rover. Nakonec se partnerem stala ukrajinská společnost ZAZ. UkrAVTO, vlastník ZAZ, navrhla vyrobit nový model pro FSO až vyprší licence na Lanos a Matiz. Nakonec se Generals motors dohodly s UkrAVTO na tom, že FSO bude vyrábět Chevrolet Aveo (Daewoo Kalos). Chevrolet Kalos se nyní vyrábí pod názvem FSO T250.\n\n\n"}
{"id": "326678", "url": "https://cs.wikipedia.org/wiki?curid=326678", "title": "Bacteroidetes", "text": "Bacteroidetes\n\nBacteroidetes (či Bacteriodetes) je relativně početný kmen gramnegativních bakterií, do něhož patří tři třídy, Bacteroidetes, Flavobacteria a Sphingobacteria, z nichž nejvýznamnější je ta první.\n\nMnoho z Bacteroidetes (např. rod \"Bacteroides\") je velmi hojnou součástí střevní mikroflóry člověka. Některé se však mohou stát patogeny a způsobovat infekce, především \"Bacteroides fragilis\".\n\nZajímavostí je, že do tohoto kmene patří dvě obligátně endosymbiotické bakterie, \"Amoebophilus asiaticus\" (hostitelem jsou améby) a \"Cardinium hertigii\" (hostitelem jsou členovci).\n"}
{"id": "326692", "url": "https://cs.wikipedia.org/wiki?curid=326692", "title": "Letov Š-8", "text": "Letov Š-8\n\nLetov Š-8 byl závodní letoun ing. Aloise Šmolíka a firmy Letov, postavený v roce 1923 pro účast v rychlostním závodu o Cenu prezidenta republiky v letech 1923-1925.\n\nJednalo se o jednomístný, jednomotorový vzpěrový hornoplošník s celodřevěnou kostrou, která je potažena plátnem, vyjma duralových krycích ploch motoru. Poháněl ho dvanáctiválcový čtyřdobý zážehový vodou chlazený motor s válci do W Napier Lion s dvoulistou dřevěnou vrtulí. Stroj měl pevný záďový podvozek.\n\nTento závodní speciál se zúčastnil tří ročníků závodů o Cenu prezidenta republiky, ale ani jednou nevyhrál. V prvním závodě v roce 1923 stroj havaroval kvůli výpadku přehřátého motoru. V roce 1924 letoun Š-8 skončil na druhém místě, když AI. Ježek dosáhl času 45:34,8min. a průměrné rychlosti 263,473 km/h. I v roce 1925 si tento letoun dolétl pro druhé místo (294,884 km/h).\n\n\n\n\n"}
{"id": "326695", "url": "https://cs.wikipedia.org/wiki?curid=326695", "title": "Mistrovství Československa v šachu", "text": "Mistrovství Československa v šachu\n\nMistrovství Československa v šachu byl šachový turnaj, jenž určoval nejlepšího československého hráče šachu. Konal se od roku 1919 až do roku 1992 (kdy se rozpadlo Československo). Jeho první ročník navázal na Mistrovství Čech v šachu, během 2. světové války ho vystřídalo Mistrovství Čech a Moravy v šachu a po rozdělení Československa k prvnímu lednu 1993 ho v České republice vystřídalo Mistrovství České republiky v šachu.\n\nV závorce je uvedeno umístění v turnaji, pokud se Mistrovství Československa hrálo v rámci mezinárodního turnaje.\n\n\n\n"}
{"id": "326696", "url": "https://cs.wikipedia.org/wiki?curid=326696", "title": "Afghánská hymna", "text": "Afghánská hymna\n\nHymna Afghánistánu byla přijata v roce 2006 podle článku 20 z afghánské ústavy. Text hymny napsal Abdul Bari Jahani a hudbu napsal Babrak Wassa.\n\n\nRůzné vládní weby uveřejňující zvukové soubory národní hymny:\n"}
{"id": "326697", "url": "https://cs.wikipedia.org/wiki?curid=326697", "title": "Mistrovství České republiky v šachu", "text": "Mistrovství České republiky v šachu\n\nMistrovství České republiky v šachu je šachový turnaj, jenž určuje nejlepšího hráče šachu v Česku. Poprvé bylo hráno mezi lety 1905 a 1913 jako Mistrovství Čech, poté bylo přerušeno první světovou válkou a vystřídalo ho Mistrovství Československa v šachu, které se s jednou malou výjimkou (za rozdělení Československa během druhé světové války), hrálo až do rozpadu Československa roku 1992. \n\nOd roku 1993 se koná pravidelně každý rok v různých termínech a místech. Kromě klasické podoby se od roku 2000 hraje také v rapid šachu a od roku 2003 v bleskovém šachu. Kromě otevřené kategorie probíhají také obdobné soutěže pro ženy, které se hrají zároveň s muži nebo jako samostatné turnaje.\n\nHrálo se mezi lety 1905 a 1913 každé dva roky.\nHrálo se třikrát během 2. světové války.\nMistrovství České republiky v rapid šachu se koná pravidelně každý rok na festivalu Czech Open v Pardubicích v rámci otevřeného mezinárodního turnaje hraného švýcarským systémem. Ženy hrají samostatný turnaj v jiném termínu ve Znojmě, V závorce je uvedeno umístění v turnaji.\nMistrovství České republiky v bleskovém šachu se koná pravidelně každý rok od roku 2003 jako samostatná akce. Od roku 2006 hrají v ženy ve stejném termínu i místě samostatný turnaj. Hraje se švýcarským systémem na 13 kol, přičemž první čtyři postupují do závěrečných bojů o medaile, které probíhají formou semifinále, finále a zápasu o třetí místo.\n\n\n"}
{"id": "326702", "url": "https://cs.wikipedia.org/wiki?curid=326702", "title": "Kateřina Macháčková", "text": "Kateřina Macháčková\n\nKateřina Macháčková (* 30. listopadu 1949 v Praze) je česká publicistka a herečka, dcera herce a režiséra Miroslava Macháčka a operní pěvkyně Věry Štiborové. Po absolutoriu pražské DAMU v roce 1972 nastoupila do angažmá v pražském Divadle S. K. Neumanna, což je dnešní libeňské Divadlo pod Palmovkou, kde působí dodnes. Kromě své herecké práce se také věnuje literární činnosti.\n\nZ prvního manželství s Petrem Svojtkou má syna Petra Svojtku ml. a ze druhého s Ivanem Zmatlíkem zase dceru Helenu, jejíž babičkou byla ilustrátorka Helena Zmatlíková.\n\n\n\n"}
{"id": "326707", "url": "https://cs.wikipedia.org/wiki?curid=326707", "title": "FSO Warszawa", "text": "FSO Warszawa\n\nFSO Warszawa (Varšava) byl polský osobní automobil střední třídy, vyráběný podnikem FSO ve Varšavě v letech 1951 až 1973. Byla to licenční kopie sovětského vozu GAZ M20 Poběda. Během výroby v FSO byl upravován. Byl to první hromadně vyráběný polský osobní automobil po druhé světové válce. Automobil byl zpočátku osazen řadovým čtyřválcovým zážehovým motorem M-20 o objemu 2 120 cm³ a s rozvodem SV, od roku 1962 se montovala i modernizovaná varianta S-21 s rozvodem OHV. Krouticí moment přenášela jednokotoučová suchá spojka, třístupňová manuální převodovka a kardanův hřídel na zadní nápravu. Od roku 1971 byla montována čtyřstupňová manuální převodovka. První Varšavy (M-20, 200, 201 a 202) měly čtyřdveřovou karoserii fastback. Od roku 1958 vznikalo také provedení pick-up. V roce 1964 zastaralou karoserii fastback nahradilo provedení sedan, od roku 1965 se vyrábělo pětidveřové kombi. \nNa základě Varšavy se stavěly i speciální automobily: policejní, sanitky, dodávky, poštovní automobily. S využitím komponent Varšavy se vyráběly užitkové automobily Žuk a Nysa. Po dobu výroby Varšava prodělala několik modernizací, odrážejících se ve změnách číselného značení. Poslední Varšava sjela z výrobní linky 30. března 1973. Následovníkem se stal Polski Fiat 125p, jehož výroba začala v roce 1967. Za celou dobu výroby vzniklo 254 471 exemplářů, z nichž 72 834 šlo na vývoz.\n\nPrvní plány na zahájení sériové produkce osobních automobilů v poválečném Polsku se vážou k roku 1946, kdy byla v Centrálním plánovacím úřadě ustavena komise k problematice polského automobilového průmyslu.\n\nZačátkem roku 1947 začala jednání s italským koncernem Fiat o nákupu licence k výrobě osobních automobilů. 27. prosince 1947 byla podepsána dohoda, podle které se Fiat zavázal vybudovat v Polsku výrobní závod. V něm se měl vyrábět typ Fiat 1100. Polská strana měla splácet licenci dodávkami uhlí, potravin a hutních a chemických výrobků. Práce na výstavbě továrny začaly v srpnu 1948. Několik měsíců poté ale byly práce přerušeny na pokyn Stalina, který prohlásil, že socialistické státy se musí podporovat vzájemně a nevyužívat pomoc kapitalistických států. Podle některých zdrojů byl jednou z příčin přerušení italsko-polské spolupráce začátek Marshallova plánu. V rámci něho dostala Itálie velké množství velmi levného uhlí z USA. Přitom za už dodané automobily zaplatilo Polsko podle dohody právě uhlím.\nSovětská strana předala Polsku dokumentaci a vybavení pro výrobu automobilu GAZ M20 Poběda. Za technickou dokumentaci zaplatili Poláci 130 milionů zlotých a za lisovací nástroje spolu s nářadím dalších 250 milionů zlotých. Plánované množství vyprodukovaných automobilů bylo 25 tisíc jednotek za rok. 25. ledna 1950 byla podepsána polsko-sovětská smlouva na výrobu automobilu GAZ M20 Poběda, v jejímž rámci sovětská strana poskytovala pomoc při projektování, stavbě, strojním vybavení továrny a rozběhu sériové výroby. Podle některých ruských zdrojů ale taková smlouva podepsána nebyla, protože v té době nebyl tento typ smluvních vztahů mezi socialistickými zeměmi obvyklý. To později umožnilo Polákům samostatně upravovat konstrukci vozidla. Ve skutečnosti byla Poběda, vyráběná od roku 1946 ve své době docela moderní vozidlo. Její samonosná karoserie, vytvořená v SSSR nebyla kopií žádného zahraničního vozidla a měla soudobou „pontonovou“ formu. Jedině zadní zakulacená část připomínala americké vozy počátku čtyřicátých let 20. století. Počítalo se s tím, že výroba začne na výročí VŘSR.\n\nV říjnu 1950 sovětský závod GAZ předal do Polska výrobní dokumentaci, která byla přeložena z ruštiny a upravena podle polských zvyklostí. V druhé polovině roku 1951 přišlo ze Sovětského svazu 500 kompletů vozů k montáži.\nPrvní vozy Warszawa M-20, sestavené ze součástí dovezených ze SSSR sjely z montážní linky 6. listopadu 1951 ve 14:00. Zpočátku se předpokládalo vyrobit každý rok 25 000 vozů, ale na konci roku 1951 bylo hotových jen 75 kusů. Ani v následujících letech se nedařilo vyrábět plánované počty vozů. Už od počátku nebyly vozy montovány pouze ze sovětských dílů. Například motor M-20 byl už k 19. září 1953 kompletně vyroben z polských dílů. V březnu 1954 už byla hotová první karoserie z dílů lisovaných v Polsku a v červnu stejného roku začala masová produkce náprav, mechanismů řízení a spojovacích hřídelí. Už v roce 1954 byly exportovány první vozy. Zpočátku se exportovaly do Číny, Rumunska, Albánie a Bulharska. Předpokládalo se, že v roce 1955 bude vyrobeno 12 000 vozů, ale konečný počet byl třikrát menší. První vozy vyrobené výhradně z polských dílů, opustily závod v roce 1956.\nWarszawa, stejně jako GAZ M20 měla samonosnou karoserii s pomocným rámem motoru. Řadový čtyřválcový motor o objemu 2 120 cm³ měl výkon 50 k (36,8 kW) a krouticí moment 122 Nm. Pohon zadních kol se uskutečňoval přes suchou jednokotoučovou spojku a třístupňovou manuálně řazenou převodovku. Přední kola byla nezávisle zavěšená. Zadní náprava byla tuhá, odpružená podélnými listovými pery a s tlumiči. Maximální rychlost vozu byla stanovena na 105 km/hod.\nV roce 1956 začala konstrukce nové čtyřstupňové převodovky, ale pro problémy při realizaci byly práce zastaveny. Ve stejném roce začala také konstrukce nového motoru. Podle některých zdrojů byl jako vzor použit motor Etendard s objemem 2,1 litru z Renaultu Frégate. První prototyp motoru vznikl v roce 1958 a do sériové výroby se dostal v roce 1962. Nový motor byl označen S-21. Od začátku výroby vozu se také výrazně snížila hmotnost karoserie – na jednom voze se ušetřilo 114 kg oceli, 8,5 kg barevných kovů, 13 kg odlitků, 31 kg ocelových profilů a také 18,5 kg tmelu.\n\nPrvní důkladná modernizace vozu proběhla v roce 1957 a nový model se vyráběl od 15. května toho roku. Nová verze byla zpočátku označována jako M20 model 57 a následně jako Warszawa 200. Automobil dostal modernější přední masku, boční lišty a také úhlednější reflektory. U motoru byl zvýšen stupeň komprese z 6,2:1 na 6,8:1, což umožnilo zvětšit krouticí moment a výkon motoru na 52 k (38,2 kW). Malé zvětšení výkonu ale umožnilo zvýšení maximální rychlosti na 115 km/h. Změny byly provedeny i uvnitř vozu, bylo použito dvoubarevné čalounění a nový volant. Od počátku výroby typu M20-57 se používalo i nové logo FSO.\n\nNásledující verze Warszawy přišla do výroby v roce 1960 s označením 201. Zvnějšku se lišila novými zadními směrovými a brzdovými světly. Přední ukazatele směru byly nyní oranžové místo bílých a kruhového tvaru. V zavěšení předních kol byly nově teleskopické tlumiče. Průměr kol byl zmenšen z 16 na 15 palců. Motor byl vybaven novým karburátorem G35 BEJ polské výroby. Na typu 201 bylo přibližně 200 drobných technických změn. Týkaly se především elektrické soustavy, ve které byl použit nový startér s elektromagnetickou spouští (původní byl mechanický), dvourychlostní motorek stěračů a akumulátor s větší kapacitou. Vedle standardního provedení se nabízelo ještě provedení Lux. V roce 1962 se objevil model 202 s novým motorem S-21 o výkonu 70 k. Přímý převod měl poměr 4,55, což mělo pozitivní vliv na dynamiku vozu. Další změny na voze nebyly, typ 202 dosahoval maximální rychlosti 130 km/h.\n\nNa přelomu padesátých a šedesátých let 20. století už byly tvary karoserie vozu anachronické, takže bylo rozhodnuto o modernizaci. V roce 1961 byly připraveny a předvedeny tři prototypy s karoserií sedan. Prototyp byl zkonstruován Cezarem Nawrotem, za stavbu odpovídal Roman Skwarek a technickou dokumentaci připravovala skupina vedená Stanislawem Lukaszewiczem. První prototyp měl zadní sklo skloněné pod záporným úhlem. Nový model měl také odlišnou přední masku, nárazníky a nedělené ohnuté čelní sklo. Změny v salonu pro cestující se omezily na použití černé plastové vrchní části přístrojového panelu a nový kryt pod volantem. Sedáky byly komfortní, s povrchem z umělé kůže a látky. Nezávislé zavěšení předních kol bylo doplněno příčnými pákami nestejné délky, vinutými pružinami, teleskopickými tlumiči, montoval se příčný stabilizátor. Tuhá zadní náprava byla odpružená listovými pružinami a doplněna tlumiči. Řízení mělo šroubový posuv. Brzdová soustava byla hydraulická s bubnovými brzdami na obou nápravách. Tato verze byla ve výrobě od roku 1964, o rok později začala výroba kombi 203K/204K.\nOd roku 1967 se do automobilů určený na export montovaly dieselové čtyřválcové motory Perkins 4.108 s objemem 1,76 litru a výkonem 51 k (37,5 kW). V roce 1968 po protestech firmy Peugeot se označení změnilo z 203/204 na 223/224. Počty ročně vyrobených vozů byly přibližně 15 až 18 tisíc. Čas potřebný na výrobu jednoho vozu se zkrátil z 240 na 219 hodin. Od roku 1970 se montovala čtyřstupňová synchronizovaná manuální převodovka s řadicí pákou na podlaze. Výroba automobilu Warszawa skončila 30. března 1973. Během výroby se na voze uskutečnilo více než 4 000 technických změn.\nBarvy, ve kterých se vůz vyráběl, byly omezeny na odstíny bílé a šedé. Ke konci produkce už se užívalo více odstínů díky tomu, že byly k dispozici pro souběžně vyráběný Fiat 125p. Během produkce se také zlepšila ochrana před korozí.\n\nImpulz ke konstrukci pick-upu přišel zřejmě od polských cyklistů, kteří měli zájem o automobil, kterým by mohli převážet náhradní bicykly a vybavení. První experimentální prototyp vznikl pod vedením Stanislawa Lukaszewicze a byl předveden v červnu 1955 na Mezinárodním veletrhu v Poznani.\nKonstrukce vycházela z provedení M-20, přední část karoserie i přední sedáky zůstaly beze změn. Rezerva byla přemístěna dovnitř automobilu. Prostor pro náklad byl vybaven zadním sklopným čelem. Podlaha nákladního prostoru byla z borových prken. Mimo to bylo možné nad nákladním prostorem natáhnout na ocelovém rámu plátěnou střechu. Prototyp byl vyzkoušen při Závodu míru v roce 1956. Protože o tento vůz byl v Polsku zájem, bylo rozhodnuto o sériové výrobě, která začala v roce 1958. Pick-up byl označován 200P (dále i 201P, 202P, 203P atd.) podle aktuálně vyráběné verze. Produkční verze se lišila od protypu širšími pneumatikami a zesíleným zavěšením zadních kol. Automobil mohl kromě dvou osob převážet 500 kg nákladu. Maximální rychlost verze 223P byla 120 km/h a 224P – 105 km/h. Na tachometru ale byl nápis s upozorněním, že při plném zatížení se nedoporučuje překročit rychlost 70 km/h. Každoročně se vyrábělo několik set vozů ve verzi pick-up.\n\nV roce 1960 začala také výroba furgonu, označeného Warszawa 201F. Tento model vycházel z pikapu, ale měl uzavřenou skříňovou karoserii. Palivová nádrž byla umístěna za sedadlem řidiče, rezerva vzadu pod podlahou, což umožnilo zvětšit nákladový prostor. Přístup do nákladového prostoru byl zezadu dvoudílnými horizontálně dělenými dveřmi. Vůz měl zesílené zavěšení kol, maximální nosnost byla 400 kg. Varianta s prosklenou zadní částí byla využívána jako sanitka. Od roku 1964 byly ve výrobě modernizované verze 203F a 204F. Modernizace se ale týkala jen přední části karoserie. V roce 1965 byla výroba furgonů ukončena a nahrazena kombi 203-K/204-K.\n\nV červnu 1965 byly na Mezinárodním veletrhu v Poznani představeny automobily Warszawa Kombi. Nové modely byly označeny 203-K/204-K, později byly přeznačeny na 223-K/224-K. Do sériové výroby se dostaly ke konci roku 1965. Motory byly stejné jako u karoserie sedan, tedy S-21 u 203-K a M-20 u 204-K. Tři zadní sedadla byla sklopná pro možnost zvětšit zavazadlový prostor. Střecha byla prodloužena nad zavazadlový prostor a nad blatníky přibyla další okna. Kombi bylo standardně vybaveno střešním nosičem o nosnosti 40 kg. To bylo umožněno také zesíleným zavěšením kol a širšími pneumatikami. Zadní dveře byly horizontálně dělené. Horní část umožňovala přístup do zavazadlového prostoru a spodní, menší část zakrývala prostor k uložení nářadí a rezervy. Maximální rychlost byla u verze 223-K – 128 km/h a u verze 224-K – 115 km/h.\n\nV červnu 1965 byla na Mezinárodním veletrhu v Poznani představena také verze Warszawa 203T. Podnětem pro její výrobu bylo časté používání různých verzí Warszawy jako taxíků. Změny oproti běžnému provedení spočívaly ve využití zavazadlového prostoru a signalizace TAXI. V salónu vozidla byla vpředu místo neděleného sedáku dvě samostatná sedadla, zadní sedadla byla sklopná pro možnost uložení dalších zavazadel. Zadní sedadla byla od předních oddělena prosklenou přepážkou. Dále byl ve voze zabudovaný taxametr a světelná signalizace obsazení vozu. Dodatečné vybavení vozu zvětšilo jeho hmotnost o 50 kg, což zvýšilo i spotřebu paliva. Tato verze nebyla příliš populární a byla brzy vyřazena z výroby.\n\nVznikla i speciální verze pro milici (policii). Hlídkový automobil vycházel ze standardního sedanu. Zvnějšku se lišil hlavně lakováním (bílý základ, modrý podélný pruh a nápisy Milicja nebo MO), modrým výstražným světlem na střeše a sirénou.\nPoslední automobily pro milici byly předány koncem roku 1972. Není známý přesný počet vozů vyrobený v provedení pro milici.\n\nVzhledem k nedostatečné nabídce sanitních automobilů z domácí produkce a nemožnosti dovozu ze zahraničí byl v roce 1956 postaven speciální automobil na základě vozu Warszawa M-20. Byl upraven prostor zadních sedadel a na střeše bylo umístěno výstražné světlo. Tato verze byla produkována pod označením Warszawa M20-S. Úpravami se zabýval specializovaný producent, nebyly prováděny ve výrobním závodě. Od roku 1960 byla produkována modernizovaná verze Warszawa 201S a od roku 1962 byl montován do verze 202S také modernější motor S-21. Vůz rychlé lékařské pomoci v karoserii fastback byl nepraktický, protože v omezeném prostoru bylo možné provádět jen nejjednodušší zdravotnické procedury. Výroba verzí 201S a 202S byla ukončena v roce 1963.\nV roce 1962 byl od furgonů Warszawa 201F a 202F odvozen sanitní automobil Warszawa 202A s motorem S-21. Nebyla montována přepážka rozdělující vnitřní prostor automobilu, vpředu byla dvě samostatná sedadla. V zadní části bylo doplňkové osvětlení, nosítka, dva rozkládací sedáky a dýchací přístroj. Odpružení zadní nápravy bylo použito z osobní verze vozu, nikoli z dodávky. V roce 1964 začala výroba modernizované verze 203A. Modernizace karoserie se omezila jen na přední část vozu, bylo použito nedělené čelní sklo a nová čelní maska. Dodatečné vybavení zvětšilo hmotnost vozu o 50 kg, což mírně zvýšilo také spotřebu paliva. Maximální rychlost těchto vozů byla 120 km/h.\nV roce 1967 byla od kombi 223-K/224-K odvozena sanitní verze 223A/224A. Uvnitř automobilu byl prostor pro nosítka a dvě místa pro zdravotnický personál. Vůz měl dodatečná boční výstražná světla, sirénu, radiostanici. Maximální rychlost této verze byla ve verzi 223A – 125 km/h a ve verzi 224A – 115 km/h.\n\nExistovala také verze upravená pro poštu. Automobil vypadal jako kombi, ale neměl levé zadní dveře a okna v zadní části vozu byla zaplechovaná.\n\nV roce 1956 v lublinském podniku FSC (Fabryka Samochodóv Ciežarowych) začaly práce na novém modelu, který měl zaplnit místo na polském automobilovém trhu. Během krátké doby byl zpracován projekt dodávkového automobilu, který využíval komponenty z vozu Warszawa M-20. Prototyp s názvem Žuk A 03 byl dokončen v roce 1957. V roce 1959 započala sériová produkce. Pohonnou jednotkou byl zpočátku motor M-20, později také S-21. Byla využita také většina komponent 12V elektroinstalace, zadní náprava, nezávislé zavěšení předních kol a bubnové brzdy. Použita byla také stejná třístupňová manuální převodovka. Později byla i do Žuka montována čtyřstupňová převodovka, jako do posledních verzí Warszawy. Novější ročníky Žuka mohly být vybaveny i motorem 4C90. Produkce byla ukončena až v roce 1998 po vyrobení 587 500 kusů.\n\nZačátkem roku 1957 byla zadána příprava dodávkového automobilu konstruktérům automobilky FSO. Nezávisle na tom podobné práce začaly v březnu 1957 v továrně v Nyse. Varšavský projekt nebyl dokončen, ale samostatná konstrukce z Nysy (Nysa N57) se dostala do výroby v roce 1958. Během výroby bylo na voze provedeno několik modernizací. Tento vůz byl masivně exportován. Produkce byla ukončena v roce 1994, bylo vyrobeno 380 575 kusů.\n\nNa počátku sedmdesátých let 20. století dostali konstruktéři zadání na automobil vhodný pro zemědělce. První konstrukce využívala některé díly vozítka Syrena. Ukázalo se, že s těmito díly není možné vhodný vůz zkonstruovat. Výsledná konstrukce využívala díly z Warszawy a Žuka a pod názvem Tarpan se dostala do výroby v roce 1973. Byly použity motory, převodovka, nápravy a části elektrické výzbroje.\n\n"}
{"id": "326717", "url": "https://cs.wikipedia.org/wiki?curid=326717", "title": "Epulopiscium fishelsoni", "text": "Epulopiscium fishelsoni\n\nEpulopiscium fishelsoni je grampozitivní bakterie z kmene Firmicutes, která má symbiotický vztah s rybami z čeledi Acanthuridae (bodlokovití, ryby „čističi“). Je to jedna z největších bakterií na světě, má 200–700 μm na délku a asi 80 μm v průměru. V tomto ohledu ji překonává jen \"Thiomargarita namibiensis\", bakterie objevená roku 1999.\n"}
{"id": "326718", "url": "https://cs.wikipedia.org/wiki?curid=326718", "title": "Schreberovy zahrádky", "text": "Schreberovy zahrádky\n\nSchreberovy zahrádky je označení parku v brněnské městské části Brno-sever. Park o rozloze 2,4 ha leží v katastrálním území Černá Pole na přibližném trojúhelníku mezi ulicemi Lesnická, Jugoslávská a Volejníkova. \n\nPark se rozkládá na bývalém hřbitově, ležícím původně na východní hranici bývalého katastrálního území Dolní a Horní Cejl u někdejšího klínu katastrálního území Královo Pole. Hřbitov sem byl přenesen v roce 1853 od dnešní Vranovské ulice, kde se původně nacházel od roku 1783. Po svém zrušení byl hřbitov v roce 1907 postupně přeměněn ve vůbec první zahrádkářskou kolonii na území tehdejšího Rakouska-Uherska, pojmenovanou po ortopedovi MUDr. D. G. M. Schreberovi, který prosazoval léčbu svých pacientů pobytem na čerstvém vzduchu. Na přelomu 50. a 60. let 20. století byla provedena celková rekonstrukce a bývalé zahrádky byly přeměněny v park. \n\nV 70. letech 20. století bylo v parku vybudováno dětské hřiště, které bylo při svojí obnově v 90. letech vybaveno dřevěnými průlezkami. Od října 2006 do května 2007 probíhala obnova parku. Po celou dobu svojí existence je park často využíván k odpočinku obyvateli z celých Černých Polí.\n\n\n \n"}
{"id": "326724", "url": "https://cs.wikipedia.org/wiki?curid=326724", "title": "Chlorpyrifos", "text": "Chlorpyrifos\n\nChlorpyrifos je insekticid ze skupiny organofosfátů s úplným názvem O,O-diethyl-O-(3,5,6-trichlor-2-pyridyl)-fosforthioát.\n\nPoužívá se na ošetření napadených listů a plodů ovoce, dále na cukrovou řepu, kukuřici, obilniny, papriku, okurky, rajčata, brambory, řepku olejku. Účinná látka chlorpyrifos je obsažena v přípravcích DURSBAN 480 EC, DURSBAN DELTA, NURELLE, NURELLE D a PYRIFOS 480 EC . \n\nChlorpyrifos je toxický, v půdě, vodě, dřevě atd. zůstává po týdny. Narušuje funkci hormonů v lidském těle (endokrinní disruptor), způsobuje pocit sucha v krku, poruchy spánku, zhoršení paměti, dezorientace, bolesti hlavy, poruchy řeči. Je toxický i pro mořské kraby a ryby.\n\nNízká až střední expozice chlorpyrifosu během nitroděložního vývoje může vést k dlouhodobým změnám ve struktuře mozku dítěte. Děti vystavené chlorpyrifosu dosáhly horších výsledků v testech paměti, inteligence a dalších mozkových funkcí.\n\nEvropský úřad pro bezpečnost potravin (EFSA) vydal v červenci 2019 stanovisko, podle kterého chlorpyrifos nesplňuje kritéria evropské směrnice o pesticidech tak, aby mohl být schválen k dalšímu používání. Platná autorizace pro chlorpyrifos v EU vyprší v lednu 2020.\n"}
{"id": "326726", "url": "https://cs.wikipedia.org/wiki?curid=326726", "title": "Septum", "text": "Septum\n\nSlovo septum (pl. septa) označuje určitou přepážku či přehrádku, ale má více významů:\n\n"}
{"id": "326728", "url": "https://cs.wikipedia.org/wiki?curid=326728", "title": "FSO Syrena", "text": "FSO Syrena\n\nSyrena je polský automobil poprvé představený v Poznani v roce 1955. \n\nVyráběl se od roku 1957 do roku 1972 v FSO a od 1972 do 1983 v FSM. Během celé výroby prošla Syrena jen malými změnami. Vyráběla se ve verzích 100, 101, 102, 103, 104, 105. Všechny verze jsou dvouválcové dvoudobé dvoudveřové vozy s karoserií tudor. Dále byla vyráběna dodávka Syrena Bosto, Pick-up R-20 a verze Laminat. Celkem bylo vyrobeno 521 311 aut, z toho 177 234 v FSO a 344 077 v FSM.\n\nModel 104 se začal vyrábět v roce 1966. Oproti předchůdci dostal nový dvoudobý tříválcový motor (S 31). V automobilce také vyrobili novou čtyřstupňovou převodovku. Díky těmto novým součástem se zlepšila dynamika automobilu se zachováním nízké spotřeby paliva. Údajně se dala spotřeba snížit ekonomickou jízdou až na 7 l/100 km. Tento model byl poslední Syrenou s otvíráním dveří proti směru jízdy.\n\n\nModel Bosto vycházel z prototypu 104 B, měl ovšem blíže k modelu 105. Výroba začala v roce 1974. Přední část byla prakticky beze změn. Motor zůstal také stejný. Zadní část byla ovšem úplně jiná. Při její konstrukci se využily prvky z dodávky Žuk. Uvnitř bylo nedělené sedadlo, které se dalo vyjmout a zvýšit tak nákladní prostor. Vzadu byly dvoudílné dveře otvírané do stran. Zvláštností bylo umístění náhradního kola, a to na střeše kabiny řidiče.\n\nPrvní exempláře se dostaly do prodeje na konci roku 1974. S jeho registrací byly ze začátku problémy. Majiteli jednoho z prvních „Bostonů“ (jak se jim dnes říká) úřad řekl, že vůz může zaregistrovat jen jako dvoumístný, přestože měl míst pět. V záznamech dopravního podniku ještě tento model vůbec nebyl. Nakonec majitel dosáhl toho, že vůz může zaregistrovat jedním ze dvou způsobů: buď jako dvoumístný vůz s možností převážet 450 kg, nebo jak pětimístný, přičemž bude hmotnost převáženého nákladu nižší. Vše záleželo na typu pneumatik: 155-15 6PR nebo 160-15 4PR. Dalším překvapením pro majitele bylo, že vůz musí nechat projít technickou kontrolou, protože distributor zapomněl zajistit homologaci nového modelu. Nakonec zhruba po dvou měsících automobil získal homologaci a mohl být standardně zaregistrován.\n\n\n\n\n"}
{"id": "326731", "url": "https://cs.wikipedia.org/wiki?curid=326731", "title": "Alachlor", "text": "Alachlor\n\nAlachlor, 2-chlor-\"N\"-(2,6-diethylfenyl)-\"N\"-(methoxymethyl)acetamid, je organochlorový herbicid. \n\nUveden na trh byl v roce 1975. Používá se na polích s řepkou, cibulí, brambory nebo sójou.\n\nAlachlor v případě dlouhodobého působení vede k poškození ledvin, jater, sleziny, nosní sliznice a očí. Je vysoce toxický pro vodní prostředí.\n\n"}
{"id": "326746", "url": "https://cs.wikipedia.org/wiki?curid=326746", "title": "Filip Lang z Langenfelsu", "text": "Filip Lang z Langenfelsu\n\nFilip Lang z Langenfelsu (* zřejmě 1560, † 1609) byl nejvyšší komoří u dvora císaře Rudolfa II., což mu umožňovalo prakticky neomezeně vládnout. Kvůli svým pletichám byl zbaven úřadu a popraven.\n\nLang pocházel z židovské rodiny, ale přestoupil na katolictví a vstoupil do služeb synů arcivévody Ferdinanda Tyrolského. Roku 1582 se oženil s komoří Filipiny Velserové a po několika letech se stal komořím samotného Ferdinanda.\n\nU svých pánů stál patrně přese všechny nesprávnosti, jichž se dopouštěl, ve veliké přízni, neboť již roku 1580 byl povýšen císařem do stavu šlechtického s přídomkem \"von Langenfels\". Ze služeb tyrolského dvora přešel, neznámo kdy, ke dvoru císaře Rudolfa a roku 1601 se objevuje poprvé mezi císařskými komořími.\n\nKrátce na to, když první komoří císařův, rytíř Jeroným Makovský z Makova, upadl – nepochybně též pletichami Langovými – v nemilost, zaujal Lang jeho místo. V tomto postavení si získal úlisností a různými úskoky tak neomezenou důvěru a přízeň Rudolfovu, že za krátko byl všemohoucím pánem na císařském dvoře. Císař mu 24. března 1604 potvrdil platnost šlechtického titulu i pro říši a udělil mu další výsady, včetně práva stavby zámků. Jeho kariéra vyvrcholila 17. ledna 1604, kdy byl na císařovu přímluvu přijat do českého rytířského stavu. V roce 1605 dostal od Rudolfa II. panství rakouského benediktinského kláštera v Pernau, opuštěného mnichy za tureckých válek.\n\nKdo chtěl dosáhnout přístupu k císaři nebo se domoci nějakého úřadu, povýšení či milosti, musel si především pojistit jeho prostřednictví, ovšem za notné zaplacení. Dokonce i ministři, arcivévodové a cizí vyslanci musili stát o přízeň Langovu, a jelikož Lang při tom nezapomněl na svůj židovský původ a ujímal se i podporoval bývalé souvěrce, říkalo se posměšně, že ve Svaté říši římské národa německého vedle císaře vládne židovský král.\n\nLang zasahoval do nejdůležitějších jednání státních, rozhodoval svými pletichami o obsazování i nejvyšších míst úředních, vkládal se do jednání úřadů a do procesů, a běda bylo tomu, kdo si ho znepřátelil. Mezi jeho nejhanebnější činy náleží účastenství na procesu polního maršálka Ruesswurma, který byl odsouzen k trestu smrti stětím. Při tom nesledoval Lang politické cíle, u něho vždy byla nejdůležitějším cílem vlastní kapsa.\n\nNemaje dosti na penězích vyzískaných uvedeným způsobem nebo z hojných darů císařových a z úřadů, jimiž jej císař obdarovával, zneužíval svého postavení k různým podvodům a úskokům, vyděračství apod., a dokonce byl obviňován i z travičství. Na dvůr císařský přišel chudý, ale v krátce oplýval přes svůj rozmařilý a nemravný život ohromným jměním. Jenom na darech obdržel přes 200 000 zlatých, což byla cena velkého panství. Zdar jeho hanebností a veliká moc, již měl v rukou, stupňovaly jeho pýchu a zpupnost, na konec se choval nešetrně i k samému císaři, mluvil o něm opovržlivě, vyzrazoval jeho tajemství a měl prsty také v rozmíškách členů rodiny císařské.\n\nDlouho byly marné všechny snahy zlomit jeho moc, teprve roku 1608 upadl v nemilost pro účast ve spiknutí Matyášově. Dne 1. června roku 1608 byl zbaven svého úřadu a uvězněn, a jeho ohromné jmění bylo zkonfiskováno. Vyšetřování proti němu bylo skončeno roku 1609 s neznámým výsledkem, nicméně byl uvězněn. Lang sám zemřel roku 1609 nebo počátkem roku 1610 ve vězení, prý násilnou smrtí. Z jeho synů byl starší Ondřej ve službách při dvoře, mladší Ferdinand apelačním radou, a ti zůstali i po jeho pádu na svých místech.\n\nJejich potomci žijí dodnes.\n\n"}
{"id": "326747", "url": "https://cs.wikipedia.org/wiki?curid=326747", "title": "Trolejbusová doprava v Innsbrucku", "text": "Trolejbusová doprava v Innsbrucku\n\nV tyrolském městě Innsbruck byly během 20. století v provozu celkem dvě sítě trolejbusové dopravy.\n\nV innsbruckských ulicích se první trolejbusy objevily 8. dubna 1944. Po Salzburgu a Štýrském Hradci tak šlo o třetí „moderní“ trolejbusový provoz v Rakousku. Postupem času byly v Innsbrucku v provozu tři trolejbusové linky, elektrická nekolejová trakce se tedy v tomto alpském městě příliš nerozšířila. Provoz trolejbusů v Innsbrucku byl zastaven 29. února 1976 v souvislosti s plánovaným novým dopravním systémem, který měl být původně spuštěn při příležitosti XII. zimních olympijských her (k čemuž však nedošlo).\n\nPro ZOH konané v roce 1976 byl přichystán nový dopravní systém, který počítal se stavbou nových tramvajových tratí ve městě i obnově příměstské trati do Hallu. K přestavbě stávající sítě a výstavbě nových úseků však kvůli nedostatku finančních prostředků nikdy nedošlo. Naopak ve druhé polovině 80. let došlo k obnovení městské trolejbusové sítě, první trať byla zprovozněna 17. prosince 1988. Do roku 1992 pak byla dostavěna základní síť, na které jezdily dvě linky. Ta pak po drobných úpravách (stavba různých spojek a propojení v centru města) vydržela až do začátku 21. století. Postupem času se ale trolejbusy přestávaly na linkách objevovat, ve velkém je začaly nahrazovat autobusy. Oficiální důvody k tomuto kroku byly závady na vozidlech, trolejovém vedení, nedostatek řidičů či stavební práce ve městě. Město Innsbruck proto zhodnotilo trolejbusový provoz jako neekonomický a doporučilo jej zrušit. K tomu došlo 25. února 2007, kdy vyjely trolejbusy do innsbruckských ulic naposledy. Do míst, kam trolejbusy zajížděly, mají v budoucnu vést tramvajové tratě, jejichž rozvoj město podporuje. Kloubové trolejbusové vozy značky Gräf & Stift z konce 80. a začátku 90. let byly odprodány do východoevropských provozů. V Innsbrucku je nahradily moderní nízkopodlažní kloubové autobusy Mercedes-Benz Citaro.\n\n"}
{"id": "326754", "url": "https://cs.wikipedia.org/wiki?curid=326754", "title": "Antonín Beňa", "text": "Antonín Beňa\n\nAntonín Beňa (30. května 1877, Brodek u Přerova – 3. března 1948, Přerov), byl moravský učitel, violista a zpěvák.\n\nPo vystudování učitelského ústavu v Kroměříži se stal učitelem v Kojetíně a Přerově. Během svých studií se vedle svého učitelského povolání aktivně věnoval hudbě. Byl violistou v orchestru a se svými spolužáky hrával i ve smyčcovém kvartetu. Studoval zpěv u Karly Vachové. V Kojetíně řídil pěvecký sbor „Jaroslav“. V roce 1903 stál u zrodu nově vznikajícího Pěveckého sdružení moravských učitelů, a později se stal jeho sólistou.\n\nŠlo o jednoho z nejdovednějších hudebních organizátorů na Moravě. Za svoje zásluhy obdržel zlatou medaili Pěvecké obce české.\n"}
{"id": "326758", "url": "https://cs.wikipedia.org/wiki?curid=326758", "title": "Grand Prix Kanady 2008", "text": "Grand Prix Kanady 2008\n\nGrand Prix Kanady 2008 ( XLVI. Grand Prix du Canada) sedmý závod 59. ročníku mistrovství světa vozů Formule 1, historicky již 792. grand prix, se uskutečnila na okruhu Circuit Gilles Villeneuve v Montréalu.\n\n\n\n Kimi Räikkönen- Ferrari F2008-1:17.387\n\n"}
{"id": "326762", "url": "https://cs.wikipedia.org/wiki?curid=326762", "title": "Dámský gambit", "text": "Dámský gambit\n\nDámský gambit (ECO označení D06 - D69) je šachové zahájení spadající do skupiny zavřených her, charakterizované tahy\n\n1.d4 d5 2.c4\n\nNázev zahájení je odvozen od oběti bílého c pěšce na dámském křídle. Ve skutečnosti se však o pravý gambit vlastně nejedná, oběť pěšce je totiž pouze zdánlivá. Po jejím případném přijetí může bílý, pokud chce, investovaný materiál dobýt ihned zpět. V některých variantách slovanské a poloslovanské obrany však černý oběť přijme dodatečně a gambitového pěšce hájí.\n\nOd začátku dvacátého století je Dámský gambit trvale jedním z nejpopulárnějších, zcela nadčasových šachových zahájení a to na všech herních úrovních, od amatérů až po profesionály nejvyšší světové třídy. Historie Dámského gambitu sahá až ke kořenům novodobého šachu. První zaznamenané zmínky o něm nacházíme již v Göttingenském rukopise z roku 1471. Další zmínky jsou například u G.C. Poleria roku 1590. V šachové praxi se běžně začíná objevovat v polovině 19. století a od té doby jeho popularita stále roste, až se ve století dvacátém stává jedním ze základních pilířů šachové hry. Přibližně do třicátých let dvacátého století se dokonce po zahajovacím tahu 1.d4 na nejvyšší úrovni téměř nehrálo nic jiného, jen výjimečně Holandská hra. Absolutního vrcholu popularity dosáhlo zahájení roku 1927, kdy se v zápase o mistra světa mezi Aljechinem a Capablancou objevilo třicet dvakrát ze třiceti čtyř partií. Až teprve hypermodernismus rozvinul Indické výstavby, čímž v zavřených hrách vznikly k Dámskému gambitu skutečně významné alternativy.\n\nO rozvoj teorie dámského gambitu se zasloužilo veliké množství praktických i korespondenčních hráčů, Dámský gambit se objevuje v herní praxi u všech mistrů světa.\n\nTeorie Dámského gambitu je velice rozsáhlá. Je možno ji rozdělit do dvou základních skupin:\na) Přijatý dámský gambit vzniká, sebere-li černý nabízeného pěšce na c4 tahem 2... dxc4.\nb) Odmítnutý dámský gambit, rozhodne-li se černý oběť pěšce nepřijmout, což může učinit několika způsoby:\n\nvzácně se vyskytují:\n\n"}
{"id": "326766", "url": "https://cs.wikipedia.org/wiki?curid=326766", "title": "Antonín Šůra", "text": "Antonín Šůra\n\nAntonín Šůra (25. srpna 1929 Praha – 30. listopadu 1968 (podle některých zdrojů 30. listopadu 1969 Kanada) byl český herec a bavič, známý především svou rolí anděla Theofila ve filmu Hrátky s čertem.\n\nPůvodně vyučený malíř-lakýrník v roce 1947 začal hrát jako elév v Národním divadle. V poválečném Československu byl populárním hercem. V divadlech vystřídal řadu angažmá, působil zejména v hudebních divadlech, zejména v Hudebním divadle v Karlíně, v Rokoku či Laterně magice. Objevoval se i na estrádních scénách. Jednalo se o herce s komediálním talentem, který byl od 50. let 20. století až do roku 1968, kdy odjel na angažmá do Las Vegas, velmi obsazovaným hercem. V Las Vegas nebylo jejich angažmá úspěšné a pro jeho vášeň v hazardní hry musel ve Spojených státech amerických zůstat, protože se dostal do finančních potíží. Aby získal peníze na cestu zpět, tak si našel práci v partě malířů pokojů. Nakonec zemřel při dopravní nehodě na kanadské dálnici v roce 1968 či 1969. \n\n\n\n"}
{"id": "326769", "url": "https://cs.wikipedia.org/wiki?curid=326769", "title": "Bohumír Jan Dlabač", "text": "Bohumír Jan Dlabač\n\nBohumír Jan Dlabač (uváděn často též jako Dalbacž, Gottfried Johann Dlabacz; 18. července 1758 Cerhenice – 4. února 1820 Praha) byl kanovník řádu premonstrátů, vzdělanec, obrozenecký básník, strahovský knihovník, sběratel literárních a uměleckých faktů, hudebník a hudební teoretik.\n\nPo studiích na pražském Akademickém gymnáziu získal hudební vzdělání v Břevnovském klášteře, kde se záhy stal i fundamentistou. V roce 1775 se za Jana Lohelia Oehlschlegla stal vokalistou Strahovského kláštera. Po absolvování pražského teologického semináře v Norbertinu byl roku 1785 vysvěcen na kněze. Ve Strahovském klášteře zůstal Dlabač až do své smrti; nejprve tam byl písařem a později ředitelem klášterní knihovny. Po Oehlschleglově smrti byl jmenován i ředitelem kůru. Pro svoje mimořádné znalosti i zásluhy byl jmenován čestným členem Hornolužické akademie věd ve Zhořelci a řádným členem Královské české společnosti nauk v Klementinu.\n\nBěhem svého působení ve Strahovském klášteře Dlabač shromažďoval písemné památky, grafické listy, kresby a hudební díla ze sbírek českých, moravských a slezských klášterů, zejména těch, které byly za Josefa II. zrušeny. Z literárních a archivních pramenů o hudebnících, výtvarnících a literátech v zemích Koruny české pak sestavil rozsáhlý třídílný biografický sborník \"Allgemeines historisches Künstler-Lexikon für Böhmen und zum Theile auch für Mähren und Schlesien\", který vyšel v Praze roku 1815. Toto dílo má fundamentální historickou a kulturní hodnotu, je dodnes považováno za důležitý pramen kulturního života od středověku do počátku 19. století. Dlabačův rukopis je chován ve Strahovské knihovně, výtisky jeho díla se dochovaly v několika desítkách exemplářů v knihovnách ČR, mj. v Knihovně Národního muzea.\n\n\n"}
{"id": "326771", "url": "https://cs.wikipedia.org/wiki?curid=326771", "title": "Antonín Jakl", "text": "Antonín Jakl\n\nAntonín Jakl (24. července 1873 Uhlířské Janovice – 20. prosince 1948 Lublaň) byl český houslista a hudební skladatel působící ve Slovinsku.\n\nJiž v mládí byl velmi hudebně nadaný. Po odchodu na vojnu roku 1889 byl přidělen k vojenské hudbě v polské Jaroslavi. U tamní vojenské hudby záhy nabyl nejen teoretické základy, ale i značnou praktickou průpravu hry v orchestru. Roku 1896 zvítězil v konkursu na místo houslisty Městského divadla a opery v Lublani, kde působil téměř třicet let. Vedle svých povinností v divadle se věnoval i skladbě. Napsal několik desítek kompozic zejména pro malý orchestr. Tyto kompozice nabyly brzy na oblibě a byly vydány v renomovaných slovinských a rakouských nakladatelstvích. Antonín Jakl byl nejen výborným houslistou, ale i velmi nadaným skladatelem.\n\n\n"}
{"id": "326772", "url": "https://cs.wikipedia.org/wiki?curid=326772", "title": "Vanesa", "text": "Vanesa\n\nVanesa je ženské křestní jméno irského původu. Vytvořil ho irský spisovatel Jonathan Swift pro Esther Vanhomrigh, se kterou se Swift seznámil v roce 1708. Jméno vzniklo spojením \"Van\" z příjmení Vanhomrigh a \"Essa\", což je zdrobnělina jména Esther. Poprvé se jméno objevilo v roce 1726 v názvu básně \"Cadenus and Vanessa\", která připomíná vzájemný vztah Swifta a Esther Vanhomrighové (Cadenus je přesmyčka latinského slova decanus, tedy děkan). Podle českého kalendáře má svátek 24. května.\n\nJméno \"Vanessa\" také latinsky označuje rod motýlů babočka.\n\nPřezdívky pro jméno Vanesa:\nVanes, Vanča, Vaneska, Vany, Vanda.\n\n\n"}
{"id": "326775", "url": "https://cs.wikipedia.org/wiki?curid=326775", "title": "Vilém Heš", "text": "Vilém Heš\n\nVilém Heš (3. července 1860 v Týnci nad Labem – 4. ledna 1908 ve Vídni) byl český operní pěvec (basista).\n\nPocházel z hudební rodiny, jeho sestry Julie a Eliška byly zpěvačkami. Již v dětství zpíval na kůru kostela v Týnci. V letech 1877 – 1882 byl členem divadelní společnosti Jana Pištěka. Po studiích na gymnáziu v Kolíně se stal na krátkou dobu obchodníkem. Výjimečné nadání a vrozená inteligence ho přivedly na vynikající dráhu operního pěvce. V hudbě byl autodidaktem. Absolvoval pouze několik lekcí zpěvu u prof. J. L. Lukese a prof.  Františka Pivody. Jeho první operní výstup se konal v Brně, kde vystoupil jako \"Kecal\" v Prodané nevěstě.\n\nPo odchodu do Prahy byl brzy angažován v Národním divadle a působil zde pak v letech 1882 – 1894 . Při pohostinském vystoupení Národního divadla ve Vídni v roce 1892 dosáhl mimořádného úspěchu. Odešel poté do Městského divadla v Hamburku a roku 1896 byl jmenován sólistou Dvorního divadla ve Vídni. Ovládal téměř veškerý domácí i zahraniční repertoár. Stál u premiéry opery Debora Mistra Josefa Bohuslava Foerstera, se kterým ho poutalo upřímné přátelství.\n\nNení bez zajímavosti, že Hešovým svědkem na jeho druhé svatbě byl sám Gustav Mahler. Heš natočil téměř 120 gramofonových snímků. Vilém Heš patřil k ozdobám Národního divadla i Vídeňské dvorní opery. Byl jedním z našich největších pěvců vůbec.\n\nByl operován na ledvinový absces a krátce nato ve Vídni zemřel.\n\n"}
{"id": "326776", "url": "https://cs.wikipedia.org/wiki?curid=326776", "title": "Adam (rozcestník)", "text": "Adam (rozcestník)\n\nAdam může být:\n\n\n\n\n\n"}
{"id": "326778", "url": "https://cs.wikipedia.org/wiki?curid=326778", "title": "Václav Farník", "text": "Václav Farník\n\nVáclav Matyáš Farník (29. srpna 1770 Dobřichovice – 30. listopadu 1838 Praha) byl český hudebník.\n\nJiž v mládí byl velmi talentovaným hudebníkem. Zpočátku byl vokalistou u křížovníků v Praze a poté se stal členem vyhlášeného orchestru hraběte Pachty. Václav Farník byl vůbec jako první jmenován profesorem klarinetové hry na Pražské konzervatoři, kde vychoval celou generaci skvělých žáků (mj. i Fr. Blatta a Julia Pisařowitze). Na sklonku svého života byl činný i jako hobojista v chrámu sv. Víta.\n\nVáclav Matyáš Farník byl jedním z nejvýznamnějších klarinetistů přelomu 18. a 19. století v celoevropském kontextu.\n\n"}
{"id": "326780", "url": "https://cs.wikipedia.org/wiki?curid=326780", "title": "Josef Vendelín Sokol", "text": "Josef Vendelín Sokol\n\nJosef Vendelín Sokol (27. ledna 1821, Březno – 9. srpna 1858, Petrohrad) byl český houslista, jeden z nejlepších žáků legendy české houslové hry na pražské konzervatoři Prof. Pixise.\n\nPo absolvování školy roku 1837 na sebe upozornil nejen jako houslový virtuóz, ale i jako skladatel. Několik jeho skladeb bylo provedeno na korunovačních slavnostech. Přispíval také do českého obrozeneckého časopisu Věnec. Roku 1839 se mu naskytla příležitost odejít do zahraničí. Ještě v témže roce se stal ředitelem orchestru ve Vilniusu, kde zůstal až do svého odchodu do Petrohradu. Tam žil od roku 1841 až do své smrti a záhy se zařadil mezi tamní nejúspěšnější houslisty.\n\n"}
{"id": "326782", "url": "https://cs.wikipedia.org/wiki?curid=326782", "title": "Vymírání v pleistocénu", "text": "Vymírání v pleistocénu\n\nVymírání v pleistocénu je vymírání, při němž převážně v Austrálii, v Severní a Jižní Americe a v menší míře v Evropě, v Asii a Africe vymřelo mnoho velkých druhů zvířat. Redukce počtu a druhové rozmanitosti velkých savců začala přinejmenším před více než 125 tisíci lety v Africe. Vymírání však mohli způsobit již v předci člověka před milióny let. Nakonec mnoho živočichů vymřelo na přechodu mezi pleistocénem a holocénem, proto se tomuto vymírání také někdy říká holocénní vymírání. Podle teorie paleontologů mohou být hlavními příčinami tohoto vymírání \n\nTato teorie předpokládá, že člověk lovil velké býložravce tak dlouho, až je zcela vyhubil. Následkem toho masožravci a mrchožrouti, kteří jsou závislí na těchto zvířatech, vymřeli kvůli absenci kořisti. Tuto hypotézu navrhl Paul S. Martin, který byl profesor věd o Zemi v pouštní laboratoři na Universitě v Arizoně. To způsobilo různé debaty, které trvají až dodnes. Nejpřesvědčivějším důkazem této teorie je, že 80% druhů velkých savců Severní Ameriky zmizelo do 1000 let od vstupu člověka na kontinenty západní polokoule. Podobnou korelaci lze nalézt v Austrálii (australská megafauna), na Madagaskaru či na Novém Zélandu.\nPodle mnoha dostupných důkazů vymírání následuje po migraci lidí, a toto vymírání je nejvyšší tam, kam lidé přišli nejpozději, zato nejmenší tam, odkud lidé pochází – Afrika (viz obr. napravo). To naznačuje, že v Africe, kde se lidé vyvinuli, kořist (zvířata) a schopnost člověka lovit se vyvíjely současně, proto se u místních zvířat vyvinuly různé techniky proti ulovení člověkem. Jak člověk migroval po celém světě a stále se zdokonaloval v lovu, setkával se se zvířaty, která se vyvinula v prostředí bez lidí. Zatímco v Africe byla zvířata na lidi zvyklá a bála se jich, mimo Afriku tento strach postrádala a byla pro člověka díky jeho loveckým technikám snadnou kořistí. Faktem také je, že je tento jev nezávislý na klimatických změnách, viz obrázek vlevo. V Africe však docházelo k vymírání velkých býložravců už od pliocénu nezávisle na moderním člověku. \n\nVybíjení bylo dokládáno archeologickými nálezy mamutů s hroty zaseklými do jejich koster, pozorováním současných naivních zvířat, která dovolí lovcům se snadno přiblížit. což naznačují počítačové modely Mosimanna and Martina nebo Whittingtona a Dykea, kteří s oním modelem dále experimentovali. Nedávno přispěli s podobnými modely také Alroy a Bartlett. Medvěd jeskynní dle teorie založené na genetické analýze z roku 2019 tvrdí, že ke značnému úbytku populace medvěda přispěl i příchod moderního člověka. Tato studie uvádí, že Neandrtálci, kteří v té době žili na společném území s medvědy po tisíce let, je téměř nelovili. Teprve Homo sapiens je patrně začal lovit ve velkém a tím přispěl k vymření populace medvědů už tak zdecimované po prudkém ochlazení klimatu.\n\nU člověka se vyvinula behaviorální modernita a ostatní druhy člověka vymřely postupně (i před koncem doby ledové). Je možné, že Neandrtálec vymřel také i díky modernímu člověku, nicméně tato teorie je jednou z mnoha, přičemž vědci se spíše přiklání k teorii mísení s moderním člověkem a zániku Neandrtálců z mnoha jiných důvodů.\n\nVětší námitky proti této teorii jsou tyto:\n\nNa přelomu 19. a 20. století, kdy si vědci poprvé uvědomili, že existovaly doby ledové a meziledové a tento jev si jaksi spojili s rozmachem a úpadkem jistých zvířat a tušili, že konec pleistocénu může být vysvětlením pro vymírání. Ovšem klimatické změny mají jen 7 % podíl na současném vymírání druhů.\n\nNejnápadnější změna spojená s koncem doby ledové je rostoucí teplota. V období mezi 15000 BP (před dneškem)-10000 BP vzrostla globální průměrná teplota o 6 °C. Mysleli, že to byl důvod pro vymírání.\n\nPodle této hypotézy, růst teplot byl dostatečný k tomu, aby roztál wisconsinský pevninský ledovec a také by mohl způsobit dost velký tepelný stres chladnomilným zvířatům, která potom umírala. Jejich silná kožešina, která pomáhala udržovat tělesné teplo v chladných obdobích doby ledové, mohla po oteplení bránit výdeji přebytečného tepla a následkem toho zvířata uhynula díky přehřátí. Velcí savci, kteří mají menší povrch v poměru k objemu těla, na tom byli hůře než savci malí.\n\nMnoho nedávných průzkumů prokázalo, že průměrná roční teplota současného interglaciálu v posledních 10 000 letech není vyšší, než průměrná teplota minulých interglaciálů, přitom ta samá velká zvířata tenkrát přežila podobný vzrůst teplot. Proto rostoucí teplota samotná není dostatečné vysvětlení. Doba ledová a meziledová se opakovala mnohokrát, ale k prudkému nárůstu populace člověka došlo až v posledních několika desítkách tisíc let.\n\nKromě toho mnoho druhů, např. mamuti, přežilo v oblastech bez lidí, jako Wrangelův ostrov i přes změny v klimatu. To je přesný opak toho, co by bylo možné očekávat při klimatických změnách. Podle normálních ekologických předpokladů by byla ostrovní populace při klimatických změnách mnohem ohroženější, protože je malá a zvířata nemohou migrovat do míst s příznivějším klimatem.\n\nJiní vědci se domnívali, že stále rostoucí četnost jevů extremity počasí, jako jsou teplejší léta a chladnější zimy, jev udávaný jako “kontinentalita”, popř. podobné změny v intenzitě srážek mohly zapříčinit vymírání. Různé hypotézy viz níže.\n\nProkázalo se, že vegetace v krajině se změnila z parkové struktury na oddělené oblasti prérií a lesů. To mohlo mít vliv na dostupnost různých druhů potravy. Býložravci potom nemuseli najít rostliny, které potřebovali pro zdárný vývoj a ty které byly k dispozici mohly v sobě mít toxiny určené proti spásání býložravci. Kratší vegetační sezóna mohla způsobit vymření velkých býložravců a jedinci z jiných populace mohli zakrnět ve vzrůstu. Bylo pozorováno, že za takové situace bizoni a další velcí přežvýkavci mají co se týče potravy výhodu proti koňům, slonům a jiným nepřežvýkavým býložravcům, protože přežvýkavci jsou schopni z té potravy (i když je jí méně) dostat více živin, dokáží lépe zpracovat vláknitou potravu a lépe si poradí s toxiny proti býložravcům. \nJestliže se vegetace stane více specializovaná, býložravci s menší zažívací přizpůsobivostí hůře nacházejí typ vegetace, kterou potřebují k tomu, aby se uživili a mohli se rozmnožovat v rámci jistého území.\nRostoucí kontinentalita se projevila v úbytku a v menší předvídatelnosti srážek, což omezilo dostupnost rostlin nutných pro energii a výživu. Axelrod a Slaughter naznačují, že tyto změny ve srážkách omezují množství času, který je vhodný pro rozmnožování. To mohlo nepřiměřeně poškodit velká zvířata, protože ona mají delší a stálejší období páření, proto pak mohla porodit mláďata v nějakém nepříznivém období, kdy bylo málo vody, potravy, nebo nebyl dosažitelný jakýkoliv úkryt díky posunu vegetační sezóny. Naproti tomu malí savci, kteří mají kratší životní cyklus, kratší reprodukční cyklus a kratší těhotenství, se mohli přizpůsobit rostoucí nepředvídatelnosti klimatu, jak jako jedinci tak jako celý druh, mohli si načasovat reprodukci vzhledem k podmínkám prostředí, tak aby potomstvo přežilo. Proto menší savci měli menší ztráty na potomstvu a byli schopni reprodukci opakovat, když byly podmínky vhodné pro přežití potomstva.\n\nKritici našli mnoho problémů ohledně této teorie.\nVyhynutí megafauny by mohlo být vysvětleno zmizením tzv. \"mamutí stepi\". Aljaška má v současnosti málo živné půdy na to, aby uživila bisony, mamuty a koně. R. Dale Guthrie tvrdí, kvůli tomu tam megafauna vyhynula, ale může to být vyloženo také obráceně. Chapin (Chapin 1980) prokázal, že když se dodá do půdy na Aljašce hnojivo, vyroste zde podobný trávník, jako za doby mamutích stepí. Je možné, že s vyhynutím megafauny došlo zároveň ke absenci hnojení půdy z výkalů, což vedlo k nízkému obsahu živin v současných půdách a proto tedy krajina už nemůže uživit megafaunu.\n\nAni samotné vybíjení (sensu stricto) ani klimatické hypotézy nevysvětlují některá pozorování.\nProtože samostatné hypotézy vybíjení a klimatických změn neuspokojivě vysvětlují vymírání, mnoho vědců podporuje teorii kombinaci klimatických změn a vybíjení.\n\nS pleistocénními zvířaty to je podobné jako u civilizací nově objevených skupin domorodých lidí.\nHypotéza choroby předpokládá, že lidé a s nimi cestující zvířata (např. domácí psi) zavlekli jednu nebo několik vysoce nakažlivých chorob do náchylných populací původních savců, což nakonec způsobilo vymření původních zvířat. Vymírání bylo větší u větších zvířat, protože menší zvířata jsou proti tomu odolnější kvůli některým vlastnostem, které se týkají průběhu života (např. kratší těhotenství, početnější populace atd.). Lidé se domnívají, že to bylo důvodem k vymírání, protože dřívější imigrace savců do Severní Ameriky z Asie žádné vymírání původních amerických zvířat nezpůsobilo.\n\nJestliže byla choroba opravdu zodpovědná za vymírání na konci Pleistocénu, musí tato choroba splňovat několik podmínek:\n\n\nHypotéza predace druhého řádu z roku 2004 říká, že jakmile vstoupili lidé do Nového Světa, pokračovali ve své politice zabíjení predátorů, což narušilo přírodní rovnováhu, protože býložravci se přemnožili, došlo k poškození až kolapsu životního prostředí. Hypotéza vysvětluje změny v populacích zvířat, rostlin i lidí. Hypotéza však není rozvíjena.\n\nScénář je následující\n\nTyto hypotéza byl podpořena počítačovými modely, tzv. “Pleistocene Extinction Model” (PEM), který při použití stejných předpokladů a hodnot porovnává různé hypotézy s hypotézou predace druhého řádu. Zjistilo se, že predace druhého řádu se více shoduje s fakty ohledně vymírání než teorie vybíjení (výsledky v grafu nalevo). Model PEM běží na základě testování různých kombinací hypotéz a uměle se pak přikládají vhodné klimatické změny, které způsobily vymírání. Když je kombinováno vybíjení a klimatické změny, navzájem se tyto jevy vyvažují. Klimatické změny snižují počet rostlin, vybíjení odstraní zvířata a tím zase je méně rostlin spásáno. Predace kombinovaná s klimatickými změnami zhorší vymírání (výsledky viz graf vpravo).\n\n\n\n"}
{"id": "326783", "url": "https://cs.wikipedia.org/wiki?curid=326783", "title": "Josef Doležal (hudebník)", "text": "Josef Doležal (hudebník)\n\nJosef Doležal (6. prosince 1878, Budislav – 19. května 1961, Vysoké Mýto) byl český zpěvák a houslista.\n\nPo absolvování učitelského ústavu v Hradci Králové se soukromě učil sólovému zpěvu u profesora Figara v Hradci Králové a vedle toho se zabýval i hrou na housle. Hru na housle studoval u slavného houslového pedagoga profesora Jana Buchteleho. U něho také vykonal i státní zkoušku na Pražské konzervatoři. Ve dvacátých letech minulého století přijal místo učitele a později i ředitele hudební školy ve Vysokém Mýtě a současně působil i na Vysokomýtském gymnáziu. Ve Vysokém Mýtě se staral o kulturní život ve městě a řídil místní sbor Otakar. Jeho divadelní hra Pohádka o Honzovi byla provedena více než stokrát po celé republice a některé části byly provedeny i v rozhlase. Je autorem ještě několika dalších skladeb zejména pro zpěv a klavír, které se ve své době těšily značné oblibě.\n"}
{"id": "326787", "url": "https://cs.wikipedia.org/wiki?curid=326787", "title": "Antonín Dostálek", "text": "Antonín Dostálek\n\nAntonín Dostálek (28. září 1882 Hulín – 9. srpna 1938 Brno) byl hudební skladatel a klavírista.\n\nPo maturitě v roce 1901 na kroměřížském gymnáziu se soukromě učil hudbě u profesora Nešvery. Dostálek patřil vůbec k prvním členům Pěveckého sdružení moravských učitelů, jednoho z nejvýznamnějších hudebních těles Moravy 20. století. Po studiích filosofie odešel učit do Košic, kde se aktivně podílel na kulturním životě města. Na Slovensku také propagoval moderní českou hudbu (např. Janáčka, Martinů, Suka a Nováka). Jako vynikající klavírista často doprovázel i sólisty. Je také autorem několika scénických skladeb. I když jméno Antonína Dostálka je méně známé, přesto patřil ve své době mezi významné hudebníky na Moravě.\n\n"}
{"id": "326788", "url": "https://cs.wikipedia.org/wiki?curid=326788", "title": "Karel Flek", "text": "Karel Flek\n\nKarel Flek (10. prosince 1908 Louny – srpen 1970) byl český violoncellista, tympánista a hudební skladatel.\n\nKarel Flek byl pro své velké nadání přijat na Pražskou konzervatoř do violoncellové třídy profesorů Bedřicha Jaroše a O. Šourka na oddělení bicích nástrojů. Takřka ihned po absolutoriu konzervatoře byl přijat do \"Orchestru brněnského rozhlasu\" a stal se i pedagogem Brněnské besedy. Po ukončení druhé světové války se Karel Flek rozhodl pro návrat do Prahy. Několik let zde působil jako tympánista Symfonického orchestru Československého rozhlasu. Byl jedním ze zakladatelů Pražského komorního orchestru.\n\nZ jeho skladeb měly největší úspěch instruktivní skladby pro klavír.\n\n\nInstruktivní skladby\n\n\n"}
{"id": "326789", "url": "https://cs.wikipedia.org/wiki?curid=326789", "title": "Trolejbusová doprava v Klagenfurtu am Wörthersee", "text": "Trolejbusová doprava v Klagenfurtu am Wörthersee\n\nTaké v rakouském Klagenfurtu am Wörthersee byla v provozu trolejbusová doprava. Jednalo se o malou síť (dvě tratě), která byla v provozu mezi lety 1944 a 1963.\n\nO výstavbě trolejbusové trati \"Železniční nádraží\" – \"St. Ruprecht Straße\" – \"Heiligengeistplatz\" bylo rozhodnuto v roce 1943, práce začaly ještě téhož roku. Do budoucna dopravní podnik předpokládal kompletní nahrazení tramvajové dopravy trolejbusy. Tentýž rok začala též stavba trolejbusových tratí do Kreuzberglu (ta měla nahradit právě jednu z tramvajových linek) a do čtvrti St. Peter (včetně trolejbusové vozovny v St. Peteru).\n\nV roce 1944 došlo při náletech k takovému poškození úseku \"Železniční nádraží\" – \"Heiligengeistplatz\", že práce na její stavbě byly zrušeny. Tehdy také byla spojena stavba dvou tratí v jednu v trase \"Kreuzbergl\" – \"Heiligengeistplatz\" – \"St. Peter\" o délce 3,7 km. Ta byla zprovozněna 6. srpna 1944 a linka, která na ní jezdila, byla označena písmenem P. Další změny v trolejbusové síti se Klagenfurt dočkal v roce 1949, kdy byla otevřena 1,2 km dlouhá linka K v trase \"Jezero\" (přestup na tramvaj) – \"Krumpendorf\" – \"Leinsdorf\". Původně byla tato trať plánována jako okružní kolem jezera Wörthersee, realizace se ale dočkal pouze tento úsek. Ten navíc nebyl trolejově napojen na linku P, takže trolejbusy musely být ráno a večer do vozovny přetahovány nákladními automobily. Poslední novou trolejbusovou tratí se v roce 1951 stala manipulační trať bez osobní přepravy k nové vozovně u železničního nádraží.\n\nPočátek konce trolejbusové dopravy v Klagenfurtu nastal v roce 1956, kdy byla linka K zrušena a nahrazena autobusy. Ve městě tak zůstala jediná trolejbusová trať a od roku 1961 také jediná tramvajová trať. Obě elektrické trakce skončily svůj provoz ve stejný den, 16. dubna 1963, od té doby zajišťují provoz místní MHD pouze autobusy.\n\n"}
{"id": "326790", "url": "https://cs.wikipedia.org/wiki?curid=326790", "title": "Antonín Brosmann", "text": "Antonín Brosmann\n\nAntonín Jan Nepomuk Brosmann (7. září 1731 Fulnek – 16. září 1798 Příbor) byl český katolický řeholník (piarista) a hudební skladatel.\n\nJiž před vstupem k piaristům nabyl značného obecného i hudebního vzdělání. Po přijetí v roce 1750, kdy přijal řádové jméno \"Damasus a Scto Hieronymo\", byl posílán na různá místa. Působil jako profesor filosofie v Mikulově, Kroměříži, Příboře aj. V Bílé Vodě, kde byl farářem a rektorem, navázal umělecké i přátelské styky s významným rakouským skladatelem Karlem Dittersdorfem, který byl v té době arcibiskupským kapelníkem na Jánském Vrchu. Od roku 1787 byl prefektem koleje v Příboře.\n\nAntonín Brosmann patří spolu s Remigiem Mašátem k nejvýznamnějším představitelům řádové piaristické hudby. Dochovaly se od něho četné chrámové skladby, které byly rozšířeny po celých Čechách a těšily se značné oblibě. Z větších vokálních děl je Brosmann autorem kantáty \"O turecké válce\" a dvou sepolker.\n\nZ doby jeho působení v Lichtenštejnském semináři a na Piaristickém gymnáziu v Kroměříži se dochoval notový materiál uložený v Hudebním archivu Kroměřížského zámku.\n\nV jeho osobnosti můžeme spatřit nejen jednoho z nejvýznamnějších řádových skladatelů Slezska 18. století, ale i mimořádného pedagoga. Je autorem řady latinsky psaných teoretických spisů o vyučování zpěvu, řízení hudby a o pravidlech skladby.\n\n\n"}
{"id": "326792", "url": "https://cs.wikipedia.org/wiki?curid=326792", "title": "František Černín", "text": "František Černín\n\nFrantišek Černín (4. listopadu 1859 Skřipov – 13. listopadu 1928 Brno) byl český varhaník, sbormistr, pedagog a skladatel.\n\nPo studiích na učitelském ústavu v Opavě a složení státních zkoušek z hudby ve Vídni, roku 1894, byl jmenován učitelem a varhaníkem v Děrném u Fulneku a Pusté Polomi. Vedle svého povolání byl i nadaným skladatelem. Je autorem sta preludií a meziher a několika mší. V Pusté Polomi založil orchestr, se kterým provedl i svoji operu \"Pán Lysé hory\". Roku 1906 stál u zrodu Pěveckého sdružení slezských učitelů. Byl také jeho prvním sbormistrem. František Černín byl nejen výborným varhaníkem a skladatelem, ale významně se zasloužil o rozvoj sborového zpěvu ve Slezsku.\n\n"}
{"id": "326794", "url": "https://cs.wikipedia.org/wiki?curid=326794", "title": "Josef Mojžíšek", "text": "Josef Mojžíšek\n\nJosef Mojžíšek (14. května 1862 Bruzovice – 8. května 1938 Ostrava-Zábřeh) byl český hudebník.\n\nPo studiích na německém učitelském ústavu v Těšíně se stal učitelem ve Vyšních Lhotách a roku 1887 i řídícím učitelem ve Slezské Ostravě. Tam se také staral o bohatý kulturní život města. Byl spoluzakladatelem a dlouholetým předsedou pěveckého sboru Záboj. Vedle svého povolání se neúnavně věnoval sběru lidových písní, tanců a zvyků ze Slezska. Jen lidových písní nasbíral více než sedm set. Tato práce má dodnes nesmírnou historickou hodnotu. Za své úsilí dostal i zlatou medaili Pěvecké obce české. Byl jedním z nejvýznamnějších folkloristů ve Slezsku a jeho činnost měla ve své době i značný národně buditelský význam.\n\n"}
{"id": "326796", "url": "https://cs.wikipedia.org/wiki?curid=326796", "title": "Richard Adam", "text": "Richard Adam\n\nRichard Adam (14. listopadu 1930 Praha – 14. října 2017 ) byl český zpěvák, jedna z někdejších velkých hvězd českého swingu 50. let 20. století, bratranec české herečky Jaroslavy Adamové. Největší slávy a popularity dosáhl na přelomu 50. a 60. let 20. století. Uplatnil se velmi dobře i v zahraničí, značně populární byl i v bývalé NDR a v někdejším Sovětském svazu. S nástupem normalizace po roce 1968 se i u něj dostavila vlna zákazů, ústrků a politických perzekucí. Na svém kontě má přibližně 330 nahraných písní, z čehož 250 jich bylo pro Československý rozhlas a 80 pro vydavatelský koncern Supraphon. Jeho vůbec nejúspěšnější písní se stala píseň \"Tina Marie\", které se na gramofonových deskách jen v SSSR prodalo přes jeden milión kusů.\n\n\n\n\n"}
{"id": "326797", "url": "https://cs.wikipedia.org/wiki?curid=326797", "title": "Jaroslav Maštalíř", "text": "Jaroslav Maštalíř\n\nJaroslav Maštalíř (1. května 1906 Karviná – 22. května 1988 Praha) byl český skladatel a klavírista.\n\nPo studiích na gymnáziu v Orlové a Vysoké školy obchodní v Praze byl přijat jako soukromý žák do třídy K. B. Jiráka. Jirák ho připravil i na přijímací zkoušky na Pražskou konzervatoř, kde se stal žákem Vítězslava Nováka a Václava Talicha. Po úspěšném dokončení konzervatoře a Mistrovské školy byl v létech 1933–1936 angažován jako klavírista České filharmonie. Byl dlouholetým archivářem Pražské konzervatoře (1935–1960). Ve své době patřil mezi nejlepší doprovazeče sólistů a sborů v Praze. Absolvoval s nimi také četná koncertní turné po celé Evropě. V létech 1952–55 byl externím pedagogem Akademie múzických umění v Praze. Vedle hry na klavír se věnoval i hře na cembalo. Jako skladatel vyšel slohově z odkazu Vítězslava Nováka, jeho hudební odkaz však spočívá spíše v instruktivní literatuře a v aranžerské práci (úpravy klasických hudebních děl a lidových písní).\n\n\n"}
{"id": "326798", "url": "https://cs.wikipedia.org/wiki?curid=326798", "title": "Emil Burejsa", "text": "Emil Burejsa\n\nEmil Burejsa (27. ledna 1898 Paskov - ?) byl český hudební skladatel a varhaník.\n\nPo studiích v hudební škole Antonína Hendrycha ve svém rodišti, kde se učil hrát na housle, varhany, klavír a řídit církevní zpěv, byl pro svůj mimořádný talent přijat na Varhanickou školu v Brně do třídy Leoše Janáčka. Po absolvování této školy roku 1916 působil jako varhaník ve Sloupě, Kelči a Zábrdovicích. Od roku 1928 byl jmenován ředitelem kůru v Místku, kde působil až téměř do své smrti. Burejsa je také autorem několika skladeb pro menší orchestr.\n\nV osobnosti Antonína Burejsy můžeme spatřit jednoho z nejvýznamnějších varhaníků Slezska 20. století, který přímo navázal na Janáčkův umělecký odkaz.\n\n"}
{"id": "326799", "url": "https://cs.wikipedia.org/wiki?curid=326799", "title": "Tamara Gverdciteli", "text": "Tamara Gverdciteli\n\nTamara Gverdciteli ( ; ) (* 18. ledna 1962, Tbilisi) je ruská estrádní zpěvačka gruzínského původu, vynikající šansoniérka, někdy nazývaná „ruskou Édith Piaf“.\n\nNarodila se v gruzínské metropoli Tbilisi a výrazný hudební talent projevovala již od dětství – údajně zpívala dříve, než rozuměla slovům, a v deseti letech se stala sólistkou dětského gruzínského sboru Mziuri, který byl ve své době znám po celém bývalém Sovětském svazu. Se sborem procestovala Tamara celou zemi.\n\nPo Mziuri zazářila na mezinárodní soutěži „Rudý hřebíček“ v Soči (1982), kterou vyhrála, stejně jako další mezinárodní soutěž, „Zlatý Orfeus“ v Sofii (1982), na festivalech v Sopotách a San Remu a na soutěži zpěváků populární hudby v Drážďanech (1988).\n\nAbsolvovala Tbiliskou státní konzervatoř v oborech klavír a kompozice a k tomu speciální třídu zpěvu.\n\nNa začátku 90. let prudce vystartovala její mezinárodní kariéra – její hlas zaujal legendárního francouzského skladatele Michele Legranda, který skládal písně už pro Édith Piaf. Pozval ji do Paříže a tím začala jejich spolupráce, trvající dodnes. Francouzský maestro představil Tamaru pařížským divákům v sálu Olympie (konferenciér se údajně po několika neúspěšných pokusech vzdal snahy o vyslovení jejího příjmení a uvedl ji pouze jako Tamaru). Od té doby cestuje a vystupuje po celém světě včetně například koncertů v Carnegie Hall v New Yorku.\n\nV roce 2007 poprvé navštívila Prahu, zazpívala v Kongresovém centru.\n\nRepertoár Tamary Gverdciteli je velmi rozsáhlý, zahrnuje estrádní písně (šansony, populární hudbu), tak i skladby vážnějšího rázu včetně jejích vlastních písní. Zpívá v muzikálech a na operní scéně.\n\n"}
{"id": "326803", "url": "https://cs.wikipedia.org/wiki?curid=326803", "title": "Belfegor", "text": "Belfegor\n\nBelfegor je démon, který dle démonologické nauky pomáhá lidem činit objevy. Svádí lidi navrhováním chytrých nápadů, díky kterým mají zbohatnout. Podle některých démonologů 16. století se jeho síla zvyšuje v dubnu. Biskup, náboženský fanatik a lovec čarodějnic Peter Binsfeld věřil, že Belfegor láká lidi na jejich lenost. \n\nByl zobrazován dvěma odlišnými způsoby: jako nádherná nahá žena nebo jako obrovský vousatý démon s otevřenými ústy, rohy a zašpičatělými nehty. \n\nJméno Belfegor je řeckou formou jména Baal-Peor, což bylo označení moabské místní varianty boha Baala, k jehož uctívání byli Izraelité svedeni v Šittimu. Modla byla uctívána veřejným kálením a samotné božstvo bylo spojováno s prostopášností a orgiemi a bylo tudíž uctíváno v podobě falu. Coby démon je v kabalistických spisech popisován jako „zpochybňovač“, odpůrce šesté sefiry (božského rysu) – krásy. Pokud je přivolán, umí poskytnout bohatství a moc objevovat důmyslné vynálezy. Jeho úloha jako démona spočívala v zasévání sporů mezi lidmi a ve svádění ke zlu skrze rozdělování bohatství.\n\nPodle pověsti byl Belfegor poslán z pekla Luciferem, aby zjistil, zda na zemi opravdu existuje něco takového jako manželské štěstí; tato zvěst se totiž dostala k démonům, kteří ale věděli, že lidé nebyli stvořeni k životu v harmonii. Belfegorovy zkušenosti na zemi jej brzy přesvědčily, že zvěst byla nepodložená. Tento příběh můžeme najít v mnoha raných dílech moderní literatury, odtud užití jména pro označení misantropa nebo prostopášníka. \n\nV křesťanské tradici je Belfegor také označován za hlavního démona smrtelného hříchu lenosti, alespoň podle \"Binsfeldovy klasifikace démonů\".\n\nPostava Belfegora vystupuje např. v Miltonově eposu \"Ztraceném ráji\", v románu \"Dělníci moře\" od Victora Huga či ve hře Ladislava Stroupežnického \"Černé duše\" (tam vystupuje postava lékaře, astrologa a alchymisty Belfegoriho, který je zlý a intrikánský, což se mu nakonec stane osudným).\n\nKromě toho se toto jméno objevuje i v dalších souvislostech:\n"}
{"id": "326805", "url": "https://cs.wikipedia.org/wiki?curid=326805", "title": "Mistrovství Evropy ve fotbale 2008 (soupisky)", "text": "Mistrovství Evropy ve fotbale 2008 (soupisky)\n\nTento článek sestává ze soupisek týmů účastnících se Mistrovství Evropy ve fotbale 2008 v Rakousku a Švýcarsku. Každý tým do 28. května 2008 nominoval 20 hráčů do pole a 3 brankáře. Pokud se některý z hráčů zraní tak, že by již nebyl schopen na Mistrovství nastoupit, může za něj tým povolat před svým prvním zápasem náhradníka.\n\n\"Všechna statistická data jsou platná k datu 4. května 2008\"\nHlavní trenér: Karel Brückner\n\nHlavní trenér: Luiz Felipe Scolari\n\nHlavní trenér: Köbi Kuhn\n\nHlavní trenér: Fatih Terim\n\nHlavní trenér: Josef Hickersberger\n\nHlavní trenér: Slaven Bilić\n\nHlavní trenér: Joachim Löw\n\nHlavní trenér: Leo Beenhakker\n\nHlavní trenér: Raymond Domenech\n\nHlavní trenér: Roberto Donadoni\n\nHlavní trenér: Marco van Basten\n\nHlavní trenér: Victor Pițurcă\n\nHlavní trenér: Otto Rehhagel\n\nHlavní trenér: Guus Hiddink\n\nHlavní trenér: Luis Aragonés\n\nHlavní trenér: Lars Lagerbäck\n\n"}
{"id": "326808", "url": "https://cs.wikipedia.org/wiki?curid=326808", "title": "Akrozomální reakce", "text": "Akrozomální reakce\n\nAkrozomální reakce (také akrozomová reakce nebo akrosomální/akrosomová exocytosa) je exocytóza akrozomu (specifické organely spermií), která usnadní spermii proniknout glykoproteinovým obalem vajíčka – zonou pellucidou a umožní spojit se s vajíčkem (fúze gamet). U savců mohou akrozomovou reakci mohou podstoupit jen kapacitované spermie (spermie, které pobývaly určitou dobu v samičím reprodukčním traktu, dokud plně nedozrály)\n\n\nU většiny druhů savců má vajíčko dvě obálky – shluk granulózních buněk corona radiata a glykoproteinový obal – zonu pellucidu. Právě kontakt se zonou pellucidou je přirozeným spouštěčem akrozomální reakce. Samotná zona pellucida se skládá převážně ze tří glykoproteinů – ZP1, ZP2 a ZP3, přičemž se předpokládá, že právě ZP3 je hlavním stimulátorem. Nicméně sám o sobě (bez ZP1 a ZP2) akrozomální reakci chopen vyvolat není.\n\nAkrozomální reakce je příkladem děje kontrolovaným poměrně složitými signalizačními kaskádami, jejichž vzájemné propojení a interakce dodnes nejsou plně objasněny.\nAkrozomální reakce je kontrolována pomocí enzymů PKA,PKC a PLC a výrazně zvýšenou koncentraci Ca a depolymerací aktinu. Celý regulační proces navazuje a úzce souvisí s kapacitací\n\nprostředí pohlavního traktu samice způsobí:\nPKA modifikuje a aktivuje:\n\ninterakce se zonou pellucidou:\nještě se zvýší aktivita PKA a PKC a dojde k aktivaci PLC\n(Navázání T a V-Snare na sebe, způsobí změnu jejich konformace, prudce se kolem sebe obtočí a přitáhnou membrány k sobě)\n\nOdhalená vnitřní akrozomální membrána na sobě nese specifické proteiny (proteinové receptory – z proteinové rodiny ADAM), které jsou schopné interagovat s jinými proteiny na plazmatické membráně vajíčka (integriny, CD9). Touto interakcí dojde k přiblížení a nakonec i spojení těchto membrán – tedy k fúzi gamet.\n\nObsah akrozomu tvoří různé lytické enzymy:\n\n\nnebo také nespecifická akrozomální reakce. V průběhu kapacitace (či po ní) některé spermie podstoupí zonou pellucidou nevyvolanou akrozomální reakci a uvolní tak obsah akrozomu. Předčasně akrozomově zreagované spermie (jinak označované za spermie s porušených/ chybějícím akrozomem) mají výrazně sníženou šanci oplodnit vajíčko.\n\nPři výzkumu oplození a plodnosti (neboli fertilizace a fertility) je často zapotřebí vyvolat akrozomovou reakci . Proteiny zony pellucidy (ZPp) nejsou standardně komerčně dostupné (obzvláště lidské) . Důvodem je nefunkčnost transgenních ZPp. Využívá se tedy jiných látek, které jsou schopné akrozomovou reakci vyvolat uměle. Nejčastější je použití ionoforu Ca (např. A23187 nebo ionomycin), který zprůchodní membránu pro Ca a způsobí tak výrazné zvýšení cytoplazmatické koncentrace tohoto iontu. Dále se používá progesteron, který také dokáže zvýšit koncentraci cytoplazmatického Ca. Vysoká koncentrace Ca u kapacitované spermie pak vede k akrozomové reakci. Úspěšnost akrozomální reakce lze dokázat běžnými histologickými barveními (např. May-Grünwaldovo barvení) nebo lektinovými studiemi (např. pomocí WGA, ConA) anebo protilátkami proti specifickým akrozomálním proteinům (např. akrosin) (akrozomálně zreagované spermie už tyto proteiny nemají, popř. pouze vázané na vnitřní akrozomální membránu)\n\nK suspenzi kapacitovaných spermií v kapacitačním médiu se přidá A 23187 (konc. 10µM) a spermie se nechají inkubovat při T = 37 °C, 5% CO2 atmosféře a 100% vlhkosti vzduchu po dobu 30min.\n\n"}
{"id": "326816", "url": "https://cs.wikipedia.org/wiki?curid=326816", "title": "D. B. Cooper", "text": "D. B. Cooper\n\nJako D. B. Cooper je označován muž, který unesl 24. listopadu 1971 ve Spojených státech letadlo Boeing 727, obdržel výkupné 200 000 USD a vyskočil z letadla za letu. Na palubu nastoupil pod jménem Dan Cooper, ale toto jméno bylo při komunikaci s tiskem zkomoleno na D. B. Cooper. Ačkoliv byly vyšetřovány stovky osob, dodnes není známa jeho pravá identita, zdali měl komplice a zdali přežil skok z letadla. Většina peněz vyplacených jako výkupné nebyla nikdy nalezena. FBI předpokládá, že nepřežil skok z letadla. Existuje několik neoficiálních teorií, které popisují jeho osud po seskoku z letadla.\n\nCooperův netradiční způsob úniku a jeho nejasný osud dodnes mnohé fascinuje. Případ Cooper (FBI mu dala krycí jméno „Norjak“) zůstává neobjasněným případem a jde o jeden z mála případů neobjasněného únosu letadla.\n\nPřípad Cooper byl po desítky let záhadou jak pro státní vyšetřovací orgány, tak i soukromé detektivy, neboť desítky možných stop vždy vedly do slepé uličky. K zásadnímu zlomu ve vyšetřování se schylovalo v březnu 2008, kdy děti ve městě Amboy ve Washingtonu, poblíž místa Cooperova seskoku, nalezly padák. Pozdější analýzy ovšem prokázaly, že padák nebyl Cooperův.\n\nBěhem let se našlo několik stop. Na konci roku 1978 byl v oblasti Cooperova seskoku nalezen plakát s instrukcemi jak otevřít záďové dveře Boeingu 727 a později bylo potvrzeno, že pocházel z uneseného letadla. V únoru 1980 nalezl osmiletý Brian Ingram 5880 USD ve dvacetidolarových bankovkách na břehu Columbia River.\n\nV říjnu 2007 prohlásila FBI, že získala částečný vzorek Cooperovy DNA z jeho kravaty, kterou zanechal v uneseném letadle. Dne 31. prosince 2007 otevřela FBI případ publikací nikdy nezveřejněných nákresů a informací za účelem osvěžit možným svědkům paměť a přinést důkazy, které by mohly vést ke Cooperově identifikaci. FBI v tiskové zprávě prohlásila, že podle ní Cooper nepřežil skok, ale vyjádřila zájem na odhalení jeho pravé identity.\n\nVe středu 24. listopadu 1971, den před Dnem díkuvzdání, nastoupil muž, cestující pod jménem Dan Cooper, do letadla Boeing 727-200 společnosti Northwest Orient (nyní Nortwest Airlines) na letu 305 (FAA Reg. N467US) z Portland International Airport (PDX) v Portlandu v Oregonu do Seattlu ve Washingtonu. Dle svědků měl Cooper okolo pětačtyřiceti let a byl vysoký 1,78 až 1,83 m. Měl na sobě černý kabát, mokasíny, tmavý oblek, košili s bílým límečkem, černou kravatu, černé sluneční brýle a perleťovou sponu na kravatu. Jakmile stroj vzlétl z portlandského letiště, podal Cooper letušce Florence Schaffner, která seděla v sedadle připevněném na zadních dveřích letadla, přímo za Cooperovým sedadlem, obálku se vzkazem. Ta si myslela, že je to Cooperovo telefonní číslo a proto si ji okamžitě dala do kapsy. Cooper se k ní naklonil a řekl jí: \"Slečno, myslím si, že byste se měla na ten vzkaz podívat. Mám bombu.\" V obálce byl vzkaz: \"Ve svém kufříku mám bombu. Použiju ji, pokud to bude nutné. Chci, abyste seděla vedle mě. Toto je únos.\"\n\nVzkaz obsahoval také požadavek na výkupné 200 000 USD v neoznačených dvacetidolarových bankovkách a dva sety padáků - dva hlavní padáky a dva záložní. Ve vzkazu bylo napsáno, že výkupné a padáky mají být předány po přistání na letišti Seattle-Tacoma International Airport. Pokud by požadavky nebyly splněny, hrozil Cooper odpálením bomby. Letuška o vzniklé situaci informovala pilota Williama Scotta, ten předal informaci letové kontrole na letišti Seattle-Tacoma a ta kontaktovala FBI. FBI se spojila s vedením společnosti Northwest Airlines a její ředitel Donald Nyrop nařídil Scottovi spolupracovat s Cooperem. Scott instruoval letušku, aby se vrátila za Cooperem a pokusila se zjistit, zdali je bomba pravá. Cooper to vytušil a na okamžik otevřel kufřík, kde byly dvě červené nálože, velká baterie a dráty, což letušku přesvědčilo o funkčnosti bomby. Instruoval ji, aby řekla pilotovi, že nemá přistávat, dokud nebudou na letišti připraveny padáky a peníze. Florence Schaffner se vydala do kokpitu informovat pilota o Cooperových požadavcích.\n\nPo artikulaci Cooperových požadavků bylo pilotovi nařízeno, aby vyčkával v oblasti Puget Sound, zatímco se pracovalo na jejich splnění. Agenti FBI se rozhodli Cooperovi 200 000 USD v neoznačených bankovkách vyplatit, ale připravili výhradně bankovky vytištěné v roce 1969, které měly sériové číslo začínající písmenem L a vydala je Federal Reserve Bank of San Francisco. Agenti všech 10 000 bankovek vyfotografovali za účelem uchování jejich sériových čísel. Úřady původně chtěly Cooperovi poskytnout armádní padáky z McChord Air Force Base, ale Cooper požadoval civilní padáky s manuálně ovladatelnou pojistkou. Místní policie nalezla požadovaný typ padáků v místní parašutistické škole. Mezitím seděl Cooper v letadle, pil bourbon a sodovku. Tina Mucklow, letuška, která s ním strávila nejvíce času, poznamenala, že se jí zdál Cooper být spíše milý a natolik ohleduplný, že požadoval, aby bylo posádce po přistání v Seattlu doneseno jídlo. Naopak dle FBI byl Cooper oplzlý a používal vulgární mluvu. V 17:24 oznámilo pilotovi řízení letového provozu, že Cooperovy požadavky byly splněny. Cooper povolil pilotovi přistát na letišti Seattle-Tacoma. Letadlo dosedlo na ranvej v 17:39. Cooper nařídil Scottovi zastavit na odlehlém místě letiště a ztlumit v kabině světla, aby snížil riziko útoku sniperů. Po řízení letového provozu požadoval, aby poslalo za letadlem jednu osobu s padáky a výkupným. Pro tento úkol byl vybrán zaměstnanec Northwest Orient, který předal padáky a výkupné přes zadní dveře letušce Tině Mucklow. O několik minut později propustil Cooper všech 36 pasažérů a letušku Florence Schaffner zadními dveřmi. Pilot Scott, letuška Tina Mucklow, druhý pilot Bob Rataczak a technik H. E. Anderson museli zůstat na palubě.\n\nFBI byla zmatena Cooperovým požadavkem na padáky a netušila, jaký má plán. Agenti uvažovali, zdali má Cooper na palubě komplice, nebo zdali byly padáky určeny pro posádku letadla (pilot, ko-pilot, letuška a Cooper). Do tohoto okamžiku se nikdo nepokusil vyskočit s padákem z uneseného dopravního letadla. Zatímco bylo doplňováno palivo, zástupce FAA, který chtěl Cooperovi vysvětlit právní následky jeho počínání, žádal o povolení vstoupit na palubu. Cooper tuto žádost okamžitě zamítl. Technické problémy s těsněním způsobily zpomalení doplňování paliva. Cooper začal být podezřívavý, když ani po patnácti minutách nebylo tankování dokončeno. Začal hrozit odpálením bomby, po čemž se technici pokusili tankování co nejvíce urychlit.\n\nPo doplnění paliva, prozkoumání padáků a výkupného a po vyjednávání týkajícím se letového plánu a otevření zadních dveří, nařídil okolo 19:40 Cooper posádce vzlétnout. Požadoval, aby pilot letěl do Mexico City při rychlosti 320 km/h ve výšce 3000 m s vysunutým podvozkem a s klapkami pod úhlem 15°. Druhý pilot Rataczak jej informoval, že s tímto nastavením a za současného počasí bude letadlo schopno doletět jen 1600 km daleko. Cooper prodiskutoval s posádkou místa možného přistání a nakonec se rozhodl pro Reno v Nevadě, kde mělo být opět doplněno palivo. Nařídil, aby letadlo letělo po Victor 23, letecké trase vedoucí v nízké výšce západně od Kaskádového pohoří. Cooper přikázal Scottovi, aby nechal kabinu nenatlakovanou. Nenatlakovaná kabina ve výšce 3000 m by snížila riziko přetlaku při otevření dveří letadla za účelem skoku.\n\nOkamžitě po startu nařídil Cooper letušce, která předtím seděla vedle něj, aby odešla do pilotní kabiny a zůstala tam. Předtím než zašla za přeponu oddělující první a druhou třídu, všimla si, že si Cooper přivazuje k zápěstí něco, co vypadalo jako lano. O několik chvil později bylo pilotovi indikováno, že se Cooper pokouší otevřít zadní dveře. Pomocí interkomu se jej zeptal, zdali pro něj nemůže něco udělat, ale Cooper stroze odvětil, že ne.\n\nPosádka si všimla změny tlaku vzduchu v kabině. Cooper spustil zadní dveře, vyskočil z nich a od té doby jej nikdo neviděl. Toto byl poslední okamžik, kdy se vědělo, že byl naživu. Podle FBI Cooper vyskočil v 20:13 nad jihozápadní části státu Washington, protože v tomto okamžiku se začalo zadní schodiště třást, což bylo pravděpodobně způsobeno skokem. V té době byl v oblasti silný déšť a díky oblačnosti nebyl viditelný žádný zdroj světla. Kvůli špatným podmínkám nebyl Cooper spatřen piloty stíhaček US Air Force F-106, kteří sledovali letadlo. Původně se předpokládalo, že Cooper přistál jihovýchodně od obce Ariel ve Washingtonu, poblíž Lake Merwin, 48 km severně od Portlandu. Informace poskytnuté FBI kapitánem Scottem v roce 1980 vedly přehodnocení trasy letu a posunutí místa přistání o 32 km na východ. Přesné místo Cooperova přistání zůstává neznámé.\n\nPřibližně dvě a půl hodiny po vzletu ze Seattle-Tacoma okolo 22:15 přistálo letadlo na letišti v Renu. Ranvej byla obklíčena policisty a agenty FBI. Poté, co jim Scott sdělil, že Cooper vyskočil, vstoupili na palubu a začali shromažďovat důkazy, které zde Cooper mohl zanechat. Nalezli zde mnoho otisků prstů (které mohly, ale nemusely patřit Cooperovi), kravatu, sponu a dva ze čtyř padáků. Na palubě nebyl ani Cooper, jeho kufřík, výkupné a zbývající dva padáky. Osoby, které s ním přišly do styku, byly vyslýchány, přičemž podaly o jeho podobě a průběhu únosu prakticky totožné informace. Na základě výslechů byla vytvořena kresba znázorňující Cooperovu podobu, která byla použita v policejních oběžnících. Dle FBI tato kresba přesně vystihuje Cooperovu podobu, neboť jej identicky popsalo mnoho lidí vyslýchaných nezávisle na sobě na různých místech.\n\nI přes osmnáctidenní pátrací akci nebyla v oblasti Cooperova seskoku nalezena žádná stopa ani jeho padák. Bylo obtížné odhadnout přesné místo doskoku, neboť při výskoku z letadla letícího rychlostí 330 km/h mohl i malý pohyb značně ovlivnit konečné místo dopadu. FBI usoudila, že Cooper nebyl schopen dopředu odhadnout, kde přistane a z toho agenti odvodili, že neměl komplice, který by na něj čekal a po přistání mu pomohl uprchnout. Za pomoci čtyř set vojáků z nedalekého Fort Lewis bylo v dubnu 1972 prohledáváno předpokládané území dopadu. Po šesti týdnech průzkumu nebyl nalezen jediný důkaz související s únosem. Dodnes je tak sporné, zdali Cooper seskok přežil a následně z oblasti unikl. Krátce po únosu FBI vyšetřovala a následně propustila obyvatele Portlandu jménem D. B. Cooper, který ovšem nikdy nepatřil mezi hlavní podezřelé. Iniciály D. B. byly únosci připsány omylem v důsledku informačního šumu mezi policií a médii a únosce je dodnes označován jako D. B. Cooper.\n\nMezitím se FBI zaměřila na vypátrání bankovek, které byly použity pro vyplacení výkupného, na základě sériových čísel. Scotland Yard a další policejní složky po celém světě obdržely sériová čísla hledaných bankovek. Několik měsíců po únosu nabídla společnost Northwest Airlines za nalezení bankovek odměnu ve výši 15% nalezených peněz, nejvýše až 25 000 USD, avšak aerolinky nakonec tuto nabídku stáhly, neboť se nikdo nepřihlásil. V listopadu 1973 začal deník \"The Oregon Journal\" publikovat po svolení ze strany FBI sériová čísla hledaných bankovek a nabídl odměnu 1 000 USD každému, kdo nalezne alespoň jednu bankovku. I přes široký zájem veřejnosti a několik údajných shod, se nikomu ve skutečnosti nepodařilo nalézt byť jedinou bankovku. V období před únosem se FBI podařilo v oblasti vyřešit dva zločiny - bankovní loupež a vydírání - vysledováním sériových čísel bankovek. Oba případy byly uzavřeny během několika týdnů, ale pachatelé sami usnadnili vyšetřování, neboť utráceli velké množství získaných peněz ve stejné oblasti, kde je odcizili, což byl zásadní rozdíl v porovnání s Cooperovým případem.\n\nV roce 1978 nalezl lovec poblíž místa Cooperova seskoku leták s instrukcemi jak spustit schodiště na zádi Boeingu 727, který pocházel z uneseného letadla.\n\nDne 10. února 1980 nalezl během pikniku se svou rodinou tehdy osmiletý Brian Ingram 5 880 USD v rozkládajících se dvacetidolarových bankovkách obtočených gumičkou v hloubce 5 cm, přibližně 12 m od břehu Columbia River 8 km severozápadně od Vancouveru ve Washingtonu. Po prozkoumání sériových čísel nalezených bankovek vyšlo najevo, že skutečně šlo o bankovky použité pro vyplacení výkupného. Tehdejší hlavní vyšetřovatel FBI Ralph Himmelsbach prohlásil, že peníze „se musely na místo dostat pár let po únosu,“ protože „gumičky se rychle rozpadají a nemohou udržet svazek bankovek pohromadě příliš dlouho.“ Několik vědců, které si pro vyšetřování případu najala FBI, vyjádřilo přesvědčení, že peníze dorazily na místo objevu v důsledku bagrování koryta řeky, které proběhlo v roce 1974. Někteří vědci předpokládají, že se peníze na místo dostaly ještě později. Geolog Leonard Palmer z Portland State University prohlásil, že peníze se na místo nálezu nedostaly v důsledku bagrování, neboť Ingram je nalezl nad vrstvami jílu vybagrovanými z řeky. FBI je v současnosti přesvědčena, že se sem peníze dostaly ne dříve než v roce 1974. Někteří vyšetřovatelé a hydrologové spekulují, že se peníze do řeky Columbia dostaly z jednoho z jejích přítoků, například z Washougal River, která protéká oblastí pravděpodobného Cooperova přistání.\n\nDíky objevu peněz nabyla FBI přesvědčení, že Cooper nepřežil seskok, protože je nepravděpodobné, že by nechal dobrovolně na místě výkupné, kvůli kterému riskoval život. Ingram si mohl ponechat 2860 USD. V roce 2007 oznámil zájem dát do dražby několik zbývajících bankovek, které stále vlastnil. Do roku 2008 nebyly zbývající peníze nalezeny.\n\nV roce 2011 se objevil údajný svědek tvrdící, že Cooper je 11 let mrtvý a že zná jeho totožnost.\n\nÚnos vedl ke zpřísnění bezpečnostních opatření, na letištích byly instalovány detektory kovů, FAA zavedla několik nových bezpečnostních postupů a letadla Boeing 727 byla modifikována. Po třech podobných pokusech o únos v roce 1972 rozhodla FAA, že všechny Boeingy 727 musí být vybaveny mechanickým aerodynamickým klínem, který brání spuštění zadních dveří během letu.\n\nPočet podezřelých přesáhl tisíc, několik z nich bylo považováno za vážné podezřelé, ale nikoho se nepodařilo usvědčit. FBI je přesvědčena, že Cooper znal okolí Seattlu a byl ze vzduchu schopen poznat Tacomu v době, kdy letadlo kroužilo v oblasti Puget Sound. Letušce Mucklow řekl, že ví, že McChord Air Force Base je asi 20 minut od letiště Seattle-Tacoma. FBI se původně na základě Cooperových znalosti aerodynamiky a parašutismu domnívala, že mohl být aktivním či bývalým příslušníkem United States Air Force. Tuto variantu FBI ovšem opustila, neboť dle ní by se žádný zkušený parašutista nepokusil o tak riskantní skok.\n\nV roce 1971 byl masový vrah John List považován za jednoho z hlavních podezřelých z únosu, který se odehrál jen patnáct dní předtím, než List ve Westfieldu v New Jersey vyvraždil svou rodinu. Jeho věk, vzhled a tělesná konstituce se shodovaly s Cooperovým popisem. Agent Ralph Himmelsbach prohlásil, že List v tomto případě pravděpodobně mohl být pachatelem. Cooper získal výkupné 200 000 USD, což je stejná suma, kterou List vybral z účtu své matky tři dny před vraždou. Poté, co byl v roce 1989 zatčen, opakovaně popíral, že by byl D. B. Cooper, a FBI jej za podezřelého nadále nepovažovala. List zemřel ve vězení 21. března 2008.\n\nDne 7. dubna 1972, čtyři měsíce po únosu, nastoupil Richard McCoy, Jr. pod jménem „James Johnson“ na palubu letu společnosti United Airlines 855 během mezipřistání v Denveru v Coloradu. Letušce podal vzkaz, ve kterém požadoval 500 000 USD a čtyři padáky. Nařídil posádce, aby přistála na San Francisco International Airport a vyžádal si doplnění paliva. V tomto případě byl uneseným letadlem opět Boeing 727 se zadním schodištěm, kterým McCoy unikl. Při únosu měl u sebe maketu granátu a prázdnou pistoli. Na palubě zanechal rukou psaný vzkaz a otisky prstů na časopise, který si během letu četl, díky čemuž byl později identifikován.\n\nMcCoy začal být vyšetřován po tipu, který na něj FBI dal McCoyův přítel Robert Van Ieperen. McCoy údajně prohlásil, že Cooper měl požadovat 500 000 USD místo 200 000 USD. Van Ieperen si myslel, že je to jen náhoda, ale přesto informoval FBI. McCoy byl ženatý, měl dvě děti, učil v mormonské nedělní škole a studoval na Brigham Young University. Byl veteránem vietnamské války, bývalým pilotem a nadšeným parašutistou.\n\nDne 9. dubna byl na základě analýzy otisků prstů a rukopisu McCoy zatčen za únos letu United 855. Shodou okolností pilotoval McCoy jednu z helikoptér Národní gardy, které pátraly po únosci. V jeho domě nalezli agenti padák a 499 970 USD v hotovosti. McCoy tvrdil, že je nevinen, ale byl shledán vinným a odsouzen k trestu odnětí svobody v trvání 45 let. Ve vězení, kde měl přístup do zubní ordinace, vytvořil ze zubní pasty falešnou zbraň. Spolu se svými kumpány ukradl v srpnu 1974 nákladní auto, prorazil s ním hlavní bránu věznice a ujel. Za tři měsíce jej FBI nalezla ve Virginii. Tam se s agenty dostal do přestřelky, při které jej agent Nicholas O' Hara zastřelil.\n\nV roce 1991 vydali Bernie Rhodes a bývalý agent FBI Russell Calame knihu \"D.B. Cooper: The Real McCoy\", ve které tvrdili, že Cooper a McCoy byla stejná osoba. Své tvrzení založili na podobné metodě únosu a na perleťové sponě na kravatu, kterou na palubě zanechal Cooper. Ani jeden z autorů se nepodílel na vyšetřování původního případu, ale Calame byl šéfem FBI v Utahu a vyšetřoval a nakonec zatkl McCoye za únos z dubna 1972. Dle něj McCoy „nikdy nepřiznal, ani nepopřel, že by byl D. B. Cooper.“ Když se McCoye přímo ptali, zdali je D. B. Cooper, odpověděl „že se o tom nechce bavit.“ Agent, který zastřelil McCoye, údajně prohlásil: „Když jsem zastřelil McCoye, ve stejnou chvíli jsem zastřelil D. B. Coopera..“ Vdova po Richardu McCoyovi získala od autorů knihy a jejího vydavatele odškodnění ve výši 120 000 USD za dezinterpretaci její role v únosu a rozhovorů se svým právním zástupcem v 70. letech.\n\nV červenci 2000 publikoval U.S. News & World Report článek o vdově z Pace na Floridě jménem Jo Weber, dle níž její manžel Duane L. Weber (nar. 1924 v Ohiu) před svou smrtí 28. března 1995 prohlásil, že je Dan Cooper. Začala být podezřívavá a začala zkoumat jeho minulost. Weber sloužil za druhé světové války v armádě a posléze pracoval krátkou dobu ve vězení poblíž letiště v Portlandu. Jo Weber tvrdila, že její manžel měl jednou noční můru a vykřikoval ze spaní něco o skoku z letadla a že zanechal na zadním schodišti otisky prstů. Dle ní si Weber krátce před smrtí obnovil staré zranění kolena, které si původně způsobil skokem z letadla.\n\nJo Weber popsala prázdniny v roce 1979, které s manželem trávila v okolí Seattlu a při kterých navštívili Columbia River. Weber údajně osobně procházel břehy jen několik měsíců předtím, než v oblasti byly nalezeny Cooperovy peníze. Jo Weber si půjčila knihu o D. B. Cooperovi a ukázka jeho písma se údajně shodovala s písmem jejího manžela. Začala si dopisovat s Himmelbachem, hlavním vyšetřovatelem případu. Ten souhlasil, že většina nepřímých důkazů pasovala na Cooperův profil. V červenci 1998 však FBI vyšetřování Webera pro nedostatek přímých důkazů ukončila.\n\nFBI porovnala Weberovy otisky prstů s otisky nalezenými v letadle a nenašla žádnou shodu. V říjnu 2007 prohlásila FBI, že částečný vzorek Cooperovy DNA získaný z jeho kravaty se neshoduje s Weberovým.\n\nDne 29. října 2007 prezentoval časopis New York nového podezřelého, Kennetha P. Christiansena, kterého odhalili Sherlock Investigators. Christiansen byl armádní parašutista, zaměstnanec aerolinek, který bydlel v okolí Seattlu a tudíž znal místní terén. Navíc si za hotové peníze koupil rok po únosu v oblasti nemovitost, stejně jako Cooper pil bourbon a kouřil a Cooperovi se fyzicky podobal. FBI však Christiansena vyloučila, protože se jeho pleť, výška, váha a barva očí neshodovala s popisem, který poskytli pasažéři letu 305.\n\nDne 1. listopadu 2007 uveřejnila FBI detailní informace o některých důkazech v Cooperově případu, které předtím nebyly veřejnosti odtajněny. FBI ukázala Cooperovu letenku z Portlandu do Seattlu za 18,52 USD. Informovala také, že požadoval čtyři padáky, dva hlavní a dva záložní. Agenti Cooperovi neúmyslně poskytli jednu maketu záložního padáku používanou při výuce, kterou nelze pro seskok použít. Tento padák nebyl na palubě nalezen a spekuluje se, že Cooper si nebyl vědom jeho nefunkčnosti. Tato informace byla odhalena v dokumentu \"In Search Of...\" z roku 1979. Druhý, tentokrát funkční, záložní padák byl otevřen a rozřezán, pravděpodobně za účelem ochrany pytle s penězi.\n\nDne 31. prosince 2007 uveřejnila FBI do té doby utajené fotografie a informace ve snaze osvěžit případným svědkům paměť a přinést nová svědectví týkající se Cooperovy identity. FBI dle uveřejněných skutečností opustila verzi, dle níž byl Cooper zkušený parašutista. Zatímco původně se předpokládalo, že Cooper musel absolvovat profesionální trénink, v pozdějších analýzách usoudila FBI, že profesionální parašutista by nikdy nevyskočil z letadla při hustém dešti a bez jediného zdroje světla v dohledu. Vyšetřovatelé jsou přesvědčeni, že Cooper se ukvapil, neboť zkušený parašutista by si nejprve své padáky zkontroloval.\n\nDne 24. března 2008 oznámila FBI, že se jí z pole v Clark Country ve Washingtonu poblíž města Amboy podařilo získat padák. Majitel pozemku budoval příjezdovou cestu a buldozer narazil na kus látky. Jeho děti začaly látku vytahovat a ukázalo se, že jde o padák. Earl Cossey, majitel parašutistické školy, který poskytl čtyři padáky, které dostal Cooper, prohlásil 1. dubna 2008, že s naprostou jistotou nešlo o padák, který v roce 1971 dostal Cooper. Cooperovy padáky byly vyrobeny z nylonu, ale objevený padák byl vyroben z hedvábí a byl vyroben pravděpodobně okolo roku 1945. FBI posléze vydala tiskovou zprávu, ve které se po konzultaci s dalšími experty ztotožnila s Cosseyho zjištěními. Mluvčí FBI Robbie Burroughs prohlásil: „Od lidí, se kterými jsme hovořili, jsme se dověděli, že nejde o správný typ padáku.“ Další průzkum na místě nenaznačil, že by padák mohl být Cooperův.\n\nEarl Cossey (71) byl 23. dubna 2013 zavražděn ve svém domě úderem do hlavy, spojitost trestného činu, navzdory konspiračním teoriím, s D.B. Cooperem nebyla dosud potvrzena.\n\nV červenci 2016 se FBI rozhodla tento případ definitivně uzavřít.\n\n"}
{"id": "326829", "url": "https://cs.wikipedia.org/wiki?curid=326829", "title": "The Fratellis", "text": "The Fratellis\n\nThe Fratellis je skupina pocházející ze skotského města Glasgow. Hlavním žánrem skupiny je především rock, konkrétně indie a alternativní, avšak většinou jejich písně zasahují i do post-punku. Tříčlenná kapela se skládá z kytaristy a hlavního zpěváka Johna Lawlera alias \"Jona Fratelli\", baskytaristy Barryho Wallace neboli \"Barryho Fratelli\" a bubeníka, doprovodného vokalisty, příležitostného kytaristy a hráče na banjo Gordona McRoryho, jehož pseudonym je \"Mince Fratelli\".\n\nNa první vystoupení čekala kapela do 4. března 2005, kdy odehrála menší koncert v glasgowském podniku \"O'Henry's Bar\". Ještě v témže roce se Fratellis probojovali do skotského rádia Beat 106, dnešního XFM Scotland. Při koncertu v McChuills Bar je objevil jejich současný manažer Tony Fratelli, a tak po pouhých devíti odehraných vystoupeních podepsala skupina smlouvu s vydavatelstvím Fallout Records.\n\nJejich první EP s názvem The Fratellis EP na sebe nenechalo dlouho čekat. Ve formě 7\" vinylu a CD bylo EP vydáno 7. dubna 2006 a objevily se na něm celkem 3 skladby - \"„Creepin' Up The Backstairs“\", \"„Stacie Anne“\" a \"„The Gutterati?“\". 10. srpna 2006 vyšlo číslo prestižního hudebního magazínu NME, který představil The Fratellis jako nejlepší nově vzniklou kapelu v Británii.\nV roce 2009 se kapela rozpadla a každý ze členů hrál v jiné kapele.\n\nV červnu roku 2012 si Fratellis opět po třech letech zahráli na jednom pódiu. Kapela vystoupila v O2 ABC Glasgow dne 26. září 2012 a oznámila své britské turné v dubnu 2013. V průběhu turné zazněly poprvé také 3 skladby z chystaného alba: \"\"She's Not Gone Yet But She's Leaving\"\", \"\"Seven Nights Seven Days\"\" a\" \"Whiskey Saga\"\".\n\nNové album We Need Medicine vychází 7. října 2013. Obsahuje celkem 11 songů. Kapela se vydává na americké turné, následované britským a evropským.\n\nStudiová alba:\n"}
{"id": "326834", "url": "https://cs.wikipedia.org/wiki?curid=326834", "title": "Parfém", "text": "Parfém\n\nParfém je obecné označení směsi esenciálních olejů a dalších aromatických látek. Má za úkol vydávat nějakou specifickou a příjemnou vůni. Jeho užitím lze u lidí vyvolávat různé pocity a touhy či podtrhnout modní charakter nositele. Slouží k překrytí pachu a to nejen u lidí.\n\nSlovo \"parfém\" je odvozeno z latiny (\"perfumare\" neboli „prokouřit“, tak jako například kadidlo provoní místnost). V češtině se běžně používá ve významu voňavka nebo vůně. V užším významu označuje vonné přípravky s nejvyšší koncentrací vonné látky.\n\nParfémy se rozlišují podle procentuálního zastoupení parfémové kompozice (jednoduše řečeno podle intenzity vůně). Zbytek směsi zastupuje koncentrovaný líh.\n\nMéně používané koncentrace:\n\nPři aplikaci na pokožku je zvykem vybírat dobře prokrvená místa – například oblasti za ušima, na krku, mezi prsy, na loketních a kolenních důlcích, na zápěstí. Toto pravidlo však nelze brát jako dogma a vhodnou aplikaci je nutné vyzkoušet. U silnějších (orientálních) vůní stačí několik kapek na zápěstí, svěží vůně vyžadují důkladnější aplikaci. Záleží také na individuálních preferencích – množství, které vyhovuje jednomu člověku, může jiného obtěžovat.\n\nMnohé vůně voní jinak na kůži a jinak na oblečení; zpravidla čím lehčí (svěžejší) vůně, tím lépe vynikne na oblečení a naopak. Jak se bude vůně chovat na oblečení, napoví zkouška na testovacím papírku.\n\nPři 'nošení' parfému by se mělo dbát na to, aby nikdo z okolí nebyl vůní obtěžován. Zlaté pravidlo říká, že méně je více. V horkých dnech je lepší preferovat nekonfliktní, svěží vůně.\n\nJe vhodné se vyvarovat užívání více parfémů najednou, aby nevznikla disharmonická směs. Někdy je však možné kombinováním dvou vůní vytvořit příjemný celek; někteří výrobci dokonce nabízejí řady parfémů (obvykle jednosložkových) určené k tomu, aby si uživatel sám vymyslel své oblíbené kombinace. Příkladem je Donna Karan Essence s vůněmi Lavender, Wenge, Jasmine a Labdanum, nebo Les Caprices by Lolita Lempicka s parfémy Violette, Réglisse a Amarena.\n\nTrvanlivost parfémů je různá, některé složky podléhají rychle zkáze a parfém se během několika měsíců výrazně změní. Některé parfémy však při správném skladování vydrží desítky let. Nejnebezpečnější je světlo, flakon by proto neměl být vystaven dennímu ani intenzivnímu umělému světlu (jako ochrana stačí původní krabička) a vysokým teplotám. Je-li vůně vystavena působení světla, mění se zpravidla barva tekutiny na tmavší odstín, později se kolem uzávěru usazuje pryskyřičný prstenec. Jako první se kazí svrchní tóny, i takový parfém však často lze používat – po rozvonění a vyprchání svrchních tónů se objeví jeho původní podoba.\n\nParfém se skládá ze 3 částí, podle toho, jak se které vůně uvolňují (některé parfémy však mají lineární složení, tj. jejich vůně je v průběhu času stále stejná).\n\nKvalitní (často drahé) parfémy se sestavují tak, aby ve všech fázích rozvíjení vůně byl zajištěn harmonický a stálý průběh.\n\nMůžou obsahovat také velice škodlivý ethylhexyl metoxycinamát.\n\nParfémy se podle vůně dělí do několika základních skupin, které se mezi sebou mohou kombinovat. Toto dělení je jedním z mnoha, existuje jich mnohem více.\n\nPravděpodobně největší skupina; hlavní složky kompozice tvoří květiny – jasmín, růže, konvalinky, ylang-ylang, tuberóza, kosatec, fialka a další. Obvykle se jedná o dámské vůně, ale v této kategorii najdeme i pánské. V dřívějších dobách (do začátku 20. století) bývaly i pánské vůně převážně květinové. Parfémy vonící převážně nebo pouze po jedné květiny se nazývají soliflory. Typickými podskupinami květinových vůní jsou květinově-orientální, květinově-ovocné nebo květinově-aldehydové.\n\nPříklady:\n\n\nObvykle těžší, smyslné, teplé kompozice, v nichž převládají složky jako ambra, vanilka, kadidlo, santalové dřevo, koření. Často se označují jako ambrové; název pochází od slavného parfému značky Coty – Ambre Antique (1905). Mezi orientální vůně se počítá i nová skupina vůní gurmánských s výraznými tóny složek jako vanilka, čokoláda, káva, pražené oříšky atd.\n\nPříklady:\n\nCoco (Chanel), Dune (Dior), Opium (Yves Saint Laurent), Youth-Dew (Estée Lauder), Obsession (Calvin Klein)\n\nGurmánské vůně:\n\nAngel (Thierry Mugler), Code (Armani), Addict (Christian Dior), Shalimar (Guerlain),\n\nSkupina byla pojmenována podle vůně Chypre značky Coty, vytvořené roku 1917 (parfumér François Coty se údajně inspiroval svou dovolenou na Kypru, francouzsky Chypre). Základními složkami chyprových vůní je větvičník („dubový mech“), bergamot a labdanum, obvykle i pačuli. Jedná se o sušší, dřevité, elegantní vůně. Časté jsou kombinace chyprových tónů s květinovými nebo zelenými.\n\nPříklady:\nMiss Dior (Christian Dior), Mitsouko (Guerlain), No.19 (Chanel)\n\nSvěží, šťavnaté vůně s výraznou citrusovou složkou (pomeranč, bergamot, citron, limeta). Patří sem dámské i pánské vůně, často také bývají citrusové parfémy označovány jako unisexové, tedy vhodné pro obě pohlaví. Citrusové tóny se kombinují např. s dřevitými, kořeněnými či květinovými.\n\nPříklady:\nO-Zone (Sergio Tacchini), CK One (Calvin Klein), Escale a Portofino (Christian Dior).\n\nParfémy, v nichž hrají prim dřevité tóny – santalové dřevo, cedrové, růžové dřevo, vetiver atd. Dřevité tóny jsou typické pro dámské i pánské vůně a kombinují se obvykle s orientálními složkami, kořením, květinami a citrusy.\n\nPříklady:\n\nSpeciální kategorie zahrnující vůně, v nichž jsou patrné složky imitující vůni kůže. Patří sem pánské vůně (často s tóny kadidla, tabáku, dřev) i dámské (kombinace s květinami nebo chyprovými tóny).\n\nPříklady:\n\nKelly Calèche (Hermès), Cabochard (Grès), Miss Balmain (Balmain)\n\n\nTakřka bez výjimky pánská skupina. Typickými složkami jsou levandule a kumarin. Její francouzský název znamená „kapradí“. Dějiny této skupiny sahají do XIX. století, kdy vznikla první kompozice vůní z této skupiny, Fougère Royale („Královské kapradí“).\n\nPříklady: Guerlain pour Homme (Guerlain)\n\nZnačky parfémů často nesou jména proslulých osobností, jak z historie (Mario Prada, Christian Dior), tak i ze současnosti (Britney Spears, David Beckham). Vůně dražších parfémů ale nejsou oblíbenější.\n\nNa současném trhu už však nejsou jen parfémy velkých značek, ale také výrobky menších, nezávislých parfumerií. Na tento trend později navázaly i velké značky zavedením tzv. exkluzivních vůní – dražších, kvalitnějších vůní s omezenou dostupností.\n\nParfémům od nezávislých výrobců se také říká niche parfémy (z anglického \"niche market\" – tržní nika – tyto parfémy obsadily \"mezery na trhu\", např. používáním ingrediencí, které se běžně nepoužívají).\n\nParfémy tedy můžeme rozdělit zhruba do tří skupin:\nVyrábějí je většinou menší firmy, někdy i jednotlivci, nezávislí na velkých parfumeriích. Tyto vůně téměř nepodléhají diktátu trhu.\nVyrábějí je velcí výrobci, kteří produkují parfémy pro hlavní proud - tj. pro masový trh (běžné zboží v parfumeriích). Exkluzivní parfémy nabízejí třeba jen online nebo ve svých značkových buticích.\nParfémy velkých výrobců, běžně dostupné v parfumeriích nebo drogeriích. Patří sem značkové vůně (Armani, Gucci, Bvlgari), vůně celebrit (Britney Spears, David Beckham, Naomi Campbell), vůně sportovních značek (Adidas, Nike) apod.Ceny ryze exkluzivních parfémů se často pohybují v tisících korun, ceny některých exkluzivních a velké většiny méně exkluzivních parfémů nepřekračují tisíc korun a k dostání jsou i v drogeriích a supermarketech.\n\nNiche vůně vyrábějí pod svým jménem např. tyto společnosti a osobnosti:\n\nExkluzivní parfémy vyrábějí pod svým jménem např. tyto firmy a osobnosti:\n\n\n\n"}
{"id": "326838", "url": "https://cs.wikipedia.org/wiki?curid=326838", "title": "Mezipatra", "text": "Mezipatra\n\nMezipatra jsou queer filmový festival uvádějící české i zahraniční filmy s gay, lesbickou, bisexuální a transgender tematikou. Proklamovaným smyslem festivalu je „prostřednictvím queer programu a jeho reflexe rozšiřovat vnímavým divákům v České republice prostor pro objevování různorodosti genderových a sexuálních identit“. Festival probíhá tradičně v Praze, Brně a formou festivalových ozvěn pak v dalších městech, např. Ostravě, Olomouci, Plzni, Pardubicích nebo Českých Budějovicích.\n\nV průběhu roku pořadatelé festivalu organizují v Praze také cyklus projekcí zvaný \"Mezipatra Approved\" uvádějící snímky z předchozích ročníků. Navíc se v srpnu účastní Prague Pride, a to nejen v průvodu městem, ale i skrze doprovodný program – letní kino a tematické diskuse. V roce 2019, před 20. ročníkem festivalu, pořadatelé oznámili také zahájení kinodistribuce queer filmů do českých kin. Prvním takovým snímkem se mělo v červenci téhož roku stát francouzské drama \"Zatoulaný\" (\"Sauvage\").\n\nFestival byl založen v roce 2000 v Brně jako doprovodný program soutěže o nejsympatičtějšího českého gaye Gay Man ČR. V následujícím roce již byl pořádán jako samostatná akce – filmová přehlídka s názvem Duha nad Brnem. Od roku 2002 používal festival název Mezipatra s podtitulem \"český gay a lesbický filmový festival\". Název Mezipatra (plurál středního rodu) odkazuje k symbolickému prostoru, ve kterém se mohou setkávat různorodí lidé bez rozdílu, a vyjadřuje festivalovou strategii spojovat diváky všech genderových a sexuálních idenit. V témže roce se festival rozrostl i do Prahy a v následujících letech také do dalších měst České republiky a Slovenska. Od roku 2009 používá festival nový podtitul \"queer filmový festival\". Festival založilo občanské sdružení gayů, leseb a přátel STUD Brno, od roku 2013 jej na základě licenční smlouvy organizuje zapsaný spolek Mezipatra, STUD je spolupořadatelem.\n\nNa prvním ročníku bylo uvedeno 8 hraných a dokumentárních filmů, 3 divadelní představení a 3 výstavy obrazů. Třetí ročník se již pod novým názvem „Mezipatra“ představil v Brně i Praze.\n\nPři pátém ročníku (2004) navštívilo 8000 diváků projekce 67 filmů a dalších 20 akcí: divadelní představení, scénická čtení, výstavy i hudební produkce. Festival poprvé zdůraznil jedno hlavní téma, kterým se stalo gay a lesbické rodičovství. Ozvěny festivalu proběhly také v Hradci Králové.\n\nŠestý ročník (2005) proběhl v Brně, Praze a poprvé i v Českém Těšíně. Filmový program doplnily 4 výstavy fotografií, 2 panelové diskuse, večer scénického čtení, literární večer, dva koncerty a 15 divadelních představení. Festival navštívilo 8500 diváků.\n\nSedmý ročník (2006) s tématem „Puberta“ se konal opět v Brně, Praze s ozvěnami v Českém Těšíně. Ve dvou hlavních městech proběhlo 85 projekcí a 30 akcí doprovodného programu, s celkovou návštěvností 10 500 diváků a divaček. Hostem festivalu byl John Cameron Mitchell, v porotě zasedl krom jiných Amnon Buchbinder. Festivalové ceny vytvořil Zdeněk Vacek, renomovaný designér a vítěz prestižní přehlídky designblok, předávání cen moderovala držitelka Ceny Alfréda Radoka herečka Ivana Uhlířová. Záštitu nad festivalem převzal poprvé také Václav Havel.\n\nOsmý ročník (2007) jako hlavní téma prezentoval „Buřičství“. Celkem bylo uvedeno 95 projekcí v 9 kinosálech. Ozvěny festivalu proběhly v Českém Těšíně, Olomouci a v Bratislavě. Festivalovou znělku vytvořil český vizuální umělec Michal Pěchouček, držitel prestižní Ceny Jindřicha Chalupeckého.\n\nDevátý ročník (2008) nesl motto „Život po...“ a představil tak osudy neokázalých hrdinů a hrdinek po změně pohlaví, po diagnóze, po ztrátě partnerky či partnera. Znělku festivalu vytvořil režisér Janek Růžička, autorem grafického vizuálu byl Martin Hrdina. V retrospektivě filmů festival představil režiséra Rosu von Praunheim.\n\nTématem desátého ročníku (2009) byla „Třetí světová válka pohlaví“. Filmy a akce doprovodného programu mapovaly stereotypní představy o genderových rolích, které společnost připisuje biologické odlišnosti. Retrospektiva byla věnována režisérovi Dereku Jarmanovi. Nový logotyp a vizuál festivalu navrhl Jan Kolář, držitel Národní ceny za design. Znělku festivalu natočil režisér Mark Ther.\n\nJedenáctý ročník festivalu (2010) představil téma „High art“ spolu s dvěma osobnostmi, režisérkou Barbarou Hammer a choreografem Matthew Bournem. Autorem festivalové znělky byl držitel ceny Jindřicha Chalupeckého Radim Labuda.\n\nDvanáctý ročník (2011) byl uveden festivalovou znělkou od režisérky Tamary Moyzes s hudbou Moimira Papalescu a hlasem Alexandra Hemaly v duchu hlavního tématu „Cestování časem“. Hlavním hostem byl britský režisér Todd Haynes, jehož retrospektivu spolu s filmy Toma Kalina festival uvedl.\n\nTématem třináctého ročníku (2012) bylo vyhlášeno „Moc, manipulace a šílenství“. Autory ročníkového vizuálu byli Zdeněk Vacek a Daniel Pošta. Znělku natočil opět režisér Janek Růžička. Poprvé v historii začínal festival v Praze a vyvrcholení s vyhlášením divácké ceny proběhlo v Brně.\n\nČtrnáctý ročník (2013), jehož tématem byly „Pravdivé lži“, uvítal režisérku Annu Margaritu Albelo či dokumentaristu Tima Lienharda. Autorem znělky byl Jakub Šmíd.\n\nPatnáctý ročník (2014) byl uveden sloganem „Dokud nás smrt nerozdělí“ a znělku k němu natočil Štěpán FOK Vodrážka. Mezi hosty byli Eli Levén, Monika Treut či ruští dokumentaristé Askold Kurov a Pavel Loparev. Zvláštností byla např. projekce Teddym oceněného snímku „V jeho očích“ pro zrakově postižené s dabingem a popisem děje.\n\nŠestnáctý ročník (2015) měl svým sloganem „Dny, které otřásly světem“ odkazovat k filmu \"Ejzenštejn v Guanajuatu\" režiséra Petera Greenawaye, uvedenému v hlavní soutěži festivalu, resp. k samotnému Sergeji Ejzenštejnovi a jeho vlastnímu snímku \"Deset dní, které otřásly světem\". Festivalovou znělku natočil opět Jakub Šmíd, s herci Stanislavem Majerem a Janem Nedbalem. Celkem bylo do programu zařazeno 66 hraných a dokumentárních filmů.\n\nSedmnáctý ročník festivalu (2016) měl za téma „Hranice volnosti“ a proběhl 3.–10. listopadu v Praze, 11.–18. listopadu v Brně a poté formou ozvěn v dalších městech. Představil 64 hraných a dokumentárních filmů. Plakát k festivalu s fotografií Michaely Karásek Čejkovové graficky zpracoval Marius Corradini / Side 2. O festivalovou znělku se postarala herečka, režisérka a hudebnice Johana Švarcová. V doprovodném programu byly i diskuse, speciální projekce, party nebo výstavy. Speciálními hosty byli koproducent seriálu \"Transparent\" Rhys Ernst, jeden z autorů dokumentu \"Chemsex\" William Fairman nebo newyorská režisérka a queer aktivistka Nneka Onuorah.\n\nTématem osmnáctého ročníku (2017) se stalo „Sami za sebe“. Festival byl ohlášen na termín od 2. do 9. listopadu v Praze a od 10. do 17. listopadu v Brně, následovaný ozvěnami v Olomouci, Hradci Králové a Českém Krumlově.\n\nDevatenáctý ročník (2018) se uskutečnil 8. až 15. listopadu v Praze, kde probíhal v kinech Lucerna, Světozor a Kino Pilotů, a 16. až 23. listopadu v Brně v kinech Scala a NoArt. Programové motto znělo „Mimo realitu“, filmy podřízené tomuto tématu se zaměřovaly na svět fantazie.\n\nJubilejní dvacátý ročník festivalu se nesl \"V proudu změn\". Proběhl 7.-14. listopadu v Praze a 15.-22. listopadu v Brně. Odtud se přesunul na festivalové ozvěny do Olomouce, Ostravy a Napajedel. Poprvé proběhlo ohlédnutí za festivalem i v Praze, kde se uskutečnily ozvěny krátkých filmů. Pro festival klíčové bylo tento rok také založení distribuční značky Queer Kino, která má za cíl dostávat queer filmy do českých kin po celý rok.\n\nOd 4. ročníku udělují dvě mezinárodní poroty ocenění nejlepším filmům:\n\n\n\nKromě ocenění udělily poroty v některých letech také čestná uznání.\n\n\n"}
{"id": "326839", "url": "https://cs.wikipedia.org/wiki?curid=326839", "title": "Lens", "text": "Lens\n\nLens je francouzské město ležící na severovýchodě země, asi 180 km vzdušnou čarou od Paříže. Ve městě se nachází významný těžební, ocelářský a koksárenský průmysl. Město je též známé místním fotbalovým klubem RC Lens, za který v minulosti nastupovali například čeští hráči Vladimír Šmicer či Radek Bejbl.\n"}
{"id": "326840", "url": "https://cs.wikipedia.org/wiki?curid=326840", "title": "Spitzmauer", "text": "Spitzmauer\n\nSpitzmauer je výrazný, 2446 m n. m. vysoký vrchol v rakouském pohoří Totes Gebirge. Ze všech stran má tvar pyramidy, májestátně vypadá hlavně při pohledu od jihu z údolí Stodertal z obce Hinterstoder. Na vrchol je možné se dostat jak trochu těžším chodeckým terénem (nepříjemná suťoviska, přelézání velkých balvanů a kličkování mezi hlubokými dírami), tak po mírně obtížné zajištěné cestě Stodertaler Klettersteig a také některou z mnoha horolezeckých tras obtížnosti 2 až 7 UIAA. Pokud zvolíte normální výstupovou cestu bez zajištěné cesty, překvapí vás bizarní až měsíční krajina typická pro pohoří Totes Gebirge. Obě turistické i většina horolezeckých tras vedou z Hinterstoderu přes chatu Prielschutzhaus a překonávají značný výškový rozdíl 1850 metrů.\n\nPrvní turistický výstup na vrchol podnikli C. Stelzer, H. Langeder a horský vůdce Matthias Hotz. První horolezecký výstup na vrchol skrze mohutnou východní stěnu podnikli v roce 1906 R. Damberger a H. Kirchmayr.\nZ údolí Stodertal z obce Hinterstoder (591 m n. m.).\n\n\n\n\n\n\nKompass WK 19 (Totes Gebirge) 1:50 000\n\n"}
{"id": "326841", "url": "https://cs.wikipedia.org/wiki?curid=326841", "title": "Nepotopitelný Sam", "text": "Nepotopitelný Sam\n\nNepotopitelný Sam († 1955), známý rovněž jako \"Oscar\" (občas psán \"Oskar\"), byl kocour, jenž byl maskotem celkem tří lodí, jedné patřící Kriegsmarine a dvou patřících Royal Navy, který přežil potopení všech tří.\n\nČernobílý kocour původně patřil neznámému námořníkovi posádky bitevní lodi Bismarck. Byl na palubě, když loď 18. května 1941 vyplula na svou jedinou operaci \"Cvičení na Rýnu\" (krycí jméno pro německý pokus o průnik na Atlantik a narušení britských zásobovacích tras). Bismarck byl potopen 27. května a z jeho posádky čítající 2.200 mužů se zachránilo pouhých 115 námořníků. Několik hodin po potopení lodi byl kocour, plovoucí na kusu prkna, nalezen a vyloven britským torpédoborcem \"HMS Cossack\" (který kromě Sama nikoho jiného nezachránil). Nevědouc, jaké bylo jeho původní jméno, posádka \"Cossacku\" kocoura pojmenovala Sam.\n\nNa palubě Cossacku strávil Sam několik měsíců v konvojové službě ve Středozemí a v severním Atlantiku. 24. října 1941 byl \"Cossack\" těžce poškozen torpédem z německé ponorky \"U-563\" na cestě z Gibraltaru do Británie. Posádku vzal na palubu torpédoborec \"HMS Legion\" a po počasím zmařeném pokusu dovléci torpédovanou loď zpět do Gibraltaru se \"Cossack\" 27. října potopil západně od základny. Výbuch torpéda stál život 159 námořníků, ale Sam opět přežil.\n\nPoté byl kocour, již v té době přezdívaný Nepotopitelný Sam, \"převelen\" na palubu HMS \"Ark Royal\" (ironií osudu na palubu právě té lodi, která rozhodující měrou přispěla ke zničení \"Bismarcku\"). Ani tady se však v jeho roli maskota Samovi nedostalo klidu. Letadlová loď byla při návratu z Malty rovněž torpédována, a to ponorkou \"U 81\" 14. listopadu 1941. I tato loď se po průniku velkého množství vody do trupu potopila 30 mil od Gibraltaru při pokusu dovléci ji zpět na základnu. Díky tomu, že se potápěla velmi pomalu, se zachránili všichni členové posádky kromě jednoho. Sam byl nalezen motorovým člunem, jak se drží na kusu dřevěné desky, \"\"nezraněný, ale velmi rozhněvaný\"\". O trosečníky se postaraly torpédoborce HMS \"Lightning\" a HMS \"Legion\" (loď, která již předtím zachránila trosečníky z \"Cossacku\"). \"Lightning\" byl potopen v roce 1942 a \"Legion\" v roce 1943.\n\nRoyal Navy nehodlala už dále riskovat a Sam našel nový domov v ubikaci guvernéra Gibraltaru. Odtud se později přestěhoval do námořnického domu v Belfastu, kde prožil konec války. Sam zemřel v roce 1955.\n\nPastelový portrét Sama (pojmenovaný \"Oscar, Bismarckův kocour\") od Georginy Shaw-Bakerové má v majetku Národní námořní muzeum v Greenwichi.\n\n\n"}
{"id": "326864", "url": "https://cs.wikipedia.org/wiki?curid=326864", "title": "Visayské moře", "text": "Visayské moře\n\nVisayské moře je malé moře uprostřed Visayských ostrovů, které tvoří centrální část Filipín.\n\nNa severozápadě sousedí se Sibuyanským mořem, na severovýchodě se Samarským mořem a na jihovýchodě Camotským mořem.\n"}
{"id": "326865", "url": "https://cs.wikipedia.org/wiki?curid=326865", "title": "Knižní veletrh", "text": "Knižní veletrh\n\nKnižní veletrh je veletrh, který se koná obvykle jednou za rok a kromě návštěvníků se ho účastní nakladatelé, tiskárny, knihkupci, autoři, novináři a literární agenti. Celosvětově největší veletrh je Frankfurtský knižní veletrh, který hostí vždy na podzim Frankfurtu nad Mohanem. Je určen hlavně pro obchodníky, kteří na něm mají vyhrazeny první tři dny z pěti. Další významný evropský veletrh – Lipský knižní veletrh – je spíše tzv. čtenářský.\n\nNejstarším českým knižním veletrhem je Podzimní knižní veletrh v Havlíčkově Brodu; největším je veletrh Svět knihy, který se koná v Praze.\n\nKnižní veletrhy byly původně součástí obecných obchodních trhů, od počátků novověku se postupně začínaly konat i samostatně a zaměřovaly se na klasické knihy. Dnes se sortiment nabízeného zboží rozšiřuje a na veletrzích se prezentují i on-line zdroje či zvukové knihy.\n\n"}
{"id": "326866", "url": "https://cs.wikipedia.org/wiki?curid=326866", "title": "Diskografie Hospital Records", "text": "Diskografie Hospital Records\n\nToto je seznam alb vydaných v Hospital Records a dceřiných labelech.\n\n"}
{"id": "326868", "url": "https://cs.wikipedia.org/wiki?curid=326868", "title": "Těšínská tiskárna", "text": "Těšínská tiskárna\n\nTěšínská tiskárna (německy \"Teschner Druckerei\", polsky \"Drukarnia Cieszyńska\") je významný český polygrafický podnik, nacházející se v Českém Těšíně. V současné době je provozován společností \"Těšínská tiskárna, a. s.\"\n\nTěšínská tiskárna byla založena v roce 1806 knihtiskařským tovaryšem Fabiánem Beynhauerem. Téhož roku ji koupil Tomáš Václav Antonín Prochaska, tiskař vyučený v pražské Schönfeldově tiskárně. V roce 1848 byla založena pobočka v Bílsku. Tiskárna se úspěšně rozvíjela a na konci 19. století byla jednou z největších a nejmodernějších v celém Rakousko-Uhersku. Roku 1883 byla tiskárna povýšena na císařskou a královskou (c. k.) dodavatelskou firmu s označením C. a k. dvorní tiskárna knih (\"K. und k. Hofbuchdruckerei\"). Roku 1894 byla v tiskárně zavedena první stereotypie v českých zemích, v roce 1900 byla zřízena písmolijna a galvanoplastika. V roce 1925 byl zaveden ofsetový tisk, roku 1931 instalovány první sázecí stroje Linotype.\n\nV důsledku světové hospodářské krize se Prochaskova firma v roce 1930 přeměnila na společnost s ručením omezeným. Snížil se odbyt i počet zaměstnanců. Rod Prochasků tiskárnu prodal a po různých majetkových změnách ji koupil v roce 1940 říšský Němec Hubert Lüdermann.\n\nPo skončení druhé světové války byl tiskárně ustanoven národní správce a v roce 1949 se stala součástí \"Tiskařských závodů Svoboda, n. p., Praha\". V rámci dalších restrukturalizací se pak stala součástí \"Ostravských tiskáren, n.p., Ostrava\" a \"n.p. Tisk – knižní výroba, Brno\".\n\nV roce 1992 byla tiskárna v rámci privatizace převedena na společnost Těšínská tiskárna, a. s. Zakladatelem a jediným akcionářem této společnosti byl Fond národního majetku. Během kuponové privatizace se akcionářská struktura roztříštila.\n\nV roce 1995 do společnosti vstoupil jako majoritní akcionář Ing. Lambert Krejčíř, otec Radovana Krejčíře, který také byl v představenstvu firmy spolu se svou matkou Naděždou Krejčířovou. Ta je od roku 2012 předsedkyní představenstva.\n\nDnes je Těšínská tiskárna moderní polygrafický podnik, specializující se na knižní produkci. Přibližně 30 % produkce zůstává na českém trhu, 70 % produkce je exportováno, především do Německa.\n\n"}
{"id": "326869", "url": "https://cs.wikipedia.org/wiki?curid=326869", "title": "Marie Terezie Savojská", "text": "Marie Terezie Savojská\n\nMarie Terezie Anna Felicitas vévodkyně Savojská, hraběnka z Carignana, kněžna z Lichtenštejna (\"Marie Terezie Anna vévodkyně de Savoy-Carignan, kněžna z Lichtenštejna\", 11. května 1694 – 20. února 1772, Vídeň) byla česká šlechtična, pravnučka knížete Karla I. z Lichtenštejna a majitelka panství Kostelec nad Černými lesy, Škvorec, Uhříněves, Rataje nad Sázavou a Kounice.\n\nNarodila se roku 1694 jako čtvrtá dcera a sedmé dítě ze dvanácti potomků knížete Jana Adama I. z Lichtenštejna (1657 nebo 1662–1712), sjednotitele Lichtenštejnského knížectví a jeho manželky, hraběnky Edmundy z Ditrichštejna (1662–1737). Po předčasné smrti jejích dvou bratrů se její otec rozhodl svých pět dcer, které se dožily dospělosti, zajistit, neboť se svým synovcem a nástupcem Antonínem Floriánem neměl dobré vztahy. V roce 1712 se tak jako osmnáctiletá ujala panství Černý Kostelec (Kostelec nad Černými lesy), Škvorec, Uhříněves, Plaňany a Čechy pod Kosířem. Antonín Florián se však panství nechtěl vzdát a s Marií se soudil. Nakonec vysoudil alespoň panství Plaňany, které ovšem jeho syn Josef Jan Adam po nějaké době prodal zpět vévodkyni. V roce 1760 Marie Terezie přikoupila Kounice a roku 1764 Rataje nad Sázavou.\n\nDo organizování jejího sňatku se zapojil její strýc, kníže Josef Václav z Lichtenštejna, rakouský diplomat a reformátor císařského dělostřelectva. Ten měl dobré styky s maršálem Evženem Savojským. Nakonec se Mariíným ženichem stal Evženův synovec, nositel řádu zlatého rouna, vévoda Tomáš Emanuel Savojsko-Carignanský, kníže piemontský, markrabě ze Saluzza, hrabě ze Soissons (\"Tommaso Emanuele vévoda de Savoy-Carignan, princ z Piemontu, markrabě de Saluzzo, hrabě de Soissons\"). Do příprav se zapojil také samotný princ Evžen, který jednal s kněžnou Edmundou, matkou Marie Terezie, a také ručil majetkem v Uhrách za vdovský podíl nevěsty. Svatba se odehrála na zámku v Černém Kostelci, kam v září 1713 přitáhl vévodův kyrysnický pluk. Zde již byl očekáván nejen svou snoubenkou, ale také obyvateli města a panství. Obřad se konal dne 24. října 1713 na zámku v kapli svatého Vojtěcha. Manželé střídavě pobývali v Čechách a ve Vídni, a to až do roku 1729, kdy se vévoda během honu v oboře zámku v Kolodějích nakazil neštovicemi a brzy poté zemřel. Pohřben byl v Savojské kapli v dómu svatého Štěpána ve Vídni.\n\nSe svým manželem měla jediného syna, Evžena Jana (\"Eugen Jean Francois vévoda de Soissons\"). Narodil se novomanželům v roce 1714, necelý rok po svatbě. Ten se roku 1729 stal vévodou opavským a od roku 1731 mu byl v 17 letech udělen Řád zlatého rouna. V armádě dosáhl hodnosti nejvyššího polního strážmistra. Jeho manželkou se měla stát vévodkyně Marie Tereza z Massy, kněžna z Carrary, se kterou byl v zastoupení oddán dne 10. listopadu 1734. K právnímu naplnění, tedy k řádnému obřadu, však nikdy nedošlo, neboť Evžen Jan zemřel na zimnici 24. listopadu t. r. u Mannheimu.\n\nVévodkyně Marie Terezie Anna Savojská z Carignana zemřela 20. února 1772 ve Vídni. Pohřbena byla po boku svého manžela v Savojské kapli ve vídeňské katedrále sv. Štěpána. Za svého dědice vybrala knížete Františka Josefa I. z Lichtenštejna. V závěti navíc odpustila poddaným nedoplatky, darovala chudým na každém svém panství několik tisíc zlatých a přikázala vyplácet každý rok pět tisíc zlatých na výkup zajatců z Turecka. Různé dary také odkázala kostelům a klášterům v Čechách a ve Vídni.\n\nPo smrti svého jediného potomka se Marie Terezie začala více věnovat charitě. Už v letech 1726–28, tedy ještě za života svého manžela, nechala nedaleko černokosteleckého zámku postavit špitál, v němž mohlo přebývat 12 žen a 12 mužů. Finančně podpořila řadu kostelů, např. v roce 1759 daroval peníze kostelům ve Škvorci a Úvalech. Postarala se také o založení nových far a kostelů v Aldašíně, Lstiboři či Poříčanech, ostatní nechala opravit. Také těmto kostelům darovala přes 13 000 zlatých, faráři pak každé čtvrtletí sloužili mši za spásu její duše. Dne 15. srpna 1755 v rámci školské reformy nechala na jednotlivých panstvích zřídit nadaci, z níž byl učitelům vyplácen od vrchnostenského úřadu pevný plat, od lesního úřadu pak dříví na topení. Tímto krokem došlo k osvobození poddaných od školních platů. V roce 1760 odkoupila od Morzinů panství Kounice a hned o rok později (1761) nechala v Kounicích, Vyšehořovicích a Mochově zřídit školy. V roce 1763 došlo k obnovení špitálu v Kounicích.\n\nDne 14. března 1736 propustila měšťany v Kostelci nad Černými lesy z nevolnictví a jelikož město nemělo dostačující kostel, nechala zde postavit kostel svatých Andělů Strážných. V letech 1752–59 nechala přestavět černokostelecký zámek do barokní podoby, stejně jako zámek v Čechách pod Kosířem. Od 12. července 1760 nechala při bouřkách zvonit v kostelech či ve zvoničkách. Pro 30 vsí pak nechala na vlastní náklady odlít zvony. Také nařídila, že se do konce žní mají lidé při odchodu z polí modlit u kapliček a křížů. Dne 4. ledna 1766 pak zřídila \"Donationsfond\", kterému darovala 22 206 zlatých ve stavovských dlužních úpisech. Tyto peníze měly být použity v případě požáru, krupobití apod.\n\nJelikož poddaní neuměli německy, rozhodla se vévodkyně v roce 1764 vydat nařízení, že se na ni mohou obracet v češtině. Zároveň si také uvědomovala, že se k ní nemusí dostat všechny informace o křivdách, protože někteří panští úředníci mohou chtít svoje chyby zatajit. Proto v roce 1766 nechala vyhlásit:\nV roce 1764 pak nechala na svých panstvích vystavět sochy svatého Donáta, aby se zabránilo neúrodě. To ovšem nepomohlo a v letech 1770–1771 vypukl hladomor. Vévodkyně proto nechala otevřít panské sýpky.\n\nCharitativní činnosti se věnovala také ve Vídni. Zde založila Šlechtický savojský ženský ústav a darovala mu dva domy a zahradu. Jedním z těchto domů byl i palác na Johannesgasse, kde měl ústav sídlo, a jenž po smrti vévodkyně připadl ústavu. Na jeho provoz věnovala ročně 19 180 zlatých. Dědicové navíc měli každé chovance ústavu, která zde stráví tři roky a následně se provdá nebo ústav opustí, vyplatit 2 000 zlatých. Další nadaci, která byla určena na výchovu mladých šlechticů, pak založila pro Savojskou rytířskou akademii a na provoz ročně určila 16 000 zlatých. Později došlo k jejímu spojení s vojenskou akademií „Theresianum“ založenou roku 1778 královnou Marií Terezií.\n\nV letech 1746–49 navíc nechala na Favoritenstrasse vystavět budovy rytířské akademie: „Akademietrakt“, jezdeckou školu a v roce 1752 křídlo „Pflanzschule“ (dnes „Sappeurtrakt“).\n\nSochy svatého Donáta jsou typickou památkou pro období Marie Terezie Savojské. Svatý Donát patřil v Itálii k velmi oblíbeným svatým, a to především u rolníků, kterým měl chránit úrodu a dobytek před bouřkami, krupobitím a morem. Roku 1765 vévodkyně objednala pro svá panství jeho sochy. Byly umístěny na různých místech: např. na rozcestí u Svatbína (dříve Svrabova) nedaleko Kostelce nad Černými lesy, u hřbitova v Kolovratech, na rozcestí v zaniklé vsi Křimín u Škvorce, v Kounicích či u Vykáně. Dne 31. května 1985 byla poškozená socha od Svatbína přemístěna do skanzenu v Kouřimi, kde byla restaurována. Dodnes se k ní údajně váže rčení „Stojíš jako Donát u Svrabova“.\n\nKolem soch bývala vysázena do čtverce čtveřice lip. Z okolních obcí sem chodívala procesí za odvrácení špatné úrody a počasí. Poslední takové procesí je známo z Kolovrat ze dne 25. května 1947. Po únoru 1948 byla taková procesí zakázána. Na svátek sv. Donáta (7. srpna) bývaly u soch zapalovány ohně.\n\n\n"}
{"id": "326870", "url": "https://cs.wikipedia.org/wiki?curid=326870", "title": "Hrana", "text": "Hrana\n\nHrana může být\n\n"}
{"id": "326872", "url": "https://cs.wikipedia.org/wiki?curid=326872", "title": "Kaloň kladivohlavý", "text": "Kaloň kladivohlavý\n\nKaloň kladivohlavý (\"Hypsignathus monstrosus\") je netopýr z čeledi kaloňovitých, žijící ve střední Africe na jih od Sahary.\n\nTento druh se vyznačuje velmi výrazným pohlavním dimorfismem. Tělo dospělých samců měří asi 30 centimetrů, rozpětí křídel činí necelý metr. Jejich hmotnost dosahuje až 450 gramů; naproti tomu samice jsou menší a váží jen asi 250 gramů. Kaloň kladivohlavý se vyznačuje hlavou zvláštního tvaru s výraznýma zašpičatělýma ušima vzdáleně připomínající hlavu velblouda. Vytváří kolonie které žijí v nížinných pralesech. V době rozmnožování se samci slétávají na říjištích kam pak přivolávají samičky k páření. Daleko slyšitelné volání připomínající kvákání žab vydávají pomocí zvláštních orgánů k nimž patří mj. zvětšený nosní prostor, složitý hrtan s ozvučnými vaky jenž zabírá velkou část hrudníku a široké tváře které působí jako megafon.\n"}
{"id": "326874", "url": "https://cs.wikipedia.org/wiki?curid=326874", "title": "Vampýr dlouhojazyčný", "text": "Vampýr dlouhojazyčný\n\nGlosofága dlouhojazyčná (\"Glossophaga soricina\", také listonos dlouhojazyčný nebo listonos dlouhojazyčný; starší vědecký název: \"Vespertilio soricinus\") je netopýr z čeledi listonosovitých (Phyllostomidae), jeden z nejvíce rozšířených druhů střední a jižní Ameriky.\n\nVampýr dlouhojazyčný se vyskytuje od severu Mexika až po oblasti střední Argentiny. Měří asi 5 centimetrů a váží jen asi 9 gramů. Při letu využívá k orientaci echolokace k níž kromě uší slouží i charakteristický listovitý výrůstek mířící z nosu nahoru. Živí se zejména květním nektarem; vampýři proto dokonale ovládají třepotavý let na místě, podobně jako kolibříci. Ke sběru nektaru jim napomáhají i prodloužené čelisti a dlouhý daleko vysouvatelný jazyk na konci opatřený hustými papilami ve tvaru kartáčků. Jejich potravu kromě toho tvoří také hmyz a dužina měkkých plodů. Jedná se o polyestrický druh – samice rodí mláďata dvakrát do roka, obvykle v březnu a koncem léta.\n\nZdroj: Anděra M.: Svět zvířat, Savci 1, strana 86, nakl. Albatros\n"}
{"id": "326875", "url": "https://cs.wikipedia.org/wiki?curid=326875", "title": "Igo Etrich", "text": "Igo Etrich\n\nDr. Ing. h.c. Ignaz „Igo“ Etrich (25. prosince 1879, Staré Město u Trutnova – 4. února 1967, Salzburg) byl rakouský letecký průkopník a konstruktér z Trutnova. Při stavbě svého prvního kluzáku v roce 1905 se nechal inspirovat semenem tropické tykve Zanonia. Jeho další model, vycházející tentokrát ze siluety letícího holuba, mu přinesl celosvětovou proslulost. Na počátku první světové války pak představovala \"Taube\" (Holubice) nejrozšířenější školní stoj německého letectva.\n\n"}
{"id": "326876", "url": "https://cs.wikipedia.org/wiki?curid=326876", "title": "Sex ve městě (rozcestník)", "text": "Sex ve městě (rozcestník)\n\nNázev Sex ve městě může být více děl:\n"}
{"id": "326878", "url": "https://cs.wikipedia.org/wiki?curid=326878", "title": "Mössingen", "text": "Mössingen\n\nMössingen je německé velké okresní město v okrese Tübingen ve spolkové zemi Bádensko-Württembersko. Nachází se na úpatí Švábské Alby přibližně 15 km jižně od okresního města Tübingen. Rozkládá se v údolí potoka Steinlach, který se později vlévá do řeky Neckar.\n\nJe tvořeno pěti městskými částmi: Bad Sebastiansweiler, Belsen, Bästenhardt, Öschingen a Talheim.\n\nPrvní písemná zmínka o městě pochází již z roku 774. Roku 1441 se stalo součástí Vévodství württemberského.\n\n\n\n"}
{"id": "326891", "url": "https://cs.wikipedia.org/wiki?curid=326891", "title": "Aj II.", "text": "Aj II.\n\nAj II. nebo také Aje II. (zastarale též Eje, angl. Ay, Aya, Aja, něm. Eje, v publikacích se většinou píše bez řadové číslovky!), řecky Acherres, byl předposledním (třináctým) panovníkem 18. dynastie ve starověkém Egyptě v období Nové říše.\n\nPůvodním jménem (tzv. nomen) se jmenoval: \"\"Aj\".\" Později mu byl udělen titul \"\"Božský otec\"\", díky němuž se v egyptštině psal jako: \"\"Iti Neczer Aj\"\" (příp. \"\"It netjer Ay\"\" atp.)\",\" tedy: \"\"Božský otec Aj\"\". Jeho celé královské trůnní jméno (tzv. prenomen) znělo: \"Chepercheperure, iri Maat\", což se dá přeložit jako: \"\"Věčné jsou projevy R(e)a, který dělá, co je správné\".\" Toto jméno se obvykle zkracuje na pouhé: \"Chepercheperure\", což překládáme přibližně jako: \"\"Věčné jsou projevy R(e)a\".\" Pod tímto jménem byl Aj oficiálně znám svému lidu či cizím státům.\n\nAj byl nástupcem mladičkého faraona Tutanchamona, za kterého – s pomocí generála Haremheba – v době jeho nezletilosti již spoluvládnul jako jeden z regentů.\n\nAjova vláda (dlouhá minimálně 3 roky a maximálně 4 roky, většina egyptologů ji označuje za necelou či zhruba 4letou; poměrně často chybující staroegyptský historik Manéthó/Manehto pak uvedl 4 roky a 1 měsíc), za níž pokračoval ústup od radikálních reforem faraona Amenhotepa IV./Achnatona, uzavřela kontroverzní Amarnské období.\n\nAj II. panoval dle novějších propočtů českých egyptologů přibližně v letech 1329–1325 př. n. l. nebo 1318–1314 př. n. l. či popř. 1318–1315 př. n. l. Vedle těchto údajů můžeme najít i další přibližná data vlády, vztahující se např. k letům: 1352–1348, 1339–1335, 1337–1333, 1327–1323, 1325–1321 či 1323–1319 př. n. l. \n\nAjovým nástupcem se stal zmíněný Haremheb (angl. Horemheb, něm. Haremhab).\n\nAj pocházel z hornoegyptského Ipu (řec. Chemmis či Panopolis), tj. z dnešního Achmínu, ležícího asi 470 km jižně od Káhiry. Zde zřejmě začal svou úřední a kněžskou kariéru, než se objevil za vlády Amenhotepa III. na dvoře v Thébách (eg. Veset/Vaset, dnes Luxor) a později v Achetatonu (tj. v dnešní El Amarně). \n\nPodle současných, ponejvíce přijímaných poznatků, byl bratrem mocné \"\"velké královské manželky\"\"\"\" - královny Teje, choti faraona Amenhotepa III., který se pokládá (byť s výhradami) za jednoho z posledních velkých představitelů 18. dynastie. Jeho sestra nepochybně přispěla k rozvoji jeho kariéry, neboť měla vlivné slovo nejen u dvora manžela, ale především u svého druhorozeného syna Amenhotepa IV., pozdějšího tzv. kacířského faraona Achnatona, který byl tedy Ajeho synovcem. \n\nPoněvadž bezpečně známe Tejiny rodiče - Juju (Yua, Yuya, Aua atp.) a paní Cuji (Thuaie, Thua, Thuya, Tuja atp.), jejichž bohatě vybavená hrobka KV 46 v Údolí králů s jejich neporušenými mumiemi byla nalezena již roku 1905, známe tedy i Ajeho rodiče.\n\nTi vedle Teje a Ajeho měli bezpečně také syna Aanena (Anen, Inen, Onen atp.), kněze boha Amona a Re-Atuma.\n\nAjův (pravděpodobný) otec Juja byl provinčním úředníkem, intendantem faraonových vojenských stájí, vojenským velitelem (velel vozatajstvu) a knězem boha Mina v hornoegyptském Ipu (dnešním Achmínu). Občas se dočteme, že je možné, že pocházel prapůvodně z Asie (usuzuje se dle znaků jeho skvěle zachované mumie) a snad do Egypta přišel jako internovaný princ-rukojmí. Tato informace ale prozatím zůstává jen teorií, bez opory v pramenech či jiných nálezech.\n\nJuja - jako tchán Amenhotepa III. a jako vysoký kněz - obdržel titul: \"\"Božský otec\",\" jenž dle všeobecného přesvědčení egyptologů vyjadřoval především postavení tchána \"božského\" faraona. Tento titul získal později i samotný Aj, což je jeden z důvodů, proč egyptologové usuzují, že byl otcem královny Nefertiti.\n\nJuja byl – dle své skvěle zachovalé mumie – mužem mohutné postavy a značné fyzické síly. Je tedy velmi možné, že podobně mohl vyhlížet i jeho syn Aj. Přesně by odpověděla Ajeho mumie, ta však zatím nebyla objevena.\n\nAjova (pravděpodobná) matka Cuja byla původně kněžkou boha Mina, Amona, a bohyně Hathor. V Ipu vystupovala jako představená (eg. šepset, tedy velekněžka) Minova harému v Ipu.\n\nZ výše uvedeného vyplývá, že Aj pocházel z vlivné kněžské a úřednické rodiny z dnešního Achmínu, která byla počítána k (aristokratické) elitě tehdejší společnosti. Ajeho rodina byla v blízkém příbuzenském poměru k 18. dynastii, a i proto se dlouhodobě objevovala u panovnického dvora, kde žila v těsné blízkosti královského rodu.\n\nAj byl několikrát ženat. Je pravděpodobné, že měl minimálně tři významnější manželky a několik dětí.\n\nPodle dnes všeobecně přijímaných vědeckých úsudků měl s neznámou (první?) chotí zřejmě dceru – královnu Nefertiti. Ta byla velkou královskou manželkou a oblíbenou chotí Amenhotepa IV./Achnatona, jenž byl (jak je již známo) Ajeho synovcem.\n\nSpolu s Achnatonem se královna (dle předpokladů a zjištění badatelů) výrazně podílela na manželových náboženských reformách i na samotné vládě. Svému choti nedala syna, zato mu povila 6 dcer. Mezi těmito dcerami vynikly dvě: princezna Meritaton, která se stala chotí Achnatonova nástupce Smenchkareho, a především princezna Anchesenpaaton/Anchesenamon, která se stala manželkou Tutanchatona/Tutanchamona (tj. svého polorodého neboli polovičního bratra) a po jeho skonu se stala i formální manželkou svého (pravděpodobného) dědečka – Aje II.(O tom viz níže.)\n\nNení zcela jasné, kdy Nefertiti zesnula. Většinou se předpokládá, že mohla zemřít na sklonku vlády Achnatona. Egyptolog Philipp Vandenberg a další badatelé však mají stále za to, že na onen svět odešla až po manželově (nedořešené a záhadné) smrti. Tato teorie však není dosud potvrzena, ani zcela vyvrácena.\n\nS jistotou pak z Ajeho manželek známe paní Tej (Teje, Tey, Tija, Tije atp.), jež se stala jeho chotí až v jeho středním věku a po nástupu Aje na trůn se stala egyptskou královnou s titulem \"\"velká královská manželka\"\", \"\"paní Obou zemí\"\" či \"\"vládkyně Horního a Dolního Egypta\"\". Pohřbená byla zřejmě vedle svého manžela v Údolí králů, ale její mumie se nenašla. Dle názoru historičky Joyce Tyldesley by snad jejími ostatky mohly být rozptýlené ženské kosti, nalezené kolem Ajovy hrobky.\n\nPozdější královna Tej byla původně chůvou a kojnou královny Nefertity. Jistě ale nebyla Nefertitinou matkou, mohla ale být matkou (mladší) Ajovy dcery Mutnedžemet (Mutnežmet, Mutbenret, Mutnodjemet, Moutnedjemet, Benremut atp., její jméno znamená: \"\"Příjemná, sladká\" či \"milá Mut\"\" a symbolizovalo mj. tuto zmíněnou bohyni a její postavení \"\"Nebeské matky\"\"). Hypotéza o spojení s Ajem je dnes zpravidla přijímanou (svědčí pro ni i odhadovaný věk princezny v době svazku s faraonem Haremhebem i odhadovaný věk v době jejího těhotenství, viz níže). Přesto ale tuto dceru mohl mít Aj teoreticky i s první neznámou chotí, se kterou zplodil Nefertiti, to je ale spíše méně pravděpodobné. \n\nAjova dcera Mutnedžemet je většinou egyptologů ztotožňována se stejnojmennou (druhou známou) chotí Ajova spolupracovníka a nástupce – faraona Haremheba, za něhož se provdala snad již před jeho nástupem na trůn (jistotu sice nemáme, ale jde o pravděpodobnější hypotézu). Mutnedžemet nosila nejen titul \"\"velké královské manželky\"\" či \"\"velké dědičné princezny\"\", ale (již před nástupem chotě na trůn, v době Nefertiti) též titul \"\"sestra velké královské manželky\".\"\n\nPrvní její titul byl v Egyptě obvykle vyhrazen dcerám faraonů či dalším členkám dynastie, popř. nejvyšším egyptským aristokratkám, což ukazuje na její královský původ či původ z bezprostředního okolí 18. dynastie. Fakt původu s královského rodu pak potvrzuje její zmíněný titul princezny. Jméno Mutnedžemet se navíc nevyskytuje mezi dcerami předchozího faraona Amenhotepa IV/Achnatona (a jelikož jeho dva nástupci nepřipadají za otce v úvahu), je toto zjištění dalším (nepřímým) důkazem, že byla Ajovou dcerou. Poslední třetí titul též přesvědčivě dosvědčuje její příbuzenství s tehdejší hlavní královnou Nefertiti, která je pokládána (jak již výše naznačeno) též za Ajovu dceru.\n\nMutnedžemet zemřela ve středním věku (dle všeho někdy po 40. roce života), zřejmě při potratu či při nešťastném porodu, nejspíše mezi 13. až 15 rokem vlády svého manžela. (Egyptoložka Joyce Tyldesley uvádí 14. až 15. rok, jiní – jako Christian Jacq – spíše soudí na 13. rok). Královna byla pohřbena i s tělem deformovaného novorozence či plodu (tj. se svým dítětem) v severoegyptské Sakkáře, v původní hrobce Haremheba, vybudované před jeho nástupem na trůn. Její mumie byla sice nalezena, ale opět byla ztracena.\n\nS její smrtí vyhasl zřejmě poslední blízký příbuzný (nepřímý člen) 18. dynastie. Haremheb nakonec zůstal bez vlastního dědice, čímž se otevřela cesta k trůnu 19. dynastii.\n\nZa Ajova jediného známého syna je pokládán Nachtmin, vysoký armádní důstojník. (Egyptolog Jacobus van Dijk ho má za vnuka, což je ovšem ojedinělým tvrzením). V jeho jméně je obsažen bůh Min (symbolizující lidskou, zvířecí a vegetační plodivou sílu) jehož sídlem kultu byl v Nové říši především Achmín. (I to je jedním z vodítek, pomocí něhož historici usuzují na jeho příbuznost k Aji, jenž z Achmínu pocházel.)\n\nNachtmin nosil tituly: \"\"královský syn\"\" (či \"\"syn krále (z jeho vlastního těla\"\")), \"\"královský písař\"\", \"\"velitel vojska\"\" a snad i \"\"místokrál Kuše\"\" (tj. Núbie)\".\" Byl ženat, ale o jeho rodině se nic neví. Z Nachtminova titulu královského syna a z dalších skutečností (viz též v 1. odstavci této pasáže) se předpokládá, že byl Ajeho synem, a že se současně dožil otcovy vlády. Zdá se, že byl jmenován otcovým nástupcem, ale pak zřejmě předčasně zemřel nebo se po otcově skonu v zemi neprosadil a podlehnul generálu Haremhebovi. Pravděpodobnější verzí se jeví ta prvně naznačená.\n\nZa poslední choť Ajeho se považuje Tutanchamonova vdova (a zřejmě i jeho vnučka) královna Anchesenamon. S ní se nepochybně formálně oženil v době nástupu na trůn, aby mohl na trůn – dle egyptských zákonů – legitimně nastoupit. Aj byl sice blízkým příbuzným královského rodu, ale v těle mu královská krev neproudila, proto bylo nutné tento problém vyřešit skrze sňatek. Anchesenamon byla totiž nejen \"\"velkou královskou manželkou\"\" zesnulého Tutanchamona, ale především \"\"velkou dědičnou princeznou\"\" Egypta. Na zemi měla tedy dědický nárok jako nejstarší žijící dcera faraona Amenhotepa IV./Achnatona a jeho hlavní královské manželky Nefertiti. Poněvadž byla dcerou krále a hlavní královské choti, měla větší dědické nároky než jiní případní uchazeči. Svazek Aje s královskou vdovou dosvědčuje mj. zachovalý zlatý prsten se společnými kartušemi. Není ale zcela zřejmé, zda se stala \"\"velkou královskou manželkou\"\" Aje, neboť tou byla v ten čas Ajova choť – královna Tej.\n\nAj začal svou významnou kariéru již za Amenhotepa III. a své postavení posílil za faraonova nástupce Amenhotepa IV./Achnatona, jehož byl snad vychovatelem. I v jeho době Aj zastával významné postavení dvořana, úředníka (písaře), ale i vojenského velitele a velekněze, na což odkazuje i jeho prapůvodní okázalá hrobka u Achnatonova sídelního města Achetatonu s rozsáhlými texty o Atonovi.\n\nV Achetatonu žil Aj se svou chotí Tejí, což dokládají jejich vypodobnění, zhotovená v tzv. amarnském stylu. Z tohoto období existuje pěkné zpodobnění Aje a Teje, jak z rukou královského páru přijímají darem zlaté náhrdelníky (viz obrázek). V době vlády Achnatona byl Aj zajisté i spoluautorem jeho nábožensko-politických reforem, které se ovšem později snažil vykořenit a zlikvidovat.\n\nZa Achnatonovy vlády držel titul \"\"Boží otec\"\", neboli \"\"Otec Boha\"\", jenž vyjadřoval jeho vysoké postavení a příbuzenství s panovníkem. Vedle toho získal i další tituly, kterými byly např.: \"\"nosič vějíře po pravici krále\"\", \"\"správce všech koní pána Obou zemí\"\", \"\"pravý královský písař\"\", \"\"velitel lučištníků\"\" (tj. válečných vozů) atd.\n\nBěhem pozdější vlády faraona Smenchkareho měl Aj zřejmě nemalý vliv na tohoto téměř neznámého vládce, který byl po zhruba tři až čtyři roky egyptským panovníkem a chotěm Nefertitiny dcery Meritaton. Smenchkare byl nejprve spolukrálem Achnatona a později vládl krátce sám. Většinou se soudí, že šlo o Achnatonova syna ze vztahu s neznámou ženou. Méně často se objevuje (starší) idea, že šlo o Achnatonova bratra. Existuje však i opodstatněná teorie, že pod jménem Smenchkare se skrývala Achnatonova choť – Nefertiti, tedy Ajeho pravděpodobná dcera. \n\nVedle toho se objevuje i méně prezentovaná teorie, že pod jménem Smenchkare se dokonce skrývají dva panovníci! Nejprve Smenchkare – muž a po jeho smrti Smenchkare – žena faraonka, která přijmula Smenchkareovo trůnní jméno. Touto ženou by mohla být opět Nefertiti nebo spíše její a Achnatonova starší dcera Meritaton, manželka předchozího monarchy.\n\nAť tak či jinak, byl Smenchkare zřejmě blízkým Ajeho příbuzným a Aj měl nadále silný vliv u jeho dvora.\n\nTaké za (cca 10letého) panování nástupce těchto dvou faraonů – mladičkého Tutanchatona/Tutanchamona – si Aj zachoval svou pozici jednoho z nejmocnějších dvořanů, jak přesvědčivě dosvědčují i některé jeho tituly, mezi nimiž vyniká: \"\"nosič vějíře\"\" a především \"\"králův důvěrník v celé zemi\"\". Spolu s (výše zmiňovanými) generálem, právníkem, písařem a vlivným dvořanem Haremhebem (jenž byl ovšem dlouhodobě zaneprázdňován bojem s cizími nepřáteli) byl hlavním mužem dvora. Oběma řídícím úředníkům pak dlouhodobě pomáhal správce pokladny Maja.\n\nJako bratr zesnulé velké královské manželky – královny Teje byl Aj faraonovým prastrýcem a zároveň zřejmě dědem jeho mladé choti Anchesenpaaton/Anchesenamon. Díky tomu vystupoval v té době jako jeden z faraonových nejbližších žijících příbuzných. I proto se stal tzv. vezírem (eg. \"\"catejem\"\") neboli též regentem – tj. zástupcem krále v době jeho nezletilosti, jeho rádcem a vychovatelem. Díky nepochopení Ajeho pozice a titulu regenta v jeho době, označují některé zdroje Ajeho za spolukrále Tutanchamona. Toto označení mu ale nepřísluší! Většina (především starší) literatury z Ajeho též zkratkovitě činí nejmocnějšího muže té doby, pravda je však dle novějších poznatků a výzkumů, poněkud komplikovanější, jak osvětluje následující pasáž.\n\nVedle Ajeho byl, jak jsme si již řekli, nejvýše postaveným mužem tehdejšího Egypta vojevůdce Haremheb. Ten se z rozhodující pozice vrchního vojenského velitele a vlivného úředníka stal dalším regentem mladého panovníka. Podle egyptologů Jacobuse van Dijka, Tobyho Wilkinsona či českých autorů \"Dějin Egypta\" z r. 2009 – byl Haremheb dokonce regentem rozhodujícím! Tomu nasvědčují i Haremhebovy vysoké posty, včetně titulů: \"\"králův zástupce na všech místech\"\", \"\"dohlížitel všech králových úřadů\"\", \"\"dohlížitel nad správci Obou břehů\"\" a titul: \"\"dědičný princ Horního a Dolního Egypta\"\", jenž z Haremheba činil předpokládaného dědice trůnu, kdyby mladičký faraon zemřel bez potomků.\n\nAčkoliv měl tedy Haremheb jako nejvyšší vojenský velitel, faraonův dědic a regent potenciál stát se skutečně nejsilnějším mužem státu (kterým dle všeho de facto byl), pragmaticky svou moc v celé šíři nikdy neuplatnil, na Ajeho vysloveně nezaútočil a raději s ním spolupracoval. Jedním z důvodů byl fakt, že za oběma politiky stálo obdobně silné zázemí. Aj měl jakožto příbuzný 18. dynastie a letitý úředník větší slovo přímo u královské rodiny a dvora a zároveň měl silnější pozici mezi vlivným kněžstvem, z něhož vzešel. Naproti tomu Haremheb měl rozhodující slovo u armády (která byla základem jeho moci) a jistě i u některých úředníků a dvořanů. Proto oba muži po většinu času zůstali spíše spojenci, ačkoliv i oni se dostávali do situací, kdy byli spíše rivaly (např. v bezprostředním období po smrti Tutanchamona a zřejmě i v otázce Ajeho nástupce).\n\nSvého dětského svěřence Aj (vedle Haremheba, Maje ad.) instruoval, aby se navrátil k původním egyptským kultům v čele s bohem Amonem, a tím zastavil a zvrátil velkou společenskou, hospodářskou a mocenskou krizi egyptského státu, zapříčiněnou experimentem jeho otce a předchůdce Achnatona. Aj s Haremhebem a Majem se ukázal být velmi schopným úředníkem a triáda těchto mužů se snažila v době Tutanchamonovy vlády zemi nábožensky rehabilitovat a politicky obnovovat. Tím tito úředníci přispěli k probíhající obnově země do spořádaného a prosperujícího stavu.\n\nAj byl též jednou z osobností, které stály v pozadí přesunu Tutanchamona dvora (na počátku jeho vlády) z tehdejšího hlavního města Achetatonu do někdejší hlavní egyptské metropole Memfidy (eg. Menneferu/Mennoferu). V tomto novém sídelním městě Tutanchamona (a nepochybně i v důležitějších Thébách) Aj po léta žil a spoluřídil faraonovu vládu.\n\nPo zhruba 10 letech vlády Tutanchamona, po jeho nečekaném skonu v jeho cca 19 až 20 letech, nastoupil \"\"Božský otec\"\" Aj kvapně k vládě. Tím dočasně vyřadil ze hry o trůn – generála Haremheba.\n\nDnes se na základě moderních průzkumů Tutanchamonovy mumie soudí, že mladý faraon zemřel na následky pádu z vozíku. Dříve se ovšem též objevovala teorie, že mladík zemřel na následky úkladu. Někteří badatelé, např. Nicholas Reeves, pak přičítali jeho odstranění právě Ajemu. Toto nařčení však bylo (s novým závěrem o faraonově smrti) přesvědčivě vyvráceno.\n\nJelikož mladší a ráznější vojevůdce Haremheb nosil za Tutanchamona titul: \"\"dědičný princ Horního a Dolního Egypta\"\", je zřejmé (jak již výše osvětleno), že právě on byl předurčeným Tutanchamonovým dědicem. Haremheb byl ovšem v době skonu zřejmě zaměstnán bojem s Chetity nebo se trůnu ve prospěch starého Aje zřeknul. Možná nechtěl riskovat případný ozbrojený konflikt a tím i další oslabení Egypta, navíc mohl u letitého Ajeho očekávat brzkou smrt a tím samovolné vyřešení situace. Ambiciozní Aj tedy využil nabízené situace a nastoupil na trůn sám.\nJako faraon přijal Aj II. (jak je již na začátku podrobně rozebráno) oficiální trůnní jméno \"\"Chepercheperure\"\", což by se dalo přibližně přeložit jako: \"\"Věčné jsou projevy R(e)a\"\". Stalo se tak již v jeho pokročilém věku (uvádí se, že mu bylo již cca 60 či dokonce až 70 let). Svého předchůdce osobně při pohřební ceremonii ve známém Údolí králů u Théb urychleně pohřbil a zařídil mu i důstojnou (byť malou) hrobku (KV 62). Tu si s největší pravděpodobností původně budoval pro vlastní potřebu. Urychleným pohřbem mladého faraona si svým způsobem pojistil své postavení. Podle egyptských tradic totiž ten, kdo uspořádal pohřeb nebožtíka, byl jeho právním nástupcem, ať s ním byl či nebyl spřízněn.\n\nV době nástupu na trůn, který si Aj pojistil také sňatkem se svou vnučkou(?) královnou Anchesenamon (vdovou po Tutanchamonovi), již pravděpodobně neměl příliš vysoké ambice, výborně se však stále orientoval ve správním systému a politice tehdejší říše. Díky svému věku ovšem vládl poměrně krátkou dobu a to mezi 3 až 4 roky (obvykle se uvádí 4 roky). Přesto nepolevil v kurzu svého královského žáka, který kdysi sám pomáhal vytyčovat, a pokračoval (za pomocí vojevůdce Haremheba ad.) v uklidňování situace v zemi a v obnovování mocenských pozic Egypta. \n\nJako panovník tedy navázal Aj na své a Haremhebovy snahy (z doby předchozího spoluregenství), a nadále se zasazoval o návrat práva a bezpečnosti, podporoval hospodářský rozvoj, vojenskou politiku země (tj. znovuzískání odpadlých vazalů či provincií) a pokračoval v rušení nešťastného Atonova kultu. Přesto mnoho palčivých otázek zůstalo nevyřešeno. Nepodařilo se dostatečně odstraňovat nebývale vzrostlou korupci či rozsáhlou kriminalitu. S těmito posledními úkoly si zdárně poradil až Ajův pokračovatel na trůnu – Haremheb. Pokud počínání starého monarchy shrneme, připravoval Aj II. svými kroky pevné základy pro brzký velmocenský rozvoj Egypta, který vrcholil za vlád faraonů Sethiho I. a Ramesse II. z nastupující 19. dynastie.\n\nJeště za Ajeho vlády se generál Haremheb možná stal jeho spoluvládcem (v tomto případě tzv. spoluregentem, a tím i následníkem). Tuto královskou spoluvládu se ale zatím nepodařilo přesvědčivě prokázat. Spoluvládě odporuje např. teorie o nástupci Aje v osobě jeho syna Nachtmina. (Viz pasáž: Ajeho manželky a děti.) Na druhou stranu, spoluvládcem se mohl Haremheb stát teoreticky v době, když již Nachtmina nebylo. Aj by totiž již neměl jiného dědice, proto mohl Haremheba za svého konečného nástupce přeci jen akceptovat a následně provolat.\n\nAj byl posledním faraonem, jehož řadíme do tzv. Amarnského období. Ačkoliv byl původně velmi blízkým spolupracovníkem, rádcem, (dle závěrů současných egyptologů zřejmě též) tchánem Achnatona a spolutvůrcem jeho reforem, dokázal na svoji stranu znovuzískat obyvatele mocných Théb, kteří byli nadále oddáni původnímu kultu Amona a dalších egyptských bohů.\n\nDíky svému věku a zkušenostem byl Aj považován v Egyptě jistě za mudrce, čemuž napomohl také fakt, že po celou svoji kariéru se (pravděpodobně) snažil postupovat v souladu s všeobecně uctívanou bohyní Maat, jež byla symbolem řádu, pořádku, spravedlnosti, zákonnosti, správného chování a harmonie světa – obsaženého též pod pojmem \"\"Maat/maat\"\". Tím se odlišoval od svého někdejšího chlebodárce – faraona Amenhotepa IV./Achnatona.\n\nAj II. zesnul (jak již výše řečeno) po (zřejmě necelých) cca 4 letech samostatné a relativně úspěšné, byť poněkud nevýrazné, vlády. Na onen svět odešel ve vyšším věku, neboť mu již zřejmě bylo více jak 60 či dokonce 70 let. Jeho syn a nástupce Nachtmin asi předčasně zemřel či podlehnul Haremhebovi (viz pasáž výše: Ajeho manželky a děti). Proto se stal Ajeho přímým dědicem – právě Haremheb. \n\nNový vládce nechal (dle tradic 18. dynastie) zesnulého uložit do hrobky KV (dříve [[WV]]) 23 v Západním údolí (neboli v tzv. Údolí opic). Údolí je západním výběžkem známého Údolí králů, které najdeme na západním břehu thébské megapole. Faraonovým pohřebištěm se stala rozlehlá tzv. \"\"Opičí\" \"hrobka/Hrobka opic\"\" (arab. \"\"Báb el Gurud\"\"), která získala název dle maleb (oblíbených) 12 zbožštěných paviánů, kteří představují bohy jednotlivých nočních hodin. Místo bylo s největší pravděpodobností původně určeno pro předešlého faraona Tutanchamona, kterému Aj postoupil svou mnohem menší hrobku (jak je již výše naznačeno). Tutanchamonovu hrobku, která v době mladíkovi smrti nebyla zřejmě ani dokončená, si tedy Aj přivlastnil. Musíme též poznamenat, že někteří odborníci soudí, že tato hrobka mohla být dokonce prapůvodně budována pro Amenhotepa IV./Achnatona v době, než se tento panovník rozhodnul přestěhovat dvůr do Achetatonu. \n\nHrobní komplex, vystavěný na přímočaré (přibližně) severojižní ose, sestává ze dvou navazujících chodeb, dvou schodišť, předsíně, velké pohřební komory a přístavku (pro další pohřební výbavu). Památku pro svět roku 1816 znovuobjevil italský dobrodruh a badatelem Giovanni Battista Belzoni. Památka je dodnes poměrně dobře zachována a je přístupná veřejnosti. Najdeme v ní zajímavé (byť kdysi záměrně a značně poškozené) cykly maleb s unikátním výjevem lovu ptáků v mokřinách a krásný zrestaurovaný panovníkův sarkofág (tumbu) z červeného křemence. Hrobní schrána sem byla navrácena v roce 1972, když před tím podstoupila rozsáhlý restaurátorský zásah, jenž jí navrátil její někdejší krásu. Ajeho sarkofág je svým tvarem, použitým materiálem a dekorativním rozvrhem velmi podobný sarkofágu Tutanchamona. Sarkofág svého předchůdce dost možná Aj nechal dokonce vyhotovit, pokud schrána již nebyla vytesána za předchozí Tutanchamonovy vlády. V každém případě, inspirace prvně vyrobeným sarkofágem je u Ajeho pozdější tumby více jak zřejmá.\nAjeho mumie nebyla prozatím nalezena, buď byla zničena nebo druhotně přenesena do jiné hrobky či skrýše. Pokud byla zničena, mohlo k tomu teoreticky dojít již za vlády Haremheba, kdy zřejmě došlo ke zneuctění Ajeho pohřebiště. Jelikož se ale zdá, že Ajův nástupce neničil jiné amarnské mumie (jež se nám dochovaly), je tato teorie méně pravděpodobnou.\n\nAjeho mumie tak mohla být spíše uschována kněžími-strážci hrobek v období velkého vykrádání královského pohřebiště za vlády 20. dynastie. Tehdy byly do dvou nedalekých skrýší tajně přeneseny desítky mumií panovníků a příslušníků jejich rodin. V objevených depozitech však Ajeho mumie nebyla dosud identifikována či v nich nikdy vůbec nebyla. Existuje tedy jistá možnost, že ostatky Aje II. jsou dosud uloženy v jiném neznámém úkrytu.\n\nV druhé starší hrobce Aje (tzv. Jižní hrobka č. 25), vyhloubené u opuštěné metropole Achetatonu, je dodnes zachována nejúplnější verze náboženského textu: \"\"Velký chvalozpěv na Atona\"\" neboli \"\"Chvalozpěv na Slunce\"\". Ten dosvědčuje původní politicko-náboženskou orientaci Aje v době Achnatonově, Smenchkareho a na počátku vlády Tutanchamona. Tuto svou velkolepou a rozlehlou hrobku již na počátku vlády Tutanchamona opustil, z důvodů přesídlení dvora a obrácení kurzu svého svěřence.\n\nAj, podobně jako jiní faraoni, si nechal vystavět zádušní chrám, (který byl dříve stavěn asi pro Tutanchamona), kde se uctíval jeho kult. Tento chrám stojí poblíž Džametu (dnešního Medínit Habu) na západním břehu Nilu v Thébách, tj. zhruba naproti známého chrámu v Luxoru. Ajeho zádušní chrám byl vzápětí usurpovaný a rozšířený Haremhebem. Chrám byl později vážně poškozen přívalovými dešti a není tedy příliš dobře zachován.\n\nA co se stalo s královnou Anchesenamon? To prozatím nevíme. Snad zemřela již za vlády Ajeho, neboť pro dobu vlády faraona Haremheba o ní nemáme již žádné informace. Haremheb se s ní – jako s velkou dědičnou princeznou Egypta – již neoženil a trůn si pojistil pouze osobou Ajovy (pravděpodobné) dcery Mutnedžemet.\n\nNa druhou stranu nemůžeme zcela vyloučit ani verzi, že zesnula až za vlády Ajova nástupce, kterému postačil k nárokování trůnu dřívější sňatek s princeznou Mutnedžemet. Pak by Anchesenamon mohla teoreticky dožít např. v některém z prestižních egyptských harémů (k nim viz pozn. 2). Do ciziny či pod svůj stav (tj. za nikoho jiného než za faraona) se provdat již (dle egyptských pravidel) ani nemohla. Tato úvaha je ale spíše méně pravděpodobným scénářem.\n\nAnchesenamon byla pohřbena jistě se vší důstojností na západním břehu Théb a to zřejmě v Údolí králů, neboť Údolí královen bylo využíváno pro pohřby panovnic až od 19. dynastie. Později byla její mumie pravděpodobně přemístěna a podle nedávných zjištění vědců z týmu Dr. Zahi Hawasse, se dokonce asi zachovala i její mumie. S královnou se totiž může zřejmě ztotožnit (na podkladě genetických ad. srovnávacích testů), byť ne ještě stoprocentně, již dříve nalezená mumie mladé dámy z hrobky KV 21 v Údolí králů.\n\nPo smrti Ajeho nastoupil na trůn jeho letitý spolupracovník a rival Haremheb, spřízněný s Ajem (velmi pravděpodobně) sňatkem s jeho dcerou Mutnedžemet. Tento sňatek mu formálně pojistil jeho nárok na trůn. (O svazku viz výše v pasáži: Ajeho manželky a děti.)\n\nHaremheb byl velmi úspěšným panovníkem a vládl nejméně 22 až 23 let. Jen díky shodě okolností se stal posledním faraonem 18. dynastie, ačkoliv s touto dynastií byl spřízněn zřejmě jen vzdáleně a nepřímo. \n\nSvé amarnské předchůdce – proklínaného Achnatona a jeho choť Nefertiti, dále Smenchkareho, Tutanchamona, ale i Ajeho, se Haremheb snažil vymazat z obecného povědomí. Důvodem byl fakt, že osoby těchto faraonů byly čím dál více považovány za příliš spjaté z kacířským kultem Atona, tj. s nešťastnými reformami Achnatona a s následnou hlubokou krizí egyptského státu. Proto se také Haremheb prohlásil za přímého nástupce \"neposkvrněného\" faraona Amenhotepa III. (začal své roky vlády počítat od Amenhotepovy smrti) a začal důkladně vymazávat své nedávné předchůdce ze seznamu králů. Díky tomuto rozhodnutí byly ve velkém ničeny jejich sochy, reliéfy, kartuše se jmény, malby, písemnosti ad. památky, jež je dosud připomínaly. Ajův nástupce se zřejmě nezastavil ani před některými hrobkami a zřejmě vyplenil i hrobku samotného Ajeho, jehož Haremheb před časem na onen svět sám vyprovodil. Což je poněkud paradoxní tečkou za osudy Aje II., který Haremhebovi (přeci jen) umožnil nástup na trůn.\n\nV Haremhebově úsilí \"vymazání dějin\" úspěšně pokračovali i jeho nástupci z 19. dynastie, takže o králích Amarnského období toho víme stále poměrně málo.\n\n\n\n"}
{"id": "326896", "url": "https://cs.wikipedia.org/wiki?curid=326896", "title": "Isoleucin", "text": "Isoleucin\n\nIsoleucin (Ile, I) je jednou z 23 proteinogenních aminokyselin. Řadí se mezi hydrofobní aminokyseliny (aminokyseliny s hydrofobním postranním řetězcem) a mezi esenciální aminokyseliny.\n\nIsoleucin ve vyšším množství obsahuji následující potraviny: všechny ořechy (kromě burských), kešu a jedlé kaštany, avokádo, olivy, zralé papaya-plody, kokosový ořech, slunečnicová semena, švýcarský sýr.\n"}
{"id": "326908", "url": "https://cs.wikipedia.org/wiki?curid=326908", "title": "Skokan skřehotavý", "text": "Skokan skřehotavý\n\nSkokan skřehotavý (\"Pelophylax ridibundus\", dříve také \"Rana ridibunda\") je středně velký obojživelník z čeledi skokanovití.\n\nSkokan skřehotavý je štíhlý obojživelník s poměrně malou hlavou a zakulaceným čenichem. Zadní končetiny má výrazně delší než přední, což mu umožňuje skákat na poměrně velké vzdálenosti.\n\nSamci jsou velcí obvykle 12 cm, samice mohou dosáhnout i délky téměř 20 cm. Zbarvení je velice variabilní, pohybuje se od tmavě zelené po hnědou nebo šedou, někteří jedinci mají na hřbetě a končetinách také jemné zelené proužkování. Jedinci ze středoevropské populace jsou obecně světle až tmavě zelení se světlejší hlavou a černým proužkováním na končetinách. Svým vzezřením se podobá skokanu zelenému a krátkonohému, ale je větší.\n\nSkokan skřehotavý se vyskytuje v západní, střední, severní a východní Evropě a ve východní, severní, střední a západní Asii. Jako nepůvodní druh žije v Belgii, Číně, Kazachstánu, Rusku, Saúdské Arábii, Španělsku, Švýcarsku a ve Spojeném království. V České republice se jedná o kriticky ohrožený druh.\n\nŽije ponejvíce v blízkosti pomalu tekoucích i stojatých vodách převážně v nižších polohách, nicméně maximální nadmořský výška výskytu je 2500 metrů. Preferuje vody o teplotě přibližně 15 °C. Je to stanovištní oportunista - může být nalezen ve smíšených či opadavých lesích, stepích i lesostepích, dokonce i v pouštních a polopouštních oblastech - zde však jen poblíž vodních zdrojů.\n\nSkokan skřehotavý je aktivní ve dne. Ozývá se výrazným „gre ke ke ke kek“.\n\nŽiví se vodním hmyzem, pavoukovci, členovci a měkkýši, větší jedinci mohou pozřít také menší myš, mloka nebo rybu.\n\nSamice klade do porostu vodních rostlin až 6 000 vajíček, z kterých se zhruba po 10 dnech líhnou larvy označované jako pulci. Pulci skokana skřehotavého jsou dlouzí 8 - 11 mm, z počátku dýchají žábrami a mají pouze ocásek, který jim během vývoje odpadá. Pohlavně dospívají ve 3. roce života a ve volné přírodě se průměrně dožívají 5 - 10 let.\n\n"}
{"id": "326918", "url": "https://cs.wikipedia.org/wiki?curid=326918", "title": "Karové jezero", "text": "Karové jezero\n\nKarové jezero je druh ledovcového jezera, které vzniklo v ledovcovém karu po odtátí ledovce. Má většinou malou rozlohu, oválný tvar, prudké břehy, které jsou často tvořené vysokými skalními stěnami a značnou hloubku.\n\n"}
{"id": "326922", "url": "https://cs.wikipedia.org/wiki?curid=326922", "title": "Bajky barda Beedleho", "text": "Bajky barda Beedleho\n\nBajky Barda Beedleho () je kniha, kterou ve své závěti odkázal Albus Brumbál Hermioně Grangerové. Došlo k tomu na začátku posledního dílu Harryho Pottera: Harry Potter a Relikvie smrti.\n\nBěhem pobytu Harryho, Rona a Hermiony v Doupěti je navštívil Brousek a sdělil jim, že Albus Brumbál odkázal každému z nich nějaký předmět. Byla to zlatonka, kterou Harry chytil na svém prvním famfrpálovém zápase, meč Godrika Nebelvíra (ten ale ministerstvo kouzel zabavilo), zatemňovač vytvořený Brumbálem a právě kniha Bajky Barda Beedleho.\nKniha, kterou dostala Hermiona, je originálem přímo od autora a je psána runovým písmem. Brumbál ji odkázal právě Hermioně, protože jako jediná z trojice ovládá runové písmo. Kniha obsahuje Příběh tří bratří, který pojednává právě o relikviích smrti, na jejichž existenci chtěl Brumbál upozornit.\n\nBajky Barda Beedleho obsahují pět pohádek. Jsou to klasické staré kouzelnické pohádky, které znají všechny děti z kouzelnických rodin. Ovšem někteří kouzelníci, obzvlášť Brutus Malfoy, požadovali vyřazení knihy z Bradavické knihovny. Údajně proto, že hrdinové některých pohádek jsou přehnaně přátelští k mudlům a zbytečně jim pomáhají.\n\nPrvní pohádka vypráví o starém čaroději, který pomáhal mudlům tím, že jim míchal lektvary na různé neduhy. Vysvětloval jim to tím, že má kouzelný hrnec, odkud vytahuje lektvary už hotové. Čaroděj se dožil vysokého věku a když zemřel, přenechal všechno svému jedinému synovi. Ten ale neměl rád mudly a odmítal jim pomáhat, navíc byl příšerně lakomý. V hrnci, který zdědil po otci, našel však místo zlata jen malý balíček. V něm byla jedna jediná bačkora a vzkaz \"doufám, že ji nikdy nebudeš potřebovat\".\n\nPoté, co čaroděj odmítl pomoct několika mudlům, kteří ho o to prosili, narostla hrnci postupně mosazná noha, bradavice a začal hýkat a naříkat, jako všichni, kterým čaroděj odmítl pomoct. Navíc dělal příšerný rámus, jak za čarodějem poskakoval všude, kam se hnul, a nešel zapudit ani ztišit žádným kouzlem.\n\nNakonec už se čaroděj s hrncem po boku nemohl ani vyspat ani najíst, a proto se rozhodl všem lidem pomoci. Když to udělal, hrnec se utišil a byl opět čistý a lesklý, jen noha mu zůstala. Nakonec ale vyplivl bačkoru, kterou čaroději odkázal otec, nechal si ji nasadit a od té doby už byl úplně tichý. Čaroděj se poučil a od té doby pomáhal lidem jako jeho otec.\n\nFontána příznivé sudby vypráví o kouzelné zahradě, v jejímž středu se nachází kouzelná fontána, která udělá člověka, jenž se v ní vykoupe, šťastným. Celá zahrada je však obklopena vysokou zdí, přes kterou se dostane jen jeden náhodně vyvolený člověk v určitý den v roce. Za tímto účelem se tu schází každoročně spousty lidí. \n\nJednou se podařilo, že do zahrady dostali čtyři lidi zároveň. Došlo k tomu vlastně náhodou, jednoduše tak, že se v tu správnou dobu chytili za ruce. Byly to tři čarodějky s tragickými osudy a jeden rytíř.\n\nPřes několik úkolů a překážek se dostali až k fontáně. Jedna z čarodějek však vyléčila pomocí bylin ze zahrady druhou, která byla smrtelně nemocná – potom už tedy fontánu nepotřebovala. Žena, která ji vyléčila, usoudila, že fontánu už nepotřebuje, protože si vydělá dost peněz na to, aby byla šťastná, i bez fontány.\n\nTřetí čarodějka prohlásila, že kouzlo zahrady z ní smylo všechno trápení a ani ona fontánu už nepotřebuje. Navrhla proto, aby se vykoupal rytíř. Rytíř se tedy vykoupal, a když vylezl ven, zjistil, že se do jedné z čarodějek zamiloval. \nVšichni čtyři prožili dlouhý šťastný život a nikdo z nich netušil, že voda ve fontáně nemá vůbec žádné kouzelné schopnosti.\n\nJeden mladý čaroděj byl znechucen tím, že se všichni jeho vrstevníci zamilovávali a byl přesvědčen, že tím ztrácí důstojnost. Rozhodl se proto, že on tak nikdy nedopadne. Kouzlem si vyjmul srdce z těla a ukryl ho do truhly, kterou skryl u sebe v domě.\nJak stárnul, lidem kolem začalo připadat divné, že se neožení, a začali si šuškat různé věci. \n\nNa jedné oslavě se mág seznámil s krásnou ženou, která byla ve všech ohledech dokonalá, a kdyby měl srdce, rozhodně by se mu velice líbila. Rozhodl se proto, že si ji vezme a uspořádal na její počest velkolepou hostinu.\n\nDívka ale během hostiny vyslovila obavu, že mág nemá srdce, a proto se chová chladně. Ten ji proto vzal k truhlici a ukázal jí své srdce, které ale za tu dobu zarostlo dlouhými černými chlupy a celé se scvrklo. Dívku to strašně vyděsilo; aby ji mág uklidnil, vložil si srdce zpět do hrudi. Srdce už ale bylo v truhle tak dlouho, že si osvojilo jisté zvrácené choutky.\n\nKdyž si hosté na hostině všimli nepřítomnosti hostitele, vydali se ho hledat. Našli ho, jak klečí nad mrtvou dívkou a olizuje a hladí srdce, které jí vyjmul z hrudi. Potom si vyřízl z hrudi své vlastní a za okamžik zemřel s jedním srdcem v každé ruce.\n\nJeden pošetilý král si usmyslel, že jen on jako jediný má právo mít kouzelnou moc. Vyslal proto všude lovce čarodějů a zároveň dal vyhlásit, že hledá učitele kouzel. Opravdoví kouzelníci se samozřejmě nepřihlásili, ale přihlásil se šarlatán, který si krále koupil lacinými triky. Vylákal z něj spoustu peněz na kouzelnické vybavení a celý poklad odnesl k sobě domů.\n\nCestou zpět pak utrhl ze stromu dvě větvičky a před králem je vydával za kouzelnické hůlky. To všechno ale sledovala stařena, která pracovala na zámku jako pradlena. Jmenovala se Alice. Jednou, když král se svým učitelem poskakovali po zahradě a cvičili \"kouzla\", Alice koukala z okna a vysmívala se jim. Nato král prohlásil, že další den předvede poddaným konečně nějaká kouzla. \n\nKdyž šarlatán hledal někoho, na kom by si vybil vztek, zjistil, že Alice je opravdová čarodějka. Ta mu slíbila, že kouzla, o která se král pokusí, bude předvádět za něj, aby nic nepoznal.\n\nA skutečně. Druhý den předvedla za krále několik jednoduchých kouzel a poddaní byli nadšení. Pak se ale král pokusil oživit mrtvého psa, což vyvolalo pobavený smích, protože se to samozřejmě nepovedlo, to nedokázala ani Alice. Pak si poddaní Alice všimli a přesvědčeni, že maří královo zaříkání svým vlastním, ji začali pronásledovat. Nabyli přesvědčení, že se proměnila ve strom, a tak ho nechali pokácet. Alice se ale ozvala z pařezu a řekla, že kouzelníka nezabije přepůlení, a že to mají vyzkoušet na dvorním čaroději. Ten se okamžitě přiznal ke všem svým špatnostem a byl uvězněn.\n\nAlice potom řekla králi, že je proklet, protože ji rozpůlil a donutila ho slíbit, aby zrušil nařízení a zákony týkající se pronásledování čarodějek a kouzelníků a nechal postavit Alicinu sochu. Jen co se okolí pařezu vyprázdnilo, vyhopkal zpoza stromu králík s hůlkou mezi zuby a ztratil se v dáli.\n\nOd té doby byla na pařezu zlatá socha pradleny a kouzelníci a čarodějky už nebyli nikdy v království pronásledováni.\n\nUčitel se z toho chtěl vykroutit a utéct, ale král mu to zakázal a pohrozil smrtí, pokud uteče, nebo pokud se králi bude někdo smát.\n\nPříběh vypráví o bratřích Peverellových, Anticochovi, Cadmusovi a Ignotusovi. Ti spolu jednoho dne za soumraku kráčeli po cestě a dostali se k řece, která se nedala přebrodit ani přeplavat. Vyčarovali proto most, aby ji přešli. Tím rozčílili Smrt, která se hněvala, že přišla o tři nové oběti. Zastoupila jim cestu a promluvila k nim. Řekla, že tím, že se vyhnuli její nástraze, si vysloužili odměnu a mohou si něco přát.\nNejstarší bratr byl bojovník, a proto si přál neporazitelnou hůlku. Smrt ulomila větvičku z bezu a předala mu ji. \nDruhý bratr byl pyšný a chtěl smrt pokořit. Požádal ji proto, aby mohl přivolat zpět mrtvé. Smrt zvedla kámen, dala mu ho a řekla, že dokáže navrátit život. \n\nNejmladší bratr byl nejchytřejší a proto požádal o něco, co by mu dovolilo odejít z místa setkání, aniž by ho Smrt mohla sledovat. Smrt mu tedy velice neochotně věnovala svůj neviditelný plášť.\n\nPak ustoupila na stranu a nechala bratry projít dál. Ti se po nějaké době rozdělili a vydali se každý vlastní cestou. \nPrvní bratr našel svého starého nepřítele a s pomocí bezové hůlky ho porazil. Potom se prohlašoval za neporazitelného a všem říkal, že má hůlku, kterou mu věnovala samotná Smrt. Té noci mu kdosi hůlku ukradl a ze strachu ho zabil. Tak se Smrt zmocnila prvního bratra.\nDruhý bratr doputoval zpět domů a pomocí kamene přivolal zpět svou dávnou lásku, která zemřela velice mladá. Dívka se sice vrátila a vypadala jako dříve, ale byla bledá, chladná a vypadalo to, že není živá doopravdy. Bratr se po nějaké době zabil, protože usoudil, že je to jediná možnost, jak být opravdu s ní. Tak se Smrt zmocnila druhého bratra.\n\nPo třetím z bratrů pátrala Smrt dlouhá léta, ale nikdy ho nenašla. Teprve když dosáhl úctyhodného věku, svlékl si plášť a předal ho synovi. Pozdravil se se Smrtí jako se starou známou a v klidu s ní odešel.\nKniha vyšla v roce 2008 a ve stejném roce byl vydán i český překlad. Můžeme si v ní přečíst, že z run ji přeložila Hermiona Grangerová. Kniha je doplněná poznámkami Albuse Brumbála, který nám uvádí dodatečné informace o dějinách světa Harryho Pottera a různých dalších souvislostech.\nDo češtiny knihu stejně jako většinu dílů série přeložil Pavel Medek.\n"}
{"id": "326925", "url": "https://cs.wikipedia.org/wiki?curid=326925", "title": "Xploding Plastix", "text": "Xploding Plastix\n\nXploding Plastix je norská dvojčlenná skupina hrající elektrofunk a big beatovou hudbu s prvky jazzu. Jejich song \"Treat Me Mean, I need the Reputation\" se stal v roce 2000 během chvilky legendou poté co bylo vydáno v Beatservice Records jejich album 7\". Další album vydali roku 2002, tentokráte v Hospital Records, a vyzdviženo bylo především LTJ Bukemem, Coldcutem a Grooveriderem. Jejich třetí album \"The Order of Things: Music for the Kronos Quartet\" připravili společně s Kronos Quartet.\n\n\n\n"}
{"id": "326927", "url": "https://cs.wikipedia.org/wiki?curid=326927", "title": "Paranapanema", "text": "Paranapanema\n\nParanapanema ( ) je řeka na jihovýchodě Brazílie, která tvoří hranici mezi státy São Paulo a Paraná. Je přibližně 800 km dlouhá.\n\nPramení na severních svazích pohoří Serra du Paranapiacaba. Protíná jižní část Brazilské vysočiny směrem na západ v hluboké dolině. Překonává řadu peřejí. Ústí zleva do řeky Paraná.\n\nV létě dochází k prudkým povodním. Průměrný průtok vody u města Balsa du Parapanam činí 915 m³/s.\n\nVyužívá se k zisku vodní energie (Jurumirim, Chavantes, Salto Grande, Canoas II, Canoas I, Capivara, Taquaruçu, Rosana). Vodní doprava je možná do vzdálenosti 80 km od ústí. Leží na ní město Piraju.\n"}
{"id": "326935", "url": "https://cs.wikipedia.org/wiki?curid=326935", "title": "Hrobka U-j", "text": "Hrobka U-j\n\nHrobka U-j je hrobka pocházející z Předdynastického období a nacházející se na nalezišti Umm el-Káb poblíž Abydu. Toto pohřebiště patřilo ke starověkému městu Cenej.\n\nHrobka má rozlohu 66,4 m a má 12 místností. Již ve starověku byla vyloupena, přesto zde byly nalezeny vinné amfory pocházející z Egypta a Palestiny, zbytky dřevěné rakve a slonovinové žezlo. Na některých nádobách byl objeven motiv štíra.\n\nNejdůležitějším nálezem bylo 150 štítků, patřící původně k uloupeným předmětů. Nachází se na nich nejstarší známé hieroglyfické nápisy. Některé odkazují na města Buto a Bubastis, která se nacházela v nilské deltě.\n\nZ nálezů usuzují někteří vědci (např. německý archeolog Günter Dreyer), že by mohlo jít o hrobku krále Štíra, k jehož existenci vede nález z Horova chrámu v Hierakonpoli, a to tzv. Palice krále Štíra.\n"}
{"id": "326944", "url": "https://cs.wikipedia.org/wiki?curid=326944", "title": "Případ lovců kůží", "text": "Případ lovců kůží\n\nPřípad lovců kůží je známý kriminální případ, který v roce 2002 otřásl Polskem. \n\nJeho vyšetřování rozpoutala reportáž v deníku \"Gazeta Wyborcza\" z 23. ledna 2002, která přinesla informace o tom, že zaměstnanci lodžské pohotovosti prodávají místním pohřebním službám informace o zemřelých pacientech a že někteří si dokonce obstarávají zemřelé tím, že pacienty zabíjejí. Reportáž se jmenovala \"Lovci kůží\" (orig. \"Łowcy skór\"), což dalo případu název (slovo \"kůže\" bylo obchodujícími používáno jako označení pro nebožtíka).\n\nV následném vyšetřování se prokázalo, že všechny tyto informace jsou pravdivé. Nejzávažnější výsledky kauzy: dvěma lékařům bylo prokázáno úmyslné opomíjení (či špatné provádění) resuscitace pacientů, dvěma záchranářům pak vraždění pacientů za pomoci léku pavulon. Je vysoce pravděpodobné, že jde pouze o zlomek skutečného rozsahu vraždění, neboť metody zabíjení, které převážně používali, jsou s větším časovým odstupem prakticky neprokazatelné.\n\nRozsudky: \n\n\nOdsouzení se odvolali, 9. června 2008 byly rozsudky odvolacím soudem potvrzeny.\n\nNa motivy případu vznikly polský film \"Lovci kůží\" (\"Łowcy skór\") a polsko-švédský film \"Necrobusiness\".\n\n"}
{"id": "326952", "url": "https://cs.wikipedia.org/wiki?curid=326952", "title": "Nehren (Bádensko-Württembersko)", "text": "Nehren (Bádensko-Württembersko)\n\nNehren je německá samosprávná obec v zemském okrese Tübingen ve spolkové zemi Bádensko-Württembersko. Nachází se jižně od okresního města Tübingen v údolí řeky Steinlach při hranici okresu.\n\nPrvní písemná zmínka o obci pochází z roku 1086. Na počátku 13. století byl na jejím východním okraji vybudován stejnojmenný vodní hrad, který ale po 100 letech své existence zanikl. Do dnešní doby se zachovaly pouze zbytky jeho 11 m širokého příkopu a základových zdí.\n\n\n"}
{"id": "326956", "url": "https://cs.wikipedia.org/wiki?curid=326956", "title": "VIA Rail Canada", "text": "VIA Rail Canada\n\nVIA Rail Canada (označovaná i jako VIA Rail nebo VIA) je nezávislou královskou společností, která zajišťuje meziměstskou železniční přepravu cestujících v Kanadě. Společnost přešla pod vládní správu v roce 1978, sídlem firmy je Montreal.\n\nVIA Rail provozuje 480 vlakových souprav v osmi kanadských provinciích (s výjimkou Newfoundlandu a Labradoru a Ostrova prince Edwarda) na síti železnic dlouhé 14 000 km, táhnoucí se od Atlantiku až k Pacifiku a od Velkých jezer k Hudsonovu zálivu. Všechny tratě mají rozchod kolejí 1435 mm.\n\nSpolečnost ročně přepraví přibližně čtyři miliony cestujících. Největší hustota provozu je mezi městy Windsor v Ontariu a Québec City v provincii Québec na koridoru Quebec City-Windsor Corridor, známém jako \"The Corridor\".\n\n\n"}
{"id": "326959", "url": "https://cs.wikipedia.org/wiki?curid=326959", "title": "Ammerbuch", "text": "Ammerbuch\n\nAmmerbuch je německá samosprávná obec v zemském okrese Tübingen ve spolkové zemi Bádensko-Württembersko. Nachází se na okraji přírodního parku Schönbuch v údolí říčky Ammer. Je součástí kulturního regionu Gäu.\n\nObec vznikla správní reformou z roku 1971 sloučením šesti vesnic: Altingen, Breitenholz, Entringen, Pfäffingen, Poltringen a Reusten.\n\nOsídlení areálu obce je známo již z pravěku. V místní části Pfäffingen byl objeven keltský hřbitov, který je datován do roku 500 př. n. l. Z období římského osídlení byly v místních částech Pfäffingen, Entringen a Poltringen objeveny základy venkovských vill. Oblastí vedla také římská silnice z města Sumelocenna (dnešní Rottenburg am Neckar) do města Portus (dnešní Pforzheim). Ve 3. století došlo k osídlení germánským kmenem Alamanů.\n\n\n"}
{"id": "326963", "url": "https://cs.wikipedia.org/wiki?curid=326963", "title": "Péšávar", "text": "Péšávar\n\nPéšávar (paštunsky پېښور, \"Peṣawar,\" urdsky پشاور, \"Pašāwar)\" je hlavní město pákistánské provincie Chajbar Paštúnchwá a administrativní centrum pro Federálně spravovaného kmenového území Pákistánu. Samotný pojem \"Péšávar\" pochází z perštiny a znamená doslova „vysoká pevnost“. Území, na kterém se město nachází, má za sebou dlouhou a pestrou minulost, během které bylo obsazeno Peršany, Durrany, Řeky, Maurjy i Mughaly, Sikhy a Brity.\n\nPéšávar se nachází v místech, kde mají svůj původ indo-íránské kmeny. Územně město patřilo ke Gandháře a v dávných dobách bylo v kontaktu s kulturou Harappy v údolí Indu, Baktrií i dalšími zeměmi na území Afghánistánu. Podle historika Tertia Chandlera měl Péšávar v roce 100 př. n. l. 120 000 obyvatel, což z něj činilo jedno ze sedmi nejlidnatějších měst světa té doby. V blízkosti Péšávaru se nacházelo město Puškálavatí, další starověké gandhárské město.\n\nPodle dobových záznamů bylo první město postavené na péšávarském území Purušapura, které nechali vystavět Kušáni před více než dvěma tisíci lety. Ještě předtím patřilo území ke Gandháře, která byla později dobyta Achaimenovci i Alexandrem makedonským. Poté, co Alexandr zemřel, jeho nástupcem se stal Seleukos I. a ten na přelomu 3. a 2. století př. n. l. podstoupil Gandháru i s územím Péšávaru Čandraguptvi Maurjovi, prvnímu vládci z dynastie Maurjů. Někdy v té době sem byl zavlečen buddhismus, který se stal převládajícím náboženstvím obyvatel Gandháry až do doby příchodu islámu.\n\nOblast, kterou v průběhu 2. století př. n. l. i s Péšávarem zabral Řecko-baktrijský král Eukradités (okolo 170–159), byla v dalších letech ovládána panovníky Řecko-baktrijského a později Indo-řeckého království. Péšávár byl poté v područí parthských i indoparthských králů, z nichž nejznámější byl asi Gondophares, jehož doba vlády se datuje do počátku prvního století. Po Gondopharovi se na trůně vystřídali ještě dva či ti jeho nástupci, než Péšávar padl do rukou „velkých Kušánců“.\n\nPrvním kušánským králem se stal Kudžúla Kadphises. Za jeho potomka krále Kanišky Kušánská říše dosáhla vrcholu své moci. Péšávar se stal velkým buddhistickým centrem, pročež býval někdy nazýván „lotosovou zemí“. Sám Kaniška nechal postavit hned vedle Péšávaru stúpu dosahující na svou dobu ohromné výše - později se stala známá jako Kaniškova stúpa. První zprávy o této stavbě podává čínský poutník Fa-sien, který oblast navštívil okolo roku 400. Výšku stúpy odhadoval na 120 metrů. V průběhu let byla stavba několikrát poničena bleskem, avšak posléze znovu opravena. Když kolem roku 634 navštívil území Süan-cang, stúpa pořád stála. Do dnešních dnů se z ní dochovaly jen ruiny s dobře zachovalou urnou, která má podle tradice uchovávat Buddhovy ostatky.\n\nV následujících staletích oblast Péšávaru postupně začali osidlovat Paštunci. Brzy se stali v oblasti dominantním etnikem a z Pěšávaru se tak stalo vedle Kandaháry a Kábulu centrum Paštunské kultury. Když na přelomu 9. a 10. století muslimští Arabové dobyli oblast, Paštunci začali konvertovat k islámu. V roce 1530 do Péšávaru zavítal zakladatel Mughalské říše král Bábur, přestavěl zdejší pevnost a město přejmenoval na Begram. Za jeho vnuka Akbara se Péšávar stal důležitým centrem obchodu. Opravdový rozkvět pak nastal za vlády Šúr Chán Súra, který ustanovil hlavní trasu mezi Dillím a Kábulem skrze Chajbarský průsmyk a právě Péšávar. Za období mughalské vlády se město stalo známé jako „město květin“, jelikož mughalští panovníci nechali ve městě vysázet mnoho stromů a postavit mnoho zahrad podle perské předlohy.\n\nBěhem vlády Ahmad Śáh Abdalího (1723–1773) a jeho nástupců se péšávarští Paštuni účastnili nájezdů do Jižní Asie. V roce 1834 se Pěšávaru zmocnili Sikhové, kteří byli po dlouhou dobu utlačováni mughalskou nadvládou. Během následných bojů byly zničeny péšávarské zahrady. Nedlouho na to začala Sikhská říše upadat a města se zmocnili Britové, kteří jej měli v držení až do roku 1947, kdy vznikl samostatný Pákistán a město připadlo mu.\nDíky strategické pozici mezi střední, jižní a západní Asií byl Péšávár po dlouhá staletí centrem obchodu mezi jižní a střední Asií, Afhánistánem i Středním východem. Město mimo jiné proslavila řada básníků, kteří město opěvovali ve svých dílech nebo se v něm někteří z nich sami narodili.\n\nKdyž roku 1979 vtrhla do Afghánistánu sovětská vojska, Péšávar se v čele s muhádžiry stal centrem odpůrců sovětského vpádu. Do města se sjelo množství afghánských uprchlíků, kteří zde většinou zůstali až do konce občanské války v roce 1989. Mnoho z těchto uprchlíků se ve městě usadilo na trvalo, avšak mnoho jich dalo přednost táboření v okolí města a čekání na konec války, kdy by se budou moci vrátit zpět do Afghnistánu. V období Studené války byl jedním z hlavních předsunutých bodů ozbrojených sil USA, odkud startovaly špionážní letouny nad území SSSR (například i U-2 sestřelené sověty).\nDnes je Pěšávar důležitým a strategickým městem Pákistánu.\n\nPéšávar se nachází blízko východního konce Chajbarského průsmyku na Íránské plošině. Leží na hranicích jižní a střední Asie a v minulostech byl součástí hedvábné stezky. Dnes se město nachází v Chajbar Paštúnchwá a tvoří administrativní centrum pro Federálně spravovaná kmenová území Pákistánu. Je též hlavním městem stejnojmenného okresu.\n\nZima v Péšávaru začíná zhruba v půlce listopadu a končí koncem března. Léto se většinou pohybuje v rozmezí měsíců května až září. Letní teploty se pohybují v rozmezí 25-40 °C. Během zimy teploty většinou neklesnou pod 4 °C. Srážky dosahují vyšších hodnot v zimním období, během třiceti let byla zaznamenána průměrná hladina srážek 400 milimetrů za rok.\n\nPéšavar je město s bohatou minulostí a nachází se v něm řada památek, jeho stará opevněná část zahrnuje celkem 16 kamenných bran. Je zde množství mešit, pevností i dalších staveb z různých historických období. Zejména díky svým dějinám je pak město hojně navštěvováno turisty. Hlavně pro ně je ve městě několik hotelů a množství obchodů se suvenýry. Péšavar je též rodištěm mnoha významnějších osob, mezi něž patří např squashový hráč Jahangir Khan či režisér Rádža Kapur.\n\n\n"}
{"id": "326967", "url": "https://cs.wikipedia.org/wiki?curid=326967", "title": "Kusterdingen", "text": "Kusterdingen\n\nKusterdingen je německá samosprávná obec v zemském okrese Tübingen ve spolkové zemi Bádensko-Württembersko. Nachází se nad údolím řeky Neckar mezi městy Tübingen a Reutlingen.\n\nObec je tvořena 5 místními částmi: Kusterdingen, Immenhausen, Jettenburg, Mähringen a Wankheim. Vznikla jejich spojením v průběhu 70. let 20. století.\n\n\n"}
{"id": "326978", "url": "https://cs.wikipedia.org/wiki?curid=326978", "title": "Konrád I. Mladší", "text": "Konrád I. Mladší\n\nKonrád I. (asi 881 – 23. prosince 918 ve Weilburgu), někdy též zvaný Konrád Mladší, byl od roku 906 franským vévodou a od roku 911 východofranským králem.\n\nKonrád I. byl nejstarším synem hraběte Konráda Staršího (odtud přízvisko Mladší), který vládl v Oberlahngau a jeho ženy Glismut, nemanželské dcery Karlovce a východofranského krále Arnulfa Korutanského. Jeho otec byl nejvlivnějším Konrádovcem, příslušníkem mocného rodu, jehož vliv zasahoval do Durynska, Lotrynska a Dolního porýní. V roce 913 se oženil se zhruba stejně starou Kunhutou Švábskou, která zemřela roku 915 nebo Konráda přežila. Svazek zůstal bezdětný.\n\nSourozenci:\n\nKonrádovci už po dvě generace byli ve válce s franskými rivaly Babenberky o mocenskou převahu nad Franským vévodstvím. Roku 906 přepadl falckrabě Adalbert Babenberský ze zálohy konrádovce u Fritzlaru. V boji našel smrt jak Konrád Starší, tak oba Adalbertovi bratři. Adalbert byl za tento čin uvězněn, odsouzen a popraven, Babenberkové tím ztratili všechny úřady a državy ve Franském vévodství. Konrád Mladší se tak stal nezpochybnitelným Franským vévodou.\n\nJako Franský vévoda a rádce krále zastával Konrád Mladší důležitou roli v rámci Východofranské říše během vlády Ludvíka Dítěte. Tento poslední karolinský král Východofranské říše byl korunován ve věku šesti let a královskou moc za něj museli uplatňovat jeho rádci. Po náhlé smrti Ludíka Dítěte v roce 911 byl Konrád mladší mezi 7. a 10. listopadem 911 na královské falci ve Forchheimu zvolen Východofranským králem. Stal se tak prvním východofranským králem, který byl zvolen knížaty, doposud platilo dědické právo, Ludvík Dítě ale neměl dědice. Při volbě sehrálo roli jak Konrádovo postavení v říši, tak fakt, že byl s Ludvíkem příbuzný (Konrádova matka byla Ludvíkova nevlastní sestra) a tak mohl na královský rod karlovců alespoň nepřímo navázat.\n\nK volbě ovšem nebyl pozván západofranský král Karel III. zvaný Bezelstný (nebo i Prosťáček), který rovněž pocházel z karolinského rodu. Tím Východofranská říše ztratila dynastické propojení se Západofranskou říší. Cenou za tuto rozluku byla ztráta Lotrinska, protože lotrinský vévoda Reginar podřídil lotrinské vévodství Západofranské říši. Konrádovi se ani po třech válečných taženích v letech 912 a 913 nepodařilo situaci zvrátit a Lotrinsko přivedl zpět do Východofranské říše až Konrádův nástupce Jindřich Ptáčník.\n\nKonrád se od počátku své vlády rozhodl přímo uplatňovat své královské pravomoci. Záhy proti němu povstala nejdůležitější říšská vévodství, jejichž vévodové si nechtěli nechat do vnitřních záležitostí zasahovat: Švábsko a Bavorsko (tato vévodství byla rodově propojena) a Sasko. Ovládaná oblast se tak vlastně smrskla jen na původní Franské vévodství. Konrád se snaží vévody přinutit k poslušnosti nejprve dynasticky, když si v roce 913 bere za manželku Kunhutu Švábskou, matku (podle jiných teorií macechu) Arnulfa Bavorského a sestru švábského vévody Erchangera a hraběte Bertholda. Uklidnění poměrů však nenastalo, protože švábský vévoda byl Erchanger měl dlouhodobé problémy s církví, o niž se Konrádova vláda opírala. Rozbroje vyvrcholily téhož roku, když se Erchanger dostal do ostrých sporů s biskupem Salomosem, které Erchanger vyhrotil biskupovým uvězněním. Konrád musel vojensky zasáhnout, biskupa osvobodil a Erchangera i jeho bratra Bertholda vypověděl ze země. Ti se uchýlili ke svému synovci Arnulfovi do Bavorska a křehká rovnováha založená na sňatku s Kunhutou byla zničena.\n\nRoku 914 vpadl Konrád do Bavorska, aby podrobil zdejší poměry své vůli. Arnulf utíká k Maďarům, což je ironické: před rokem je spolu s Erchangerem a Bertholdem porazil v bitvě na řece Innu a podepsal s nimi mírovou smlouvu. Erchanger s Bertholdem se roku 915 vracejí do Švábska, kde se jim daří porazit králova vojska a opět se ujmout faktické moci. Erchanger konfiskuje statky biskupa Salomose a král nijak nezasahuje. Prozatím.\n\nKonrád totiž téhož roku hodlal urovnat poměry v Sasku a vymoci na saském vévodovi Jindřichovi poslušnost. Vytáhl na Sasko, Jindřich se mu postavil nedaleko Grone (dnešní Göttingen) a mezi oběma stranami bylo ujednáno příměří. Jindřich se králi formálně podrobil, Konrád se však vzdal nároku na přímé vykonávání královské vlády v Sasku. Historikové z toho vyvozují, že součástí této dohody bylo i ujednání, že Jindřich, pokud by Konrád zemřel před ním, má být s franskou, tj. především konrádovskou podporou zvolen za krále.\n\nRoku 916 svolává král Konrád říšský sněm, jehož se účastní i Vévoda Erchanger a hrabě Berthold. Král je nechá uvěznit za konflikty s církví a vydává je církevnímu synodu. Ten je odsuzuje k doživotnímu žaláři. O rok později oba odsouzení nabízejí králi Konrádovi dohodu, ten ji ale nepřijímá a nechává oba bratry 21. ledna 917 popravit.\n\nArnulf se v reakci na popravu svých příbuzných vrací do Bavorska, aby obnovil svůj odboj proti králi. Král Konrád vede vojsko do bitvy, je v ní ale těžce raněn. Na následky zranění umírá bez dědice 23. prosince 918. Po jeho smrti je říšskými vévody za krále zvolen podle Konrádovy poslední vůle saský vévoda Jindřich zvaný Ptáčník. Arnulf Bavorský se volby krále neúčastní.\n\n"}
{"id": "326979", "url": "https://cs.wikipedia.org/wiki?curid=326979", "title": "Římskokatolická farnost Rakvice", "text": "Římskokatolická farnost Rakvice\n\nŘímskokatolická farnost Rakvice je územní společenství římských katolíků s farním kostelem sv. Jana Křtitele v obci Rakvice v břeclavském děkanství.\nJiž v roce 1327 byly Rakvice připojené k podivínské farnosti. V letech 1430 až 1434 byla v Rakvicích postavena kaple sv. Ondřeje. Do roku 1503 zde vykonávali duchovní správu podivínští faráři. Dne 10. ledna 1503 byla místní kaple sv. Ondřeje povýšena na kostel a byla zde zřízena farnost, farářem byl ustanoven Martin Kirchmayer. V polovině 16. století se v Rakvicích začalo šířit protestanství. Katolickému faráři jménem Albrecht bylo vyhrožováno bitím a vypuzením z fary, a tak musel v roce 1582 odejít. Rakvičtí občané následně přijali za faráře luteránského kněze Jana Černovína. Po něm nastoupil další evangelický farář Jiří Kroměřížský, který je zde připomínán ještě v roce 1622. Dne 13. prosince 1624 byl nekatolický farář do dvou týdnů vypovězen. Následně byla rakvická farnost zrušena a Rakvice byly opět připojeny k podivínské farnosti. Až v roce 1785 byla v Rakvicích při kostelu sv. Jana Křtitele (zbudovaného na troskách vypálené kaple sv. Ondřeje) zřízena lokálie a prvním lokálním kaplanem se stal Matouš Novosad. Roku 1789 byla postavena farní budova, ale farnost byla v Rakvicích znovu zřízena až v roce 1859.\n\n\n\nV Rakvicích byla farní budova již v 16. století, ta však kolem roku 1582 vyhořela. Současná fara v Rakvicích (číslo popisné 160) byla postavena až v roce 1789 a v roce 1844 byla rozšířena o jedno patro.\n\nDnem vzájemných modliteb farností za bohoslovce a bohoslovců za farnosti brněnské diecéze je 10. únor. Adorační den připadá na 1. července.\n\nVe farnosti se pravidelně koná tříkrálová sbírka, v roce 2015 se při ní vybralo v Rakvicích 31 456 korun, v Nových Mlýnech 1 137 korun a v Přítlukách 12 902 korun. O rok později se vybralo v Rakvicích 32 454 korun, v Nových Mlýnech 1 620 korun a v Přítlukách 14 465 korun.\n\n"}
{"id": "326984", "url": "https://cs.wikipedia.org/wiki?curid=326984", "title": "Jaroslav Kozlík", "text": "Jaroslav Kozlík\n\nJaroslav Kozlík (22. května 1907 Bystřice pod Hostýnem – 21. října 2012) byl český pedagog a volejbalista.\n\nV roce 1937 se oženil s Annou Chalupovou, mistryní ČSR a ČOS v lehkoatletickém pětiboji. V manželství se mu narodily tři dcery – Iva, Jarmila, Alena.\n\nVystudoval učitelský ústav v Kroměříži. V letech 1926–1929 a 1931–1945 byl učitelem na obecných a měšťanských školách. Spolupracoval při zpracování moderní koncepce tělovýchovy na školách, která byla později zavedena celostátně. Po válce studoval na \"Výzkumném ústavu pedagogickém\". Zde pokračoval na svém díle modernizace školského systému. Působil také jako šéfredaktor časopisu \"Tělesná výchova mládeže\".\n\nNapsal více než 30 knih a přes 300 článků a statí, které byly publikovány i v zahraničí.\n\n\n\nTitul přeborník ČOS: (Česká obec sokolská)\n\nV přeborech Svazu slovanského sokolstva:\n\nMistrovství Moravy:\n\n"}
{"id": "326986", "url": "https://cs.wikipedia.org/wiki?curid=326986", "title": "Joaquim Chissano", "text": "Joaquim Chissano\n\nJoaquim Alberto Chissano (* 22. října 1939) je mosambický politik a druhý prezident Mosambiku v letech 1986 až 2005.\n\nNarodil se ve vesnici Malehice v provincii Gaza. Jako první domorodec absolvoval lyceum v Lourenço Marques, studium medicíny na Lisabonské univerzitě nedokončil a odešel do Tanzanie, kde se zapojil do aktivit hnutí FRELIMO. Po vyhlášení mosambické nezávislosti v roce 1975 zastával úřad ministra zahraničí a v roce 1986, kdy první prezident země Samora Machel zahynul při leteckém neštěstí, se stal jeho nástupcem. V roce 1992 uzavřel dohodu, která ukončila občanskou válku a nastolila pluralitní demokracii, v roce 1994 vyhrál první svobodné volby a roku 1995 vyjednal vstup Mosambiku do Commonwealthu. Podruhé byl zvolen v roce 1999, o třetí období se již neucházel a prezidentskou kandidaturu za FRELIMO přenechal Armandovi Guebuzovi, který volby vyhrál a stal se jeho nástupcem. \n\nV letech 2003–2004 vykonával funkci předsedy Africké unie. V roce 2007 ho Organizace spojených národů jmenovala zvláštním vyslancem pro uzavření příměří mezi ugandskou vládou a Boží armádou odporu. Obdržel také cenu nadace Mo Ibrahima za zásluhy o rozvoj demokracie v Africe.\n\nV roce 2014 adresoval africkým státníkům otevřený dopis, v němž je vyzval k respektování lidských menšin, včetně práv sexuálních menšin.\n\nPraktikuje meditace podle učení Maharišiho.\n\n"}
{"id": "326998", "url": "https://cs.wikipedia.org/wiki?curid=326998", "title": "Max Bubakoff", "text": "Max Bubakoff\n\nMax Bubakoff, vlastním jménem Pavel Boček (* 21. října 1971, Pardubice) je český spisovatel. Žije v Praze. Napsal gangsterskou novelu \"Okolnosti smrti S. H.\" a scénář ke komiksu \"Lucky Boy\", který nakreslila Renata W. Společně s Adamem Butchem Kubíkem vytvořil scénář ke komiksu \"Space Trashers\", postapokalyptickému sci-fi zombie slasheru s prvky černé grotesky, jemuž dala výtvarnou podobu Martina Tomalová. Max Bubakoff patří mezi tvůrce podobného naturelu jako například spisovatel Elmore Leonard nebo režisér a scenárista Guy Ritchie. Pro jeho díla je typický černý sarkastický humor, střídání úhlů pohledu a hojné užívání argotu. Kompozici buduje proplétáním několika dějových linií a metodou ostrého střihu, pomocí něhož dosahuje napětí. Příběh prozaické i grafické novely je zasazený do českého kriminálního prostředí. Komiks \"Space Trashers\" se odehrává v budoucnosti, většinou na palubě vesmírné lodi, případně na Zemi. Zápletka se rozvíjí kolem boje o zombifikační virus.\nPavel Mandys, někdejší redaktor časopisu \"Týden\", v současnosti píšící pro internetový literární časopis iLiteratura.cz, se systematicky věnuje recenzím komiksů a o komiksu Lucky Boy řekl, že \"„...dosti převyšuje neduživou českou tvorbu v tomto komiksovými fanoušky docela oblíbeném žánru“\" (viz tištěné vydání časopisu \"Týden\", č. 23/2008, str. 85). Někteří kritici vyčítají Maxi Bubakoffovi, že používá přemíru vulgarismů, jiní považují jazyk jeho postav za specifický rys žánru spojeného se zločineckými skupinami a nižšími sociálními vrstvami.\n\n\n"}
{"id": "326999", "url": "https://cs.wikipedia.org/wiki?curid=326999", "title": "Ropuchovití", "text": "Ropuchovití\n\nRopuchovití (Bufonidae) je čeleď žab.\n\nRopuchovití jsou rozšířeni téměř na všech místech země kromě Antarktidy, Grónska, Nové Guiney, Madagaskaru, Austrálie a Nového Zélandu.\n\nDosahují délky 2-23 cm. Tělo je zavalité, hlava široká, končetiny krátké. Drsná kůže je často pokryta bradavicemi. Za hlavou se nacházejí výrazné příušní žlázy. Některé druhy rodu Atelopus jsou štíhlejší s delšími končetinami. Zbarvení těla je hnědé, zelené, černé a žluté; žáby rodu Atelopus jsou někdy velmi pestrobarevné. Dospělí jedinci žijí na souši. Samice většiny druhů snášejí vejce do vody. U některých druhů je přímý vývoj.\n\nRopuchovitých existuje okolo 500 druhů ve více než 35 rodech.\n\nRody Allophryne a Atelopus se zprvu řadili do čeledí alofrynovití (Allophrynidae) a Atelopodidae.\n"}
{"id": "327002", "url": "https://cs.wikipedia.org/wiki?curid=327002", "title": "Moskevské umělecké akademické divadlo", "text": "Moskevské umělecké akademické divadlo\n\nMoskevské umělecké akademické divadlo, zkráceně MCHAT (rusky Московский художественный академический театр, zkráceně МХАТ) původně jako Moskevské umělecké divadlo (MCHT), které bylo slavnostně otevřeno 14. října 1898. Hlavními zakladateli byli Konstantin Sergejevič Stanislavskij a Vladimir Ivanovič Němirovič-Dančenko. V divadle bylo uváděno mnoho světových premiér, zejména hry Antona Pavloviče Čechova. Divadlo MCHAT poskytlo Stanislavskému prostor využít nové prostředky a divadelní postupy, kterými se později celosvětově proslavil\n\n"}
{"id": "327004", "url": "https://cs.wikipedia.org/wiki?curid=327004", "title": "Pavel Boček", "text": "Pavel Boček\n\nPavel Boček se jmenuje (jmenovalo) více osobností:\n\n"}
{"id": "327007", "url": "https://cs.wikipedia.org/wiki?curid=327007", "title": "Kores", "text": "Kores\n\nKores se řadí mezi přední mezinárodní značky školních a kancelářských potřeb, je známá díky kvalitním lepicím tyčinkám, pastelkám Kolores a suché korekci Scooter. Kultovní KORES Dactylo se také objevila na titulním plakátu k filmu Pedra Almodóvara Květ mého tajemství. Společnost KORES byla založena v roce 1887 Wilhelmem Koreskou, pradědečkem Clemense Koresky, současného CEO společnosti KORES. Hlavní sídlo společnosti Kores je ve Vídni, Rakousko, její hlavní pobočky jsou v Mexiko City, Karakasu, Bogotě, Praze, Paříži a Šanghaji. KORES má dva hlavní výrobní závody v Mexiko City a ve Strmilově, Česká republika.\n\nV první polovině 20. století se společnost Kores stala jednou z prvních globalizovaných firem na světě vyrábějících chemické kancelářské produkty (např. uhlový papír) ve vzdálených zemích, jakými jsou Čína a Egypt. Společnost KORES vydávala v minulosti svůj vlastní firemní časopis KORES Revue a oficiální prodejní příručku jak prodávat uhlový papír, tyto exponáty jsou vystaveny v Kores muzeu ve vídeňské centrále. Následoval pokles tržeb prodeje uhlového papíru způsobený změnou kancelářské techniky, společnost KORES se začala věnovat výrobě lepicích tyčinek a korekčních prostředků, od roku 1990 expanduje na nových trzích ve východní Evropě, stejně tak jako dodává celosvětovým firmám v západní Evropě a ve Spojených státech.\n\nV roce 2000, pod vedením Petera Koresky, KORES inovuje a vyvíjí stále větší počet výrobků, jako jsou korekční strojky Scooter a 2WAY, neonové lepicí tyčinky, zvýrazňovače Bright Liner a designová řada odvíjecích strojků pro lepicí pásky, především pak odvíječ DeskPot. Společnost KORES také představila jednu z největších řad barevných záložek vhodných pro organizaci poznámek a dokumentů. V roce 2009 byla uvedena na celosvětový trh řada barevných pastelek Kolores, čímž společnost Kores rozšířila nabídku školních výrobků. Pastelky Kolores jsou známé pro svou jemnou kresbu, zářivé barvy a snadné ořezávání. Po úspěchu řady pastelek Kolores společnost KORES představila také voskovky, popisovače, obyčejné tužky a ořezávátka.\n\nV roce 2010 Peter a Robert Koreskovi zakoupili zpět práva k obchodním známkám na klíčových trzích v Německu, Francii, Itálii, Velké Británii, Nizozemsku a ve Skandinávii, čímž se optimalizoval distribuční potenciál značky Kores. Ve stejném roce společnost KORES Německo představila kompletní řadu spotřebního materiálu do tiskáren, včetně laserových cartridgí, inkoustových cartridgí a pásek do psacích strojů, které jsou nabízeny Kores zákazníkům v mezinárodní síti. V roce 2016 společnost KORES Praha oslavila 20 let od založení výroby ve výrobním závodě ve Strmilově.\n\nVýrobky se značkou Kores jsou distribuovány následujícími společnostmi: Komus, Rusko; Soft Carrier, Německo; Ecomedia, Švýcarsko; KTC, Nizozemsko; SP Richards, USA; Office Distribution, Itálie; Pacasa, Honduras; Universal, Costa Rica; Fatima, Guatemala; Martinez, Paraguay; Mapa, Uruguay; King Jim, Čína; Random, Ukrajina; Belkanton, Bělorusko; Activa, Česká republika; Corwell, Maďarsko; Bernasos, Egypt; Bouber, Tunisko.\n\nNedávná CEO zpráva informuje o 130. výročí založení společnosti Kores. Prezident společnosti Clemens Koreska vzhlíží pozitivně do budoucnosti, kdy společnost Kores bude nadále rozvíjet vysoce kvalitní produkty v oblasti kancelářských a školních produktů, a to v souladu s moderním životním stylem.\n"}
{"id": "327008", "url": "https://cs.wikipedia.org/wiki?curid=327008", "title": "Johann Benedict Listing", "text": "Johann Benedict Listing\n\nJohann Benedict Listing (25. července 1808 Frankfurt nad Mohanem – 24. prosince 1882 Göttingen) byl německý matematik.\n\nV roce 1847 napsal známý článek o topologii, ačkoliv jej uvedl v korespondenci o několik let dříve. Sám také objevil vlastnosti Möbiovy pásky ve stejný čas jako August Ferdinand Möbius a pokračoval ve výzkumu vlastností pásek s vyšším řádem zkroucení (paradromické prsteny)\n\nV roce 1872 vytvořil termín geoid pro idealizovaný geometrický tvar Země.\n\nV roce 1861 se stal členem Akademie věd v Göttingenu.\n\n"}
{"id": "327015", "url": "https://cs.wikipedia.org/wiki?curid=327015", "title": "Kontrapunkt", "text": "Kontrapunkt\n\nKontrapunkt (z lat. \"punctum contra punctum\" = „nota proti notě“) je zásadní skladební technika renesance a baroka. Svého vrcholu dosáhla za Johanna Sebastiana Bacha. Nejjednodušší formou kontrapunktu v hudební teorii je „protihlas“ k dané melodii. Fuga obsahuje hlavní melodii, která se nazývá téma resp. Soggetto (tj. it. subjekt), kontrapunkt pak rozvíjí a doprovází téma jako samostatný hlas. Tomu také odpovídá výraz „kontrapunkt“ ve smyslu umění resp. techniky jednotlivých protihlasů k dané řadě tónů, jejichž souzvuk sám o sobě dává smysl jak vertikálně (harmonicky), tak i v rovině horizontálně-lineární (melodicky).\nKontrapunkt jako skladebná technika podléhala v hudebních dějinách měnícím se pravidlům, jež závisela od měnícího se vnímání konsonancí a disonancí. Významnou roli hraje kontrapunkt v polyfonní hudbě, v níž jednotlivé hlasy usilují o rovnocennost a nezávislost (v protikladu k homofonii, jež je tvořena hierarchií mezi nadřízenou melodií a podřízeným doprovodem).\n\nJelikož je ovládnutí pravidel kontrapunktu pro kompozici polyfonní hudby velmi důležité, užívá se výrazu kontrapunkt v nejširším významu často také pro polyfonii.\n\nKdyž se ve 14. století objevil název \"Contrapunctus\", bylo již samotné umění vícehlasé sazby velmi rozvinuté. Teoretické traktáty Johanna de Muris, Philippa de Vitry nazvané \"Regulae de contrapuncto\" (pravidla kontrapunktu) fakticky vlastně nepřinesly nic nového, nýbrž jsou pojednáními o způsobu psaní do té doby zvaného discantus jen s novou terminologií. Vycházeli při tom z principu „nota proti notě“ (\"punctus contra punctum\" či \"nota contra notam\"), který byl Murisem výslovně označen jako základ vícehlasosti (\"fundamentum discantus\").\n\nNestejný kontrapunkt, při němž noty různé hodnoty v hlasech stojí proti sobě, nazývá Muris „\"Diminutio contrapuncti\"“ (dosl.: „zmenšení kontrapunktu“, čili: „zmenšený kontrapunkt“), což je názor přijímaný dodnes.\n\nImitační formy kontrapunktu, při nichž témata resp. motivy hudební skladby vystupují různé hlasy jeden po druhém, mají kořeny již ve 13. století. Walter Odington (1228 biskup z Canterbury) definuje \"Rondellus\" slovy: „Pokud to, co je zpíváno, (pak) všichni popořadě za ním přednesou“ (\"Si quod unus cantat, omnes per ordinem recitent\", Coussemaker, Script. I, 245).\n\nKontrapunktisté 15. a 16. století si vydatně sloužili imitací v komplexních formách. V 17. a 18. století se z nich vyvinula fuga. Přísný kánon s rychlými sledy hlasů je zvláštní formou kontrapunktu, jejíž konstrukce melodie vyžaduje obzvláštní pozornost skladatele.\n\nDvojitý kontrapunkt je složen tak, že se oba hlasy mohou zaměňovat (vrchní hlas se stává spodním), aniž by se dostávaly do konfliktu s dobově platnými pravidly a zákazy ve vzájemných vztazích hudebních intervalů a dalších faktorů. Rozlišují se dvojitý kontrapunkt v oktávě, v decimě a duodecimě, podle toho, zda hovoříme o inverzi (obratu) přeložením o oktávu, decimu či duodecimu. Přehledný výklad rozličných způsobů dvojitého kontrapunktu a kánonu podává již Zarlino ve svých \"Istitutioni armoniche\" (1558).\n\nVrcholu dosahuje kontrapunktická sazba v renesanci a později zejména v díle Johanna Sebastiana Bacha, Jana Dismase Zelenky, Johannese Brahmse, Maxe Regera a v hudbě 20. století mj. u Antona Weberna a Paula Hindemitha. Z rockové a jazzové hudby jsou to například Moondog a Gentle Giant, u nichž se kontrapunkt vyskytuje téměř v každé kompozici.\n\nNicméně \"stylus gravis\", jak jej známe například u Giovanniho da Palestrina, si především v římskokatolické církevní hudbě dlouhou dobu zachoval svůj význam. V 19./20. století se kontrapunktem zabýval zejména Ferruccio Busoni. Učebnice kontrapunktu ve starém stylu (na základech církevních tónin) jsou například ty od Martiniho, Albrechtsbergera, Cherubiniho, Fétise, Bellermanna, Busslera, Fuxe ad.; pro ty je nauka o harmonii jen accidens, pravidla jsou v základu táž, jako v časech discantu, kdy ještě nebyla o harmonii jasná představa (nauka o intervalech místo harmonie). Oproti tomu Dehn (B. Scholz), Richter, Tiersch a další ve svých pracích úzce navazují na nauku o harmonii, pro ně je nauka o harmonii je vlastní škola a kontrapunkt zkouška na příkladech, na nichž se žák musí učit a tyto instinktivně ovládat.\n\nKoncem 19. století připadá teorie kontrapunktu samotným hudebním teoretikům natolik roztříštěná, že se některé významné osobnosti kriticky vyjádřily:\n\nNejdůležitějšími principy kontrapunktu jsou:\n\n\n"}
{"id": "327027", "url": "https://cs.wikipedia.org/wiki?curid=327027", "title": "Svinka", "text": "Svinka\n\nSvinka (\"Armadillidium\") je rod z čeledi svinkovitých, řádu stejnonožců. Mezi nejznámější druh tohoto rodu patří svinka obecná (\"Armadillidium vulgare\"). Svinky mají 7 párů nožek a dvě článkovitá tykadla. Živí se rozkládajícími se zbytky rostlin a živočichů. Svinky jsou světloplaché. Žijí na temných vlhkých místech (pod kameny, padlými kmeny...), kde tvoří skupinky až 20 jedinců různého stáří. Některé druhy se v případě nebezpečí stočí do kuličky.\n\n\"A. aelleni\" –\n\"A. alassiense\" –\n\"A. albanicum\" –\n\"A. albifrons\" –\n\"A. albigauni\" –\n\"A. album\" –\n\"A. ameglioi\" –\n\"A. amicorum\" –\n\"A. anconanum\" –\n\"A. apenninigenum\" –\n\"A. apenninorum\" –\n\"A. apfelbecki\" –\n\"A. apuanum\" –\n\"A. arcadicum\" –\n\"A. arcangelii\" –\n\"A. argentarium\" –\n\"A. argolicum\" –\n\"A. armeniensis\" –\n\"A. artense\" –\n\"A. assimile\" –\n\"A. atticum\" –\n\"A. azerbaidzhanum\" –\n\"A. badium\" –\n\"A. baldense\" –\n\"A. banaci\" –\n\"A. banaticum\" –\n\"A. beieri\" –\n\"A. bicurvatum\" –\n\"A. bifidum\" –\n\"A. bimarginatum\" –\n\"A. bosniensis\" –\n\"A. brambillae\" –\n\"A. brentanum\" –\n\"A. brevicaudatum\" –\n\"A. brunneum\" –\n\"A. canaliferum\" –\n\"A. carniolense\" –\n\"A. carynthiacum\" –\n\"A. cavannai\" –\n\"A. cavernarum\" –\n\"A. cephalonicum\" –\n\"A. cetinjense\" –\n\"A. chazaliei\" –\n\"A. clausii\" –\n\"A. clavigerum\" –\n\"A. coelatum\" –\n\"A. corcyraeum\" –\n\"A. cythereium\" –\n\"A. dalmaticum\" –\n\"A. decipiens\" –\n\"A. decorum\" –\n\"A. delattini\" –\n\"A. depressum\" –\n\"A. djebalensis\" –\n\"A. dollfusi\" –\n\"A. ehrenbergii\" –\n\"A. emmae\" –\n\"A. ephesiacum\" –\n\"A. epirense\" –\n\"A. espanyoli\" –\n\"A. esterelanum\" –\n\"A. etruriae\" –\n\"A. euxinum\" –\n\"A. fallax\" –\n\"A. ficalbii\" –\n\"A. flavoscutatum\" –\n\"A. fossuligerum\" –\n\"A. frontemarginatum\" –\n\"A. frontetriangulum\" –\n\"A. frontirostre\" –\n\"A. frontisignum\" –\n\"A. furcatum\" –\n\"A. gallicum\" –\n\"A. garumnicum\" –\n\"A. germanicum\" –\n\"A. gerstaeckeri\" –\n\"A. gestroi\" –\n\"A. globosum\" –\n\"A. graecorum\" –\n\"A. granulatum\" –\n\"A. granum\" –\n\"A. hauseni\" –\n\"A. hemprichii\" –\n\"A. herzegowinense\" –\n\"A. hessei\" –\n\"A. hirtum\" –\n\"A. holzi\" –\n\"A. humectum\" –\n\"A. humile\" –\n\"A. hungaricum\" –\n\"A. hybridum\" –\n\"A. hydrense\" –\n\"A. inflatum\" –\n\"A. insulanum\" –\n\"A. irmengardis\" –\n\"A. janinensis\" –\n\"A. jonicum\" –\n\"A. justi\" –\n\"A. kalamatense\" –\n\"A. kalamium\" –\n\"A. klaptoczi\" –\n\"A. klugii\" –\n\"A. kossuthi\" –\n\"A. laconicum\" –\n\"A. lagrecai\" –\n\"A. laminigerum\" –\n\"A. lanzai\" –\n\"A. lemnium\" –\n\"A. littorale\" –\n\"A. lobocurvum\" –\n\"A. luridum\" –\n\"A. lusitanicum\" –\n\"A. maccagnoi\" –\n\"A. maculatum\" –\n\"A. mareoticum\" –\n\"A. marinense\" –\n\"A. marinensium\" –\n\"A. marmoratum\" –\n\"A. marmorivagum\" –\n\"A. mateui\" –\n\"A. messenicum\" –\n\"A. mohamedanicum\" –\n\"A. mycenaeum\" –\n\"A. narentanum\" –\n\"A. nasatum\" –\n\"A. naxium\" –\n\"A. nigrum\" –\n\"A. nitidulus\" –\n\"A. obenbergi\" –\n\"A. odysseum\" –\n\"A. oglasae\" –\n\"A. olympiacum\" –\n\"A. omblae\" –\n\"A. opacum\" –\n\"A. ormeanum\" –\n\"A. paeninsulae\" –\n\"A. pallasii\" –\n\"A. pallidum\" –\n\"A. panningi\" –\n\"A. pardoi\" –\n\"A. pardoni\" –\n\"A. parvum\" –\n\"A. pelagicum\" –\n\"A. pelionense\" –\n\"A. pellegrinense\" –\n\"A. peloponnesiacum\" –\n\"A. peraccae\" –\n\"A. pictum\" –\n\"A. pilosellum\" –\n\"A. portofinense\" –\n\"A. pretusi\" –\n\"A. pseudassimile\" –\n\"A. pseudovulgare\" –\n\"A. pujetanum\" –\n\"A. pulchellum\" –\n\"A. quadrifrons\" –\n\"A. quinquepustulatum\" –\n\"A. rhodopinum\" –\n\"A. riparium\" –\n\"A. rosai\" –\n\"A. ruffoi\" –\n\"A. samium\" –\n\"A. samothracium\" –\n\"A. sanctum\" –\n\"A. savonense\" –\n\"A. saxivagum\" –\n\"A. scaberrimum\" –\n\"A. scabrum\" –\n\"A. schoeblii\" –\n\"A. schulzi\" –\n\"A. serrai\" –\n\"A. serratum\" –\n\"A. siculorum\" –\n\"A. silvestrii\" –\n\"A. simile\" –\n\"A. simoni\" –\n\"A. sordidum\" –\n\"A. speyeri\" –\n\"A. spinosum\" –\n\"A. steindachneri\" –\n\"A. stolikanum\" –\n\"A. storkani\" –\n\"A. strinatii\" –\n\"A. stygium\" –\n\"A. subdentatum\" –\n\"A. sulcatum\" –\n\"A. tabacarui\" –\n\"A. teramense\" –\n\"A. thessalorum\" –\n\"A. tigris\" –\n\"A. tirolense\" –\n\"A. torchiai\" –\n\"A. traiana\" –\n\"A. tripolitzense\" –\n\"A. tunetanum\" –\n\"A. tyrrhenum\" –\n\"A. vallombrosae\" –\n\"A. valonae\" –\n\"A. variegatum\" –\n\"A. veluchieuse\" –\n\"A. verhoeffi\" –\n\"A. versicolor\" –\n\"A. versluysi\" –\n\"A. voidiensis\" –\n\"A. vulgare\" –\n\"A. werneri\" –\n\"A. willii\" –\n\"A. xerovunense\" –\n\"A. zangherii\" –\n\"A. zenckeri\" –\n\"A. zuellichi\"\n\n\n"}
{"id": "327044", "url": "https://cs.wikipedia.org/wiki?curid=327044", "title": "Umm el-Káb", "text": "Umm el-Káb\n\nUmm el-Káb (nazývaný také Umm el Ga'ab, arabsky أم القعاب) je egyptské pohřebiště pocházející z Předdynastické doby. Pohřbeni zde byli někteří panovníci 0. dynastie, 1. dynastie a dva panovníci 2. dynastie.\n\nDnešní název znamená „Matka střepů“, protože celý areál je pokryt střepy z rozbitých nádob, v nichž byly obětiny pro boha Usira (viz obrázek). Od 12. dynastie se totiž toto místo považovalo za místo, kde Eset pohřbila svého bratra Usira. Za místo jeho odpočinku byla vybrána hrobka krále Džera.\n\n\n\nPanovníci 2. dynastie se pravděpodobně nechali pohřbít v Sakkáře. Poslední dva panovníci 2. dynastie jsou pohřbeni opět na nekropoli Umm el-Káb.\n\nHrobka P, jejímž vlastníkem je pravděpodobně Semerchet (Peribsen), se nachází severně od hrobky královny Merneith. Pečeť nalezená v této hrobce obsahuje první celou větu psanou hieroglyfy .\n\nHrobka V, jejímž vlastníkem je pravděpodobně Chasechemuej, se nachází jižně od hrobky krále Kaa. Tato hrobka má jiné uspořádání než ostatní. Tvoří ji dlouhá galerie, která je rozdělena na 58 místností. Centrální pohřební komora byla poprvé postavena z kamene a to z dovezeného vápence.\nV 90. letech 19. století tyto hrobky zkoumal Émile Amélineau. Po pěti letech po něm převzal výzkum Flinders Petrie. Ten zde prováděl výzkumy v letech 1899–1901 a rozeznal jejich výjimečnost. Od 70. let 20. století zde vede vykopávky Německý archeologický ústav.\n\n"}
{"id": "327045", "url": "https://cs.wikipedia.org/wiki?curid=327045", "title": "Výměšek", "text": "Výměšek\n\nVýměšek je chemická látka vyměšovaná buňkami ze svého těla. Nejedná se přímo o jejich odpadní produkt, protože slouží k různým funkcím. Výměšky jsou dvojího druhu: exkrety (např. hleny) a inkrety (hormony), které jsou produkovány žlázami s vnitřní sekrecí. Jiným významem slova „výměšek“ je \"výkal (exkrement, výmět)\".\n\nV lidském organismu existuje celá řada žláz s vnitřní sekrecí, které vylučují sekret v podobě bílkovin, hormonů či jiných látek. Ty pak napomáhají různým procesům v organismu. Současně se u lidí vyskytují také žlázy s vnější sekrecí, například potní vylučující pot, který mimo jiné ochlazuje pokožku.\n\nU živočichů se vyskytují různé druhy žláz vylučujících sekret. Může se jednat například o jedové žlázy hadů, pachové žlázy tchoře nebo pižmo kabara pižmového.\n\nTypy sekrece podle toho, jakým způsobem buňka sekret vylučuje:\n\nDělení podle toho, kam se secernuje:\n"}
{"id": "327049", "url": "https://cs.wikipedia.org/wiki?curid=327049", "title": "Nationale Volksarmee", "text": "Nationale Volksarmee\n\nNationale Volksarmee (\"Národní lidová armáda\") byla od roku 1956 do roku 1990 armádou bývalé Německé demokratické republiky (NDR). Byla založena jako reakce na vstup NSR do NATO. Od založení se počítalo s NVA jako prvosledovou silou v případě útoku na západní Evropu, a proto byla vždy vyzbrojována těmi nejmodernějšími zbraněmi z SSSR, jaké byly dostupné. Na území NDR se nacházely nejlépe vyzbrojené sovětské okupační jednotky, se kterými mohla NVA vždy počítat jako s podporou (cca 9 divizí, které měly ve výzbroji i jaderné hlavice).\n\nNVA se členila do čtyř složek:\n"}
{"id": "327053", "url": "https://cs.wikipedia.org/wiki?curid=327053", "title": "Kirjat Mal'achi", "text": "Kirjat Mal'achi\n\nKirjat Mal'achi ( קִרְיַת מַלְאָכִי, doslova „\"Město mého anděla\"“, v oficiálním přepisu do angličtiny Qiryat Mal'achi, přepisováno též Kiryat Mal'achi) je město v Izraeli v Jižním distriktu. Starostou je Moti Malka.\n\nNachází se v nadmořské výšce 60 metrů cca 37 km jižně od Tel Avivu, 52 km severně od Beerševy, 45 km západně od Jeruzaléma a 17 km severovýchodně od Aškelonu. Leží v rovinaté a zemědělsky využívané krajině v regionu Šefela. Jihozápadně od obce probíhá vádí Nachal Guvrin, která tu pak ústí do řeky Lachiš. Okolní region se nazývá Chevel Lachiš.\n\nLeží v hustě osídlené oblasti, která je etnicky zcela židovská. Město je na dopravní síť napojeno pomocí dálnice číslo 40 a dálnice číslo 3, které se tu kříží.\n\nKirjat Mal'achi byl založen roku 1951. Zpočátku šlo o stanové město a uprchlický tábor (\"ma'abara\") založený roku 1950, které přijímalo obrovská množství židovských imigrantů, kteří v počátečních letech existence státu přišli do Izraele. Velká část těchto imigrantů byla součástí židovského exodu z arabských zemí. Později byl tábor přetvořen na takzvané Rozvojové město (plánovitě budované sídlo).\n\nPůvodně se nové sídlo nazývalo Kastina, podle nedaleké arabské vesnice Kastina vysídlené roku 1948. V roce 1952 získalo nynější název. Město bylo pojmenováno k poctění židovské komunity z Los Angeles (španělsky: \"„Město andělů“\"), která se svou finanční podporou zasadila o založení toho města.\n\nNejznámějším starostou byl bývalý izraelský prezident Moše Kacav, který se stal zdejším starostou v roce 1969 ve věku 24 let. Později se stal starostou i jeho bratr Lior Kacav. V roce 1998 byla obec povýšena na město. Do té doby šlo o místní radu (malé město).\n\nPocle Centrálního statistického úřadu (CBS) se ve městě nachází 15 škol s celkovým počtem 4 909 studentů. Ti jsou rozděleni do 10 základních škol (2 867 žáků) a 9 středních škol (2 042 žáků). V roce 2001 bylo 47,9 % studentů 12. ročníků připuštěno ke státní maturitní zkoušce.\n\nPodle údajů z roku 2009 tvořili naprostou většinu obyvatel Židé - cca 20 100 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 20 500 osob).\n\nJde o středně velkou obec městského typu s dlouhodobě stagnující populací. K 31. prosinci 2014 zde žilo 21 300 lidí.\n\n\"* údaje za rok 2001 a od roku 2010 zaokrouhleny na stovky\"\n\n"}
{"id": "327054", "url": "https://cs.wikipedia.org/wiki?curid=327054", "title": "International Journal of Systematic and Evolutionary Microbiology", "text": "International Journal of Systematic and Evolutionary Microbiology\n\nInternational Journal of Systematic and Evolutionary Microbiology (IJSEM, „Mezinárodní ročenka systematické a evoluční mikrobiologie“), do r. 2000 též \"International Journal of Systematic Bacteriology\", je odborné periodikum, které se zabývá systematikou mikrobů. Poprvé byl otištěn roku 1951. Hlavní obsah tvoří taxonomie, názvosloví, identifikace, charakteristika, kultivace, fylogeneze, evoluce a biodiverzita všech mikroorganismů (prokaryot, ale i kvasinek a jím podobných druhů, prvoků a řas). V současnosti IJSEM vydává každý měsíc společnost Society for General Microbiology v Reading.\n\n"}
{"id": "327064", "url": "https://cs.wikipedia.org/wiki?curid=327064", "title": "Saurosuchus", "text": "Saurosuchus\n\nSaurosuchus („ještěří krokodýl“) je rodem vyhynulého archosaurního plaza patřícího do řádu rauisuchianů. S délkou kolem 7 metrů se jednalo zřejmě o největšího člena této skupiny (možná s výjimkou málo známého rodu \"Fasolasuchus\"). Stejně jako ostatní zástupci skupiny kráčel i \"Saurosuchus\" po čtyřech vzpřímených končetinách, dokázal se však vztyčit krátce i na zadní.\n\nŠlo zřejmě o dravce útočícího na kořist ze zálohy. Mezi jeho úlovky mohli být i první známí dinosauři jako byl ve stejné době žijící \"Herrerasaurus\" nebo \"Eoraptor\". Tito živočichové žili ve svrchním triasu Argentiny.\n\n"}
{"id": "327072", "url": "https://cs.wikipedia.org/wiki?curid=327072", "title": "Krasiejów", "text": "Krasiejów\n\nKrasiejów je menší obcí na jihu Polska (Slezsko), ležící asi 30 km východně od Opole, nedaleko města Ozimek (Gmina Ozimek). V současnosti má lehce přes 2000 stálých obyvatel na ploše kolem 3,25 km². První zmínka o obci pochází již z roku 1292, kdy je v jisté listině zmiňován šlechtic jménem Bratacho de Crasseow. První kostel zde byl postaven v roce 1518, v současnosti je dominantou obce jiný neobarokní kostel, postavený v letech 1911-1913.\n\nV blízkosti obce se v prostoru bývalého povrchového lomu a cihelny nachází významná paleontologická lokalita z období svrchního triasu (stáří asi 223 - 232 milionů let), na které byl mj. objeven také dle původní domněnky jeden z nejstarších známých dinosaurů druhu \"Silesaurus opolensis\" (dnes je obecně považován spíše za dinosauromorfa), obojživelný fytosaur druhu \"Paleorhinus arenaceus\", étosaur \"Stagonolepis olenkae\", temnospondylní obojživelníci rodů \"Metoposaurus\" a \"Cyclotosaurus\" nebo dravý rauisuch \"Polonosuchus silesiacus\". Lokalita (známá již od 70. let 19. století) je systematicky vědecky zkoumána teprve od roku 1993 a v posledních letech vznikl přímo na jejím místě rozsáhlý tematický \"JuraPark\" s modely dinosaurů i jiných pravěkých tvorů (otevřen v květnu roku 2010). V samotné obci je umístěno také menší muzeum s paleontologickou expozicí, věnovanou zejména objevům z tamní lokality.\n\n"}
{"id": "327074", "url": "https://cs.wikipedia.org/wiki?curid=327074", "title": "Problém roku 2038", "text": "Problém roku 2038\n\nProblém roku 2038 (jinak známý jako „Unixový bug milénia“, „Y2K38“, „Y2K+38“, nebo „Y2.038K“ podle přirovnání k problému Y2K) může hypoteticky způsobit pád počítačových programů v roce 2038. Problém může nastat v Unixových nebo podobných datovacích systémech, které reprezentují systémový čas jako počet sekund (ignorujíce přestupné sekundy) od 00:00:00 1. ledna 1970. Tato reprezentace času se díky masové rozšířenosti programovacího jazyka C vyskytuje v programech pro většinu operačních systémů. Datový typ codice_1 je na většině 32bitových systémů používán k ukládání počítadla sekund jako 32bitové celé číslo se znaménkem (). Poslední čas, který takto může být zapsán, je úterý 19. ledna 2038 v 03:14:07. Čas v další sekundě „přeteče“ a bude vnitřně reprezentován jako záporné číslo, což může způsobit pád programů, jelikož neuvidí takovéto datum jako 2038, ale spíše jako 1901.\n\n\n"}
{"id": "327077", "url": "https://cs.wikipedia.org/wiki?curid=327077", "title": "Bergey's Manual of Systematic Bacteriology", "text": "Bergey's Manual of Systematic Bacteriology\n\nBergey's Manual of Systematic Bacteriology je rozsáhlé několikasvazkové dílo o taxonomii bakterií a archeí, které je pojmenované podle autora, Davida Hendrickse Bergeyho. Bylo poprvé vydáno v letech 1984–1989, podruhé v pěti svazcích v letech 2001–2009. Tato kniha se snaží respektovat přirozený vývoj (fylogenezi) věnuje se všem platným bakteriologickým taxonům současnosti.\n\nNové vydání se dělí na tyto svazky:\n\n\n\n"}
{"id": "327081", "url": "https://cs.wikipedia.org/wiki?curid=327081", "title": "Alexej I. Michajlovič", "text": "Alexej I. Michajlovič\n\nAlexej Michajlovič (), 19. března 1629, Moskva - 29. ledna 1676, Moskva), syn Michaila III. Fjodoroviče (1613-1645) z dynastie Romanovců, byl v letech 1645 až 1676 ruským carem.\n\nAlexej Michajlovič přijal vládu ve věku 16 let. Byl velmi zbožný, dbal na lesk svého dvora, nevěděl si však valně rady v ekonomických záležitostech. Uděloval úlevy rychle bohatnoucím kupcům i privilegia duchovenstvu; na druhé straně jím vydaný zákoník z roku 1649 zvaný \"Sobornoje uloženje\" zaváděl brutální tělesné tresty nebo dlouholeté vyhnanství na Sibiři na nejmenší přestupky; tíživé bylo rovněž zvýšení daně ze soli. V důsledku těchto i dalších rozhodnutí došlo k rozsáhlým povstáním jak rolnickým, tak ve městech, proti bojarům i proti státním úředníkům. Největší dopad mělo tzv. \"\"solné povstání\"\" v městech a car musel část svých rozhodnutí stáhnout a poslat na čas do vyhnanství svého švagra, zkorumpovaného bojara Borise Morozova. Car Alexej proslul zbožností, ale také zálibou v dobrém jídle a v lovu, zejména v sokolnictví.\n\nRoku 1653 provedl moskevský patriarcha Nikon církevní reformu, jejíž podstatou byly zejména opravy bohoslužebných knih. Proti tomu se postavila část kněží pod vedením protopopa Avvakuma a utvořila se frakce starověrců. Roku 1658 se však ambiciózní Nikon dostal do sporu se samotným carem, v důsledku toho byl Nikon nucen odejít z Moskvy a roku 1666 jej car Alexej nechal církevním synodem sesadit s postu patriarchy a uvěznit. Tyto spory uvnitř pravoslavné církve přispívaly k růstu napětí v ruské společnosti.\n\nV letech 1651-53 došlo k válce Ruska s Persií o vliv v oblasti Kavkazu. V roce 1654 uzavřelo Rusko v Perejaslavi smlouvu s Ukrajinou, spravovanou hejtmanem Bohdanem Chmelnickým, současně se započetím nové rusko-polské války (1654-1667). Ruská vojska tehdy obsadila Smolensk, celé Bělorusko a část Litvy s Vilniusem. Napadení Polska Švédskem způsobilo ukončení války smlouvou v Niemieży, načež Rusko započalo válku se Švédskem, která skončila dohodou v roce 1668. Po odchodu Švédů z Polska a poté, co hejtman Ivan Vyhovski uznal polskou svrchovanost nad Ukrajinou, Alexej obnovil válku s Polskem; tu ukončila až smlouva v Andruszově v roce 1667, která Rusku přiznala oblast smolenskou, černichovskou a severskou a celou zadněperskou Ukrajinu i s Kyjevem.\n\nCar Alexej sice nebyl mimořádný panovník, ale dokázal se obklopit velmi schopnými rádci, kteří spoluurčovali směřování jeho vlády. Patřil k nim zejména laskavý a inteligentní Fjodor Rtiščev, zvaný \"carovo svědomí\", který inicioval založení první moskevské nemocnice, dále například prozápadně orientovaný bojar Artamon Matvejev, poručník carovy druhé manželky Natálie nebo představený \"posolského prikazu\" Afanasij Ordyn-Naščokin, který pro Rusko vyjednával zahraniční spojenectví a mírové smlouvy, zasloužil se i o to, že v Rusku začal fungovat určitý druh pošty. Prozápadní orientace se za Alexejovy vlády projevila zakládáním prvních manufaktur, dovozem a prvními překlady zahraniční literatury, ale hlavně reformou vojenství, kde byly po boku střelců, kozáků a zemské hotovosti stavěny pluky nového typu, vyzbrojené a vystrojené západoevropským způsobem (dragouni, rejtaři, mušketýři). Jejich výcvikem a velením byli pověřeni tzv. plukovníci (\"polkovniki\"), obvykle Němci, Skotové nebo jiní cizinci v carských službách.\n\nV letech 1662-1671 vznikala v Rusku řada bouří a povstání mužiků, vyvolaných těžkým útiskem velkých vlastníků půdy. Roku 1662 vypukla v Moskvě tzv. Měděná vzpoura, a to v reakci na měnovou reformu, spojenou s masovým zaváděním měděných mincí místo dosavadních stříbrných. Největší a nejkrutější z nich vypuklo roku 1670 pod vedením kozáckého atamana Stěpana Razina a kromě mužiků se ho účastnili i donští kozáci a původní obyvatelé Povolží - Marijci, Mordvini a Čuvaši. Povstání trvalo dva roky a mělo charakter občanské války, zasáhlo oblast na dolním Donu a celé Povolží od Astrachaně až po Simbirsk. Razin své povstání podle vlastních slov vedl proti „lepším lidem“, rebelové při něm plenili a vypalovali města a šlechtická sídla, popravovali vojvody a zřizovali ve městech samosprávu kozáckého typu. Povstání zakončila až vojenská porážka regulérním carským vojskem u Simbirska a následné brutální represe, při nichž bylo zmasakrováno až 10 000 rebelů. Vůdce povstání byl po návratu na Don zajat, vydán carovi a 6. 6. 1671 v Moskvě veřejně popraven. Roku 1671 proběhlo menší povstání i v samotné Moskvě, a to v souvislosti s propuknuvší epidemií moru.\n\nV témže roce začal car krutě pronásledovat starověrce. Mezi oběti represí patřila i bojarka a bývalá carevnina dvorní dáma Feodosija Morozovová a její sestra kněžna Urusovová. Car je nechal uvěznit ve městě Borovsk a umučit v žaláři hladem.\n\nPo smrti cara Alexeje vládu v Rusku převzal jeho nejstarší žijící syn, Fjodor III. Alexejevič (1676-1682).\n\nAlexej Michajlovič byl otcem 16 potomků ze dvou manželství:\n\nPotomci z manželství s Marií Iljiničnou Miloslavskou (celkem 13 dětí):\n\nPotomci z manželství s Natálií Kirilovnou Naryškinovou (3 děti):\n\nNa počest cara Alexeje v roce 1904 car Mikuláš II. dal svému prvnímu synovi (pátému potomkovi) a následníkovi trůnu jméno Alexej. Chlapec se měl stát carem Alexejem II., k tomu však nikdy nedošlo, neboť v roce 1918 byl s celou carskou rodinou v Jekatěrinburgu zavražděn. Carevič Alexej měl tehdy několik týdnů před čtrnáctými narozeninami.\n\n"}
{"id": "327083", "url": "https://cs.wikipedia.org/wiki?curid=327083", "title": "Carl Woese", "text": "Carl Woese\n\nCarl Richard Woese (15. července 1928 Syracuse, New York, USA − 30. prosince 2012 Urbana, Illinois, USA) byl americký mikrobiolog, který navštěvoval Deerfield Academy a Amherst College, a proslavil se svou prací \"Phylogenetic structure of the prokaryotic domain: the primary kingdoms\", v níž definoval novou říší či doménu Archaea. Tato práce vyšla v roce 1977, a její výsledky byly založeny na sekvenaci a srovnávání rRNA (tuto techniku sám rozvinul). Carl Woese se také významně podílel na výstavbě teorie RNA světa (roku 1967).\n\nKe konci svého života byl profesorem mikrobiologie na University of Illinois at Urbana-Champaign.\n\nLhotský, Josef. \"Úvod do studia symbiotických interakcí mikroorganismů. Nový pohled na viry a bakterie\". Praha, Academia, 2015, 208 s., str. 93-97.\n"}
{"id": "327089", "url": "https://cs.wikipedia.org/wiki?curid=327089", "title": "Parník Vyšehrad (1938)", "text": "Parník Vyšehrad (1938)\n\nKolesový parník Vyšehrad (původním názvem Antonín Švehla, od roku 1942 Karlstein, od roku 1945 T. G. Masaryk, od roku 1952 Děvín, od roku 1992 Vyšehrad), který provozuje Pražská paroplavební společnost a. s., je dnes (2009) jedním ze dvou provozuschopných velkých kolesových parníků v Česku.\n\nV roce 2013 jej Ministerstvo kultury prohlásilo za kulturní památku České republiky.\n\nVyrobila jej roku 1938 Ústecká loděnice a dřevoprůmysl, spol. s r. o., hlavním konstruktérem byl ředitel loděnice Ing. Josef Huss, strojní zařízení dodala akciová společnost ČKD Praha. Loď byla jedním ze čtyř velkých parníků, které si nechala PPS nově postavit v rámci modernizace flotily ve 30. letech 20. století. Souběžně společnost nakupovala i motorové lodě a modernizovala starší parníky. Typově byly první dva parníky, „Dr. Edvard Beneš“ (od roku 1939 „Labe“) a „Antonín Švehla“ (dnešní Vyšehrad), inspirované o desetiletí staršími salonními parníky Dresden a Leipzig drážďanské společnosti SBDA z let 1926 a 1929. Každý z těchto dvou nových českých parníků stál 2,5 milionu Kč.\n\nLoď byla slavnostně pokřtěna 1. května 1938 za účasti ministra průmyslu, obchodu a živností. Původní jméno parníku bylo Antonín Švehla, poté loď vystřídala názvy Karlstein (od roku 1942), po válce T. G. Masaryk a od roku 1952 Děvín. V roce 1961 byl parník Děvín modernizován, zejména interiéry salónů. V roce 1980 byl kotel v dílnách na Smíchově přebudován na kapalná paliva (lehký topný olej). V roce 1992 byl parník v loděnici ČSPLO v Boleticích rekonstruován na restaurační salónní parník a zároveň byl vyměněn parní kotel (v témž období byl rekonstruován i parník Vltava), parní stroj je však stále původní. 13. srpna 1992 byl rekonstruovaný parník pokřtěn na nový název Vyšehrad. Zatím poslední rekonstrukcí prošel parník v zimě 2006/2007, kdy mu byla vyměněna obšívka v drážďanské loděnici v Laubegastu.\n\nParník je dlouhý 62 metrů a široký 6,2 metru, šířka přes kolesnice 10,5 metru. Výkon parního stroje je 165 kW (220 k) při 42 otáčkách za minutu. Původní byla nominální kapacita lodi 885 cestujících, nyní 300, z toho 199 krytých míst k sezení. Podle dobového prospektu měla loď dosáhnout rychlosti až 20 km/h, ve skutečnosti byla maximální rychlost na klidné vodě asi 17 km/h.\n\nZpočátku byly oba salonní parníky nasazovány na trať Praha – Vrané nad Vltavou a v první sezóně, dlouhé 70 dní, přepravovaly průměrně 150 lidí při jedné plavbě. V roce 1939 byly odstraněny krycí plachty horní paluby, které v některých nižších místech (železniční most ve Skochovicích a Štvanice) překážely.\n\nZa druhé světové války byl parník zkonfiskován a na kotvišti u německých Drážďan sloužil jako vývařovna pro uprchlíky před Rudou armádou. Po válce byl vrácen do Prahy.\n\nV 70. letech byly tyto salónní parníky nasazovány i na běžné linkové plavby do Štěchovic. Po rekonstrukci v roce 1992 je nasazován převážně na restaurační a objednané plavby, několikrát do roka však pluje i na veřejné lince na Slapy a na Mělník.\n\nPůvodní parník Vyšehrad z roku 1866 byl v roce 1937 přejmenován na Zbraslav a dosloužil roku 1950. Zrušen byl roku 1953 pro naprostou zchátralost trupu a kotle.\n\nDalším parníkem, který nesl jméno Vyšehrad, byl Primátor Dittrich z roku 1891. Jméno Vyšehrad nesl v letech 1937-42 a 1945-51, kdy byl zrušen.\n\nTřetím parníkem Vyšehrad byl původní Dr. Edvard Beneš. Na vodu byl spuštěn, jak je zmíněno výše, 1. 5. 1938, současně s parníkem Antonín Švehla, který nese jméno Vyšehrad dnes. Dr. Edvard Beneš byl v roce 1939 přejmenován na Labe, v letech 1942-45 nesl jméno Wischehrad, poté až do roku 1952 opět Dr. Edvard Beneš a v roce 1952 byl přejmenován znovu na Vyšehrad. Pod tímto jménem plul až do roku 1988, kdy se rozhodlo o jeho rekonstrukci. Práce skončily v roce 1989 hrubou stavbou nástavby horní paluby. Parník poté chátral u železničního mostu, v Holešovicích a v roce 2004 (?) byl přepraven do Chvaletic. Tam chátrá dosud (2009). Začátkem 21. století se chystala jeho přestavba na motorovou loď Hradčany.\n\n\n"}
{"id": "327090", "url": "https://cs.wikipedia.org/wiki?curid=327090", "title": "Tchao Jüan-ming", "text": "Tchao Jüan-ming\n\nTchao Jüan-ming (čínsky: , pinyin: Táo Yuānmíng; 365, Sin-jang, prov. Ťiang-si – 427), známý i jako Tchao Čchien (čínsky , pinyin: \"Tao Qian\", WG: \"T'ao Ch'ien\"; česky \"„Tchao Skrytý“\"), byl jeden z největších čínských básníků. Žil v období vlády dynastie Ťin. Měl velký vliv na tvorbu slavných básníků dynastií Tchang a Sung.\n\nNarodil se ve význačné, ale zchudlé rodině (jeho pradědečkem byl guvernér a generál Tchao Kchan). V mládí procházel vnitřním zápasem mezi osobními ambicemi, posilovanými jasnými názory na řešení státních problémů, a touhou odejít do ústraní. Sloužil v některých nižších úřednických funkcích, mimo jiné jako pobočník armádního velitele (kruté zážitky z válečného tažení se ho hluboce dotkly). Ve věku čtyřiceti let definitivně odešel do ústraní, znechucen intrikami a korupcí ve státní správě, dle vlastních slov kvůli své neochotě „hrbit se pro pět měřic rýže“ (), což byl tehdejší plat nízkého úředníka. Toto vyjádření přešlo do čínštiny jako idiom pro „ochotu spolknout vlastní pýchu pro zajištění skrovné existence“. Jeho slavná báseň \"Návrat\" popisuje jeho odchod na venkov, kde žil po zbytek života – dvaadvacet let. Do doby jeho života v ústraní spadají jeho nejlepší básně, tázající se po smyslu života (neboť sny o změnách poměrů v říši ho trápit nepřestávaly). Žil se sedláky a postupně přejímal jejich náhled na život; pouze občas ho navštěvovalo několik přátel, básníků a obdivovatelů.\n\nKromě poezie (dochovalo se okolo 130 básní) proslul i prozaickými díly \"Pán od Pěti jív\", předmluvou k \"Návratu\" a především pak dílem \"Pramen broskvových květů\" (, Tchao Chua Jüan Ťi), jež popisuje zemi skrytou zrakům vnějšího světa (). Toto jméno se stalo čínským synonymem pro utopii.\n\nMezi jeho největší obdivovatele patřil Tu Fu, který se jej dovolává například v básni \"Ach, jaká škoda\" o svém životě na venkově („Ty bys to chápal, Tchao Čchiene.“)\n\nPrvním překladatelem byl Bohumil Mathesius. Jednotlivé básně přeložil například Ferdinand Stočes, samostatné výbory pak Marta Ryšavá a Josef Hiršal, a Jan Vladislav (rovněž s Martou Ryšavou).\n\n\n\n"}
{"id": "327099", "url": "https://cs.wikipedia.org/wiki?curid=327099", "title": "Dějiny odívání v Evropě", "text": "Dějiny odívání v Evropě\n\n\"Související informace naleznete v článku Historie pánské módy\"\nDějiny evropského odívání za doby raného středověku, v době, kdy po zániku Římské říše v Evropě vznikaly nové státy, byl oděv i u vznešených vrstev velmi jednoduchý. V období románské kultury se mužské oblečení skládalo ze svrchní a spodní tuniky, které měly okrouhlý výstřih a rozparek na prsou a jejich délka rozhodovala o společenském postavení majitele. Naproti tomu gotické oblečení se vyznačovalo mnohotvarostí střihu, který zdůrazňoval tvar postavy. V období renesance, se každá země Evropy vyznačovala trochu jinou kulturou a s ní se lišil i oděv. Pro Itálii, kde renesance vznikla, byla typická honosnost oděvů, španělská móda byla upnutá stejně jako španělské mravy, v Uhersku bylo oblečení ovlivněno tureckou kulturou a stylem oblékání a v německých zemích byla móda kombinací módy francouzské, rakouské a italské. Barokní móda na rozdíl od módy renesanční, neměla v každé zemi svou vlastní a jedinečnou podobu. Šlechta v celé Evropě se snažila ve všem co nejvíce přiblížit francouzskému honosnému královskému dvoru Ludvíka XIV., který udával tón evropské módě a kultuře druhé poloviny 17. století. Rokoko se v módě od baroka příliš nelišilo, ale oblečení se zhotovovalo z lehčích látek pastelových barev či se vzory malých kvítků. Výraznou změnu v módě zaznamenaly účesy. Tupírování z doby baroka byla dovršeno honosnými ozdobami jako byly modely lodí, ptačí pera či šperky a stuhy.\n\nNa přelomu 18. a 19. století se v Anglii objevila nová móda, mnohem přirozenější a jednodušší, než móda francouzská. Nejdříve nastupovala jen zdráhavě, po Velké francouzské revoluci se však projevila naplno. S vyhlášením císařství ve Francii ale musela přijít nová móda, protože revolucionářské myšlenky Napoleonovi nevyhovovaly. Styl nové empírové módy určovala Napoleonova první žena císařovna Josefína. Dalším módním obdobím 19. století bylo období tzv. Biedermeieru. Charakterizoval ji styl vídeňských měšťanů, proto ztrácela na honosnosti. V 50. letech 19. století začalo období „Druhého rokoka“. Jednalo se o kombinaci stylu rokoka a Biedermeieru. Biedermaiera vystřídala \"turnýra\", móda, která opět ztrácela na pohodlnosti. Od 70. let 19. století se šaty šily ve dvojdílných kompletech kabátku a sukně. Pro každý účel se nosily zvláštní šaty a doplňky jako kabelky, klobouky a šperky byly nezbytností. Od 90. let 19. století následovalo období, které vešlo do dějin jako „krásná epocha“. Móda „krásné epochy“ vycházela z předcházejícího období, byla ale mnohem jednodušší.\n\nSuroviny pro domácí výrobu tkaniny byly stále len, konopí a ovčí vlna. V zámožných vrstvách byly oblíbené látky dovážené z Byzance, velmi ceněný byl brokát protkaný zlatou a stříbrnou nití. Roucha se lemovala kožešinami. Prostý lid používal kožešiny vlčí, bobří či vydří, vznešená vrstva si mohla dovolit vzácné sobolí a hermelínové. Základní prvky oblečení bylo stále velmi jednoduché – tunika a plášť, stejné u šlechty i prostého lidu. Rozdíl byl pouze v kvalitě, jemnosti a barvě materiálu.\n\nMužský oděv se skládal ze svrchní a spodní tuniky. Spodní tunika měla okrouhlý výstřih a rozparek na prsou, oblékal se přes hlavu a pod ní se nosily nohavice, upevňované v pase. Svrchní tunika se přepasovala opaskem, upevňovaným do hladkých bronzových kruhů, nosil se přes ni plášť sepnutý na pravém rameni. Šlechta nosila plášť a tuniku dlouhou, kratší byla určena pro bojovníky a nejkratší pro prostý lid.\n\nŽenský oděv se v zásadě od mužského nelišil. Středověká spodní tunika ale neměla rukávy, svrchní je měla dlouhé a na konci rozšířené a ve všech sociálních vrstvách se nosila dlouhá. Svobodné dívky nosily vlasy rozpuštěné, ozdobené věncem či čelenkou z textilní podložky pošitá kovem, korálky nebo perlami. Vdané ženy si pod vlivem křesťanství sčesávaly vlasy pod závoje, roušky či čepce.\n\nZákladními materiály pro zhotovení oděvu byly tkaniny ze lněné a konopné příze a teplejší textilie z ovčí vlny. V našich klimatických podmínkách byly nutné i kůže a kožešiny z domácích, lesních i vodních zvířat. Textilnictví a kožešnictví bylo zároveň na vysoké řemeslné úrovni. Na základě rozboru dochovaných tkanin bylo zjištěno, že už velkomoravské ženy uměly upříst velice jemnou přízi, téměř tak jemnou, jako dnes. Nejčastěji se používala plátnová vazba, snad pro její jednoduchost, pevnost a rychlost výroby. Tkaly se jí tři druhy tkanin – velmi hustá, jemnější a poměrně tenká, a tkanina gázovitá z velmi jemné a tenké příze.\n\nMužský oděv se skládal ze dvou základních částí – nohavic a haleny. Nohavice byly dvě a chránily každou nohu zvlášť. Z Orientu Slované převzali nohavice volné, široké, skládané do záhybů a upevněné pod koleny. V pozdějším období byl tento typ používán východní a jižní Slované. Halena byl původně pruh plátna, jednoduchý základní oděv. Dá se předpokládat, že ji Slované nosili jako pozdější košili, tedy krátkou. Další součástí oděvu byl kabátec nebo suknice, pravděpodobně z těžší látky a pošitý kožešinou, oblékaný přes halenu.\n\nZákladem ženského oděvu byla též halena. Přes něj se oblékalo dlouhé roucho z vlněných tkanin či ze sukna. Podle hrobových nálezů byl ženský oděv dlouhý, přepásaný opaskem. Ten se nosil buďto jednoduchý textilní, nebo kožený ozdobený plátky zlata a stříbra. Urozené ženy měly i pláště, obuví pak byly vysoko šněrované sandály nebo nízké střevíce. Velkomoravské ženy se rády krášlily šperky, nosily je nejčastěji v podobě náušnic. Na hrdle měly náhrdelníky zhotovené ze skleněných barevných perel a různých přívěsky, které měly ženu ochraňovat během nejnebezpečnějšího období ženského života – mateřství.\n\nTypické pro evropskou módu 14. a 15.století byl střih, a to jeho nespočetné variace, mnohotvarost a kvalita. V tomto období se také objevuje nový druh zapínání. Dosud se používalo šněrování, ale nyní se objevil nový vynález – zapínání na knoflíky a knoflíkové dírky. Ženský oděv 14. století, podobně jako mužský, měl zdůrazňovat tvar postavy. Základem byla spodní tunika s úzkými rukávy a svrchní tunika ve více střihových variantách, známý pod názvem bliaud. Sukně přiléhala těsně k tělu, rukávy měly obvykle ozdobné cípy, pachy. Průramky, výstřih a okraj sukně býval lemován kožešinou. Významným doplňkem šatů byl opasek. V první polovině 14. století mohl být úzký a dlouhý, v druhé polovině 14. století byl pro snížení polohy sukně kratší, silnější a těžší a ležel vždy na bocích.\n\nNepostradatelným aspektem ženské módy byla úprava vlasů. Svobodné dívky nosily vlasy stále rozpuštěné, ozdobené čelenkami z pásků látky, honosnějšími portami zdobenými kovovými nášivkami a pro nejvýše postavené ženy byly určený diadémy, zlaté nebo stříbrné obruče ozdobené perlami a drahými kameny. Symbolem vdané ženy byl čepec. Ty nejjednodušší byly čtvercové závoje zdobené volánky a výšivkami. Koncem 14. století vznikl tzv. hennin, dlouhý špičatý klobouk z jehož špičky vlál závoj. Starší ženy nosily podviky, pruhy plátna, které kryly hlavu, tváře, hrdlo i ramena.\n\nNa mužském oděvu se objevil nový estetický prvek, lněná či hedvábná košile. Přes tu se oblékal spodní a svrchní kabátec, jehož vzhled vypovídal o postavení nositele. Měšťanův kabátec byl v horní části přiléhavý, od pasu rozšířený. Šlechtické kabátce byly kratší, vatované, měly široká ramena, hluboký výstřih a malý stojatý límec. V této době se již formovaly šité nohavice, vzadu spojené švem, vpředu krytím, přivazovaným šňůrkami k vrchní části. Pestré v tomto období byly mužské pokrývky hlavy, od plstěných, pletených a kožešinových čapek až po klobouky a barety. Nosily se vyšší válcovité čapky s přehnutým koncem, do módy ale přicházely i síťované čepce a turbany a z románského období stále přetrvávaly kapuci a kukly.\n\nSložitá politická, hospodářská i náboženská situace 15. a 16. století se odrazila i v renesanční kultuře, estetickém cítění a výtvarném umění.\n\nV bohatých městských státech severní Itálie renesance vznikla a s ní i naprosto nové zvyky v oblékání. Města Miláno a Florencie nejvíce ovlivňovaly zaalpské země, zatímco v Benátkách a Janově, střediska zámořského obchodu, je znát vliv orientu. Typickým prvkem odívání byl ideál harmonie. Mužský oděv se v podstatě nelišil od oděvu z předcházejícího období. Skládal se z přiléhavého kabátce a nohavic, které jasně zdůrazňovaly linii nohou. Svrchní částí byl krátký tappert bez rukávů, řasený do pravidelných záhybů, lemovaný i podšívaný kožešinami. Starší muži nosili dlouhý řasený plášť s rukávy, který poskytoval pohodlí i důstojnost, proto byl oblíbený u učenců, a dodnes jej nosí univerzitní hodnostáři.\n\nNejjednodušším spodním domácím kusem oděvu u žen, byla gamurra. Skládala se ze samostatného živůtku, zepředu otevřeného a stahovaného šněrováním, z přišívaných nebo přivazovaných rukávů a sukně nabírané v pase. Přes gomurru se nosila cotta, zhotovovaná z dražších vzorovaných látek, měla výstřih, otevřené rukávy a sukni přecházející do vlečky. Esteticky významná byla i košile, která patřila díky prostřihovaným rukávům k nejhonosnějším částem oblečení, zdobila se většinou výšivkami.\n\nV souladu se změnou oděvu se změnila i úprava vlasů. U žen byly oblíbené jemné síťky a závoje, u mužů turbany a barety.\n\nObdobí dominantního vlivu Španělska na evropské odívání, by se dalo přibližně ohraničit vládou Filipa II. a Filipa III., tedy cca v letech 1550 až 1620. Španělský dvorský kostým se stal vzorem pro všechny panovnické dvory a v každé zemi dostal svou jedinečnou podobu.\n\nŽenská i mužská móda se v této době formovala korzetem, který se vyztužoval kosticemi a u dívek dokonce kovovými deskami, které měly zabránit poprsí ve vývinu. Sukni ženám podpírala krinolína s kovovými obručemi, vycpávkami z plsti a mořské trávy. Přes korzet a krinolínu si ženy oblékaly dvojité svrchní roucho z těžkého hedvábí, zdobené perlami, drahokamy, stužkami a výšivkami. Živůtek byl u krku obyčejně zakončený tuhým okružím, které se v průběhu času zvětšovalo. V přísně katolickém Španělsku byl vyžadován také přísný účes. Vlasy se vyčesávaly vysoko, upevňovaly se u temene a zdobily se šperky nebo malými kloboučky. Účes mužů byl krátce střižený, nosily se i krátké bradky. Pokrývkou hlavy byl baret a vysoký tuhý klobouk. Vrchním oděvem byl krátký pláštík v podobě pelerínky. Krátké objemné nohavice sahaly pouze do poloviny stehen, proto se staly punčochy důležitou oděvní součástí. Módní a přepychové byly pletené hedvábné punčochy. Pletly se i z vlny a bavlny, méně zámožní nosili punčochy šité ze sukna.\n\nTato móda, ač deformovala lidskou postavu, se v Evropě stala naprostým hitem, úplně vytlačila přirozenější módu italskou a udržela se dlouho do 17. století.\n\nRenesanci do Uher přinesla Beatrice Aragonská, manželka krále Matyáše Korvína a dcera neapolského krále Ferdinanda I.. Na mramorovém reliéfu od Szépmüveszetiho v muzeu v Budapešti je zobrazená ve svém korunovačním rouchu, má vysoko odhalené čelo, vlasy sčesané dozadu pokryté lehoučkým závojem. Šaty z hedvábného vzorovaného damašku mají hluboký výstřih, vpředu šněrovaný živůtek a je z něj vidět bílou košili.\n\nMužský oděv charakterizovaly prvky německo-italské a turecké módy. Charakterizovali ho spodní košile, přiléhavý kabátec, nohavice a svrchní volný plášť. Kabátec se vpředu zapínal na knoflíky od hrdla až po pás. Dlouhé úzké rukávy sahaly až na hřbet ruky. Praktickým doplňkem byl opasek zhotovený z orientálních tkanin nebo z pletených hedvábných šňůr. Typickou ozdobou charakterizující uherský oděv bylo zapínání na knoflíky a smyčky. Knoflíky a spony u nejzámožnějších šlechticů skutečným uměleckým dílem, většinou stříbrné či pozlacené s drahými kameny a polodrahokamy.\n\nNěmecká móda se formovala jako kombinace módy burgundského dvora, některých prvků módy italských měst a oděvu rakouského císaře Maxmiliána.\n\nŽenský oděv charakterizoval přiléhavý, hluboko dekoltovaný živůtek a bohatá, jemně řasená sukně. Rukávy, tvořící dominantu oděvní linie, byly často velmi pompézně tvarované, prostřihované a přivazované k živůtku. Košile sahala postupně výše, až přikryla hrudník a hrdlo úplně. Zakončoval ji malý volán, předchůdce pozdějšího okruží. Prodloužily se i rukávy a sahaly často i po prsty. Na rozdíl od slunečné Itálie si ženy v německých zemích vyčesávaly vlasy nahoru, dívky si zaplétaly vrkoče. Účesy se překrývaly rozličnými čepci, vzácně i barety.\n\nMužský oděv se skládal z původně krátkého, později se prodlužujícího kabátce, s bohatými dekorativními rukávy a z užších, často bizarně prostřihovaných nohavic, na které se soustředila pozornost módy. Na kabátec se oblékala do záhybů skládaná volná suknice se širokými rukávy přepásaná opaskem. Svrchní oděv tvořila bohatě řasený dlouhý kabát podšitý kožešinou. Muži v tomto období nosili vlasy nakrátko a rovně sestřižené.\n\nMužská móda se v Anglii jen mírně odchýlila od španělského vzoru. Okruží na krku a na zápěstí se změnilo na krajkový límec a manžety. Další odchylkou byla mnohem větší barevnost. Módní byly barvy jako bristolská červená, kendalská zelená a coventryská modrá.\n\nŽeny se snažily oblékáním co nejvíce napodobit královnu Alžbětu I. Obvykle se nosívaly šaty s hlubokou dekoltáží a dvojitým límcem křídlovitého tvaru. Živůtek vybíhal do velmi úzké špičky, rukávy převyšovaly výšku ramen. Sukně měla sudovitý tvar a byla kratší, než by strpěli ve Španělsku.\n\nBaroko vzniklo jako ostrý kontrast renesance. Umělecká díla, stavby a samozřejmě móda měly působit na lidské city a ohromovat svou velkolepostí, bohatostí a nádherou. Postupem času se šlechta snažila co nejvíce napodobovat francouzskou módu po vzoru Ludvíka XIV.\nV ženském oděvu byl stále více oblíbený oválný výstřih, který odhaloval poprsí, ramena a šíji. Jednoduchá spodní košile měla hladké rukávy, nejčastěji byla červená. Důležitým prvkem oblečení byl korzet vyztužovaný velrybími kosticemi, v extrémních případech i kovem. Stahoval především pas a zdůrazňoval poprsí. Svrchní bílá košile měla oválný nebo čtvercový výstřih. Rukávy z hedvábných tkanin se postupně zkracovaly, až na konci 17. století odhalovaly celé předloktí. Nosily se ve více variacích, od hladkých ozdobených jen stužkami až po rukávy zakončené několika řadami krajek. Kontrast k útlého živůtku tvořila široká, bohatě zdobená sukně.\n\nPodstatná změna také nastala v úpravě vlasů. Od lehce zvlněných účesů z poloviny 17. století se vlasy začaly tupírováním zvedat do výšky. Oděv a účes zdůrazňující krk, paže vyžadovala i jiný druh šperků. Na každém obraze z této doby vidíme víceřadé perlové náhrdelníky a náušnice. Perly se našívaly i na sukně a čepce či vplétaly do vlasů.\n\nNejhonosnější součástí mužského oděvu byla košile s ležatým límcem a manžetami. Přes ni s oblékala vesta s užšími rukávy sahající po kolena. Svrchním oděvem byl kabátec, stejně dlouhý jako vesta se širšími rukávy, které odhalovaly manžety od košile. Nohavice sahaly pod kolena, doplňovaly je punčochy upevňované provázky. Typické pro mužskou módu 17. století byla úprava hlavy, tedy bohatá paruka z pravých vlasů i vlny, kterou tvořila soustava velkých loken padajících mnohdy až na hrudník.\n\nPřirozenou reakcí na konec barokního období, které skončilo smrtí Ludvíka XIV. roku 1715, bylo postupné formování nového uměleckého slohu, který kladl důraz na hravost, bezstarostnost a požitkářství.\n\nStřih ženského i mužského oděvu se víceméně shodoval s barokem, byl však zhotovován z lehčích látek pastelových barev nebo se vzorem velkých i drobných kvítků. Estetickým vyjádřením ženské krásy byl kontrast mezi úzkým pasem a ohromnou sukní, podpíranou spodní obručovou sukní - krinolínou. Formovala se do podoby koše, kupole kalichu nebo oválu. Největších rozměrů dosáhla ve 40. a 60. let 18. století. Sukně vrchních šatů byla po celé své délce, po vzoru baroka, ve středu rozstřižená a odhalovala spodní sukni. Ženské účesy postupem času nabývaly větších rozměrů a podivuhodnějších tvarů. Včesávaly se do nech modely lodí, umělé ovoce, ptačí pera nebo osvědčené stuhy a šperky. Pánská móda byla oproti Baroku střízlivější. Paruka se zmenšila (bez velkých loken) a kalhoty se zúžily.\n\nV Anglii, která byla v té době nejrozvinutějším státem, se začala už v 18. století formovat i vlastní móda, jednodušší a přirozenější než francouzská. Ve Francii se tato móda prosadila až v 80. letech 18. století. Při všem nadšení pro přírodu a antiku se však šlechta nechtěla vzdát luxusních ozdob a drobností období rokoka. Proto se je snažili přizpůsobit nové módní linii. Ta se naplno projevila až po Velké francouzské revoluci. Nejcharakterističtějším prvkem mužského oděvu byl kabát šitý z vlněných tkanin. Měl přiléhavý pohodlný střih, užší límec, klopy a úzké dlouhé rukávy. Tento styl ovlivnila uniforma. Nohavice se šily nejen z vlněných látek, ale i ze světlé kůže. Sahaly stále jen po kolena a zapínaly se na knoflíky. Elegantním prvkem v odívání byla vesta a kravata. Ta bývala bílá, rozšířila se, obtáčela se dvakrát až třikrát kolem krku a vpředu se vázala na uzel. Kord, znak šlechtice, byl nahrazen koncem 18. století hůlkou.\n\nV ženském oděvu se namísto obručí používaly jen vycpávky, které se přivazovaly v pase a na bocích, později se však upustilo od zvětšování objemu sukně. Korzety se používaly jen pod určitý typ šatů a nestahoval se tak pevně. Bílé či jemně vzorované látky původně z Anglických kolonií svojí lehkostí vyzdvihovaly jednoduchou linii a dávaly ženám nový půvab. Výstřihy se nosily menší, rukávy užší a delší a v pase se uvazovala široká barevná porta (stuha). V souladu s oděvem se změnily i účesy. Přestaly se pudrovat a bývaly upravené do bohatých loken.\n\nRoku 1804 bylo ve Francii vyhlášeno císařství. Napoleonovi Bonapartovi nevyhovovaly ideje, které tak nadchly revolucionáře. Empírový styl měl proto symbolizovat moc a slávu nově vzniklé říše.\n\nOblibu si opět získaly těžké látky a zlaté a stříbrné výšivky. Původně dlouhé splývající tuniky se střihem rozdělily na krátký živůtek s velkým výstřihem a nabíranými rukávy a sukni s dlouhou vlečkou. Majestátní krásu šatů doplňoval i plášť s vysokým stojatým límcem.\n\nMódně oblečený muž nosil frak, nejčastěji tmavomodrý, tmavozelený nebo tmavohnědý, bílou košili, vestu a přiléhavé nohavice doplněné punčochami. Doplňkem byly cylindry nebo dvojrohé „napoleonské“ klobouky, barevné rukavice a vycházkové hole.\n\nMódu období mezi Vídeňským kongresem (1815) a koncem 40. let 19. století charakterizoval jakýsi měšťanský styl. Také se začaly rozvíjet módní domy, např. Worth v Paříži, kde si nechávaly šít šaty nejzámožnější dámy, velkou zásluhu na tom měl šicí stroj, vynalezený ve Spojených státech a později průmyslově vyráběný a vyvážený do Evropy.\n\nKontrastem štíhlého pasu se stala linie oblých klesajících ramen zdůrazněná širokými dlouhými rukávy. Starší ženy nosily šaty více uzavřené, mladší dívky si oblíbily oválné výstřihy a sukně nabyla zvonovitého tvaru. Nosily se i trojúhelníkové šátky a šály s drobnými výšivkami. Na plesové šaty se používaly hedvábné látky, letní šaty se zhotovovaly z bavlněných látek, které se lépe praly, a na zimní šaty byly používány vlněné látky a těžké hedvábí. Mužský oděv se příliš neodlišoval od oděvu klasicistního.\n\nV 50. a 60. letech 19. století se rozvinula tzv. móda druhého rokoka. Technickým zlepšením byly ocelové obruče, které umožnily odlehčení sukně i přes její značné rozměry. V této době byl také vynalezen šicí stroj, který se začal průmyslově vyrábět v Americe a v\n50. letech se rozšířil i do Evropy.\n\nOblíbeným dekorativním prvkem v ženském oblečení bylo členění sukně vpředu všitým klínem, který tak tvořil dojem druhé sukně schované pod tou první. Pro pozdější roky byly charakteristické i široké volány, především na letních a plesových šatech. Zúžení rukávů umožnilo znovuvzkříšení kabátků nazývaných vizitky, zpočátku poměrně jednoduchých, později složitějších s různými střihovými obměnami.\n\nKoncem 60. let 19. století, v době, kdy se přestávala nosit móda Biedermeieru, vnikla do vyšších vrstev nová móda, které propadly všechny ženy. Jejím základem byl těsně stažený korzet a vycpávka z koňských žíní – turnýra, která se přivazovala vzadu v pase. Pozorovateli se proto při pohledu z boku naskytl pohled na nepřirozeně esovitě stylizovanou postavu. Vysoko zdvihnuté poprsí, silně stažený pas a velmi zdůrazněná zadní část. Ženu opticky zvyšovaly dlouhé vlečky a vysoké účesy. Šaty se šily z látek, které měly rozličnou strukturu a vyznačovaly se ostrými barvami, např. tmavě modrou, ostře zelenou, fialovou a rudou.\n\nV 70. letech se šaty začaly šít jako dvojdílné komplety, kabátek a sukně. Kabátek pro každodenní nošení byl uzavřený, výstřihy měly jen plesové šaty, měl přiléhavé rukávy a svou délkou přesahoval pas. Každý druh šatů měl specifické vlastnosti. Domácí oděv kladl důraz na pohodlnost, cestovní na praktičnost a plesové šaty měly svou noblesou umocňovat krásu ženy. Ke každým šatům byly nutné jiné doplňky, klobouky, vějíře, kabelky a boty.\n\nMužský oděv se v této době vyznačoval jednoduchostí, byl převážně tmavý. Frak byl již výhradně večerním oděvem, pro každodenní nošení ho vystřídal žaket, později sako. Byl volnější a patřily k němu pruhované kalhoty. V této době se poprvé objevuje smoking.\n\nNa rozdíl od velmi zdobených šatů z minulého období, byla pro módu „krásné epochy“ typická větší jednoduchost. Štíhlost ženského pasu kontrastovala se širokými rameny a hladkou zvonovitou sukní. Dojem křehkosti zvyšovaly i vyčesané účesy a drobné okrouhlé kloboučky - kapotky. Šaty byly stále dvojdílné, kabátek byl však redukován jen na živůtek. Zvláštní pozornost opět získaly rukávy, tentokrát všívané vysoko s drobnými záhyby. Sukni rozšiřovaly klíny a obruby. Klobouky, rukavice a kabelky byly pro dámu stále nezbytností.\n\nS přelomem století se objevil nový trend košilových šatů. Přímo na těle se nosila košilka se stahovacím výstřihem, přes ni korzet a živůtek. Ten byl buď jednoduchý bez rukávů, pokud je měl, byl lemovaný krajkami. Přes několik bavlněných spodniček se navlékala spodnička hedvábná, která tvořila základ pod sukni a sukně taftová, jejíž šustění upozorňovalo na zámožnost nositelky. Typické oblečení prvního desetiletí se skládalo z vyšívané nařasené blůzy s vysokým límečkem a dlouhé sukně rozmanitých tvarů.\n\nPánská móda nabrala sportovního a praktického rázu. Tvořila ho košile, vázanka, sako a přiléhavé kalhoty. Na sport se začaly nosit pumpky, kalhoty s vykasanými okraji, které byly praktické při jízdě na bicyklu. Na hlavě se poprvé u mužů, ale i u žen, objevily slamáky.\n\nV období před a během první světové války se objevil nový módní styl. Jeho základem byly rovný korzet a dlouhá sukně zužující se směrem ke kotníkům. Bohužel v takto šitých šatech nebyly ženy schopny normální chůze, musely cupitat.\nPod sukněmi zmizely spodničky, výstřihy začaly opět pomalu odhalovat krk. Po představení baletu Šeherezáda v Paříži nastalo období těžkých brokátů živých barev zdobených zlatem, stříbrem a ocelí.\n\nPo první světové válce se ženská móda opět radikálně změnila. Sukně se zkrátily až po kolena, pas klesl pod přirozenou hranici. Rukávy vyšly z módy, šaty se šily jen s ramínky, či velmi krátkými rukávky. Dlouhé rukávy měly pouze kabáty a svetříky. Účes se zkrátil na mikádo, popřípadě se dlouhé vlasy svazovaly do drdolů. Byly šity i speciální sportovní oblečení, byly to většinou krátké šortky a košilka bez rukávů sešité k sobě a přepásané páskem.\n\nHospodářská krize znamenala pro módu 30. let 20. století novou revoluci. Krátké sukně a účesy z dvacátých let byly zapomenuty téměř ze dne na den. Obojí nabylo opět ztracené délky. Sukně se od pasu rozšiřovala, pas se zvedl do původní polohy a byl zdůrazňován vázačkou nebo páskem. Eleganci protáhlé siluety zdůrazňovaly dlouhé úzké rukávy a vyznačená ramena.\n\nPřídělový systém 2. světové války vnesl do oblastí módy zcela nový přístup. Oblečení se mnohem více podobalo uniformě. Pro čtyřicátá léta byla proto typická hranatě vypadající vycpaná ramena, úzké sukně s jedním či dvěma sklady sahající po kolena. Oděvy se šily z bavlněných barevných látek, ale používaly se i netypické tkaniny, např. záclonovina.\n\nPo 2. světové válce se móda měnila téměř každým rokem. Do šedesátých let panoval módní diktát pařížských módních salónů. Od sedmdesátých let byla novost modelů založena na neobvyklých kombinacích, později se začala formovat i móda odpovídající politickým názorům či hudebnímu vkusu nositele. Každý módní návrhář si vypěstoval svůj módní styl, každý měl k módě individuální přístup.\n\n\n"}
{"id": "327100", "url": "https://cs.wikipedia.org/wiki?curid=327100", "title": "Dánsko-Norsko", "text": "Dánsko-Norsko\n\nDánsko-Norsko nebo Království Dánska a Norska (dánsky , norsky a ) byl název personální unie, která se rozkládala mezi lety 1536–1814 na území dnešního Dánska, Norska, Grónska, Faerských ostrovů a Islandu. Jednalo se o spolek dvou království, Dánského a Norského, která se spojila po rozpadu Kalmarské unie.\n\nNěkdy se pro tento spolek používá označení, poněkud zjednodušeně, Dánské království, vzhledem k tomu, že Dánské království hrálo zdaleka nejdůležitější roli. Tento termín zahrnuje království patřící pod správu Oldenburgů v roce 1460 a nezahrnuje vévodství ve Šlesvicku a Holštýnsku. Používaly se zde dva úřední jazyky, dánština a němčina.\n\nVlastní termín Dánsko-Norsko sleduje historické a zákonné kořeny této unie. Byl převzat z oficiálního titulu používaného Oldenburgy. Králové z této dynastie se vždy nechávali titulovat jako \"králové Dánska a Norska, Venedů a Gótů\".\n"}
{"id": "327102", "url": "https://cs.wikipedia.org/wiki?curid=327102", "title": "Lauryn Hill", "text": "Lauryn Hill\n\nLauryn Noelle Hill (* 26. května 1975) je americká zpěvačka, raperka, písničkářka a herečka. Do veřejného povědomí se nejprve dostala jako zpěvačka skupiny Fugees. V roce 1998 vydala své debutové album \"The Miseducation of Lauryn Hill\", za který získala mnoho cen a které vystoupalo na vrchol albových hitparád v mnoha zemích. V roce 2002 vydala druhé album \"MTV Unplugged No. 2.0\". Za svou hudební kariéru obdržela 8 cen Grammy. Je matkou pěti dětí, jejich otcem je syn legendárního Boba Marleyho, Rohan Marley.\n\nLauryn Hill se narodila v South Orange v New Jersey jako druhé dítě středoškolské profesorky angličtiny, Valerie, a počítačového odborníka Mala. Byla to hudební rodina — její otec zpíval na svatbách, matka hrála na piáno a její starší bratr hrál na saxofon, kytaru, bicí, harmoniku, housle a piano. Sama Laryn hraje na piano a kytaru.\n\nLauryn byla aktivní studentka a umělkyně. Se svou hereckou kariérou začala už v dětství. Objevila se v seriálu \"As The World Turns\" jako Kira Johnson. V roce 1993 si zahrála po boku Whoopi Goldbergové v Sestře v akci 2. Nazpívala tu písničky \"His Eye Is on the Sparrow\" (spolu s Tanyou Blount) a \"Joyful, Joyful\". Touto rolí se stala známou a kritik Roger Ebert jí nazval „děvče s velkým veselým hlasem”.\n\nVe stejném roce byla přijata na 6 různých univerzit, vybrala si historii a sociologii na Columbia University. Zahrála si i dalších filmech např.: \"King of the hill\" (1993), \"Hav plenty\" (1997) a \"Restaurant\" (1998). Taky svým dílem přispěla k soundtracku k filmům \"Conspiracy Theory\" (1996) písní \"Can´t take my eyes off you\" a k filmu \"Divine Secrets of the Ya-Ya Sisterhood\" (2002) písní \"Selah\".\n\nOd roku 1996 žije s Rohanom Marleym, synem Boba Marleyho. Rohan měl už dvě děti z předcházejícího manželství. Spolu s Lauryn mají pět dětí. Lauryn nazpívala několik písní se svým nejstarším synem. Jedna z nich se jmenuje \"To Zion\". Je na její první sólové desce \"The Miseducation of Lauryn Hill\". Druhá, píseň \"Selah\", se dá najít na soundtracku k filmu \"Divine Secrets of the Ya-Ya Sisterhood\".\n\nKolem roku 1988 založili Prakazrel Michel \"Pras\", Lauryn Hill a Wyclef Jean skupinu Tranzlator crew. O něco později, v roce 1992, s nimi firma Ruffhouse records uzavřela smlouvu a po vzájemné dohodě si skupina změnila jméno na The Fugees. Název vznikl ze slova „Refugees”, což je slangově haitský uprchlík (Wyclefa a Prasa pocházejí z Haiti).\n\nKrátce po podpisu smlouvy vyšlo jejich debutové album \"Blunted on reality\" 1994. Album se nesetkalo s moc kladnou odezvou, ale i tak je na něm pár výrazných písní jako \"Nappy Heads\" nebo \"Vocab\". Přelomové bylo ovšem druhé album, \"The Score\", které vyšlo v roce 1996. Album se velice dobře prodávalo, do dnešních dnů se ho prodalo více než 18 milionů kopií a stalo se tedy multiplatinové. Album je ovlivněné soulem i reggae — důkazem jsou například remaky skladeb \"Killing Me Softly\" od Roberty Flack nebo \"No Woman, No Cry\" od Boba Marleyho. Další hitové singly jsou \"Ready or not\", \"Fu-Gee-La\" nebo \"Cowboys\". Album The Score se tak stalo jedním z nejvlivnějších hip-hopových alb devadesátých let.\n\nV roce 1998 vydává Lauryn Hill svůj debut \"The Miseducation of Lauryn Hill\" s písněmi jako \"Doo Wop (That thing)\", \"Ex-Factor\" nebo \"Everything is Everything\". Album se stalo nejrychleji prodávaným ženským debutem v historii. Je to album velmi osobní, Lauryn si sama složila hudbu i texty. Texty se točí okolo mateřství, závisti a života vůbec. Na albu je několik významných hostů — například Carlos Santana, Mary J. Blige, „princ R&B” D'Angelo. Album zabodovalo nejen u fanoušků, ale také u hudební kritiky, dokonce se objevuje v různých seznamech nejlepších alb 20. století. Lauryn Hill za něj obdržela 11 nominací na cenu Grammy, pět z nich nakonec získala.\n\nV červenci 2001 nazpívala Lauryn Hill unplugged pro MTV, a vydala ho v květnu 2002 jako \"MTV Unplugged No. 2.0\". Toto album ale nebylo tak úspěšné jako předchozí, prodalo se ho „jen” půl milionu kusů. Všechny písně a texty si Lauryn opět napsala sama, v každé z nich ji doprovází jen její vlastní kytara.\n\nV roce 2007 uskutečnila další celosvětové turné, při kterém si zahrála ve 14 zemích. Turné se ale stalo propadákem. Nejdříve odehrála mizerný koncert v Kalifornii, kde zazpívala jen čtyři skladby a rozzlobení fanoušci se dožadovali vrácení vstupného. Odzpívala tam koncert, který fanouškům nepříjemně vyrazil dech. Deník San Jose Mercury napsal, že: „Nebyl to jen hlas, který se jí třásl. Hill jednou dokonce spadla, což vyvolalo otázku, co zpěvačka tak dlouho v zákulisí dělala, když na sebe nechala tak dlouho čekat… “. Svoje „comebackové\" turné završila v Čechách, kde jí zklamal hlas a celé představení neproběhlo podle nejlepšího scénáře.\n"}
{"id": "327103", "url": "https://cs.wikipedia.org/wiki?curid=327103", "title": "Robert I. z Artois", "text": "Robert I. z Artois\n\nRobert z Artois zvaný Dobrý (1216 – 8. února 1250) byl hrabě z Artois a účastník sedmé křížové výpravy, jež se mu stala osudnou.\n\nByl pátým (a zároveň druhým přeživším) synem z početného potomstva krále Ludvíka VIII. a Blanky, dcery kastilského krále Alfonse VIII. 14. června 1237 se oženil s Matyldou Brabantskou, dcerou hraběte Jindřicha Brabantského a Marie Štaufské.\n\nRoku 1248 se připojil ke křížové výpravě svého bratra, krále Ludvíka.\n\nPo dobytí Damietty se účastnil tažení na Káhiru. V bitvě u pevnosti al-Mansúra velel Robert křižáckému předvoji, složenému především z příslušníků řádu templářů a Angličanů. Když předvoj překvapil a rozprášil mamlúcký tábor před pevností, Robert chtěl ustupující mamlúky pronásledovat a ztečí dobýt al-Mansúru. Mnozí hraběte nabádali k opatrnosti a zrazovali ho od frontálního útoku, a zejména hrabě ze Salisbury. Robert z Artois jej označil za zbabělce a \"„anglického ocáska“\". Hrabě ze Salisbury si urážku nenachal líbit a Robertovi odpověděl:\n\nNásledně celý předvoj se vrhl na město. Ve městě se však vojáci rozptýlili, bloudili v ulicích a byli snadno zpacifikováni.\n\nRobert z Artois se se zbytkem svých věrných opevnil v jednom z městských domů. Egypťané však obklíčený dům nakonec po zuřivém boji dobyli. Celý předvoj sedmé křížové výpravy byl vyhlazen. Z města nakonec vyvázlo jen několik málo rytířů, mezi nimi i kronikář výpravy Jean de Joinville, kterého i s několika druhy, z obklíčení vysvobodil druhý králův bratr Karel z Anjou. Sám Robert z Artois padl, jakož i hrabě ze Salisbury.\n\nRobertova smrt povzbudila egyptské obránce k novému odporu proti křižákům, neboť hrabě byl, jakožto králův bratr, oděn v královských barvách s francouzskými liliemi, Egypťané byli proto v prvních chvílích přesvědčeni, že zabili samotného krále.\n\nRobert z Artois je společně s rodinou byl zpodobněn na svorníku v kapli zámku Saint-Germain-en-Laye.\n\n"}
{"id": "327105", "url": "https://cs.wikipedia.org/wiki?curid=327105", "title": "Skupina A Mistrovství Evropy ve fotbale 2008", "text": "Skupina A Mistrovství Evropy ve fotbale 2008\n\nSkupina A UEFA Euro 2008 je jedna ze základních skupin Mistrovství Evropy ve fotbale 2008. Všech šest zápasů skupiny se hrálo ve Švýcarsku – v Basileji a Ženevě mezi 7.–15. červnem 2008.\n"}
{"id": "327108", "url": "https://cs.wikipedia.org/wiki?curid=327108", "title": "Po Ťü-i", "text": "Po Ťü-i\n\nPo Ťü-i (, : Haku Rakuten, : Bo Chü-i; 772, Sin-čeng, Che-nan – 846, Luo-jang, Che-nan) byl čínský básník dynastie Tchang.\n\nNarodil se v chudé, ale vzdělané rodině a vychován byl v zásadách konfucianismu. Státní zkoušky složil již v osmnácti letech roku 800, stal se členem císařské akademie a od roku 807 zastával vysoké postavení u císařského dvora v Čchang-anu. Jeho úspěšná kariéra úředníka skončila roku 815, když upadl v nemilost za protesty proti útlaku lidu a byl poslán do vyhnanství. O sedm let později byl omilostněn a získal úřad prefekta v Chang-čou (822–824) a následně v Su-čou (825–827). Zbytek svého života strávil v Luo-jangu vzdálen veřejného života, přičemž se přiklonil k buddhismu. V té době přijal jméno Paj Siang-šan\n\nPo Ťü-i byl již za svého života oslavován jako velký básník, vydáván byl v Japonsku a v Koreji a část jeho díla již za jeho života v Číně zlidověla. Vědomě navazoval na básníky Li Poa a Tu Fua, ale svým předchůdcům vytýkal, že \"„utíkají do hor a řek“\" a nevěnují pozornost kritice společnosti. Ve svých básních z doby, kdy byl vysokým úředníkem, projevoval soucit s utrpením prostého lidu. Mnoho jeho básní z té doby je silně satirických, posměšnou báseň napsal například i o Tao te ťingu (\"Nad četbou starého mistra\"), neměl proto zrovna mnoho přátel. Po svém sesazení začal psát osobní lyriku a svými slavnými epickými básněmi na milostné náměty \"Píseň o loutně\" (Pchi pcha sing) a \"Píseň o věčném žalu\" (Čchang che ke, 長恨歌) o krásné dívce Jang Kuej-fej, která svou krásou zmámila císaře Süan-cunga a nenáviděná na císařském dvoře zemřela žalem, uvedl do čínského básnictví dlouhou epickou báseň. Obě básně patří mezi nejslavnější čínské básně vůbec, byly zpívány a předváděny lidovými vypravěči a později dokonce zdramatizovány.\nČtyřverší je uvedeno v překladu Josefa Hiršala:\n\n\"Tvář podobná chlapci z nefritu je ta tam.\n\"Jak jinovatkou spálené teď spánky nově mám.\n\"Neleká mne jen, že tělo zestárlo.\n\"Že srdce víc než tělo mi zestárlo, cítívám.\n\nKromě jednotlivých básní v antologiích vyšly tři výbory z jeho díla:\n\n"}
{"id": "327109", "url": "https://cs.wikipedia.org/wiki?curid=327109", "title": "Neznámá válka", "text": "Neznámá válka\n\nVelká vlastenecká válka nebo také Neznámá válka (anglicky \"The Great Patriotic War/The Unknown War\", rusky \"Velikaja otěčestvennaja vojna\" – Великая Отечественная война/\"Neizvestnaja vojna\" – Неизвестная война) je americko-sovětský dokumentární seriál pojednávající o Velké vlastenecké válce jako o největší vojenské kampani v dějinách lidstva. Seriál byl natočen za spolupráce amerických a sovětských dokumentaristů koncem 70. let 20. století, v době, kdy došlo k určitému zlepšení americko-sovětských vztahů. Skládá se z dokumentárních záběrů sovětských i německých kameramanů, které byly umístěny v archívech SSSR, USA a Velké Británie a které do té doby nebyly v některých případech ani publikovány. V zemích východního bloku byl vysílán pod názvem \"Velká vlastenecká válka\", v západních zemích pod názvem \"Neznámá válka\".\n\nDokument se vyhýbá všem klíčovým událostem, které válce předcházely: pakt Molotov-Ribbentrop, přepadení Polska, válka s Finskem a následné vyloučení Sovětského svazu ze Společnosti národů. V duchu dobové propagandy se vyhýbá i dalším, v té době tabuizovaným tématům z válečného období: nakládání se zajatými vojáky Rudé armády, kteří byli osvobozeni, poválečný osud zajatých vojáků Německa a jeho spojenců, násilné vystěhování celých národů z jejich domovů. Jiná témata, například Katyňský masakr, interpretuje zcela ze Sovětského pohledu.\n\nNa straně druhé dokument vylíčil mnohé události, které v té době byly americkému i západnímu publiku neznámé. Po jeho odvysílání v USA dokonce došlo k tomu, že na sovětského velvyslanectví v USA chodily dopisy od obyčejných Američanů, kteří napsali, že chtějí vyjádřit obdiv a poděkování za strádání a hrdinství lidí v SSSR v průběhu druhé světové války. Seriál byl vysílán i v tehdejší Československé televizi.\n\nDokumentární seriál uvádí známý americký herec Burt Lancaster, který strávil tři týdny v osmi městech v SSSR na filmování z míst, kde se odehrávaly důležité události. Dokumentární seriál je doplněn o výpovědi účastníků Velké vlastenecké války i o novodobé záběry z míst, kde probíhaly důležité boje. Dokument byl na Západě stažen z televizního vysílání v době po sovětské invazi do Afghánistánu jako určitá forma protestu.\n\nV roce 2009 znovu tento seriál nadabovala do češtiny společnost Řitka video, která ho vydala na 10 DVD po názvem Velká vlastenecká válka.\n\n\n"}
{"id": "327110", "url": "https://cs.wikipedia.org/wiki?curid=327110", "title": "Thebe (měsíc)", "text": "Thebe (měsíc)\n\nThebe je měsíc Jupiteru. Jeho průměr je 99 kilometrů a planetu oběhne jednou za 0,7 dne. V pořadí vzdálenosti od planety je čtvrtý. V roce 1979 jej objevila sonda Voyager 1. Dříve nesl jméno S/1979 J 2, v roce 1983 byl pojmenován po nymfě Thébě, milence Dia z řecké mytologie.\n"}
{"id": "327118", "url": "https://cs.wikipedia.org/wiki?curid=327118", "title": "Přečkovice", "text": "Přečkovice\n\nPřečkovice je část obce Bojkovice, které se nachází v okrese Uherské Hradiště.\n\nVývoj názvu obce: 1376 Przeczcowicz, 1453 Přechovice, 1718 Pržeckowitz, 1846 Přečkovice.\n\nV roce 1376 přepustili bratři Jan a Petr z Přečkovic Přečkovice kromě jednoho lánu Mikšovi z Nezdenic, ale vdova po Mikšovi Artuše a její dcera Markéta odevzdaly v roce 1399 Mikuláši Baďurovi z Přerova a jeho bratru Damanovi Přečkovice a dvůr s dvěma chalupami v Nezdenicích. Mikulášova dcera Johanka z Přečkovic dala v roce 1466 své právo na Přečkovice Janovi Jičínskému z Cimburka. Jeho dcera Kunka z Cimburka přepustila v roce 1481 Přečkovice, které zpustly za uherských válek, s dvorem, mlýnem a s podacím Ctiborovi z Landštějna jako součást světlovského panství.\n\nVes byla záhy znovu osídlena. Burian z Vlčnova dal jim v roce 1543 právo odúmrtí, osvobodil svinské pastvy a nadal je právem rozšiřovat pole, takto se katastr obce i počet domů neustále rozšiřoval.\n\nJan Jetřich z Kunovic pustil v roce 1601 Přečkovice a některá místa k dědičnému užívání a vymezil jim roboty. Na svobodném dvoře v Přečkovicích sídlil v roce 1613 Stanislav z Bibrštějna. Od roku 1633 náležela obec k luhačovickému dominiu rodu Seranyiů. Spořitelní a záloženský spolek byl založen v roce 1900.\n\nFara Přečkovice náleží k Rudicím (od roku 1784), i když byly dříve přifařeny k Nezdenicím a Pozlovicím.\n\nTaké škola od roku 1784 příslušely k Rudicím. Vlastní jednotřídní školu si občané postavili roku 1871, nová školní budova pochází z roku 1908. Starší žáci navštěvovali měšťanskou školu v Bojkovicích. I dnes jezdí děti z Přečkovic do školy do Bojkovic.\n\nObecní knihovna vznikla roku 1895. Sbor dobrovolných hasičů byl založen 1896, pobočka bojkovského Sokola roku 1922, Domovina v roku 1923 a občanské beseda v roce 1924. Silnice z Luhačovic přes Přečkovice do Bojkovic byla vybudována v roku 1898, do Rudic roku 1923. Přečkovice byly elektrifikovány roku 1947.\n\nV prostoru Bílých Karpat došlo 29. srpna 1944 k leteckému boji: mezi Přečkovicemi a Rudicemi byl sestřelen americký bombardér, oba letci zahynuli a byli pohřbeni v Rudicích. Pilot jiného amerického letadla se zachránil a do konce války jej skrýval místní občan Karel Pešát. Obec byla osvobozena rumunskými jednotkami 1. května 1945 bez boje.\n\n\n"}
{"id": "327121", "url": "https://cs.wikipedia.org/wiki?curid=327121", "title": "Kostel svatého Jana Křtitele (Babice nad Svitavou)", "text": "Kostel svatého Jana Křtitele (Babice nad Svitavou)\n\nŘímskokatolický kostel svatého Jana Křtitele v Babicích nad Svitavou pochází z roku 1448. Je farním kostelem babické farnosti a je chráněn jako kulturní památka České republiky.\n\nJádro kostela, pocházející z roku 1448, je postaveno v gotickém slohu. Přestavba, která pochází z roku 1765, je již slohu barokního. V roce 1876, při další přestavbě, byla nízká kostelní věž zvýšena o 5,5 metru. Kolem kostela se nachází hřbitov. Celý areál je obehnán 2 metry vysokou zdí.\n\nV roce 1994, při opravě střechy kostela, byl vyjmut z věžové báně balík, který zde byl uschován 118 let. V balíku se nacházely listiny z let 1792, 1822, 1828 a 1850, dále 21 rakouských mincí z let 1691–1849, 3 mince francouzské, které neměly vyraženy letopočty, a další mince z let 1858–1870. Po dokončení rekonstrukce, byly do báně navráceny staré listiny a mince. Nově tam byly vloženy mince a listiny z roku 1994. Zpráva obsahovala základní informace o opravách obce, jména zastupitelů obce a jméno zdejšího faráře. Pod listinu se podepsal farář a starosta obce. Báň byla zaletována a zalepena silikonem.\n\nJednomanuálové varhany pocházejí pravděpodobně z některé brněnské synagogy z počátku 2. světové války. V roce 2010 byla provedena jejich generální oprava.\n\nDispozice: manuál (rozsah C až c3, rejstříky Principál 8', Kryt 8', Salicionál 8', Oktáva 4', Superoktáva 2' a Mixtura 1 1/3'), pedál (rozsah C-h, rejstříky Subbas 8' a Oktávbas 4').\n\n"}
{"id": "327124", "url": "https://cs.wikipedia.org/wiki?curid=327124", "title": "Gabriel Voisin", "text": "Gabriel Voisin\n\nGabriel Voisin (5. února 1880, Belleville-sur-Saone - 25. prosince 1973) byl francouzský průmyslník, průkopník letectví, konstruktér letadel a automobilů, starší bratr Charlese Voisina.\n\nBratři Voisinové vyrůstali bez otce, který rodinu opustil. Маtka Amélie proto odjela se syny k svému otci do Neuville-sur-Saône, kde se usadili poblíž jeho továrny. Děd Charles Forestier se tak stal hlavním vychovatelem obou chlapců. Po jeho smrti získal Gabriel vzdělání v Lyonu a Paříži, kde studoval architekturu a průmyslový design. Gabriel se často vracel domů a se svým bratrem, nejlepším přítelem a také nadšeným mechanikem do konce století navrhli a vyrobili mimo jiné pušku, paroloď, kluzák a dokonce automobil.\n\nGabriel Voisin postavil svůj první létající stroj, ornitoptéru s elektrickým motorem, už v roce 1897. Gabriel a jeho přítel a společník Louis Blériot v roce 1903 založili továrnu na vývoj a výrobu letadel Blériot-Voisin. V letech 1903 - 1906 společnost vyvinula několik typů letadel. V roce 1906 založili Charles a Gabriel firmu \"Les Fréres Voisin\", pozdější Aéroplanes G. Voisin. První úspěšný stroj postavili v roce 1907. V roce 1909, ve věku 29 let, se Gabriel stal nejmladším rytířem francouzského Řádu čestné legie. \n\nBěhem první světové války vyráběla firma letadla pro armádu. Po skončení války se Voisin, zklamaný ze způsobu použití letadel během války, společně s přítelem André Citroënem a jeho inženýry zabýval přípravou výroby luxusních automobilů. Ta začala v roce 1919. Automobily Voisin byly osazovány motory se šoupátkovým rozvodem systému Knight. Mezi lety 1931-1934 vyráběl Voisin belgické automobily Impéria v licenci. Výroba skončila v roce 1939.\n\n\n\n"}
{"id": "327126", "url": "https://cs.wikipedia.org/wiki?curid=327126", "title": "Česká volejbalová extraliga žen 2006/07", "text": "Česká volejbalová extraliga žen 2006/07\n\nČeská volejbalová extraliga žen 2006/07.\n\n\n\n\n\n\n\n\n\nKonečná tabulka po vyřazovacích bojích\n\nV příští sezóně se liga rozšiřuje na 10 týmů, proto zůstává Liberec v extralize.\n\nmistryně extraligy 2006/07\n\nHlavní trenér: Miroslav Čada \ntrenér: Vladimír Samek \n"}
{"id": "327130", "url": "https://cs.wikipedia.org/wiki?curid=327130", "title": "Lukas Podolski", "text": "Lukas Podolski\n\nLukas Podolski (* 4. června 1985, Gliwice, Polsko – jako Łukasz Podolski) je německý fotbalový útočník a bývalý reprezentant polského původu, od ledna 2020 hráč tureckého klubu Antalyaspor. Mistr světa z roku 2014.\n\nLukas Podolski se narodil otci Waldemarovi a matce Krystyně, bývalé člence polského národního házenkářského týmu, v průmyslovém městě Gliwice, které se nachází nedaleko od Katovic. V roce 1987 emigrovala jeho rodina i s dvouletým Lukasem do Západního Německa. Podolski vyrůstal ve městě Bergheim a později v Pulheimu. Obě města se nacházela blízko Kolína, ve kterém později strávil podstatnou část své fotbalové kariéry.\n\nPodolski začal s fotbalem ve věku šesti let v týmu FC Bergheim, kde působil až do roku 1995, kdy se připojil k týmu 1. FC Köln. Za mládežnický celek hrál až do svých osmnácti let, kdy ho do prvního týmu vytáhl manažer Marcel Koller. Za tým debutoval 22. listopadu 2003 a během své první sezony odehrál 19 utkání, v nichž nastřílel deset branek. Avšak ani tento úctyhodný výkon nepomohl Kolínu k setrvání v nejvyšší německé soutěži.\n\nPřes veškerý zájem elitních klubů a účast na Mistrovství Evropy 2004, zůstal Lukas i v následující sezoně ve svém klubu a dopomohl mu svými 24 brankami k návratu do Bundesligy. Podolski se tak stal v sezoně 2004-05 nejlepším střelcem druhé německé ligy. Zajímavostí je rovněž i fakt, že přestože nehrál nejvyšší národní ligu, udržel si své místo v reprezentačním výběru Německa.\n\nPo postupu do nejvyšší soutěže nastřílel Podolski 12 ligových branek, avšak tým byl opět odsouzen k sestupu do druhé ligy. Nyní již však bylo jasné, že Podolski klub opustí, neboť se stal nedílnou součástí německého výběru.\n\nV roce 2006 projevili o jeho služby týmy jako Liverpool, Hamburger SV, Werder Brémy či Bayern Mnichov. A právě do posledně jmenovaného Podolski 1. června přestoupil. Přestupní částka se odhadem pohybovala kolem 10 milionů eur. Za Bayern Lukas debutoval 11. srpna v ligovém utkání proti Borussii Dortmund, kdy přišel na hřiště jako střídající hráč v 88. minutě. 9. září v utkání DFB-Pokalu proti St. Pauli nastoupil o poločase opět jako střídající hráč a již 26 sekund po zahájení druhého poločasu vstřelil svůj první gól za Bayern. O měsíc později se dočkal i první ligové branky, kterou vsítil 14. října při vítězství 4-2 nad Herthou Berlín. Ve své první sezoně se mu nevyhnuly ani zdravotní potíže, když mu koncem října při tréninku jeho spoluhráč Mark van Bommel vážně poranil pravý kotník. Toto zranění si vyžádalo více než pěti týdenní vynucenou přestávku.\n\nV létě 2007 koupil Bayern italského útočníka Lucu Toniho, což odsunulo Lukase do pozadí, a jelikož trenér upřednostňoval útočnou dvojici Toni-Klose, přicházelo pro Podolskiho ještě méně příležitostí. Podolski se následně po další sezoně rozhodl pro návrat do svého bývalého klubu 1. FC Köln. Za Bayern odehrál během tří sezon 71 ligových utkání v nichž dal patnáct branek. V sezoně 2007-08 vyhrál s týmem Bundesligu a DFB-Pokal.\n\nPoté, co byl Lukas ujištěn trenérem německé reprezentace Joachimem Löwem, že jeho návrat do Kolína nijak neovlivní jeho pozici v reprezentaci, podepsal smlouvu ve svém bývalém týmu. Přestupní částka se opět pohybovala kolem deseti milionů eur. V Kolíně, který byl již opět prvoligovým celkem, podepsal čtyřletý kontrakt. Zajímavostí je, že kvůli vysoké přestupní částce vytvořil klub webové stránky, kde si fanoušci mohli koupit pixely z obrázku Lukase Podolského. Pole o velikost 8x8 pixelů stálo 25 eur. Cílem bylo získat milion liber, který by pomohl ke snížení vysoké přestupní částky.\n\nBěhem své první sezony Lukas nenavázal na dřívější úspěšná léta strávená v Kolíně. Za celou sezonu vstřelil pouze tři branky ve všech soutěžích. Jedním z těchto gólů byla i branka z přímého kopu do sítě Bayernu Mnichov, která zajistila Kolínu remízu. Následující sezona byla již o poznání lepší. Vstřelil třináct branek a přidal sedm asistencí. V březnu 2011 vstřelil v utkání proti Hannoveru svůj padesátý gól v Bundeslize. V následující sezoně 2011-12 předvedl Podolski řadu působivých výkonů a připsal si do statistik 29 ligových zápasů, v nichž soupeřům nastřílel 18 branek. Avšak ani jeho skvělé výkony neudržely klub v první lize.\n\n30. dubna 2012 potvrdil Podolski několika měsíční spekulace o jeho přestupu do anglického Arsenalu. Přestupní částka se pohybovala kolem 11,5 milionu liber.\n\nV létě 2017 se přesune do japonského Vissel Kóbe.\n\nLukas Podolski se navzdory svému původu rozhodl reprezentovat Německo, kde strávil většinu svého života. Debut za seniorskou reprezentaci si odbyl 6. června 2004, kdy jako devatenáctiletý nastoupil proti Maďarsku. Stal se prvním druholigovým hráčem od roku 1975, který byl vybrán do reprezentace. Podolski se o pár dní později účastnil Mistrovství Evropy v Portugalsku, kde byl nejmladším hráčem celého německého výběru. Během turnaje nastoupil pouze k jednomu utkání, když v zápase proti České republice střídal Torstena Fringse.\n\nV roce 2006 se účastnil Mistrovství světa, které se konalo v Německu. Podolski tvořil hlavní útočnou dvojici spolu s Miroslavem Klosem. Lukas vstřelil svůj první gól na šampionátu v utkání proti Ekvádoru. Další dva přidal ve vítězném osmifinálovém duelu se Švédskem, který Německo vyhrálo 2-0. Díky těmto trefám se stal prvním hráčem od roku 1962, který vstřelil na Mistrovství světa dva góly během úvodních 12 minut. Německo skončilo třetí a Podolski se stal se třemi góly druhým nejlepším střelcem turnaje - společně s Ronaldem, Thierry Henrym, Fernando Torresem, Maxi Rodríguezem, Hernánem Crespem a Zinedine Zidanem. Zároveň byl vyhlášen nejlepším mladým hráčem turnaje, když skončil v této anketě před Lionelem Messim a Cristianem Ronaldem.\n\nO dva roky později vybojoval na Mistrovství Evropy 2008 stříbro a na světovém šampionátu 2010 v Jihoafrické republice obhájil s německou reprezentací bronzovou medaili.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA.\nV osmifinále Němci vyřadili Alžírsko po výsledku 2:1 po prodloužení a ve čtvrtfinále Francii 1:0. S týmem získal zlaté medaile po finálové výhře 1:0 proti Argentině. Na šampionátu byl většinou náhradníkem.\n\nVe svém posledním reprezentačním zápase 22. března 2017 proti Anglii vedl německou reprezentaci jako kapitán. Německo vyhrálo 1:0 a zápas rozhodl symbolicky právě Lukas Podolski. Celkem odehrál v letech 2004–2017 za německý národní tým 130 utkání a nastřílel 49 branek.\n\n\n\nAktualizováno k 12. 12. 2014\n\n"}
{"id": "327131", "url": "https://cs.wikipedia.org/wiki?curid=327131", "title": "Česká volejbalová extraliga žen 2005/06", "text": "Česká volejbalová extraliga žen 2005/06\n\nČeská (ArginMax) volejbalová extraliga žen 2005/06.\n\nPVK Precheza Přerov - 3:1 - VK Moravská Slavia Brno \n\nPVK Olymp Praha - 2:0 - TJ Sokol Frýdek-Místek \nVK Královo Pole Brno - 3:1 - SK Slavia Praha \n\nKonečné pořadí (ArginMax) volejbalové extraligy žen 2005/06\n\npo vítězství v baráži 3:1 na zápasy nad VK Moravská Slavia Brno se PVK Přerov udržel ve volejbalové extralize žen.\n\n"}
{"id": "327132", "url": "https://cs.wikipedia.org/wiki?curid=327132", "title": "Ambrotypie", "text": "Ambrotypie\n\nAmbrotypie (koloidní pozitiv nebo melanotypie, z řeckého \"ambrosios\" - nesmrtelný, neměnný) je historický fotografický proces, který vynalezl Frederick Scott Archer a amatérský fotograf a právník Peter Fry. Objevuje se i pojmenování amphitypie (z řec. \"amfi\" - obojí, ve smyslu obrazy, jak pozitiv, tak i negativ). V českém prostředí se objevoval okolo roku 1853 také nesprávný název vitrotypie podle německého Glasbilder. Ambrotypie patří do kategorie přímých pozitivních procesů.\n\nPodstatou ambrotypie je skutečnost, že jodo- a bromostříbrné soli v podexponovaném bělavém negativu na skle odráží světlo. Obraz se proto podložený tmavým podkladem (manganovým tmavým sklem, sametem nebo lakem) jeví jako pozitiv. Jedná se o unikát. Tato metoda byla velice populární a používala se přes dvacet let v období 1852–1890, stejně jako mokrý kolodiový proces. Výsledek ambrotypie se podobal daguerrotypii, obraz však vznikal na zcela odlišném principu, který umožňoval pozorovat obraz v libovolném úhlu, a byl především výrazně levnější a rychlejší.\n\n\n"}
{"id": "327133", "url": "https://cs.wikipedia.org/wiki?curid=327133", "title": "Česká volejbalová extraliga mužů 2006/07", "text": "Česká volejbalová extraliga mužů 2006/07\n\nČeská volejbalová extraliga mužů 2006/07.(Česká kooperativa extraliga mužů)\n\nVK Jihostroj České Budějovice - 3:0 - VSC Fatra Zlín \n\nVK DHL Ostrava - 1:3 - JMP Volejbal Brno \n\nVK Dukla Liberec - 3:0 - SK Volejbal Ústí n. Labem \n\nVK Opava - 3:2 - volleyball.cz Kladno\n\nVK Jihostroj České Budějovice - 3:0 - JMP Volejbal Brno \n\nVK Dukla Liberec - 3:2 - VK Opava \n\nVK Opava - 3:1 - JMP Volejbal Brno \n\nVK Jihostroj České Budějovice - 4:1 - VK Dukla Liberec\n\nBaráž se nehrála a družstvo VK Karbo Benátky nad Jizerou rovnou sestoupilo do 1. ligy mužů.\n\n"}
{"id": "327136", "url": "https://cs.wikipedia.org/wiki?curid=327136", "title": "Tajemný cizinec", "text": "Tajemný cizinec\n\nTajemný cizinec je označení pro nedokončené dílo amerického spisovatele Marka Twaina. Pracoval na něm s přestávkami mezi roky 1897 a 1908. Příběh existuje v několika verzích, všechny ale spojuje nadpřirozená postava vystupující pod jmény Satan, Číslo 44 nebo Filip Traum.\n\nPrvní tištěná verze díla byla vydána v USA posmrtně, v roce 1916, Twainovým životopiscem Albertem Bigelowem Painem, který upravil a spojil části původních Twainových rukopisů. Kniha vyšla pod názvem \"Mysterious Stranger, A Romance\", což může být román, romance (středověká povídka) nebo taky pohádka, fantazie či dobrodružný román.\n\nV roce 1969 vydala Kalifornská univerzita úplné kritické vydání pod názvem \"The Mysterious Stranger Manuscripts\", které na základě Twainových rukopisů, zápisků a poznámek sestavil William M. Gibson.\n\nMark Twain rozepsal několik verzí \"Tajemného cizince\".\n\n„Nultá“ verze, označovaná \"St. Petersburg Fragment\", představuje 19 stránek rukopisu; později Twain změnil místo děje i jména postav a upravený text vložil do verze \"The Chronicle of Young Satan\".\n\nPrvní verze, nazvaná \"The Chronicle of Young Satan\", pojednává o mladém Satanovi, synovci onoho nechvalně známého Satana, který se v roce 1702 ocitne v zapadlé vesnici v Rakousku. Příběh náhle končí uprostřed scény, kdy se Satan dostane na oslavu indického prince. V tomto místě Twain zanechal psaní a začal znovu.\n\nDruhá, nejkratší verze, nazvaná \"Schoolhouse Hill\", se nese v lehčím tónu. Vystupují tu známé Twainovy postavy Huckleberry Finn a Tom Sawyer. Seznamují se s novým spolužákem (tentokrát jde o syna toho známého Satana, a již zde má ve jméně číslovku 44), jenž se vrátil na zem, aby částečně odčinil škodu, kterou způsobil jeho otec.\n\nTřetí, nejdelší verze se jmenuje \"No. 44, The Mysterious Stranger\". Děj se vrací do Rakouska (tentokrát do roku 1490). Odehrává se v tiskařské dílně. Tato verze si mimo jiné pohrává s myšlenkou rozdělení nitra člověka na „Waking Self“ (Bdící) a „Dream Self“ (Snící). Tato verze je sice již z hlediska příběhu uzavřená, je ale příliš rozvleklá a sotva ji lze považovat za zralou pro tisk.\n\nTajemný cizinec byl poprvé vydán v roce 1916 jako výsledek úprav Alberta Bigelowa Paina, který měl tehdy výhradní přístup k rukopisům ze spisovatelovy pozůstalosti. Paine spojil první verzi (\"Kroniku mladého Satana\") s poslední kapitolou třetí verze (\"Číslo 44\") a vzniklý hybrid nazval \"Tajemný cizinec\". Paine text asi o čtvrtinu zkrátil. Děj přesadil do roku 1590. Přidal postavu astrologa a přenesl na něj většinu záporných vlastností pátera Adolfa. Své zásahy ale zamlčel. William M. Gibson neváhal označit Painovu verzi za „editorský podvod“, i když jí neupírá schopnost „dojmout a esteticky uspokojit“.\n\nDěj Tajemného cizince není epický, nejde o žádnou vystavěnou zápletku, spíše jde o filozofické úvahy psané románovou formou. Jde o řadu symbolů, odkazů a paralel na reálné fungování života, něco jako popis ne příliš zábavného Kocourkova. Je to také ostrý útok proti pokrytectví organizovaného náboženství, což bylo téma objevující se v Twainových textech často.\n\nDěj se odehrává v roce 1590 v rakouské vesnici Eseldorf („Oslov“), kde stále ještě „trvá středověk“. Děti tam školou nijak netrápí, spíše je učí být dobrými křesťany, neboli nemyslet, nebádat, nemít vlastní názor, ale poslouchat, neptat se a začlenit se do stáda.\n\nJednoho dne trojice chlapců – vypravěč Teodor Fischer, Nikolaus Bauman a Seppi Wohlmeyer – potká zvláštního hocha, který se představí jako Satan – synovec vládce pekel. Satan má magické schopnosti – zdá se, že je všemocný – a dokáže předvídat budoucnost. Předpoví řadu nešťastných událostí, které postihnou lidi z vesnice. \n\nSatan se s běžnými lidskými morálními zásadami zcela míjí. Lidský „Mravní smysl“ („Moral Sense“, Twainem důsledně psáno s velkými písmeny) popisuje Satan jako schopnost rozlišovat dobro a zlo, kterou ovšem člověk využívá tak, že v devíti případech z deseti se rozhodne pro zlo.\n\nS obyvateli vesnice si Satan často pohrává jako s nepatrnými červy; jediní, koho si oblíbí, jsou oni tři chlapci. Těm pak díky svým schopnostem demonstruje své velmi skeptické názory na lidstvo, které se časem ukážou jako přesné a pravdivé. Satan je schopen i milosrdných skutků, například tehdy, když se rozhodne ušetřit Nikolase ochrnutí, které by jej postihlo po záchraně tonoucí dívky, a rozhodne se jej místo dlouhého živoření raději nechat utopit.\n\nV poslední kapitole Satan odhalí svou pravou totožnost – prozradí, že je jen myšlenka, jen sen, který se rozplyne, stejně jako celý svět; neexistuje žádný bůh, žádný vesmír, žádný lidský rod, žádný pozemský život, žádné nebe, žádné peklo. „Je to jen sen – neexistuje nic než jen ty – a ty jsi jen myšlenka, bludná myšlenka, zbytečná myšlenka, myšlenka bez domova… bloudící osaměle prázdnou věčností.“\n\n\n"}
{"id": "327137", "url": "https://cs.wikipedia.org/wiki?curid=327137", "title": "Karel Vágner", "text": "Karel Vágner\n\nKarel Vágner (* 22. března 1942 Praha) je český kontrabasista, baskytarista, hudební producent, skladatel, zpěvák, kapelník a podnikatel.\n\nNarodil se 22. března 1942 v Praze. Dětství strávil v pražských Kbelích. Vyučil se nástrojářem a pracoval ve Vetechně v Čakovicích. V mládí se věnoval hlavně atletice a fotbalu. Utrpěl však pracovní úraz, po kterém ukončil svou sportovní kariéru. Na vojně začal hrát na kontrabas, což ho přivedlo k hudbě. Po návratu z vojenské služby vstoupil na Pražskou konzervatoř a hru na kontrabas studoval profesionálně. Hrál v několika skupinách jako Greenhorns, \"Hroši\" Jana Spáleného, posléze v orchestru Karla Duby. Nicméně i hudba ho přivedla k ohrožení života.\n\nOrchestr Karla Duby byla legendární kapela, která často jezdila na zahraniční turné. Vágner se s touto kapelou vydal na šňůru po Mongolsku a Sovětském svazu. Shodou okolností v den invaze vojsk Varšavské smlouvy do Československa, 21. srpna 1968, kapelu vzali pořadatelé na výlet. Při dopravní nehodě autobus spadl ze srázu a převrátil se. Karel spolu s klávesistou Ivem Moravusem vypadli z autobusu oknem. Oba měli štěstí a spolu s Jiřím Jelínkem nehodu přežili. Karel měl rozbitou hlavu a poraněnou páteř.\n\nJe otcem šesti dětí: Karla, Jakuba (světově uznávaného sportovního rybáře), Josefa (učinkujícího v muzikálu Bídníci, Kleopatra, Monte Cristo a Angelika), Terezy (účinkující v soutěži X-Factor), Anny (účinkující v muzikálu Bídnici, členky baletního souboru SND, juniorské mistryně republiky v moderní gymnastice) a Barbory\n (účinkující v divadle a v muzikálu Mirjam Landové Bílý dalmatin).\n\nJe zakladatelem vydavatelské firmy Multisonic, nahrávacího studiía a bývalým hoteliérem. Je znám především jako úspěšný kapelník, kdy spolupracoval s českou zpěvačkou Hanou Zagorovou, s pěveckou dvojicí Petr Kotvald a Stanislav Hložek nebo s kytaristou Lubomírem Brabcem.\n\n\n\n\n"}
{"id": "327138", "url": "https://cs.wikipedia.org/wiki?curid=327138", "title": "Trolejbusová doprava ve Štýrském Hradci", "text": "Trolejbusová doprava ve Štýrském Hradci\n\nŠtýrský Hradec je jedním z rakouských měst, kde v minulosti existovala síť trolejbusové dopravy. Jednalo se o dvě tratě, na kterých trolejbusy jezdily mezi lety 1941 a 1967.\n\nTrolejbusy měly ve Štýrském Hradci podle plánů ze začátku druhé světové války doplnit místní tramvajovou síť. Tratě elektrické nekolejové trakce tak měly vést do míst, kam nebylo technicky možné prodloužit tramvajové koleje či tam, kde nebyla poptávka po přepravě tak vysoká a provoz tramvajové dráhy by byl nerentabilní. Vystavěno bylo ale pouhé torzo z plánů. Do provozu byly uvedeny dvě navzájem nijak nespojené trolejbusové linky, které nahradily silně vytížené linky autobusové.\n\nPrvní trolejbusová trať ve Štýrském Hradci byla otevřena 1. října 1941. Jednalo se o 6,1 km dlouhý úsek mezi tramvajovou zastávkou \"Elisabethinergasse\" a čtvrtěmi Kapellenwirt a Straßgang. V Kapellenwirtu existovala také nácestná smyčka, kterou využívala posilová linka z \"Elisabethinergasse\". Vozovna byla vystavěna v \"Kärtner Straße\". První změna v městské trolejbusové síti nastala až na začátku roku 1952, kdy byla zprovozněna druhá trať (délka 5,2 km) v úseku Liebenau (konečná tramvaje) – Thondorf – Dörfla, která nebyla s první tratí nijak trolejově propojena (vozy byly do a z vozovny přetahovány nákladními automobily). Opět byla vybudována nácestná smyčka pro posilové spoje, tentokrát v Thondorfu. Posledního nového trolejbusového úseku se Štýrský Hradec dočkal v roce 1957. Tehdy byla o 0,4 km prodloužena trať ze zastávky \"Elisabethinergasse\" na \"Griesplatz\". Poslední léta trolejbusového provozu ve Štýrské Hradci byla ovlivněna zastaralým vozovým parkem a s tím souvisejícími závadami vozů. V prosinci 1964 byla zrušena trať do Dörfly a nahrazena autobusy. Zbylá trolejbusová linka do Straßgangu ji přežila o dva a půl roku. Posledním provozním dnem byl 26. srpen 1967, poté v její trase začaly jezdit autobusy.\n\n"}
{"id": "327140", "url": "https://cs.wikipedia.org/wiki?curid=327140", "title": "Česká volejbalová extraliga mužů 2005/06", "text": "Česká volejbalová extraliga mužů 2005/06\n\nKooperativa volejbalová extraliga mužů 2005/06. (Kooperativa hlavní sponzor extraligy)\n\nPři rovnosti bodů rozhodoval mezi týmy Brna a Příbramí podíl míčů.\n\nVK Dukla Liberec - volleyball.cz Kladno 4 : 1 na zápasy\nVK DHL Ostrava - VK Jihostroj České Budějovice 4 : 0 na zápasy\nVK Dukla Liberec - VK Jihostroj České Budějovice 3 : 1 na zápasy\nVK DHL Ostrava - volleyball.cz Kladno 4 : 1 na zápasy\n\npo vítězství v baráži 4:1 na zápasy nad Sokolem Dobřichovice se VK Benátky n. J. udržely v extralize mužů.\n\n"}
{"id": "327141", "url": "https://cs.wikipedia.org/wiki?curid=327141", "title": "Zemský okres Tübingen", "text": "Zemský okres Tübingen\n\nZemský okres Tübingen (německy \"\") se nachází v německé spolkové zemi Bádensko-Württembersko. Společně se zemským okresem Reutlingen a okresem Zollernalbkreis je součástí regionu Neckar-Alb. Dále sousedí s okresy Böblingen a Freudenstadt.\n\nZahrnuje oblast o rozloze 519,2 km² a k 31. prosinci 2006 v něm žilo 217 172 obyvatel.\n\nTvoří jej 3 města (Tübingen, Mössingen a Rottenburg am Neckar) a 12 obcí (Ammerbuch, Bodelshausen, Dettenhausen, Dußlingen, Gomaringen, Hirrlingen, Kirchentellinsfurt, Kusterdingen, Nehren, Neustetten, Ofterdingen, Starzach).\n\nSeverní hranici okresu tvoří přírodní park Schönbuch. Na jihu je ohraničen pohořím Švábská Alba. Nejdůležitějším vodním tokem je Neckar, který má několik přítoků (Ammer, Steinlach).\n\n"}
{"id": "327143", "url": "https://cs.wikipedia.org/wiki?curid=327143", "title": "Kolodiový proces", "text": "Kolodiový proces\n\nKolodiový proces (archerotypie nebo mokrý proces) je historický fotografický proces Angličana Fredericka Scotta Archera z roku 1851. Název mokrý vychází z toho, že podstatou procesu bylo exponování a vyvolávání za mokra. Zajistil tvorbu kvalitního negativu umožňujícího dokonalou reprodukci fotografií. Velmi rychle nahradil předešlé postupy daguerrotypii a především kalotypii a využíval se v letech 1851 až 1885. Do kategorie obměněného mokrého kolodiového procesu se řadí přímé pozitivní procesy, mezi které patří pannotypie, ambrotypie a ferrotypie. Později však byly tyto procesy nahrazeny želatinovým fotografickým filmem. \n\nTajemstvím Archerova úspěchu byla schopnost rozpoznat jedinečné vlastnosti nedávno objeveného kolodia, které do té doby bylo využíváno téměř výhradně jen ve zdravotnictví jako obvazový materiál. Tak byla skloubena schopnost kolodia vytvářet tenký, hydrofobní film přilnavý ke sklu na jedné straně a průhlednost skla, nevnášející žádný šum do vznikajícího obrazu, na straně druhé. Archer využil i některé další své poznatky a vynálezy, jako např. rychlejší a účinnější vývojku, v níž byla do té doby používaná kyselina gallová, nahrazena kyselinou pyrogallovou.\n\nArcherův postup byl velmi jednoduchý – smíchal kolodium s jodidem draselným a (na skleněné desce) vzniklý film pak namáčel do roztoku dusičnanu stříbrného. Tímto postupem vytvořil citlivou fotografickou desku s krátkým časem expozice a dokonalým obrazem.\n\nPřínosem nebyla jen možnost vytvořit kvalitní obraz s bohatším podáním polotónů a přesnějším vykreslení podrobností a možnost kvalitně ho reprodukovat, ale také výrazné zkrácení expozičního času na jednotlivé sekundy, což umožnilo rozšířit aplikaci fotografie na rychle probíhající či krátce trvající jevy. Zanedbatelný nebyl ani pokles finančních nákladů a snížení možnosti otravy (především oproti daguerrotypii).\n\nJedinou (a ne nevýznamnou) nevýhodou tohoto procesu zůstalo, že po celou dobu musely desky zůstat vlhké až do momentu expozice. Vzhledem k tomu, že kolodium schne rychle, musely se desky připravovat těsně před fotografováním a fotograf tak musel na cestě za pořízením snímků nosit celou příruční laboratoř a temnou komoru. Jejich vysušováním se totiž výrazně snižovala citlivost.\n\nPříprava, expozice, vyvolání, ustálení, mytí a nakonec sušení jednoho obrázku mohlo zabrat i hodinu. Mytí desky ve vodě horké 70 °C snížilo dobu schnutí o více než polovinu, při použití vody z rozpuštěného sněhu a zahřáté jenom rukama zpracování podstatně zpomalilo.\n\nDůležitým aspektem tehdejší fotografie byla také absence jakékoliv možnosti zvětšení fotografie – výsledný formát printu byl shodný s velikostí desky (a tedy fotografického přístroje). Dnes již do jisté míry kuriózně může působit také další aspekt používání kolodia. Využívaná směs byla totiž nejen vysoce hořlavá, ale také explozivní.\n\n\n\nVynález mokrého kolodivého procesu, nejběžnějšího procesu fotografování mezi lety 1855 a 1881, je obvykle přiznáván Fredericku Scottovi Archerovi, který publikoval metodu v roce 1851 a řekl, že ho vynalezl již v roce 1848. Dalším kandidátem byl Gustave Le Gray, který v roce 1850 publikoval jiný, méně praktický kolodiový proces. Ale až do konce svého života Robert Jefferson Bingham hrdě prohlašoval, že byl první, kdo o kolódiovém procesu psal, a to buď ve své knize z roku 1848, nebo ve vydání z ledna 1850, což z něho dělá vynálezce tohoto procesu. Zatímco je obecně uznáván jako jeden z prvních vynálezců, kteří nezávisle navrhli kolodium jako alternativu k papíru, vynález je obvykle připisován Archerovi, protože jako první publikoval prakticky použitelný popis procesu.\n\n\n\n\n"}
{"id": "327144", "url": "https://cs.wikipedia.org/wiki?curid=327144", "title": "Skupina B Mistrovství Evropy ve fotbale 2008", "text": "Skupina B Mistrovství Evropy ve fotbale 2008\n\nSkupina B UEFA Euro 2008 je jedna ze základních skupin Mistrovství Evropy ve fotbale 2008. První zápasy ve skupině se uskutečnily 8. června 2008, a ukončena byla 16. června 2008. Všech šest zápasů skupiny se hrálo v Rakousku, ve Vídni a Klagenfurtu.\n"}
{"id": "327147", "url": "https://cs.wikipedia.org/wiki?curid=327147", "title": "Schönbuch", "text": "Schönbuch\n\nSchönbuch je zalesněná německá oblast rozkládající se západně od Stuttgartu. V roce 1972 byl v její centrální zóně vyhlášen první přírodní park ve spolkové zemi Bádensko-Württembersko. Z jihu sousedí s městy Tübingen a Reutlingen, ze západu s městem Herrenberg. Dnes zaujímá plochu o rozloze přibližně 156 km².\n\nV současnosti se díky relativně chudé silniční síti jedná o oblíbenou rekreační oblast.\n\n\n"}
{"id": "327154", "url": "https://cs.wikipedia.org/wiki?curid=327154", "title": "Trolejbusová doprava v Linci", "text": "Trolejbusová doprava v Linci\n\nHornorakouské město Linec je v současnosti jedním ze dvou měst v Rakousku, kde je v provozu síť trolejbusové dopravy. Ta zde funguje od roku 1944.\n\nPrvní trolejbusy vyjely do lineckých ulic 15. května 1944. Tehdy byla zprovozněna linka O1 (\"Hessenplatz\" – \"Stadtfriedhof Linz\"), později přečíslovaná na 43. V roce 1949 ji následovala 4,1 km dlouhá linka O2 (později 45, \"Froschberg\" – \"Stieglbauernstaße\"). O deset let později byla uvedena do provozu 600 m dlouhá odbočka z linky O1, kterou dnes využívá linka 41. Dalšího rozšíření se linecká trolejbusová síť dočkala až v roce 1991, kdy byla zprovozněna linka 21 (dnes 46, \"Hauptbahnhof\" – \"Hafen\"). Poslední nový úsek byl otevřen pro veřejný provoz v roce 2000, jednalo se o prodloužení linky 41 do nové obytné čtvrti Baintwiese.\n\nV současnosti jsou tak v provozu čtyři linky. Linky 41 a 43 vedou z \"Hessenplatzu\" společně na jihozápad města, kde se rozdělují do svých koncových úseků. Linka 45 jezdí v současnosti v trase \"Froschberg\" – \"Stieglbauernstaße\" a linka 46 má trasu \"Froschberg\" – \"Hauptbahnhof\" – \"Hafen\". Vozový park tvoří 19 nízkopodlažních kloubových trolejbusů Volvo vyrobených v letech 2000 a 2001.\n\nKolem roku 2006 se uvažovalo o tom, že trolejbusy budou nahrazeny do roku 2013 plynovými autobusy.\n\n\n"}
{"id": "327161", "url": "https://cs.wikipedia.org/wiki?curid=327161", "title": "Jarmila Klimešová", "text": "Jarmila Klimešová\n\nJarmila Klimešová provdaná Jurkovičová (* 9. února 1981 Šumperk, Československo) je česká atletka, oštěpařka. K jejím největším úspěchům patří titul juniorské mistryně světa z roku 2000 a titul mistryně Evropy do 23 let z roku 2003.\n\n1. června 2008 zvítězila výkonem 61,2 m na mítingu v řecké Kalamatě, čímž splnila kvalifikační A limit 60,5 m a zajistila si účast na olympijských hrách v Pekingu. 24. března 2012 se na mítinku Yellow Pages Series 2 nominovala hodem 60,96 m na Letní olympijské hry 2012 v Londýně, kde skončila na celkovém 14. místě, když výkonem 59,90 m obsadila 7. místo v kvalifikační skupině B.\n\nDne 24. června 2013 se jí narodila dcera Aneta a 20. září si vzala partnera Jana a přijala jméno Jurkovičová. Její matkou je Jarmila Klimešová starší, která je veteránskou světovou rekordmankou v hodu oštěpem.\n\n"}
{"id": "327164", "url": "https://cs.wikipedia.org/wiki?curid=327164", "title": "Veronika Freimanová", "text": "Veronika Freimanová\n\nVeronika Freimanová (* 24. září 1955 Praha) je česká divadelní a filmová herečka. Nejvíce se proslavila v komediálních rolích ve filmech \"Sněženky a machři\", \"Snowboarďáci\", \"Rafťáci\", \"Sněženky a machři po 25 letech\" či seriálu \"Vyprávěj\". V divadle se výrazně prosadila v představeních \"Každý rok ve stejnou dobu\" a \"Další roky ve stejnou dobu\". Díky roli Jany Dvořákové v seriálu \"Vyprávěj\" zvítězila v anketách TýTý 2010 a TýTý 2012 v kategorii herečka.\n\nAbsolvovala Státní konzervatoř v Praze, kde získala titul DiS., později hrála v \"Činoherním klubu\". V současnosti hraje v \"Divadle Bez zábradlí\".\n\nJe dcerou komunistického režiséra Přemysla Freimana a kunsthistoričky Mileny Freimanové, rozené Preinigerové. Jejím dědečkem byl poslanec Revolučního národního shromáždění v letech 1918–1920 Václav Freiman. Je také vnučkou Ladislava Preinigera, československého důstojníka popraveného v roce 1941 za odbojovou činnost.\n\nByla manželkou režiséra Jaroslava Brabce, s nímž má dvě dcery, Terezu (* 1987) a Markétu (* 1994). V roce 2008 se rozvedli. Od roku 2013 je jejím manželem architekt Vladimír Bouček (* 14. srpna 1955).\n\n\n\n\n\n\n\n\n"}
{"id": "327167", "url": "https://cs.wikipedia.org/wiki?curid=327167", "title": "Fabio Cannavaro", "text": "Fabio Cannavaro\n\nFabio Cannavaro (* 13. září 1973, Neapol, Itálie) je bývalý italský profesionální fotbalista a později fotbalový trenér. Cannavaro je bývalým kapitánem italské fotbalové reprezentace. 27. listopadu 2006 se stal vítězem hráčské ankety o nejlepšího evropského hráče \"Zlatý míč\" za rok 2006. Před přestupem do Al Ahlí hrál za Italský klub Juventus Turín. V roce 2011 kvůli problémům s kolenem ukončil profesionální fotbalovou kariéru.\n\nByl vyšetřován kvůli krácení daní.\nJeho bratr Paolo Cannavaro je taktéž fotbalista.\n\nNa Mistrovství světa ve fotbale 2006 v Německu získal s italskou reprezentací, v níž byl kapitánem týmu, titul mistrů světa.\n\nNa Mistrovství světa ve fotbale 2010 v JAR nepostoupil s týmem ze základní skupiny (Itálie skončila se 2 body na posledním čtvrtém místě za Paraguayí, Slovenskem a Novým Zélandem) a ukončil reprezentační kariéru.\n\nZa italský národní tým odehrál v letech 1997–2010 celkem 136 zápasů a vstřelil 2 góly.\n\n"}
{"id": "327170", "url": "https://cs.wikipedia.org/wiki?curid=327170", "title": "Máje", "text": "Máje\n\nMáje, májka nebo máj je označení ozdobeného kmene stromu, který tvoří ústřední prvek jarních slavností rozšířených po většině Evropy. Nejčastěji bývá májka stavěna 30. dubna nebo 1. května, ale v některých oblastech se staví v období svátku sv. Jiří, letnic nebo nejčastěji letního slunovratu. Máje se tradičně každý rok obnovují, takto tomu bylo i v původní podobě slavnosti, někde se však mění po delší době, například v Anglii či Bavorsku.\n\nPodle britského antropologa Jamese Frazera je účelem stavěním máje přinesení lesního ducha do vesnice a zajištění jeho požehnání.\n\nSlavnosti spojené s májkou bývají často doprovázeny přítomností figury či člověka s ní ztotožněného. Bývají oblečeni do květů nebo listí. Klasickým příkladem je anglická Královna máje nebo slovinský Zelený Jurij, někdy existuje májová dvojice nazývaná králem a královnou. Podle Frazera představují personifikaci ducha rostlinstva a jara.\n\nČeská máje má formu celého stromu, zbaveného – s výjimkou horní části – větví a kůry. V některých případech se holý kmen nechává stát více let a mění se pouze vrchní část, jindy se zas skládá ze dvou či tří na sebe napojených kmenů k dosažení větší výšky. Použitým stromem jsou nejčastěji jehličnany jako smrk, ale lze se setkat také s májkou z břízy. Horní část se zdobí stužkami z látek nebo krepového papíru a zavěšuje se na ni zdobený věnec. Se stavěním máje je spojen i zvyk jejího nočního hlídání před muži ze sousedních vesnic, kteří se ji snaží porazit nebo odříznout její vrchol. Pokud se jim to podaří, je to pro vesnici velká ostuda. V některých obcích se máj hlídá dokonce 3 dny a 3 noci (do 12. hodiny posledního dne). Během této doby je povoleno máj podříznout a sebrat věnec, který si následně ti, kteří májku podřízli vystaví na své májce. Někdy se také staví malé máje před domy jako vyjádření úcty nebo vyznání lásky dívce.\n\nV některých oblastech Čech se májka staví o letním slunovratu, a to z jedle nebo borovice, a po slavnosti se spálí. V některých oblastech jihovýchodní Moravy se zas staví v době svátku světce místního kostela před hody.\n\nV Rusku se jako májka používá mladá břízka a staví se čtvrtek před svatodušní nedělí. Ta se obleče do ženských šatů nebo se ozdobí barevnými hadříky a stuhami a po hostině je nesena k domu kde do neděle zůstává jako host. Pak je odnesena k řece a vhozena do řeky následována věncem. Významem rituálu je nejspíš dešťové kouzlo.\n\nVe Švedsku se máje nazývá \"majstång\" (vysl. majstóng) a staví se v předvečer svátku sv. Jana Křtitele, tedy 23. června. Jedná se o vysoký a rovný kmen smolné borovice s obručemi a kusy dřeva, který má připomínat muže s pažemi v bok. Celá májka je ozdobena listy, květy, barevnými stuhami, pozlacenými vaječnými skořápkami a na vrcholu má větrník nebo praporek. Okolo ní se pak tančí v kruhu.\n\n"}
{"id": "327172", "url": "https://cs.wikipedia.org/wiki?curid=327172", "title": "Hans-Ulrich Geschke", "text": "Hans-Ulrich Geschke\n\nHans-Ulrich Geschke (16. května 1907, Frankfurt nad Odrou – místo a datum smrti neznámé) byl důstojník SS v hodnosti SS-Oberführer a válečný zločinec v období druhé světové války, který byl známý svojí účastí na vyhlazení obce Lidice u Kladna, když působil jako šéf řídící úřadovny gestapa v Praze.\n\nNarodil se 16. května roku 1907 ve Frankfurtu nad Odrou na území Braniborska. V roce 1925 maturoval v Hannoveru. V mládí studoval práva na univerzitách v Berlíně a v Göttingenu, které úspěšně dokončil kolem roku 1930. V roce 1931\nv Göttingenu získal titul doktora práv. V roce 1932 vstoupil do NSDAP a byla mu nabídnuta funkce právního poradce místní pobočky v Hannoveru. Odtud přešel v listopadu roku 1934 do Dortmundu, kde začal pracovat u místní pobočky gestapa. Roku 1936 mu byla udělena hodnost SS-Obersturmführer (nadporučík) a bylo mu svěřeno velení služebny gestapa v Kielu.\n\nV červnu roku 1939 byl povýšen a převelen z Kielu do Prahy, kde se stal šéfem řídící úřadovny gestapa. Během této doby se stal neblaze slavným po celém městě a na jeho rozkazy byly zatýkány, vyšetřovány a vražděny stovky lidí. Během svého působení v Praze (po nástupu R. Heydricha v září 1941) byl i povýšen dne 29. října, 1941 do hodnosti SS-Standartenführer (plukovník). \n\n\n\n\n\n\n\n\nV říjnu roku 1942 opustil pražské gestapo a území protektorátu a byl převelen do Drážďan, kde působil jako inspektor SD až do května roku 1944. Ve funkci velitele pražského gestapa jej nahradil SS-Obersturmbannführer Ernst Gerke.\n\nPoté byl převelen do Poznaně, kde zastával opět funkci velitele SD a jeho posledním služebním místem se mu stala Budapešť. Zde byl vrchním velitelem bezpečnostní policie a SD pod velením vyššího policejního šéfa pro území Maďarska SS-Obergruppenführera Otto Winkelmanna. Zde se opět podílel na masových zvěrstvech páchaných na židovském obyvatelstvu a během roku 1944 byl za „zásluhy“ povýšen na SS-Oberführera. V únoru roku 1945 zde po něm končí všechny stopy. Naposledy byl viděn koncem války v rychlíku z Drážďan do Saské Kamenice. Nejpravděpodobnější verze bude patrně ta, že padl v bitvě o Budapešť. Na jeho místo nastoupil SS-Obersturmbannführer Reiner Gottstein, který později také padl v Budapešti.\n\nV roce 1959 byl prohlášen vrchním státním zastupitelstvím ve Frankfurtu nad Mohanem za mrtvého.\n\n\n\n"}
{"id": "327174", "url": "https://cs.wikipedia.org/wiki?curid=327174", "title": "Takarai Kikaku", "text": "Takarai Kikaku\n\nTakarai Kikaku, (japonsky 宝井其角, 11. srpna 1661 - 1. dubna 1707), známý i jako Enomoto Kikaku, byl japonský básník, žák Bašóa. \nV povědomí lidstva žije díky svým haiku, možná nejvíce díky jednomu, které se vypráví v často citované anekdotě o něm a Bašóovi - když se spolu jednoho dne procházeli, Kikaku složil haiku \"Červená vážka / utrhni jí křídla / Kyselá třešeň\" které Bašó okamžitě změnil na \"Kyselá třešeň / přidej jí křídla / Červená vážka\"; a pokáral žáka za neznalost faktu, že poezie má k životu přidávat život, nikoli z něj život ubírat. \n\n"}
{"id": "327175", "url": "https://cs.wikipedia.org/wiki?curid=327175", "title": "Judsko", "text": "Judsko\n\nJudsko (případně také Judea, ( יהודה, \"Jehuda\"; Ιουδαία, \"Ioudaía\"; \"Iudæa\") je hornatá jižní část historické Země izraelské (\"Erec Jisra'el\"). V současné době se toto území dělí mezi Stát Izrael a Palestinskou autonomii. \n\nNázev Judea je řecká a latinská varianta jména Juda, které původně označovalo teritorium kmene stejného jména a později i starověké Judské království. V hebrejštině Jehuda odkazuje na velkou část jižního Izraele a západního břehu, nebo též součást Judeje a Samaří odkazující výslovně na Západní břeh oblasti na jih od Jeruzaléma.\n\nJudsko je ohraničena Bejt Curem (u Hebronu) na jihu, dvojměstím Bejt Choron na severu, horou Latrun na západě a řekou Jordán na východě. \n\nJudsko je hornatá oblast. V západní části jsou to Judské hory, východní část tvoří Judská poušť. Vyznačuje se proměnlivou nadmořskou výškou (od 400 m až po 1 020 metrů nad mořem). Terén člení četná údolí, kterými protékají většinou sezónní toky (vádí) jako Nachal Adorajim, Nachal Guvrin, Lachiš nebo Sorek.\n\nMezi nejvýznamnější města Judeje patří Jeruzalém, Betlém, Jericho a Hebron. V Bibli existují záznamy o zemědělství a pěstování ovcí v Judeji. Pohoří Judeje bylo v dávných dobách zalesněné.\n\nJudsko bylo osídleno již v době kamenné a paleoantropologové věří, že přes toto území migroval Homo sapiens z Afriky při postupném osidlování světa před 100 tisíci lety. Archeologické důkazy o osídlení území již před 11 tisíci roky byly nalezeny v Jerichu. S těmito nálezy je zároveň spojována domněnka, že na území Judeje se nachází nejstarší osídlení na světě. V minulosti bylo území Judeje obydlené velkým množstvím lidí, z větší části Izraelitů. \n\nJudsko bylo součástí Judského království, později Seleukovskou říší. Ještě později v Judeji vládla dynastie Makabejských.\n\nNadvládu nad Judeou získal Řím v 1. stol. př. n. l. a stala se římskou provincií. Po smrti královny Alexandry Salome (Šlomcijon) vypukla občanská válka, ve které se proti sobě postavili její dva synové Hyrkanos II. a Aristobúlos II. Teprve ale Pompeius dosadil na trůn Hyrkana. V roce 66 n. l. došlo k židovskému povstání, které bylo ale neúspěšné. V roce 70 n. l. byl Jeruzalém zničen a velká část obyvatel byla zabita nebo zotročena.\n\nPo 70 letech došlo k další židovské vzpouře, tentokrát pod vedením Bar Kochby. Bylo ustaveno Izraelské království, které ale existovalo pouhé tři roky. Po Bar Kochbově porážce (132 - 135 n.l.) se římský císař Hadrián rozhodl vymazat identitu izraelské Judeje a začal prosazovat používání názvu \"Palastina\", kterým byla označena celá země izraelská. Zároveň došlo k přejmenování Jeruzaléma na \"Aelia Capitolina\". Římané v oblasti zabili či prodali do otroctví velké množství Židů a velké množství Židů také odešlo do židovské diaspory (vyhnanství). Nikdy ale nebylo dosaženo úplného odstranění židovského elementu z Judeje.\n\nPo I. sv. válce se Judsko stalo součástí mandátní Palestiny, přičemž toto území bylo důvodem sporu mezi správou britské Palestiny a autonomním Emirátem Transjordánské Palestiny (územní oblast uvnitř britského mandátního území, z níž později vzniklo Transjordánsko a posléze nezávislé Jordánské království). Jordánsko získalo nezávislost v roce 1946 a OSN vytvořila plán na rozdělení britské Palestiny v roce 1947. Jordánsko ale během arabsko-izraelské války v roce 1948 část tohoto území obsadilo a svou svrchovanost na něm uplatňovalo až do roku 1967, kdy toto území obsadil Izrael během Šestidenní války. Tato část Judeje, nyní známá též jako Západní břeh Jordánu.\n\n"}
{"id": "327178", "url": "https://cs.wikipedia.org/wiki?curid=327178", "title": "Vágner", "text": "Vágner\n\nPříjmení Vágner nebo Vagner nese více různých osobností:\n\n\n\n\n"}
{"id": "327180", "url": "https://cs.wikipedia.org/wiki?curid=327180", "title": "Spencer Tracy", "text": "Spencer Tracy\n\nSpencer Tracy (5. dubna 1900 – 10. června 1967) byl americký herec, držitel dvou ocenění americké filmové akademie Oscar (z celkového počtu devíti nominací), z let 1937 a 1938.\n\nV mládi se připravoval na dráhu katolického kněze, do toho ale vstoupila 1. světová válka, kdy jako sedmnáctiletý mladík krátce sloužil u amerického námořnictva. Po válce studoval vojenskou akademii a už při studiu se amatérsky věnoval herectví ve školním divadelním souboru. Od roku 1922 pak přešel studovat na americkou akademii dramatických umění do New Yorku. V té době začal hrát malé role na Brodwayi, v roce 1923 se oženil s herečkou Louise Treadewellovou, se kterou vydržel ve formálním manželském vztahu až do své smrti v roce 1967. Jeho největší životní láskou a pracovní partnerkou se navzdory tomu stala po převážnou část jeho dospělého života vynikající americká filmová hvězda Katharine Hepburnová, se kterou natočil celkem devět filmů a to včetně filmu posledního. Jednalo se o dnes již legendární snímek \"Hádej, kdo přijde na večeři\". Od roku 1930 začal pravidelně vystupovat ve filmu, nejprve točil dobrodružné filmy u společnosti 20th Century Fox, později natáčel u MGM a s postupujícím věkem se zde postupně přehrál do rolí charakterních intelektuálů a solidních otců rodin pocházejících ze středních amerických vrstev. Na počátku šedesátých let vážně onemocněl a natočil už jen jeden jediný film. Jeho celoživotní láska Katharine Hepburnová jej přežila o 35 let.\n\n\n\n"}
{"id": "327183", "url": "https://cs.wikipedia.org/wiki?curid=327183", "title": "Sinuhet", "text": "Sinuhet\n\nSinuhet je staroegyptské osobní mužské jméno. Jeho egyptologický přepis sA-nhAt se do češtiny přepisuje jako \"Sinuhet\", původní výslovnost však patrně zněla Sanehat.\n\nToto staroegyptské jméno v překladu znamená \"\"syn sykomory\"\". Sykomora měla mezi stromy a keři, které se v Egyptě těšily posvátné úctě, mimořádné postavení. Jednalo se totiž o Strom života, Nebeský strom, který byl zasvěcen bohyním Nut a Hathor a sykomora byla někdy pokládána za jejich pozemské vtělení. Někdy byla Sykomora též označována jako strom bohyně Eset a vyskytuje se i v různých dalších mytologických příbězích ve spojitosti se světem bohů.\n\nDíky tomu se jméno Sinuhet, třeba že v sobě neobsahuje jméno žádného z bohů, svým obsahem mohlo rovnat jménům odkazujícími se k nějakému bohu/bohyni, jako jsou třeba jména Seti, Thutmose či Siamon.\n\nV ženské podobě by toto jméno vypadalo \"Sitnuhet\" respektive \"Satnehat\", čili v překladu \"\"Dcera sykomory\"\".\n\n\nJedná se o jedno z nejznámějších egyptským nefaraonských jmen. Tato relativní popularita je dána tím, že jeho nositeli jsou hlavní postavy dvou známých literárních děl.\n\nPrvní Sinuhet je hrdinou významného staroegyptského literárního díla – \"Povídky o Sinuetovi\", v níž Sinuhet vypráví svůj životní příběh formou autobiografie. Tato starověká povídka zároveň patří mezi nejznámější staroegyptská literární díla.\n\nVe dvacátém století se starověkým Sinuhetem volně inspiroval finský spisovatel Mika Waltari ke svému nejznámějšímu dílu – k historickému románu \"Egypťan Sinuhet\". Přes shodu jmen ovšem obě literární postavy prožívají odlišné příběhy, jsou zasazeny do jiných období egyptských dějin a mají rozdílné charakteristiky.\n\nNositelé tohoto jména jsou známi zatím v podstatě zatím jenom dva, z čehož o jednom se ví, že byl fiktivní postavou, u druhého se to předpokládá. Ovšem krom těchto dvou se v naší sluneční soustavě nachází ještě jeden Sinuhet, který je však naší planetě poněkud vzdálen.\n\nTento Sinuhet je staroegyptskou literární postavou v \"povídce o Sinuhetovi\", která je podána v podobě autobiografického vyprávění (např. český egyptolog František Lexa ji vydal pod názvem \"Vlastní životopis Sinuhetův\") a třebaže někteří badatelé dříve připouštěli možnost Sinuhetovy skutečné existence, není znám žádný důkaz, že by skutečně žil. Jedinými zdroji o jeho osobě jsou dochované verze a úryvky této povídky. Forma příběhu je nejspíše dána velkou oblibou, které se v době vzniku těšil životopis jako specifický egyptský literární žánr. Na druhou stranu její autor byl velice dobře obeznámen se soudobými reáliemi života v Egyptě a v Levantě, protože informace a líčení v příběhu obsažené jsou ve shodě se svědectvím archeologických nálezů a písemných pramenů o době, do níž je zasazen, tj. o přelomu 20. a 19. století př. n. l.\n\nSinuhet vystupuje jako úředník za vlády Amenemheta I., prvního panovníka 12. dynastie. Náhodně vyslechne tajné sdělení o králově násilné smrti, která je historicky doloženou událostí. Protože se obává svůj život, raději uprchne z Egypta. Po překonání mnoha nebezpečí se dostává do Asie a vstupuje do služeb beduínského náčelníka. Požívá velké důvěry, později se sám stane náčelníkem a poté, co zvítězí v souboji s obrovským nepřítelem, stává se hrdinou a získává velké bohatství. Stále více však touží vrátit se domů. Pověst o něm se mezitím dostane až k Amenemhetově nástupci Senusretovi I., který Sinuheta dopisem vyzve, aby se vrátil. Sinuhet je tak znovu přijat ke dvoru a král jej zahrnuje svou přízní.\n\nPodobně jako jeho jmenovec i tento Sinuhet autobiograficky líčí svůj život, avšak v jeho případě víme, že jeho ústy/perem k nám promlouvá ve své knize \"Egypťan Sinuhet\" finský spisovatel Mika Waltari.\n\nDěj knihy je zasazen do starověkého Egypta, koncem 18. dynastie. Konkrétně se odehrává za vlády panovníků Amenhotepa III., Amenhotepa IV./Achnatona, Smenchkarea, Tutanchamona, Aje a Haremheba. Hlavním hrdinou je Sinuhet, jehož život sledujeme od dětství, přes studium lékařství a jeho cestování po mimoegyptských zemích až po jeho zapojení do bouřlivých událostí Achnatonovy reformy a nakonec jeho stáří během restaurace předreformních poměrů.\n\nWaltariho Sinuhet je zhruba stejně starý jako Achnaton a narodil se tedy v přibližně v téže době. Podle toho lze přibližně stanovit, kdy se příběh odehrává, tedy v letech 1370 př.n.l. - 1300 (tedy 600 let po osudech svého jmenovce).\n\nTento Sinuhet je planetka z hlavního pásu asteroidů (čili mezi Marsem a Jupiterem) o průměru 61 km, kterou objevil 20. ledna 1939 Yrjö Väisälä v městě Turku, ve Finsku. Nejblíže Slunci byla planetka v únoru 2008, a to ve vzdálenosti 2,19 AU (v přepočtu přibližně 327 619 337 km). Znovu se v této vzdálenosti vyskytla v září 2012. Nejvzdáleněji Slunci byla naopak v říjnu 2005 ve vzdálenosti 3,339 AU (v přepočtu přibližně 499 507 290 km). V této vzdálenosti se znovu vyskytla v červnu 2010.\n\n\n"}
{"id": "327208", "url": "https://cs.wikipedia.org/wiki?curid=327208", "title": "Šeloň", "text": "Šeloň\n\nŠeloň ( ) je řeka v Pskovské a Novgorodské oblasti v Rusku. Je dlouhá 248 km. Povodí řeky je 9710 km².\n\nProtéká Přiilmeňskou nížinou a ústí do jezera Ilmeň.\n\nZdrojem vody jsou převážně sněhové srážky. Průměrný roční průtok vody ve vzdálenosti 59 km od ústí činí 43,6 m³/s. Zamrzá v listopadu až v prosinci (v roce 1925 až v březnu) a rozmrzá v březnu až v dubnu. Nejvyšších vodních stavů dosahuje v dubnu a v květnu. Na podzim dochází k povodním, které jsou způsobené dešti.\n\nVodní doprava je možná na dolním toku. Leží na ní města Porchov, Solcy.\n"}
{"id": "327209", "url": "https://cs.wikipedia.org/wiki?curid=327209", "title": "Petr Krčmář", "text": "Petr Krčmář\n\nPetr Krčmář (* 1981) je český novinář, publicista a propagátor otevřeného software.\n\nVystudoval elektroniku se zaměřením na počítačové systémy. Dlouhodobě působil na pozici programátora a administrátora, věnoval se také bezpečnostní analýze sítě. Od poloviny devadesátých let 20. století se zabývá Linuxem a unixovými operačními systémy obecně. Své zkušenosti využívá při veřejné propagaci svobodného software, otevřených datových formátů a svobodného přístupu k informacím.\n\nV září 2002 začal psát články pro zpravodajský server Root.cz. V letech 2003–5 působil zároveň jako redaktor portálu AbcLinuxu.cz, kde publikoval přes 800 zpráviček. Od dubna 2005 je šéfredaktorem serveru Root.cz, na kterém od té doby vydal několik dalších stovek článků a zpráviček. Na začátku roku 2008 začal provozovat vlastní informační web Debian-linux.cz propagující linuxovou distribuci Debian v České republice. Petr Krčmář také poskytuje komentáře pro články jiných autorů v různých zpravodajských titulech a jako přednášející se účastní odborných konferencí a setkání.\n\nZa svou knihu \"Linux: tipy a triky pro bezpečnost\" získal ocenění Grada kniha roku 2004. Byl členem výboru Českého sdružení pro podporu svobodného software, opakovaně byl porotcem Cen pro Velkého bratra.\n\n\n"}
{"id": "327212", "url": "https://cs.wikipedia.org/wiki?curid=327212", "title": "Křižáci (kniha)", "text": "Křižáci (kniha)\n\nKřižáci mohou být:\n\n"}
{"id": "327220", "url": "https://cs.wikipedia.org/wiki?curid=327220", "title": "Křižáci (Kossak-Szczucka)", "text": "Křižáci (Kossak-Szczucka)\n\nKřižáci či O Kristovu korunu (orig. \"Krzyżowcy\") jsou historický román (resp. pověst) od polské spisovatelky Zofie Kossak-Szczucké, který poprvé vyšel v Polsku v roce 1935. Česky vyšel třikrát, v roce 1937 pod jménem O Kristovu korunu, v letech 1948 a 1976 pod názvem Křižáci. Někteří recenzenti jej přiřazují též k fantasy literatuře.\n\nČlení se na čtyři díly:\n\n\n"}
{"id": "327230", "url": "https://cs.wikipedia.org/wiki?curid=327230", "title": "Šeksna", "text": "Šeksna\n\nŠeksna ( ) je řeka ve Vologdské oblasti v Rusku. Je dlouhá 139 km. Povodí řeky má rozlohu 19 000 km².\n\nOdtéká z Bílého jezera, přičemž odtok je regulován Čerepoveckou přehradou, v jejímž vzdutí se jezero nachází. Hlavními přítoky jsou Kovža zprava a Sizma zleva. Protéká lesnatou a bažinatou Mologošeksninskou nížinou. Ústí do Šeksninského zálivu Rybinské přehrady na Volze, jejímž je levým přítokem. Původně měřil tok řeky okolo 400 km, po napuštění přehrad se zkrátil na třetinu.\n\nZdrojem vody jsou převážně sněhové srážky. Průměrný roční průtok vody ve vzdálenosti 28 km od ústí činí 172 m³/s. Zamrzá na konci října až v prosinci a rozmrzá v dubnu až na začátku května. Nejvyšších vodních stavů dosahuje v dubnu a v květnu. Na podzim dochází k povodním, které jsou způsobené dešti.\n\nŘeka je součástí Volžsko-baltské vodní cesty a Severodvinského vodního systému. Nedaleko ústí na břehu Šeksninského zálivu se nachází město Čerepovec, dalšími významnými sídly jsou Šeksna, Kirillov a Bělozersk. Památkami staroruské architektury jsou Kirillo-bělozerský monastýr a ženský Gorický monastýr. V 19. století se v řece lovil jeseter malý, který vymizel po napuštění přehrad.\n\nVýraz Šeksna pochází pravděpodobně z baltských jazyků, kde označuje říční rameno. V místní nářečí se vyslovuje jako \"Šechna\", odtud se kraj v povodí řeky nazývá \"Pošechonie\". Zdejší svérázný folklór popsal Michail Jevgrafovič Saltykov-Ščedrin v knize \"Pošechonské staré časy\". Podle řeky se pojmenovala protitanková střela 9K116-2 Šeksna a fotbalový klub FK Šeksna Čerepovec.\n\nO řece a osídlení na jejích březích se zmiňuje už Pověst dávných let. V červnu 1553 utonul v řece osmiměsíční prvorozený syn Ivana IV. Dmitrij při ztroskotání lodi, kterou panovnická rodina putovala do Kirillo-bělozerského monastýru.\n\n"}
{"id": "327242", "url": "https://cs.wikipedia.org/wiki?curid=327242", "title": "Sex ve městě", "text": "Sex ve městě\n\nSex ve městě (v anglickém originále Sex and the City) je americký televizní seriál natočený v produkci americké televizní stanice HBO. Hlavní hrdinkou je chytrá, inteligentní, zvídavá, veselá, žádoucí, úspěšná novinářka Carrie Bradshaw. Ona a její tři nejlepší kamarádky prožívají životy úspěšných třicátnic. Společně podrobně zkoumají své sexuální a partnerské zážitky. Motto seriálu, kterým je uvozena každá epizoda, zní: „Carrie Bradshawová ví hodně o sexu a nebojí se zeptat.“\n\nSeriál, odehrávající se v New Yorku, je plný inteligentního humoru, otázek partnerských vztahů, nevěry, sexu, přátelství a v neposlední řadě módních kreací.\n\nSeriál Sex ve městě je o čtyřech ženách žijících na Manhattanu v New Yorku - Carrie, Mirandě, Charlotě a Samantě. Carrie už ze začátku hledá \"Pana Božského\". Nazývá tak svého přítele Johna Jamese Prestona. Ten jí ale uteče do Paříže a podruhé se ožení s pětadvacetiletou Natashou. Carrie proto přestane doufat a najde si nového přítele - Aidana Shawa. Aidana ale pak podvede s Panem Božským v hotelu za rohem. Pokračuje to tak, že Natasha nachytá Carrie v jejich bytě, běží za ní a spadne ze schodů. Pak jsou dlouhou dobu Panem Božským jen přátelé. Ještě pár kapitol jejího života - Jack Berger a Alexandr Petrovsky. Alexandr ji odveze do Paříže, ale Pan Božský si uvědomí, že ji miluje a odjede za ní. Pak jí řekne - \"Carrie, TY jsi ta pravá\" a odjedou zpátky do New Yorku. Charlotta si během toho vezme doktora Traye MacDougala. Jeho matka, Bunny, je nesnesitelná a velmi hrdá na rodokmen MacDougalů. Tray má ale problémy s impotencí. Charlotta ho opustí, ale pak mu dá ještě šanci a začínají se pokoušet o dítě. Bohužel jsou neplodní (nebo jak řekla Charlotta - \"reprodukčně ohroženi\"). Tray už to vzdává. Charlotta ale touží po dítěti (s Trayem i bez něj) a tak chce mandarínskou holčičku. O to ale Bunny (její tchyně) nestojí. Od té doby to mezi nimi pořádně skřípe. Vyvrcholí to tím, že jí Tray přinese dítě z lepenky. To Charlotta nepřenese přes srdce a opustí Traye napořád. U rozvodu pozná advokáta (ale ne její typ - malý, přitloustlý ale dobrý v posteli). Toho si pak vezme a adoptují si čínskou holčičku. Miranda žije životem svobodné holky v New Yorku až do té doby, než potká Steva. Po dlouhých chozeních a rozcházeních Steve dostane rakovinu varlat. Miranda se s ním za útěchu vyspí a otěhotní. Nechá si to dítě a narodí se jim syn - Brady. Pak si Miranda najde přítele doktora, ale stejně se vrátí ke Stevovi a vezme si ho. Samantha žije sexem na jednu noc. Zažije lesbický vztah s Marií a monogamní vztah s Richardem Wrightem - šéfem. Později si najde budoucí filmovou hvězdu - Smitha Jarodda. S ním prodělá rakovinu. Je to její jediný přítel v 6. sérii.\n\nSeriál se dočkal šesti sezon, posbíral desítky nejrůznějších ocenění, mezi nimi i šest prestižních cen Emmy a osm Zlatých glóbů (např. roku 2000 Zlatý glóbus za herecký výkon pro Sarah Jessicu Parkerovou a za nejlepší komediální seriál).\n\n"}
{"id": "327243", "url": "https://cs.wikipedia.org/wiki?curid=327243", "title": "Rádžgir", "text": "Rádžgir\n\nRádžgir je indické město v okrese Nálanda ve státě Bihár. Ve starověku byl Rádžgir znám pod svým sanskrtským jménem Rádžagrha (v jazyce páli \"Rádžagaha\"). Rádžagrha pak byla prvním hlavním městem Magadhy, země, ze které vzešla Maurijská říše i Guptovci. Město je zmíněno již z Mahábháratě, dále džinistických i buddhistických textech. Záznamy o něm se dochovaly v zápiscích čínských poutníků Fa-siena, který město navštívil někdy na přelomu 4. a 5. století, a Süan-canga, který tudy cestoval ve století sedmém.\n\nPro buddhisty je Rádžgir jedním z posvátných míst. Poté, co Buddha zemřel, byly jeho ostatky rozděleny na osm dílů, přičemž nad každým tímto dílem byla postavena stúpa. Asi dvacet let po Buddhově smrti byly tyto ostatky vyzvednuty a shromážděny do jediné stúpy, jež stála právě v Rádžagrze. Sám Buddha zde měl strávit nějaký čas meditací a pronést několik promluv. Nedaleko města se nacházela jeskyně, která podle tradice byla dějištěm prvního buddhistického koncilu, který měl svolat Mahákášjapa. Jelikož se v okolí města i v něm pohyboval svého času i Mahávíra, je Rádžagrha poutním místem i džinistů.\n\nPřesné stáří Rádžgiru není známo, avšak keramické nálezy z města jsou datovány do doby kolem roku 1000 př. n. l. Za dob Magadhy byla Rádžagrha hlavním městem, v 5. století př. n. l. však tehdejší magadhský panovník Adžátašatru přemístil hlavní město z Rádžagrhy do Patíliputry. Adžátašatru měl v Rádžagrze údajně věznit svého otce Bimbisáru.\n\nDnes je Rádžgir vyhledávaným městem poutníků i turistů, podle údajů z roku 2001 má 33 691 obyvatel.\n\n"}
{"id": "327255", "url": "https://cs.wikipedia.org/wiki?curid=327255", "title": "Bitumenace", "text": "Bitumenace\n\nBitumenace spočívá ve smísení odpadu s roztavenou hmotou, jako je např. bitumenová (asfaltová) živice, kamenouhelný dehet, síra apod. Bitumenace je vhodná pro fixaci kalů nebo kapalných koncentrátů, používá se též pro likvidaci jaderného odpadu. Provádí se za zvýšených teplot a ve srovnání s cementací má vzniklý produkt menší objem a nižší vyluhovatelnost.\n\n"}
{"id": "327259", "url": "https://cs.wikipedia.org/wiki?curid=327259", "title": "Přepřah", "text": "Přepřah\n\nPřepřah či přepřahání je činnost při níž se vyměňuje tažný stroj nebo tažené dopravní zařízení. V minulosti tímto slovem bylo označováno přepřahání koní u povozů (kočárů, formanských vozů apod.). Slovo se používá i v železniční dopravě při výměně lokomotivy u vlaku.\n\nJedná se o výměnu návěsu u tahače. Přepřahy mohou být dvojího druhu:\n\nVýměna tahače\n\nNávěs se může přepřáhnout například z důvodu urychlení přepravy - vzhledem k omezené maximální době řízení tahač 1 dojede z místa A do místa B, kde již musí zastavit a řidič začít s povinnou přestávkou. Současně do místa B přijede tahač 2 s řidičem, který má k dispozici plný (nebo větší) počet hodin k jízdě. Tahač 1 svůj návěs odpřáhne, zapřáhne si jej tahač 2 a pokračuje dále do místa C. Tímto způsobem se přeprava urychlí o dobu potřebnou k výkonu odpočinku (tzn. minimálně o 9 hodin).\nNávěs se také může přepřáhnout z důvodu poruchy tahače nebo z jiných provozních důvodů (např. tahač 1 má omezený vjezd do určitých emisních zón, apod.).\n\nVýměna návěsu\n\nNávěsy se mění například v systému nakládání zboží \"Stand By\". To znamená, že návěs 1 se přistaví k nakládací rampě, a tahač mezitím může odvézt jiný návěs (č.2) na další místo. Po ukončení nakládky návěsu 1 přijede tahač, zapřáhne již naložený návěs 1 a pokračuje na vykládku. Zde může být již připravený prázdný návěs 3 (který se mezitím skládal v době, kdy byl tahač s návěsem 1 na cestě). Tahač pouze přistaví naložený návěs 1 k vykládací rampě, zapřáhne prázdný návěs 3 a může pokračovat na nakládku.\nTímto se přeprava urychlí o čekací dobu na nakládce / vykládce.\n"}
{"id": "327261", "url": "https://cs.wikipedia.org/wiki?curid=327261", "title": "Rodný list", "text": "Rodný list\n\nRodný list je matriční doklad, potvrzující narození člověka a základní údaje o něm. Obsahuje zpravidla jméno a příjmení dítěte, datum a místo jeho narození, popřípadě také osobní identifikační údaj (v ČR rodné číslo), a údaje o rodičích.\n\nHistoricky se vyvinul z křestního listu (u křesťanů), který byl zprvu jen dokladem o křtu (včetně údajů o rodičích a kmotrech), ale později v něm byly uváděny také údaje o narození pokřtěného. Po přechodnou dobu byl dotyčný dokument označován také jako rodný a křestní list (přibližně v 30. a 40. letech 20. století).\n\nV České republice je rodný list vydáván matričními úřady, podkladem pro jeho vydání jsou údaje zapsané v tzv. knize narození. Narození se zapisuje do knihy narození toho matričního úřadu, v jehož územním obvodu došlo k narození dítěte, přičemž narození českých státních občanů v zahraničí se zapisuje do tzv. zvláštní matriky, kterou vede Úřad městské části Brno-střed.\n\nAž do doby vydání občanského průkazu, tedy od narození do 15 let věku, slouží pro dotyčného jako jeho hlavní osobní doklad. Je podkladem pro vydání oddacího listu.\n\n"}
{"id": "327267", "url": "https://cs.wikipedia.org/wiki?curid=327267", "title": "The Jerusalem Post", "text": "The Jerusalem Post\n\nThe Jerusalem Post je izraelský velkoformátový anglicky psaný deník, založený Geršonem Agronem, 1. prosince 1932 jako The Palestine Post. Počtem čtenářů (desítky tisíc) sice The Jerusalem Post nepřevyšuje ostatní hlavní hebrejsky psané deníky, přesahuje je však svým záběrem a skutečností, že je publikován celosvětově. Mezi jeho čtenáře patří izraelští politici, zahraniční novináři a turisti. Dříve byl považován za levicové noviny, avšak koncem 80. let zaznamenal změnu a posun k pravé části politického spektra. Po získání nového majitele a nástupu nového šéfredaktora Davida Horovitze v roce 2004 se deník posunul do centristické pozice. Příkladem tohoto posunu může být podpora Šaronova plánu stažení z Gazy v srpnu roku 2005 a obhajoba privatizace izraelských náboženských institucí.\n\n"}
{"id": "327273", "url": "https://cs.wikipedia.org/wiki?curid=327273", "title": "Bimbisára", "text": "Bimbisára\n\nBimbisára ( बिम्भिसार; 558 př. n. l. – 491 př. n. l.) byl od roku 543 př. n. l. až do své smrti králem Magadhy, země ve starověké Indii. Patřil k dynastii Šišunágů, kteří byli jednou z vládnoucích dynastií Magadhy. Bimbisárovi se podařilo dobýt království Anga, čímž dosáhl rozšíření hranic své říše, ale také získání kontroly nad obchodem na Ganze. K upevnění své moci využil i sňatkové politiky. Jeho první žena byla Kóšala déví, dcera kóšalského krále Mahá Kóšaly a sestra Prasénádžita. Díky výhodnému sňatku se mu podařilo získat území Kóšalského království i Káší. Sňatkem s Chellenou, liččhavskou princeznou, získal Vaišálí. Jeho třetí žena pak měla být dcera vůdce paňdžábského klanu Madra.\n\nPodle tradice byl Bimbisára vězněn svým synem v Rádžagrze, kde byl údajně vyhladověn k smrti.\n\nO Bimbisárovi existuje množství záznamů, a to zejména v buddhistických džátakách. Byl současníkem Gautamy Buddhy a podle buddhistických záznamů se s ním i setkal ještě před tím, než se Buddha dosáhl probuzení. Později se prý stal jeho žákem. Tato interpretace se však rozchází se zprávami z džinistických textů, podle kterých byl Bimbisára džinistou.\n"}
{"id": "327275", "url": "https://cs.wikipedia.org/wiki?curid=327275", "title": "Isanosaurus", "text": "Isanosaurus\n\nIsanosaurus (\"Ještěr ze severu Thajska - Isanu\") byl malý sauropodní dinosaurus, jeden z nejstarších zástupců této skupiny vůbec. V dospělosti dosahoval délky kolem 13 až 17 metrů a hmotnosti 7 tun. Žil v období pozdního Triasu (asi před 210 miliony let) na území dnešní jihovýchodní Asie.\n\n\"Isanosaurus attavipachi\" byl popsán paleontologem Buffetautem v roce 2000.\n\n"}
{"id": "327277", "url": "https://cs.wikipedia.org/wiki?curid=327277", "title": "Základní instinkt", "text": "Základní instinkt\n\nZákladní instinkt ( ) je americký erotický thriller režírovaný Paulem Verhoevenem z roku 1992, který znamenal průlom v herecké kariéře Sharon Stoneové.\n\n\"Základním instinktem\" je míněn sexuální pud – lesbický i heterosexuální, který prostupuje celým filmem v syrových erotických scénách. Napětí vzniká díky propracované zápletce, v propojení sexu a smrti, stejně jako detailům. Celou organickou jednotu snímku doplňuje filmová hudba.\n\nFilm \"Základní instinkt\" získal dvě nominace na Oscara za nejlepší hudbu (Jerry Goldsmith) a nejlepší střih (Frank J. Urioste), stejně tak dvě nominace na Zlatý glóbus za nejlepší hudbu a nejlepší ženský herecký výkon (kategorie: drama – Sharon Stoneová) a nominaci na Zlatou palmu Filmového festivalu v Cannes za nejlepší hudbu.\n\nHlavní postavou \"Základního instinktu\" je role \"Catherine Tramellové\", která byla nejdříve nabídnuta Emmě Thompsonové, Kim Basingerové, Michelle Pfeifferové, Gretě Scacchiové, Julii Robertsové, Meg Ryanové a Kelly McGillisové. Všechny dotyčné odmítly. Nakonec se role zhostila Sharon Stoneová, která již měla s režisérem Verhoevenem zkušenosti z filmu \"Total Recall.\" Její šaty byly navrženy podle těch, které oblékala herečka Kim Novaková ve filmu Alfreda Hitchcocka \"Vertigo\".\n\nAutomobilové honičky v thrilleru hrál sám Michael Douglas, protože měl zkušenosti jakožto bývalý profesionální závodník. Scenárista Joe Eszterhas inkasoval za scénář obnos tři milióny dolarů. Bar \"Johnny Boz Club\", objevující se ve filmu, byl vystavěn uvnitř studií Warner Brothers. Scéna thrilleru s překřížením nohou u výslechu hlavní hrdinky vznikla tak, že Sharon Stoneová byla požádána, aby si sundala kalhotky, protože se odrážely v kameře. Až později zjistila, že se jedná o velmi intimní sekvenci, ale nakonec souhlasila s ponecháním scény ve filmu, protože zapadala do charakteru její postavy.\n\nFilm pojednává o nadprůměrně inteligentní a atraktivní psycholožce \"Catherine Tramellové\" (Sharon Stoneová), která je spisovatelkou detektivních románů. Popisuje v nich způsoby vražd, které se později skutečně odehrají, a to do nejmenších detailů. Takto, nepřímo spojená s několika vraždami je obviněna policií v San Francisku. Její vyšetřování vede místní detektiv \"Nick Curren\" (Michael Douglas), který již dříve ve službě zastřelil civilisty. Rozehrává se velmi dobře propracovaná psychologická hra, kdy si Catherine s policisty pohrává a vede je takovým směrem vyšetřování, kterým chce. Do děje je zakomponován sexuální vztah dvou hlavních hrdinů. Nick se dozvídá, že je vzorem pro hlavní postavu dalšího románu spisovatelky, policejního vyšetřovatele, který se zamiluje do spisovatelky a na konci bude zavražděn. Navíc se autorka knihy stýká s bývalými vražedkyněmi, prý proto, aby získala dobrý vhled do jejich duší.\n\nDalší atypickou rolí je policejní psycholožka \"Beth Garnerová\" (Jeanne Tripplehornová), která byla jak Nickovou, tak Catherininou milenkou. Díky tomu, že spisovatelka zná Nickův intimní život velmi podrobně, o kterém se zmínil jen v rámci policejních psychologických sezení psycholožce Beth, je mu jasné, že musela informace uniknout touto cestou. Při jedné z automobilových honiček mezi Nickem a \"Roxy\" (Leilani Sarelleová) – lesbickou partnerkou Catheriny, přijde dívka po havárii o život. Nick odmítá svým kolegům cokoli sdělit a je z vyšetřování odvolán, přesto se nemíní vzdát a pokračuje na vlastní pěst. Dále ale zůstává v kontaktu se svým policejním parťákem \"Gusem Morganem\" (George Dzundza), se kterým probírá nejrůznější myšlenky a varianty řešení případu.\n\nV závěru filmu oba kolegové přijíždějí k bytu ženy, která má údajně informace o Catherine a Beth z doby jejich studia na vysoké škole. Gus jede výtahem do 4. patra, zatímco Nick čeká v autě, protože je dočasně suspendován. V té chvíli si ale uvědomí, že přesně takový závěr nové knihy o detektivovi četl v domě spisovatelky Catherine a rozbíhá se po schodech do 4. patra. Dorazí však pozdě. V otevřeném výtahu leží zavražděný kolega. Ze schodiště překvapivě na chodbu vstupuje Beth, která dává ruku do kapsy svého baloňáku. Nick, s kolegovým revolverem v ruce, ji žádá o vytažení ruky z kapsy. Beth kráčí k němu, a tak detektiv vystřelí smrtelný projektil. Beth umírá. V kapse ale nenalézá žádnou zbraň. Na schodišti domu se následně najde policejní pláštěnka, vražedný předmět (sekáček na led) a blond paruka. Členové policejního sboru Nickovi gratulují k úspěšnému odhalení vražedkyně poté, co je v bytě Beth nalezena řada dalších důkazů.\n\nOvšem celý případ vražd ve skutečnosti není tak jasný. Po posledním milování leží Nick s Catherine v posteli. Catherine sahá rukou pod postel. Díky Nickově odpovědi v narážce na její větu, která ji uspokojila, dává ruku opět na postel. V posledním záběru thrilleru divák vidí, co se skrývá pod postelí. Je to již několikrát ve filmu použitá vražedná zbraň – sekáček na led.\n\nK filmu vyšel soundtrack 17. března 1992\n\n1. \"Main Title 1:27 \n2. \"Movin' On Up 3:42 \n3. \"Rave the Rhythm 3:34 \n4. \"Glowing in the Ashes 1:48 \n5. \"Looking for the Summer 2:10\n6. \"Blue 4:39\n\n"}
{"id": "327282", "url": "https://cs.wikipedia.org/wiki?curid=327282", "title": "Uhlotisk", "text": "Uhlotisk\n\nUhlotisk (karbonotisk nebo pigmentový tisk) je historicky nejstarší ušlechtilý fotografický tisk používaný v letech 1890-1900. Jedná se o vymývaný tisk přenesený na papír. Za vynálezce je považován Louis Alphons Poitevin roku 1855, poprvé použila uhlotisk v praxi firma The Autotype Co. o pět let později v Londýně.\n\nVznikl z osvícené želatiny obsahující pigment, která byla zcitlivěna v roztoku chromu (chromovaná želatina). Obraz tvoří pigment, který zabarvuje želatinu. Želatina je utvrzená světlem a po osvětlení se již v teplé vodě nerozpouští. Z podložky, která byla provizorní, se obraz přenesl na papír, tiskací válec, filmovou fólii, sklo, porcelán, textil nebo kov. \nVznikl tak zrcadlově převrácený obraz. U motivů, kde by to vadilo, muselo dojít ještě k jednomu přenesení. Jako pigment sloužily saze, kaselská hněď nebo siena pálená. Pigmentový tisk může být zabarvený do žlutého, purpurového nebo azurového tónu. Vyznačoval se světlostálostí a trvanlivostí.\n\nUhlotisk charakterizoval secesní piktorialismus. Jako technika tento tisk dominoval na výstavě Klubu fotografů amatérů v roce 1899. V českých sbírkách je zastoupen v dílech Františka Drtikola a Josefa Sudka, kteří si jej oblíbili pro jeho bohatost polotónů, sametově matný povrch, dobrou tonalitu bez viditelné textury a jemný reliéf. Josef Sudek se po roku 1940 vrátil k uhlotisku v obavě o trvanlivost bromostříbrných pozitivů. Drtikol používal oblíbený uhlotisk nejen na počátku století, ale také v době od roku 1927 do 1928.\n\nZa mistra tříbarevného uhlotisku je považován maďarsko-americký fotograf Nickolas Muray. \n\n"}
{"id": "327284", "url": "https://cs.wikipedia.org/wiki?curid=327284", "title": "Samcche-Džavachetie", "text": "Samcche-Džavachetie\n\nSamcche-Džavachetie (), je gruzínský kraj (region, gruz. \"mchare\") v jižní části země, kde hraničí s Arménií. Je tvořen dvěma historickými zeměmi Meschetie a Džavachetie. Krajským městem je Achalciche. Kraj sousedí na západě s Adžarií a Gurií, na severu s Imeretií a Šida Kartli a na východě s regionem Kvemo Kartli.\n\nRegion se rozkládá na území o rozloze 6 413 km² a podle údajů ze sčítání lidu z roku 2002 v něm žije 207 598 obyvatel. Region je poměrně řídce osídlen a obyvatelstvo je z více než poloviny (přesněji 54 %) arménské národnosti, zbytek tvoří Gruzínci a několik národnostních menšin (Rusové, Oseti, Pontští Řekové). Tento region býval domovem meschetských Turků, kteří byli v roce 1944 na Stalinův příkaz vystěhováni.\n\nPro region Samcche-Džavachetie je charakteristická velká nadmořská výška Malého Kavkazu. Nejvyšší horou v kraji je se svými 3301 metry Didi Abuli. Horskými údolími protéká řeka Kura, která se pak stáčí směrem ke Kaspickému moři. V kraji se nachází i několik větších horských jezer.\n\nV regionu se nachází pouze 5 měst, 6 Sídlo městského typu, 67 větších vesnic (\"sakrebulos\") a 268 vesnic. Žádné sídlo neobývá více než 50 tisíc obyvatel.\n\nSamcche a Džavachetie jsou velice chudé a odlehlé kraje, kde situaci ještě navíc zhoršují národnostní spory mezi většinovými Armény a centrální vládou v Tbilisi. Arméni jsou nespokojeni především se svým nedostatečným vlivem na regionální politiku, která je takřka v gruzínských rukou, a špatnou ekonomickou situací a obrovskou mírou nezaměstnanosti v kraji. Situaci komplikuje i zrušení ruské vojenské základny v Achalkalaki, které požaduje po Rusech gruzínská vláda. Se zrušenou základnou by totiž mnoho dalších lidí přišlo o práci.\nTradičně zemědělský kraj tak v současné době žije hlavně z příjmu z turistického ruchu, neboť region má ze své historie co nabídnout. Jedním z nejvýznamnějších turistických atrakcí je jeskynní klášter Vardzia, který byl zřízen na příkaz královny Tamary ve 12. století.. Podobnou památkou je i skalní klášter z 8. století Vanis Kvabebi, který se nachází poblíž města Aspindza.\n\nKraj se však potýká s velkými problémy v zemědělství, které nastaly v souvislosti s událostmi počátku devadesátých let, kdy přestaly do kraje plynout dotace. V dnešní době se zemědělství začíná díky pomoci ze zahraničí pomalu vzpamatovávat. V Samcche-Džavachetii má význam produkce sýru.\n\nKrajem prochází ropovod Baku-Tbilisi-Ceyhan souběžně s Jihokavkazským plynovodem.\n\nRegion se dále dělí do šesti okresů.\n\n\n"}
{"id": "327295", "url": "https://cs.wikipedia.org/wiki?curid=327295", "title": "Rosnice červenooká", "text": "Rosnice červenooká\n\nRosnice červenooká (\"Litoria chloris\") je malý obojživelník z čeledi rosničkovití.\n\nRosnice červenooká je průměrně 6,5 cm velká žába. Její zbarvení je velice variabilní. Vrchní stranu těla a přední stranu končetin mívá obvykle světle zelenou, ojediněle také se světlým skvrněním, spodní strana těla bývá nejčastěji žlutá. Zbarvení končetin může být u některých jedinců také bílé, někteří mohou mít modré nebo modročerné zbarvení stehen.\n\nJak už z jejího názvu vyplývá, má jasně červené oči. Na prstech má přísavné polštářky, díky kterým dokáže šplhat po kmenech stromů či tenkých a vlhkých větvích. Pulci jsou obvykle šedí nebo hnědí s podélným zlatavým pruhem.\n\nRosnička červenooká žije v tropických deštných lesích ve východní Austrálii v rozmezí od Sydneyi až po severní Queensland (viz mapka níže).\n\nDíky skrytému způsobu života existují o chování rosnice červenooké značné nejasnosti. Většinu roku žije samostatně ve vrchním patru deštného lesa. Podobně jako ostatní rosnice se živí drobným hmyzem. Během února až března se samci v lesních jezírcích, rybnících, zátokách a v blízkosti jiných stojatých vod ozývají sténavým „aaaa rk“, po kterém obvykle následují měkké trylky, kterým se snaží přilákat pozornost samičky.\n\nKožní sekrety na těle rosničky červenooké obsahují podobně jako u rosnice siné (\"Litoria caerulea\") látky, které dokáží potlačit choroboplodné zárodky viru HIV.\n\n"}
{"id": "327297", "url": "https://cs.wikipedia.org/wiki?curid=327297", "title": "Kristiánova legenda", "text": "Kristiánova legenda\n\nKristiánova legenda (také nazývána Křišťanova legenda) je latinský spis o počátcích křesťanství a o prvních českých světcích svatém Václavu a Ludmile. Názory na dobu jejího vzniku se různí - ačkoliv se legenda sama hlásí ke konci 10. století a někteří historikové kladou dobu jejího vzniku před rok 994 (např. Pekař, Třeštík, Kalhous), jiní ji označují za pozdější falzum a datují ji do 12.století (např. Novotný, Vacek, Kubín) či 13. až 14. století (např. Dobrovský, Kalandra). Patří k nejdůležitějším zdrojům poznání raného českého státu a k prvním uceleným zmínkám o něm, ačkoliv je psán ještě latinsky. Často se rovněž používá delší název Život a umučení svatého Václava a jeho babičky svaté Ludmily, lat. \"Vita et passio sancti Venceslai et sanctae Ludmilae aviae eius\". Je považována za obhajobu staroslověnské kultury.\n\nNejstarší rukopisy obsahující části Kristiánovy legendy jsou datovány do 12. století. Celý text legendy se zachoval až v Dražickém rukopise G 5, který byl sepsán ve 40. letech čtrnáctého století. Ostatní dochované texty legendy pocházejí z manuskriptů datovaných převážně do rozmezí 14. - 15. století.\n\nZa \"znovuobjevitele\" Kristiánovy legendy je považován Bohuslav Balbín, který ji nalezl v roce 1645 v třeboňském archivu. Badatelům Josefu Dobrovskému a Gelasiu Dobnerovi však byla svým rozsáhlým cyrilo-metodějským exkurzem podezřelá, proto ji ve výsledku označili za podvrh. Do historické debaty legendu vrátil až roku 1902 Josef Pekař a od té doby neskončily učené spory o její platnost, ač v současnosti převažuje mínění o platnosti Pekařovy datace. Nikoliv však absolutně.\n\nNejpropracovanější názor na osobnost vlastního autora legendy, onoho mnicha Kristiána, nabídl Dušan Třeštík ve studii \"Přemyslovec Kristián\", kde jej důmyslně ztotožnil s Kosmovým synem Boleslava I. Strachkvasem, na jehož narození 27. září byl sv. Václav pozván. I přesto se však v literatuře pod starším vlivem objevuje mínění, že autor legendy pocházel z břevnovského kláštera. Např. v populárním výboru raně středověkých legend literárního historika Oldřicha Králíka. Tyto dohady jsou však nepodložené a vysoce nepravděpodobné.\n\nJako příslušník vládnoucí přemyslovské dynastie (syn Boleslava I. a bratr Boleslava II.) Kristián ve své legendě, která je podle Dušana Třeštíka svodem dosavadního literárního úsilí, sleduje dva cíle: je jím přirozeně oslava světce ze středu českého knížecího rodu (a možná i snaha o napravení otcovy viny). S tím se však logicky pojí ještě jeden aspekt, na který poukázali Dušan Třeštík a David Kalhous: Kristián podle nich cca 200 let před Kosmasem vlastně formuluje politický program českého státu, legitimizuje jeho postavení a výsadní roli ve střední Evropě a v duchu odkazů na dědictví Velké Moravy nejspíše připravoval cestu Slavníkovce Vojtěcha (svého příbuzného) k arcibiskupskému důstojenství. Kristiánova legenda je tak zásadním historickým pramenem, pro nejstarší dějiny Čech, přijmeme-li její původ ze sklonku 10. století. Tvoří tak významný korektiv ke Kosmově kronice, neboť srovnáním těchto dvou děl můžeme postihnout ideový vývoj raně středověkého přemyslovského knížectví.\n\nSamotná legenda za svého autora označuje řeholníka Kristiána, příbuzného biskupa Vojtěcha. Autor tedy pocházel snad z rodu Slavníkovců, jelikož však legenda zmiňuje Vojtěchovo příbuzenství s Přemyslovci, nelze vyloučit ani jeho přemyslovský původ. Někdy je autor ztotožňován přímo se svatým Vojtěchem, jindy se synem přemyslovského knížete Boleslava I. Strachkvasem. Ačkoli legenda samotná hlásá, že vznikla někdy na konci 10. století za Vojtěchova episkopátu, někteří historikové o této tradiční dataci pochybují, a to již od konce 18. století. Kristiánovu legendu přitom označují za pozdější falzum vzniklé snad ve 12., 13., nebo dokonce 14. století.\n\n\n\n"}
{"id": "327299", "url": "https://cs.wikipedia.org/wiki?curid=327299", "title": "Didi Abuli", "text": "Didi Abuli\n\nDidi Abuli (Gruzínština: დიდი აბული) je s výškou 3301 metrů nad mořem nejvyšší hora pohoří Abul-Samsari, které tvoří část Malého Kavkazu na území Gruzie. Nachází se v regionu Samcche-Džavachetii a okrese Achalkalaki cca 30 kilometrů od hranic s Tureckem a 120 kilometrů západně od Tbilisi.\n"}
{"id": "327300", "url": "https://cs.wikipedia.org/wiki?curid=327300", "title": "Trolejbusová doprava v Salzburgu", "text": "Trolejbusová doprava v Salzburgu\n\nVe čtvrtém největším městě Rakouska, Salzburgu, je od roku 1940 v provozu síť trolejbusové dopravy. Je to jeden ze dvou dosud existujících trolejbusových provozů v zemi a s dvanácti provozními linkami také největší.\n\nTrolejbusy v salzburských ulicích zcela nahradily tramvaje (jejich provoz byl ukončen na začátku listopadu 1940). Zároveň se jednalo o první „moderní“ trolejbusový provoz v Rakousku (takzvané „historické“ provozy existovaly většinou před první světovou válkou a od současných trolejbusů se technicky výrazně odlišovaly). První vozy (byly k dispozici 3 kusy) elektrické nekolejové trakce vyjely do salzburských ulic 1. října 1940 v trase \"Siegmundsplatz\" – \"Maxglan\", což je dnes část linky číslo 1. Již o necelý měsíc později byla tato trať prodloužena na \"Makartplatz\" a za další tři týdny k železničnímu nádraží. V roce 1942 pak byla zprovozněna okružní trať z \"Maxglanu\" přes \"Lehen\", nádraží a centrum do \"Maxglanu\". Na konci druhé světové války některé trolejbusy obdržely bateriový pohon a sloužily také jako tahače vozů s nákladem. Po válce se síť postupně rozvíjela (1949 – trať od nádraží do \"Alpenstraße\", 1950 – zprovoznění nové vozovny v \"Alpenstraße\", 1951 – trať \"Sigmundsplatz\" – \"Lieferinger Spitz\", atd.). V roce 1961 byly do Salzburgu dodány první kloubové trolejbusy.\n\nV roce 2012 bylo v provozu v Salzburgu deset trolejbusových linek, které tvoří společně s S-Bahnem páteř místní MHD. Provozní vozy jsou kloubové značek Gräf & Stift (vysokopodlažní i nízkopodlažní), Van Hool (nízkopodlažní, některé jsou vybaveny i pomocným dieselagregátem) a Solaris (nízkopodlažní vozy Trollino 18 s dieselagregátem jsou nakupovány od roku 2009). Dopravní podnik vlastní také několik historických trolejbusů.\n\n"}
{"id": "327312", "url": "https://cs.wikipedia.org/wiki?curid=327312", "title": "Obal (řeka)", "text": "Obal (řeka)\n\nObal ( , ) je řeka ve Vitebské oblasti v Bělorusku. Je 148 km dlouhá. Povodí má rozlohu 2690 km².\n\nOdtéká z jezera Jezerišče o rozloze 16,6 km². Teče bažinatou nížinou. Ústí zprava do Západní Dviny.\n\nZdrojem vody jsou především sněhové srážky. Průměrný průtok vody ve vzdálenosti 23 km od ústí činí 21,9 m³/s. Zamrzá na konci listopadu a rozmrzá ve druhé polovině března až v dubnu.\n"}
{"id": "327313", "url": "https://cs.wikipedia.org/wiki?curid=327313", "title": "Obol", "text": "Obol\n\nObol může být:\n"}
{"id": "327315", "url": "https://cs.wikipedia.org/wiki?curid=327315", "title": "Ureaplasma", "text": "Ureaplasma\n\nUreaplasma je rod drobných bakterií z čeledi Mycoplasmataceae. Od ostatních bakterií třídy Mollicutes se odlišuje tím, že má ureázu (enzym schopný rozkládat močovinu) a podle toho je odvozen název. Další určování těchto bakterií na úrovni druhu se provádí pomocí sérologických testů (dle antigenů), analýzou proteinů a dle GC obsahu. Některé jsou patogenní.\n\n\"Ureaplasma\" jsou sice polymorfní, ale tvoří především buňky kokovitého a kokobacilovitého tvaru. Ty jsou velké pouze asi 330 nm, jsou tedy jedny z nejmenších bakterií na světě. Jsou nepohyblivé a mikroaerofilní.\n\nDo tohoto rodu řadíme především šest rodů:\n\n"}
{"id": "327317", "url": "https://cs.wikipedia.org/wiki?curid=327317", "title": "Palác Kinských", "text": "Palác Kinských\n\nPalác Kinských (také Palác Golz-Kinských) je významná rokoková stavba v Praze na Staroměstském náměstí 606/12. Stojí na jeho východní straně poblíž pomníku Jana Husa, vedle domu U Kamenného zvonu 605/13.\n\nNa místě dnešního paláce ve středověku stávaly dva starší domy. V západní části paláce se v podzemí dochovaly zbytky románského domu, severněji pak jiný raně gotický dům. Dnešní rokokový palác byl postaven pro hraběte Jana Arnošta Golze v letech 1755 až 1765 podle starších plánů Kiliána Ignáce Dientzenhofera a pod vedením architekta Anselma Luraga. Na fasádě provedl bohatou štukovou výzdobu C. G. Bossi. Průčelí je nahoře zakončeno dvěma atikami, které zdobí řada soch. Znázorňují antické bohy a jsou dílem Ignáce Františka Platzera. Dva souměrně umístěné monumentální vchody lemované kamennými sloupy spojuje v prvním patře úzký balkón.\n\nPo smrti hraběte Golze koupil roku 1768 palác kníže Rudolf Kinský. V době vlastnictví rodu Kinských byly interiéry přestavěny klasicistně. Došlo také k rozšíření paláce o druhý dvůr sevřený mezi třemi křídly v empírovém stylu podle projektu J. O. Krannera. Roku 1835 byl k paláci připojen další dům; ten byl pod Krannerovým vedením přestavěn novobarokně.\n\n9. června 1843 se v paláci narodila Bertha von Suttner, pozdější sekretářka Alfreda Nobela, jež roku 1905 jako první žena obdržela Nobelovu cenu za mír.\n\nKoncem 19. století v budově sídlilo německé gymnázium, kam chodil v letech 1893 až 1901 i Franz Kafka a o dekádu později i František R. Kraus. V meziválečném období bylo v paláci umístěno polské vyslanectví (1922–1934).\n\nV roce 1948 sehrál palác důležitou roli v komunistické propagandě – podle ní právě\n25. února z jeho balkónu pronesl Klement Gottwald svůj historický proslov začínající slovy „Právě jsem se vrátil z Hradu…“ Z balkónu Paláce Kinských ale řečnil Gottwald o čtyři dny dříve, 21. února, a zmiňovaná věta zazněla až na Václavském náměstí z korby nákladního vozu. Tím ostatně výčet komunistických falzifikací o únoru 1948 nekončí. Vedle Gottwalda stál 21. února na balkóně Vladimír Clementis (jenž Gottwaldovi údajně zapůjčil svoji čepici) a spolu byli zachyceni na dobové fotografii. Když byl později Clementis obviněn z pokusu o spiknutí a popraven, stal se pro komunistický režim nežádoucí, a to i na této fotografii; proto byl ze snímku vyretušován a na fotografii která byla později hojně používána k propagandistickým účelům zbyla pouze jeho čepice na pozadí průčelí paláce.\n\nRoku 1949 se stal palác Kinských sídlem sbírky grafiky Národní galerie v Praze. Na přelomu 60. a 70. let měla v paláci zkušebnu skupina The Plastic People of the Universe pod záštitou Pražského kulturního střediska. V roce 1992 byl spolu se Staroměstským náměstím prohlášen národní kulturní památkou. V současnosti je v něm umístěna sbírka Národní galerie \"umění Asie a starověkého Středomoří\".\n\n\n"}
{"id": "327318", "url": "https://cs.wikipedia.org/wiki?curid=327318", "title": "Chórezmská říše", "text": "Chórezmská říše\n\nChórezmská říše (možno psát i Chorezemská říše), rovněž známa jako Říše chórezmských šáhů (persky ) nebo Říše Chórezmských Turků, byla islámským státem s proměnlivým územním rozsahem, jehož jádrem byl region Chórezm ležící v blízkosti Aralského jezera na pomezí dnešního Turkmenistánu a Uzbekistánu. V době svého rozmachu pokrývalo její území celý Turkmenistán, téměř celý Írán a Uzbekistán, části Afghánistánu, Ázerbájdžánu, Kyrgyzstánu, Tádžikistánu, Kazachstánu a ruského Dagestánu. Říše byla osídlena převážně kvarosmanskými Turky, kterým vládli turečtí mamlúci, kteří byli vyznáním sunnitskými muslimy. Mamlúci vládli nejprve jako vazalové seldžucké říše a později v 11. století jako nezávislí vládci. Vládnoucí dynastii založil Anúštigin Gharčaí, bývalý otrok seldžuckých sultánů. Jeho syn Kutbuddín Muhammad se dědičně stal prvním chórezmským šáhem. Říše existovala až do roku 1220, kdy ji vyvrátila invaze Mongolů.\n\nDatum založení chórezmského státu je nejasný. Chórezm byl v letech 992-1041 provincií ghaznovské říše. Roku 1077 se chórezmským guvernérem stal bývalý selžucký otrok Anúštigin Gharčaí, který zemi spravoval ve jménu seldžucké říše. Roku 1141 byl seldžucký sultán Ahmed Sendžer poražen karakitánským chanátem a vnuk Anúštigina Gharčaího byl donucen uznat chánovu svrchovanost.\n\nRoku 1156 byl sultán Ahmed Sendžer zavražděn a seldžucký stát se ponořil do chaosu. Chorézmané toho využili a rozšířili svá území jižním směrem. Roku 1194 byl poslední sultán jednotné seldžucké říše Tugrul-beg III. zabit chórezmským vládcem Aláuddínem Tekišem, který se také vysvobodil z vlivu Karakitánského chanátu. Když roku 1200 Tekiš zemřel, stal se jeho nástupcem jeho syn Aláuddín Muhammad, který dobyl většinu území původně patřící seldžucké říši a následně se prohlásil šáhem (perský titul pro krále). Roku 1212 šáh porazil gurchána (kagan) Kutluka zahájil ofenzivu proti jeho karakitánskému chanátu, jehož území zakrátko ovládl. Chórezmská říše v té době ovládala prostor od řeky Syrdarja a téměř všechny cesty vedoucí do Bagdádu a od Kaspického moře k řece Indus na východě.\n\nRoku 1218 odeslal Čingischán své emisary k chórezmskému šáhovi. Ale když ten nechal mongolské vyslance popravit, čímž se Mongolům otevřeně postavil na odpor, Čingischán okamžitě vtrhl do země. Mongolové následně dobyli Bucharu, Samarkand i chórezmské hlavní město Kunya-Urgench. Šáhovi se sice podařilo před Mongoly uprchnout, nedlouho poté však zemřel na jednom ostrově v Kaspickém moři.\nSyn zemřelého Aláuddína Muhammada Džaláluddín Manguberdí se stal novým chórezmským sultánem (čímž opustil titul šáh), se pokusil uprchnout do Indie. Mongolové ho však dostihli a jeho vojsko rozdrtili v bitvě u řeky Indus. Džaláluddínovi nástupci prchli do Arménie, odkud zahájili útoky na území ikonyjského sultanátu. Sám Džaláluddín Manguberdí roku 1230 u Yassıçimenu vybojoval rozhodného vítězství nad sultánem Aláuddínem Kejkubádem. Sám byl však o rok později zavražděn kurdským zabijákem.\n\nMnoho kvarismedských Turků, kteří přežili invazi Mongolů uprchlo ze své země. Manguberdího soukmenovci zůstali věrni svému sultánovi, se kterým podnikali válečné výpravy na území Džezíry, Sýrie i na selžucká teritoria. Velké skupiny se poté živili jako žoldnéři v severní Džezíře. Část chórezemského vojska také přešlo na stranů Mongolů, ale také obrovská vojenská skupina odešla samostatně na Blízký východ. Tato armáda se potulovala Sýrií a živila se drancováním a příležitostnými žoldnéřskými pracemi pro místní muslimské vládce. Ajjúbovský sultán Egypta si Chórezemce najal proti svému strýci as-Sálihu Ismaílovi. 23. srpna roku 1244 tato tlupa v žoldu Egypta dobyla Jeruzalém, který dokonale vydrancovala a poté v bitvě u Ajn Džalút po boku Egypťanů rozdrtila mongolská vojska a v říjnu téhož roku tato aliance porazila u Gazy rytířská vojska Jeruzalémského království.\n\nZbývající kvarismanští Turci sloužili Egyptu i za pozdější vlády mamlúků. Ti chórezemské oddíly nasadili proti damašskému sultánovi, se kterým byl Egypt ve sporu již od smrti Saladina a následné války mezi jeho dědici. V této válce postupně chórezemské oddíly trpěli ztrátami, které se již neobnovovali, a tak byli Chorézmané postupně zcela vyhlazeni.\n\n\n"}
{"id": "327324", "url": "https://cs.wikipedia.org/wiki?curid=327324", "title": "Chórezm", "text": "Chórezm\n\nChórezm (jiné názvy: Chorezm, Chwárezm, Chvárezm, Chwárizm, Chvárizm, Chovárazm, zejména ve starověku i Chorasmia) je historické území ve střední Asii, na dolním toku a v deltě řeky Amudarja v dnešním Uzbekistánu a Turkmenistánu.\n\nOd 1. tisíciletí před Kr. do 14. století po Kr. zde žili Chórezmové (Chorezmijci), kteří mluvili íránským jazykem zvaným chórezmština. Od 8. století začalo na území pronikat i turkicko-mongolské obyvatelstvo, které později v 15. století převládlo.\n\nV 1. tisíciletí před Kr. v zde Chórezmové vytvořili říši, o jejímž politickém vývoji se ví málo. Od 4. století už známe i první místní známou dynastii – Afrígovce. Po roce 712 území ovládli Arabové, kteří sem dosadili svého emíra sídlícího ve městě Gurdžndž (Kuňja-Urgenč), ale v části území do 10. století stále vládli Afrígovci. V roce 995 území Chórezmu sjednotil gurgandžský emír, který založil dynastii Mamúnovců. \n\nV roce 1017 se Chórezm stal součástí Ghazníjskeho sultanátu a v roce 1043 Selžucké říše. Od konce 11. století zde postupně vznikala Chórezmská říše, jejíž vznik byl dokonán osamostatněním od Seldžuků v druhé polovině 12. století. \n\nV roce 1221 Chorézmskou říši zničil Čingischán a Chórezm byl později začleněn do Zlaté hordy. Na konci 14. století byl Chórezm dobyt Timurem a během následujících desetiletí Chórezm patřil střídavě jednou pod Timúrovce, jednou zpátky pod Zlatou hordu. \n\nZačátkem 16. století Chórezm ovládla dynastie Šajbáníovců a vznikl zde Chivský chanát (v ruské a západoevropské literatuře se jmenoval Chivský chanát, ale místní název zněl Chórezm). Ten se v roce 1873 stal ruským protektorátem. V roce 1920 byla na území dosavadního chanátu vyhlášena jedna ze sovětských republik. V roce 1924 bylo území rozděleno mezi Uzbeckou sovětskou socialistickou republiku, Turkmenistánu sovětskou socialistickou republiku a Karakalpakskou autonomní oblast (dnes autonomní republika v rámci Uzbekistánu).\n\n"}
{"id": "327330", "url": "https://cs.wikipedia.org/wiki?curid=327330", "title": "Oběť (rozcestník)", "text": "Oběť (rozcestník)\n\nOběť má více významů:\n\n"}
{"id": "327331", "url": "https://cs.wikipedia.org/wiki?curid=327331", "title": "Malpighické trubice", "text": "Malpighické trubice\n\nMalpighické trubice (též Malpighiovy trubice nebo Malpighiovy žlázy, pojmenovány po italském lékaři Marcello Malpighim) jsou tenké trubicovité rozvětvené žlázy u vzdušnicovců nebo u některých klepítkatců. Vznikají z ektodermu, nemají ale kutikulu ani intimu. Ústí do trávicí trubice za středním střevem. Malpigické trubice jsou volně pohyblivé, jen jedním koncem připojené ke střevu. U pavouků vyúsťují malpighické trubice těsně za snovacími bradavkami. Vylučují z těla odpadní látky, jako jsou sloučeniny dusíku, čímž regulují přítomnost solí v organismu. \n"}
{"id": "327336", "url": "https://cs.wikipedia.org/wiki?curid=327336", "title": "Sin City – město hříchu", "text": "Sin City – město hříchu\n\nSin City – město hříchu ( ) je americký akční krimi thriller z roku 2005 od režisérů Franka Millera, Roberta Rodrigueze a hostujícího Quentina Tarantina. Hlavní role si zahráli Clive Owen, Mickey Rourke, Bruce Willis, Josh Hartnett a Elijah Wood. Snímek se skládá ze čtyř příběhů a je založen na stejnojmenné sérii tří komiksů Franka Millera (\"The Hard Goodbye\", \"The Big Fat Kill\" a \"That Yellow Bastard\"). Příběhy se odehrávají v temném, bídném a zkorumpovaném městě Basin City přezdívaném Sin City (Město hříchu).\n\nFilm se vyznačuje unikátním barevným zpracováním, ve kterém je většina filmu zobrazena černobíle, jen některé vybrané objekty barevně.\n\nFilm byl promítán v roce 2005 na Filmovém festivalu v Cannes, kde byl nominován na Zlatou palmu a za své vizuální zpracování získal Technickou cenu (\"Technical Grand Prize\"). V roce 2006 byl nominován na filmovou cenu Český lev jako Nejlepší zahraniční film.\n\nMuž vstoupí na terasu výškové budovy, kde se mladá dívka dívá dolů na Basin City. Nabídne jí cigaretu a řekne, že vypadá jako někdo, kdo je příliš unaven a nechce už utíkat. On sem přišel kvůli ní, aby ji zachránil. Když se navzájem políbí, střelí ji pistolí a dívka mu umírá v náručí.\n\nV docích Basin City pátrá stárnoucí policista John Hartigan po sériovém vrahovi dětí Roarkovi Juniorovi, který unesl jedenáctiletou Nancy Callahanovou a chystá se zgustnout si na ní. Junior je synem vlivného senátora Roarka, který uplácí policii, aby kryl svého syna. Hartiganův policejní parťák Bob se Johna snaží zastavit, ale ten jej srazí k zemi. Přestože má Hartigan problémy se srdcem (angina pectoris), podaří se mu dostat se přes Juniorovy kumpány až k němu. Ustřelí mu ucho, ruku a genitálie. Bob, který se mezitím zbrchal přibíhá k molu a střelí Hartigana do zad (je podplacen senátorem). Hartigan sedí na molu opřen o zábradlí s Nancy na klíně a přemýšlí o tom, že jeho smrt za život děvčátka je dobrý obchod.\n\nČást vycházející z The Hard Goodbye je o ohyzdném muži jménem Marv, který se rozhodne nemilosrdně pomstít smrt prostitutky Goldie, která mu za jednu noc dala víc, než kdy poznal - cit. Musí uniknout z pasti, když vrah zavolal policii, která se blíží k jeho pokoji. Postupně se propracovává k nebezpečnému zabijákovi Kevinovi, kterého se mu ve spolupráci s Wendy (sestra Goldie) podaří zlikvidovat. Ve vraždách je zapleten i kardinál Roark, který se Kevina ujal. Oba společně pojídali maso prostitutek a zároveň s ním i jejich duše. Marv umučí kardinála k smrti, ke konci do jeho rezidence vtrhne policie a Marv je zajat. Policie jej obviní ze všech vražd, i z těch, které spáchal Kevin s kardinálem. Na cele smrti jej navštíví Wendy, která je mu vděčná za pomstu smrti své sestry Goldie. Marv je další den popraven na elektrickém křesle.\n\nShellie obtěžuje její bývalý přítel Jackie Boy. Její současný přítel ho překvapí při močení a vymáchá mu hlavu v záchodě. Je to varování, aby Shellie nechal na pokoji. Jackie Boy se svými kumpány odjíždí do Old Townu, kde se zaměří na Becky, mladou prostitutku. Dwight jej nenápadně sleduje, přičemž přeslechl varování Shellie, aby to nedělal. Tady se setká s Gail, vůdkyní prostitutek, které vládnou Old Townu. Panuje příměří mezi prostitutkami, mafií a policií. Dwight je svědkem zabití Jackie Boye. Když ten vytáhne pistoli na Becky, zasáhne Miho, mladá expertka bojových umění a rozseká bandu Jackieho Boye včetně jeho samotného. Dwight najde u něj policejní odznak a uvědomí si, že jde o Jonathana Raffertyho, policejního detektiva považovaného tiskem za hrdinu. Jestliže se policie dozví, jak zemřel, jejich dohoda s prostitukami vezme za své a v Old Townu zavládne násilí. Dwight chce odvézt těla do asfaltové jámy. Protože se nevejdou do kufru automobilu, Miho je katanou naporcuje na malé části. Kufr je nacpán až po okraj, přesto jedno tělo zbylo (Jackieho Boye). Toho musí dát Dwight dopředu na místo spolujezdce. U jámy je přepaden najatými vrahy bosse Wallenquista. Potápí se do asfaltu, odkud jej zachrání Miho. Wallenquistovi poskoci vzali Raffertyho hlavu. Dwight s Miho ji musí získat zpět. Mezitím jsou prostituky přepadeny gangem Manuteho, když je zradila mladá Becky. Na scénu přichází Dwight, kterému se ve spolupráci s Miho podařilo získat hlavu zpět. Nabízí Manutemu výměnu Raffertyho hlavy za život Gail. Manute souhlasí a když je Gail u Dwighta, chce vědět, proč by je neměl postřílet. Dwight stiskne tlačítko a bomba v Raffertyho hlavě exploduje. Zbytek gangsterů je postřílen prostitutkami, které se rozmístily na okolních střechách. Zraněná Becky uteče.\n\nHartigan se zotavuje v nemocnici. Senátor Roark jej informuje, že Junior je v kómatu. Hartiganovi zařídil nákladnou léčbu, aby shnil ve vězení poté, co bude obviněn za všechny vraždy. Nancy Johnovi slíbí, že mu bude psát každý týden, což dodrží. Hartigan se odmítá přiznat a je mlácen svými bývalými kolegy. Je mu rovněž vyhrožováno. Hartigan nechce povolit a ohrozit Nancy. Po osmi letech přestanou dopisy přicházet, přijde jen obálka s uřízlým prstem. John znejistí. Má obavy o Nancy a přizná se ke všem vraždám, což vede k jeho podmínečnému propuštění. Vyhledá nyní devatenáctiletou Nancy aniž by věděl, že je sledován odpudivým žlutým mužem. Nancy je tanečnicí v jednom zaplivaném baru. V hotelovém pokoji prozradí Hartiganovi, že ji k němu nepoutá pouze vděk za záchranu svého života, ale i láska. Hartigan to nechce připustit, ačkoli má problémy odolat pokušení. Napadne ho, že byl propuštěn pouze proto, aby dovedl Roarka k Nancy. Je to správná dedukce, odporný žlutý muž je Roark Junior, který baží po pomstě. Zaútočí na dvojici a odveze Nancy na farmu. Hartigan je blízko smrti oběšením, ale dostane se z oprátky, zabije dvojici nájemných vrahů a pronásleduje Juniora v automobilu značky Ferrari na farmu. Tam z něj vytříská život. Ví, že senátor Roark mu nedá pokoj, dokud bude živý a tak pod záminkou pošle Nancy pryč. Pak se zastřelí, když opět považuje život Nancy oproti své smrti za výhodný obchod.\n\nOšetřená Becky odchází z nemocnice a ve výtahu narazí na obchodníka (který zabil mladou dívku v první části) oblečeného jako doktor. Nabídne jí cigaretu, přičemž ji osloví její jménem. Film v tomto momentě končí, osud Becky zůstává neznámý.\n\n\n"}
{"id": "327337", "url": "https://cs.wikipedia.org/wiki?curid=327337", "title": "Báč", "text": "Báč\n\nBáč ( Bacsfa) je obec na Slovensku v okrese Dunajská Streda. V roce 2004 měla 511 obyvatel. První písemná zmínka o obci pochází z roku 1319 jako o Boch.\n\n"}
{"id": "327340", "url": "https://cs.wikipedia.org/wiki?curid=327340", "title": "Baka", "text": "Baka\n\nBaka je obec na Slovensku v okrese Dunajská Streda. V roce 2004 měla 1120 obyvatel. První písemná zmínka o obci pochází z roku 1264.\n"}
{"id": "327343", "url": "https://cs.wikipedia.org/wiki?curid=327343", "title": "Baloň", "text": "Baloň\n\nBaloň ( \"Balony\") je obec na Slovensku v okrese Dunajská Streda. V roce 2004 měla 777 obyvatel. První písemná zmínka o obci pochází z roku 1252.\n"}
{"id": "327347", "url": "https://cs.wikipedia.org/wiki?curid=327347", "title": "Bellova Ves", "text": "Bellova Ves\n\nBellova Ves ( \"Vitény\") je obec na Slovensku v okrese Dunajská Streda. V roce 2004 měla 184 obyvatel. První písemná zmínka o obci pochází z roku 1951.\n"}
{"id": "327350", "url": "https://cs.wikipedia.org/wiki?curid=327350", "title": "Blahová", "text": "Blahová\n\nBlahová ( \"Sárrét\") je obec na Slovensku v okrese Dunajská Streda. V roce 2004 měla 361 obyvatel. První písemná zmínka o obci pochází z roku 1951.\n"}
{"id": "327351", "url": "https://cs.wikipedia.org/wiki?curid=327351", "title": "Andrea Palladio", "text": "Andrea Palladio\n\nAndrea Palladio (30. listopadu 1508, Padova – 19. srpna 1580, Maser u Trevisa) byl italský pozdně renesanční architekt a teoretik architektury. Může být zařazen i do manýrismu, a to do jeho klasicizujícího proudu, neboť jeho principy navazují na vrcholnou renesanci. Byl považován také za nejvlivnější osobnost v historii západní architektury a v souvislosti s ním mluvíme také o palladianismu nebo později neo-palladianismu.\n\nNarodil se jako \"Andrea di Pietro della Gondola\" v Padově v Benátské republice. V Padově se učil kameníkem a když mu bylo 13 let, po pouhých 18 měsících v učení utekl do nedalekého města Vicenza, kde realizoval své nejslavnější stavby – Basilica Palladiana, Teatro Olimpico, Palazzo Chiericati, vilu Villa Capra (La Rotonda).\n\nI v Česku jsou některé památky stavěny v jeho stylu, například Klingerovo mauzoleum v Novém Městě pod Smrkem.\n\nItalská vrcholná renesance a následující Manýrismus v architektuře přinesl s sebou první exaktní bádání a vykopávky na území antického světa a především v Římě. Tyto vykopávky byly většinou vedeny samotnými umělci a architekty jako byl Raffael Santi, Michelangelo Buonarroti nebo právě Palladio.\nPalladio se při své badatelské činnosti (vedle vlastních vykopávek) opíral pouze o jediný dochovaný antický traktát o architektuře a stavebnictví \"De architectura libri X\", dnes známý jako \"Deset knih o architektuře\", napsaný římským architektem a teoretikem Markem Vitruviem napsaný mezi léty 33 př. n. l. až 22 př. n. l..\n\nRoku 1541 uskutečnil Palladio první cestu do Říma, spolu se svým mentorem hrabětem Trissinem. Další následovala mezi lety 1545/46 (opět ve společnosti Trissina) a třetí návštěva proběhla mezi lety 1546/47 (zde se zaměřil na studium v Tivoli, Palestrině a Albanu). Výsledkem těchto badatelských cest bylo vydání jeho první knihy \"L'Antichitá di Roma\" (Římské starožitnosti), v níž zaměřuje antické stavby Říma.\n\nNa vrcholu úspěšné kariéry jako vilového architekta vydal v Benátkách roku 1570 svou stěžejní knihu \"Quattro Libri dell'Architettura\" známou jako Čtyři knihy o architektuře. Struktura knihy přímo navazuje na Vitruvia a na jeho latinský spis. V této knize také píše, že přijal Vitruvia za svého učitele a antické tvarosloví za svůj jazyk . Stejně jako Vitruvius i Palladio hledal v architektuře symetrii, proporční a matematické vztahy. Mimo to se Palladio pokoušel nalézt univerzální modely pro jednotlivé typy staveb.\nV knize zveřejnil ideální plány svých realizovaných i nerealizovaných staveb, ke kterým dává odkazy a značky pro jejich lepší pochopení a čitelnost. Dokonce v knize zveřejnil i svoji vlastní jednotku délky. Z toho historikové a znalci soudí, že Palladio knihu předurčil ke kopírování a k použití jako vzorníku. Jeho realizované stavby nebyly vždy v souladu s jeho představami a často narážel na překážky v podobě již existujících základů, přírodního terénu nebo představ ze strany objednavatele, které ho limitovaly. Ve spisu \"Čtyři knihy o architektuře\" tedy zveřejnil svoje ideální plány, a nikoli plány již realizovaných staveb. V tom je jeho kniha jedinečná, neboť na jejím základě mohly vzniknout slohy jako palladianismus nebo neo-palladianismus\n\nHistoriky umění je Palladio označován jako první \"klasicista\" své doby. To znamená, že studoval antickou architekturu nejen proto, aby ji napodobil, ale aby jí dal nadčasovou platnost. Byl také první z architektů, který použil průčelí antického chrámu (jako pohanské sakrální stavby) a \"přilepil\" je na obytnou vilu, tedy profánní (světskou) stavbu. Architektonické \"přílepky\" na fasádě se úžívaly až do 19. století.\n\nPalladio nebyl první, kdo se pokoušel o vydání sborníku svých prací, ale byl první kterému se to kompletně podařilo. Jeho předchůdcem byl architekt Baldassare Peruzzi, který chtěl začít vydávat své návrhy ve sbornících a tím utvořit vlastní \"katalog\", ale jeho snahy nikdy nepřešly do reality. Po Baldassaru Peruzzim se o vydaní svého díla tiskem pokusil architekt Sebastiano Serlio, který v roce 1539 sepsal traktát \"Tutte l'opere d'architettura et prospetiva di Sebastiano Serlio Bolognese\" (Veškerá architektonická a perspektivní díla Sebastiana Serlia z Boloně), ale poslední díl jeho traktátu vyšel tiskem až v roce 1978 a do té doby koloval po Evropě pouze ve formě přepisů a rukopisů.\n\nArchitektonické dílo:\n\n\n\n\n"}
{"id": "327353", "url": "https://cs.wikipedia.org/wiki?curid=327353", "title": "Mačva", "text": "Mačva\n\nMačva, respektive Bánovina Mačva, je historické území v dnešním severozápadním Srbsku, ohraničené na severu a východě řekou Sávou a na západě Drinou, která zároveň tvoří státní hranici mezi Srbskem a Bosnou a Hercegovinou. Mačva patřila pod pravomoc uherských králů, kteří tu jmenovali vlastní správce – bány. Hrad (a město) Mačva, dle nějž země dostala své jméno, časem zanikl a dnes není jeho poloha přesně známa; pravděpodobně ležel nedaleko města Šabace. Od roku 1945 je země v rámci Srbska rozdělena mezi Centrální Srbsko (kam patří většina území) a Vojvodinu (malá část na severu).\n\nMačevská bánovina byla ustavena králem Bélou IV. roku 1247 pro jeho zetě, knížete z rodu Rurikovců, Rostislava Michajloviče (otce pozdější české královny Kunhuty). \n\nV následujících staletích se území Mačvy dostávalo střídavě pod vládu Uher nebo Srbska. Od r. 1459 patřilo pod vládu Osmanské říše. Tak to zůstalo až do r. 1817 (s výjimkou let 1718–1739, kdy Mačvu a okolní území dobyla na Turcích Habsburská monarchie); od té doby tvoří Mačva součást Srbska.\n"}
{"id": "327357", "url": "https://cs.wikipedia.org/wiki?curid=327357", "title": "Blokáda (rozcestník)", "text": "Blokáda (rozcestník)\n\nBlokáda může být:\n\n\n\n\n"}
{"id": "327358", "url": "https://cs.wikipedia.org/wiki?curid=327358", "title": "Ušlechtilý tisk", "text": "Ušlechtilý tisk\n\nUšlechtilý tisk, ušlechtilý fotografický tisk nebo chromované klihoviny je historická technika zhotovování fotografických tisků. Spočívá v zásadě v účinku na světlo citlivých solí chromu ve spojení s koloidními látkami, většinou organického původu (želatina, arabská guma). Doba jejich používání je teoreticky od roku 1852, prakticky od roku 1890 dodnes. Citlivost dvojchromovaných solí na světlo popsal Mungo Ponton poprvé roku 1839 a první patenty s chromovanou želatinou podal William Fox Talbot. Autoři ušlechtilých tisků obvykle kladli důraz na náladu a atmosféru před popisným vyjádřením. Tisky byly stálejší a odolnější v čase než klasické materiály založené na halogenidech stříbra.\n\n\n"}
{"id": "327359", "url": "https://cs.wikipedia.org/wiki?curid=327359", "title": "Baffinovo moře", "text": "Baffinovo moře\n\nBaffinovo moře (český normovaný název), též Baffinův záliv (dánsky \"Baffin Bugten\", dříve také \"Bylot-\" nebo \"Bilettbai,\" grónsky \"Avannaata Imaa,\" což znamená česky „moře (na) severu\") je mořský záliv mezi Atlantským a Severním ledovým oceánem. V severojižním směru je dlouhé 1130 km, má rozlohu 690 tisíc km² a maximální hloubku 2136 metrů. Většinu roku je záliv nesplavný, důvodem je zalednění a plovoucí ledové kry. Loví se zde ryby a velryby.\n\nBaffinovo moře je ohraničeno Baffinovým ostrovem na jihozápadě, Grónskem na východě, ostrovem Devon na západě a Ellesmerovým ostrovem na severu. Je spojeno s Atlantským oceánem prostřednictvím Davisova průlivu a se Severním ledovým oceánem Naresovým, Smithovým a Robesonovým průlivem. Tyto průlivy jsou celoročně pokryty polárním ledem.\n\nZáliv byl objeven v roce 1585. Prvním Evropanem, který jej spatřil, byl britský cestovatel John Davis. Je však pojmenován po Williamu Baffinovi, prvním badateli, který se zde plavil v roce 1616. \n"}
{"id": "327362", "url": "https://cs.wikipedia.org/wiki?curid=327362", "title": "Seznam českých spisovatelů science fiction", "text": "Seznam českých spisovatelů science fiction\n\nZahraniční spisovatele science-fiction najdete v Seznamu spisovatelů science fiction a všechny české spisovatele v Seznamu českých spisovatelů.\n\n\n\n\n\n\n\n\n\n\n\n"}
{"id": "327363", "url": "https://cs.wikipedia.org/wiki?curid=327363", "title": "Izolovaný pěšec", "text": "Izolovaný pěšec\n\nIzolovaný pěšec je v šachu takový pěšec, jenž nemá na sousedním sloupci žádného pěšce stejné barvy. To z něj často dělá slabinu, na kterou je možno útočit, také to značně komplikuje jeho postup vpřed (obzvláště pokud ještě není volný). Další slabinou izolovaného pěšce je jeho snadné zablokovaní a usnadněné vytvoření opěrného bodu před pěšcem (zvláště výhodné pro jezdce. Výhodou izolovaného pěšce jsou okolní volné či polovolné sloupce a často i zvýšená aktivita figur. Vytvoření izolovaného pěšce je zásadní změna pěšcové struktury a zvláště v partiích na vyšší úrovni jsou možnosti ve kterých jedna ze stran získává izolovaného pěšce bedlivě sledovány a pečlivě zvažovány, často izolovaný pěšec oboustranně určí plán hry. Zatímco izolovaný pěšec nemusí být vždy jen slabinou, izolovaný dvojpěšec je slabinou téměř vždy.\n\n"}
{"id": "327368", "url": "https://cs.wikipedia.org/wiki?curid=327368", "title": "Zemianske Podhradie", "text": "Zemianske Podhradie\n\nZemianske Podhradie ( ) je obec na Slovensku v okrese Nové Mesto nad Váhom. Od okresního města je vzdálena asi 10 kilometrů severním směrem. Ve vzdálenosti přibližně 7 kilometrů severozápadně se od obce nachází státní hranice s Českou republikou. Sousedí s Bošácou, do které plynule přechází, a s Novou Bošácou. Obec leží na východních svazích Bílých Karpat v místech nazývaných Bošácká dolina. Protéká jí potok Bošáčka, který sleduje silniční komunikaci číslo III/061024. Železniční trať tudy není vedena. Lokalita dnešní obce byla osídlena již v paleolitu (v blízkosti se nacházelo velké hradiště), ale první písemná zmínka je datována až k roku 1396.\n\nObec je rodištěm slovenského spisovatele a zakladatele tamní bibliografie Ľudovíta Vladimíra Riznera. Jeho rodný dům spolu s blízkým atypickým kostelem (majícím elipsovitý půdorys) a sousední bývalou farou, ve které působil slovenský kazatel a národopisec Jozef Ľudovít Holuby, patří mezi místní kulturní památky. K nim se ještě řadí zdejší kaštel včetně parku, jež ho obklopuje, a Riznerův náhrobek na hřbitově.\n\nPři první zmínce o obci je použito pojmenování Podhrady (roku 1396). Dále název přecházel přes Podhragye (1477), Podhradie (1484), Podhrady prenes Bsacz (1598) až po Zemanské Podhradie (1808).\n\nOkolí obce bylo osídleno již během paleolitu. Dokladem toho jsou archeologické nálezy pocházející z halštatské doby, avšak našly se vykopávky i z mladší doby bronzové, železné a kamenné. V té době se v místech dnešního Zemianského Podhradie nacházelo významné hospodářské a správní centrum. Západním směrem v oblastech Hradiska, na Bašte a na Martákově skále se totiž našly pozůstatky rozsáhlých valů hradiště pocházející z období púchovské kultury. První písemná zmínka o obci se datuje dokumentem z roku 1396. Tou dobou majitel hradu Beckov a jemu přiléhajících panství Stibor ze Stibořic daroval své majetky v Podhradí svému bývalému kastelánovi a kapitánovi Jakušovi de Nosiljovi jako výraz vděku za jeho věrné služby. O rok později tuto změnu vlastníka obce potvrdil také král Zikmund Lucemburský, v jehož dokumentu je vesnice uváděná pod názvem „Podhrady“. Jakuš de Nosiljov byl prvním známým předkem zemanské rodiny Podhradských, kteří obec dlouho vlastnili. Vystřídala je pak rodina Príleských a ty od začátku 19. století Ostrolučtí.\n\nBěhem 15. století se majitelé obce (rodina Podhradských) přiklonili na stranu husitů, což vedlo k evangelizaci obce během reformace v 16. století. Tou dobou se v obci nacházely tři obilné mlýny, cihelna, pila a čtyři pálenice. Obyvatelstvo získávalo svou obživu především zemědělstvím.\nPojmenování sídla Zemianske Podhradie se v dokumentech poprvé objevuje roku 1618. O čtyři roky později došlo k rozdělení obce na dvě části, a sice zemanskou a poddanskou. Každá z částí měla také svůj vlastní znak. Ke sloučení obou částí do jedné obce došlo až roku 1848, tedy až po více jak dvou a čtvrt stoletích. Tou dobou již v obci stál atypický kostel s elipsovitým půdorysem. Až do roku 1922 pak obec spadala do Dolnotrenčianského okresu, který byl součástí Trenčianské župy. Roku 1930 byl založen zdejší dobrovolný hasičský sbor. Dne 25. října roku 1942 se konala ustavující schůze místního včelařského spolku, jenž je od té doby stále činný. Nacistická okupace a boje druhé světové války si vyžádaly život sedmi zemianskopodhradských občanů. Po válce se obec stala součástí sousední Bošáci. Od roku 1952 existuje v obci domov důchodců, který sídlí ve zdejším kaštele. Roku 1965 se dokončila rekonstrukce a přestavba místní požární zbrojnice, která byla ten rok slavnostně otevřena. Po sametové revoluci závěrem roku 1989 se obec opětovně osamostatnila a následně se zde začalo rozvíjet soukromé podnikání. Během intenzivních červencových dešťů se v roce 1997 ze svého koryta vylil potok Bošáčka a zaplavil část obce. Naopak během such začátkem září 2003 potok dokonce vyschl. V polovině října 2013 si obec dvoudenními oslavami připomínala sté výročí úmrtí svého rodáka Ľudovíta Vladimíra Riznera, devadesáté výročí úmrtí zdejšího faráře Jozefa Ľudovíta Holubyho a dvacáté výročí otevření pamětního domu s expozicí upomínající na tyto dvě osobnosti. První den oslav obec navštívil i tehdejší prezident Slovenské republiky Ivan Gašparovič a na škole v sousední Bošáci, která nese Riznerovo jméno, odhalil spolu s oběma starosty (bošáckým Danielem Juráčkem a zemianskopodhradským Miroslavem Zámečníkem) pamětní desku s Riznerovou podobiznou.\n\nZ geologického hlediska se ve středu obce podél vodního toku nacházejí kvartérní fluviální sedimenty. Vrcholy východním i západním směrem od obce jsou tvořeny druhohorními pískovci, slepenci a břidlicemi. Oproti tomu vrcholy jižně od Zemianského Podhradí tvoří jemnozrnné jílovité vápence a vápenné jílovce. Horopisně se zdejší oblast řadí do provincie Západní Karpaty, respektive její subprovincie Vnější Západní Karpaty. Je součástí její geomorfologické oblasti Slovensko-moravské Karpaty, v níž se řadí k Bielým Karpatám. Severně od obce se nachází vrch Roháčová (668 m n. m.) a jihozápadním směrem za Novou Bošácou hraniční vrch Velký Lopeník (911 m n. m.) s rozhlednou na vrcholu. V katastru obce se nachází krasové útvary s veřejnosti nepřístupnou jeskyní Landrovec. Ta je díky své délce (235 metrů) druhou nejdelší jeskyní bradlového pásma na Slovensku. Z pedologického hlediska se na území obce a severozápadně od ní nachází kambizemě. Oproti tomu v jihovýchodních partiích katastrálního území jsou modální rendziny, kultizemě a litozemě.\n\nOblast Zemianského Podhradí patří k úmoří Černého moře, neboť ji odvodňuje řeka Váh, která se levostranně vlévá do Dunaje. Vlastní obcí protéká potok Bošáčka, jenž je jedním z pravostranných přítoků Váhu. Bošáčka pramení v České republice na úbočí vrchu Kobylec (845 m n. m.), kde je ale označována jako Hrubár (pojmem Bošáčka je nazývána až na území Slovenska). Na území katastru se do Bošáčky vlévají potoky pramenící na úbočí Roháčové. Klimaticky je oblast zařazena do regionu označovaného číslem 07, který je charakterizován jako mírně teplý a mírně vlhký. V této oblasti minimálně ve 215 dnech po dobu jednoho roku překročí teplota vzduchu +5 °C. Lednové průměrné teploty dosahují –2 až +5 °C a během vegetačního období dosahují průměrné teploty +13 až +15 °C.\n\nNejrozšířenější dřevinou je buk lesní (\"Fagus sylvatica\"). Objevuje se však také dub zimní (\"Quercus petraea\"), habr obecný (\"Carpinus betulus\") a výjimečně také javor mléč (\"Acer platanoides\"), javor babyka (\"Acer campestre\"), jasan ztepilý (\"Fraxinus excelsior\") či jeřáb muk (\"Sorbus aria\"). Z křovin se zde vyskytují dřín obecný (\"Cornus mas\"), zimolez obecný (\"Lonicera xylosteum\") a skalník celokrajný (\"Cotoneaster integerrimus\"). Objevuje se také líska obecná (\"Corylus avellana\"), ptačí zob obecný (\"Ligustrum vulgare\") a svída krvavá (\"Swida sanguinea\").\nV oblasti je možné zahlédnout perleťovce dvouřadého (\"Brenthis hecate\") či modráska bahenního (\"Maculinea nausithous\"). Na loukách žije ropucha obecná (\"Bufo bufo\"), skokan hnědý (\"Rana temporaria\"), užovka obojková (\"Natrix natrix\"), ještěrka obecná (\"Lacerta agilis\") a slepýš křehký (\"Anguis fragilis\"). Nad oblastí poletují chřástal polní (\"Crex crex\"), strnad obecný (\"Emberiza citrinella\"), linduška lesní (\"Anthus trivialis\"), křepelka polní (\"Coturnix coturnix\") či pěnice vlašská (\"Sylvia nisoria\"). Z drobnějších zvířat tady žije myšice lesní (\"Apodemus flavicollis\") nebo rejsek obecný (\"Sorex araneus\") a z větších zvířat to jsou jezevec lesní (\"Meles meles\"), liška obecná (\"Vulpes vulpes\"), kuny lesní (\"Martes martes\") i skalní (\"Martes foina\"), zajíc polní (\"Lepus europaeus\"), srnec obecný (\"Capreolus capreolus\") a jelen evropský (\"Cervus elaphus\").\n\nSeverním a západním směrem od obce směrem ke státní hranici s Českou republikou se nachází chráněná krajinná oblast Biele Karpaty, na kterou na české straně plynule navazuje stejnojmenná chráněná krajinná oblast. Mezi roky 1985 a 2009 byl chráněným areálem také park v okolí zdejšího kaštelu.\n\nKe konci roku 2011 žilo v Zemianském Podhradí celkem 761 obyvatel, z čehož bylo 414, tedy asi 55 % žen. Šedesát procent ze všech obyvatel obce tvořili lidé v produktivním věku.\n\nZ hlediska náboženského vyznání převažují v obci protestanté. Podle sčítání lidu z let 1991, 2001 a 2011 se přibližně polovina obyvatelstva hlásila k evangelické církvi augsburského vyznání. Podíl těchto věřících má klesající tendenci; ve zmíněných censech se jednalo o 56 %, 51 %, respektive 47 % obyvatel. Druhou nejvíce zastoupeno skupinou jsou římští katolíci. V roce 1991 se k nim hlásilo 34,7 % obyvatel, v roce 2001 podíl stoupl na 41,6 %, zatímco v roce 2011 se již jednalo o 29 %. K ostatním náboženským vyznáním se v roce 2011 hlásilo 1,3 % obyvatel. Šlo o stoupence církve pravoslavné, řeckokatolické, evangelicko-metodistické a Křesťanských sborů. Celkem 9 % obyvatel bylo ke stejnému roku bez vyznání a 14 % na otázku neodpovědělo. Přímo v Zemianském Podhradí je sídlo sboru Evangelické církve augsburského vyznání. Římskokatoličtí věřící patří do sboru v Bošáci.\n\nObec se skládá z jednoho katastrálního území. Sousedními katastrálními územími jsou Bošáca a Nová Bošáca. Spolu se sousedními obcemi nacházejícími se na toku potoka Bošáčka, tedy Novou Bošácou, Bošácou, a dalšími dvěma obcemi na toku tohoto potoka, to jest Haluzicemi a Trenčianskými Bohuslavicemi, je obec součástí mikroregionu Bošáčka, který pečuje o rozvoj členských obcí a spolupracuje také s podobnými uskupeními jak na Slovensku, tak i v České republice.\n\nObec má osmičlenné zastupitelstvo. Od jeho zvolení v roce 2010 je starostou obce Miroslav Zámečník, jehož zástupkyní je Marie Macejková.\n\nPo obecních volbách roku 2002 se starostou stal Slavomír Kusenda (z Hnutie za demokratické Slovensko). Starostou zůstal i po volbách v roce 2006. Po komunálních volbách roku 2010 jej vystřídal současný starosta Miroslav Zámečník, který kandidoval jako nezávislý.\n\nDne 28. února 1997 na základě usnesení OZ–3/1997 získala obec svůj znak, jehož autory jsou Jaroslav Kocka a Miroslav Ďurža. Ve znaku je v modrém štítovém poli zlatý dvouocasý lev ve stříbrné zbroji, jenž má zakloněnou hlavu a červený jazyk. V obou tlapách drží po jednom zlatém trnovém stonku, na jehož konci je velká červená růže se zlatým středem i kalíšky. Základem znaku je obecní pečeť používaná na začátku 18. století, jejíž podoba vycházela ze znaku rodu Podhradských, který také obsahoval figuru lva. Současný používaný znak obce je v Heraldickém registru Slovenské republiky veden pod signaturou Z–49/97.\n\nVlajka obce vychází z barev užitých na obecním znaku. Skládá se ze tří vodorovných barevných pruhů (svrchu žlutý, červený a modrý). Strany vlajky jsou v poměru 2:3 a celá je ukončena třemi cípy.\n\nNa území obce není žádný průmyslový podnik. K větším firmám patří společnost výrobce plastových oken a dveří Kusenda. Dále v Zemianském Podhradí působí konzultační a návrhová firma interierového designu, výrobce rozličných výrobků firma Lumix a o produkci na hudebních zábavách se stará místní DJ Miroslav Švehla. V provozu je též prodejna potravin a spotřebního zboží provozovaná řetězcem COOP Jednota.\n\nObcí prochází silnice číslo III/061024, která obec spojuje s Bošácou a Novou Bošácou. Na tuto komunikaci na české straně navazuje silnice III/06124 do Březové. Po slovenské III/061024 jsou vedeny autobusové linky, které v obci zajišťují veřejnou dopravu osob. K roku 2013 má obec zajištěno autobusové spojení vedle sousedních obcí Bošáca a Nová Bošáca také s krajským Trenčínem, okresním Novým Mestem nad Váhom, dále Trenčianskými Bohuslavicemi, Moravským Lieskovým a Starou Turou. Autobusové spoje zajišťuje společnost SAD Trenčín.\n\nŽelezniční trať obcí není vedena. Nejbližší železniční zastávka se nachází jihovýchodním směrem ve vzdálenosti asi 5,5 kilometru (vzdušnou čarou) v údolí řeky Váh. Stanice leží v Trenčianských Bohuslavicích na dvoukolejné elektrifikované trati číslo 120 vedoucí z Bratislavy do Žiliny.\n\nV obci se nachází jednotřídní mateřská škola se slovenským vyučovacím jazykem. Do ní ve školním roce 2012/2013 chodilo celkem 24 dětí, o které pečovaly dvě učitelky. Základní škola je buď v Bošáci (tam je „Základní škola s mateřskou školou Ľudovíta Vladimíra Riznera“) nebo v Nové Bošáci. Od roku 1930 působí v obci hasiči, kteří zvláště v padesátých a šedesátých letech 20. století pořádali pro zdejší obyvatele divadelní představení. Secvičili například \"Ženský zákon\" od Jozefa Gregora-Tajovského, \"Vojnarku\" Aloise Jiráska, \"Starého zaľúbence\" Gustáva Kazimíra Zechentera-Laskomerského či \"Kamenný chodníček\" Ferka Urbánka. Místní přívržence fotbalu sdružuje klub „FK 1972 Zemianske Podhradie“, který hraje slovenskou III. třídu skupinu Sever. Svá domácí utkání hraje na místním fotbalovém hřišti nacházejícím se ve středu obce severně od kaštelu. Středem Podhradí je také vedena cyklotrasa číslo 020. Pro své obyvatele obce Bošáca a Zemianske Podhradie společně čtvrtletně vydávají časopis pojmenovaný „Prameň“.\n\nNa území obce se nachází celkem osm kulturních památek Slovenské republiky.\n\nMístní kostel patří evangelické církvi a je postaven v klasicistním stylu v místech původního močálu. Základem stavby jsou dubové pylony, které byly do močálu zasazovány. Půdorys kostela je elipsovitého tvaru s osami o délkách 12 a 14 metrů, což stavbu činí výjimečnou v rámci střední Evropy, kde se nacházejí pouze dvě takové sakrální stavby (tento a jeden v Německu). Projektantkou a mecenáškou stavby byla roku 1784 grófka (hraběnka) Ester Príleská.\nPokládání základů kostela proběhlo v roce 1785 a za šest let (roku 1801) byl celý dostavěn. Stavba je kruhová a po celém jejím vnějším obvodu stojí arkádové sloupořadí. Celý objekt včetně sloupořadí zakrývá mansardová střecha ve tvaru kužele. Do interiéru kostela vedou čtvery dveře, z každé světové strany jedny, přičemž ani jedny nejsou hlavní. Uvnitř stavby se nachází kruhová dřevěná empora, oltář a varhany. Vše pochází z doby výstavby kostela, jen mramorové malování je z roku 1868. Oltář je dvoupatrový sloupový a před ním stojí mřížová ohrada s kazatelnou. Uprostřed oltáře je ústřední obraz zachycující Ježíše Krista spolu s dvanácti apoštoly. Varhanní skříň, v níž se nacházejí píšťaly, je také zdobená sloupy. Během roku 2012 prošel tento hudební nástroj generální opravou.\n\nSměrem k hlavní silnici vede v ambitu dřevěný žebřík na půdu kostela. Na ní se skrýval politik a jazykovědec Ľudovít Štúr v období, kdy byl pronásledován císařským vojskem. Sem za ním také chodila jeho láska Adela Ostrolúcka.\n\nStavba, v níž každý týden dodnes probíhají bohoslužby, je slovenskou kulturní památkou.\n\nMístní kaštel patří k nejstarším památkám v obci. Vybudován byl v renesančním stylu během 17. století jako opevněná dvojvěžová stavba, následně po roce 1710 upraven a v době klasicismu na počátku 19. století přestavěn spolu s parkem v jeho okolí. Ve 20. století navíc proběhla obnova objektu. Jeho majiteli postupně byly rodiny Podhradských, Príleských a Ostrolúckych. Za posledních dvou rodů vznikla v kaštelu knihovna, v níž krátký čas působili také Ľudovít Štúr či Matej Bel. Kaštel se objevuje v knize Ľuda Zúbeka \"Jar Adely Ostrolúckej\".\n\nDvoukřídlý objekt kaštela (o půdorysu písmene „U“) má dvě podlaží se dvěma hranolovými věžemi umístěnými v nárožích. Jednotlivé místnosti jsou přístupné z okružní chodby. Během roku 1744 došlo v jednom z křídel k vybudování malé kaple. Na průčelí přivráceném k hlavní obecní silnici se mezi věžemi nachází iónské sloupořadí. Ostatní fasády jsou z doby empíru. Během 20. století došlo k obnově kaštelu a slouží jako dům sociálních služeb.\nOkolo stavby se rozkládá park o rozloze 3,3 hektaru. Rostou v něm vzácné staré dřeviny. Od silnice je park oddělen zděnou stěnou, na níž jsou vykresleni místní rodáci. Park mezi roky 1985 a 2009 patřil k chráněným areálům na Slovensku. Stavba spolu s parkem je zařazena mezi slovenské kulturní památky.\n\nDalšími stavbami, které jsou chráněné jako kulturní památky, patří v Zemianském Podhradí dva domy. Oba stojí v těsné blízkosti kostela. Severozápadně je situována bývalá evangelická fara, tedy působiště botanika a zdejšího faráře Jozefa Ľudovíta Holubyho, a naproti ní, jihovýchodně od kostela, je rodný dům Ľudovíta Vladimíra Riznera. Památkově chráněné jsou nejenom oba objekty, ale také pamětní tabule, které na těchto stavbách obě osobnosti připomínají.\n\nV bývalé evangelické faře byla během října 1994 (dle jiných zdrojů již v roce 1993) otevřena muzejní expozice věnující se především Holubym s Riznerem. Vedle nich ale ještě seznamuje i s dalšími osobnostmi, které zde působily, tedy o Pavlu Doležalovi, Ladislavu Paulínym, Samuelu Štúrovi, Jozefu Škultétym, Peterovi Michalu Bohúňovi a též o rodině Ostrolúcké.\n\nNa východní straně obce se nachází jeden ze dvou zdejších hřbitovů. Na vršku u východní strany hřbitova je Riznerův hrob, u něhož stojí náhrobek obrácený k jihu. Na náhrobku je umístěna busta vyvedená z bíle zbarveného kamene. Okolo hrobu je nízký kovový plot. Hrob se řadí mezi kulturní památky Slovenské republiky.\n\nMezi osobnosti, které jsou spjaty se Zemianským Podhradím, patří:\n\n\n"}
{"id": "327370", "url": "https://cs.wikipedia.org/wiki?curid=327370", "title": "Lilijice", "text": "Lilijice\n\nLilijice (Crinoidea) je třída evolučně nejstarších žijících ostnokožců. Největší rozvoj prodělali v prvohorách a druhohorách. Mají kalichovité tělo s velmi pohyblivými, až 7 metrů dlouhými, větvenými rameny. Jsou buď stvolem přisedlí nebo žijí zcela volně. Dýchací soustava a smysly zcela chybí. Většina druhů žije v hloubce do 100 metrů. Od hadic i hvězdic se liší tím, že mají ústní otvor obrácený nahoru.Většinou jsou dravé a svými peřitými, ostnitými chapadly loví ve vodě částice potravy i drobné živočichy.\n\n\nPodle World Register of Marine Species:\n\n"}
{"id": "327372", "url": "https://cs.wikipedia.org/wiki?curid=327372", "title": "Seznam izraelských novin", "text": "Seznam izraelských novin\n\nToto je seznam novin tištěných v Izraeli. V tomto seznamu se nachází pouze tištěné noviny a neobsahuje zdroje typu internetových zpravodajských serverů, rádií nebo TV. Většina novin je v Izraeli publikována v hebrejštině, ale některé se zaměřují na arabsky hovořící obyvatelstvo, či na imigranty hovořící množstvím jiných jazyků (nejčastěji rusky a anglicky). V Izraeli je díky kombinaci vysoké míry gramotnosti (95 %, u židovské populace až 100 %) a kulturnímu zájmu v politice a aktuálním dění, velice vysoký počet prodaných výtisků novin.\n\n\n\n\n\n\n\n"}
{"id": "327376", "url": "https://cs.wikipedia.org/wiki?curid=327376", "title": "Modrovka", "text": "Modrovka\n\nNachází se přibližně 15 km jižně od Nového Mesto nad Váhom, poblíž slovenské dálnice D1.\n\nPrvní písemná zmínka o obci pochází z roku 1348.\n\n"}
{"id": "327378", "url": "https://cs.wikipedia.org/wiki?curid=327378", "title": "Cinema verité", "text": "Cinema verité\n\nDokumentární styl \"direct cinema\", ve Francii nazývaný cinéma-vérité, je tvořen jasnými principy – žádné zasahování do situací, žádné otázky a žádná interview, žádná světla, jen prosté zaznamenávání skutečnosti. Od toho také název \"cinéma-vérité\", tedy kino-pravda. Filmové dokumenty obecně pak lze rozdělit na ty, které se věnují konkrétní osobě, a na ty, které se soustředí na zachycení určitého společenského či kulturního fenoménu.\n\n\"Cinema verité\" je pojem označující styl francouzských dokumentaristů, kteří pracovali s malým, pohotovým štábem a s pomocí obratně kladených otázek zaznamenávali především spontánní reakce filmovaných osob. Výraz pochází od Jeana Rouche, který jej použil v souvislosti se svým filmem \"Kronika jednoho léta\" (1960). Tímto způsobem pracovali Chris Marker a Mario Ruspoli, zřejmě nejznámější film ve stylu \"cinema verité\" natočil Marcel Ophüls – \"Lítost a soucit (1970)\". \n\nVe Spojených státech amerických vzniklo podobné hnutí \"Direct Cinema\", které zcela upouští od komentáře mimo obraz a přímého přesvědčování diváka – nechává skutečnost a účinkující osoby mluvit samy za sebe. Jeho nejvýznamnějšími zástupci jsou Albert Maysles, Richard Leacock, D. A. Pennebaker a Frederick Wiseman. Vlivy těchto směrů a jejich estetiky se nachází opakovaně i v hraném filmu, například u Jeana-Luca Godarda a Johna Cassavetese. V kontextu českého filmu se mu nejvíce blíží film Karla Vachka \"Spřízněni volbou (1968)\".\n\nV 21. století tento dokumentární styl byl použit např. ve filmech \"Paranormal Activity (2007)\" a \"District 9 (2009)\".\n\n\n"}
{"id": "327379", "url": "https://cs.wikipedia.org/wiki?curid=327379", "title": "Kyselina N-Acetylmuramová", "text": "Kyselina N-Acetylmuramová\n\nKyselina N-acetylmuramová (zkratka MurNAc) je éter kyseliny mléčné a N-acetylglukosaminu, s chemickým vzorcem CHNO. Je součástí peptidoglykanu (mureinu), biopolymeru v buněčné stěně bakterií, který je vystavěn ze střídajících se jednotek N-acetylglukosaminu (GlcNAc) a právě kyseliny muramové. Součástí peptidoglykonové stěny jsou však i oligopeptidy kyseliny mléčné. \n\nPeptidoglykan mají téměř všechny bakterie, vyjma Mollicutes (např. \"Mycoplasma\", \"Ureaplasma\"). \n"}
{"id": "327382", "url": "https://cs.wikipedia.org/wiki?curid=327382", "title": "Purkrabství", "text": "Purkrabství\n\nPurkrabství (z něm. \"Burg\", hrad a \"Graf\", hrabě) je označení správního celku v čele s purkrabím. Purkrabí byl podřízen panovníkovi a ve svém správním celku měl daňovou, soudní a výkonnou pravomoc. Purkrabství původně označovala oblasti, které se vztahovaly k nejvýznamnějším strategickým místům (především hradům), kde byla přítomna vojenská posádka podřízená purkrabímu. Ten byl pak podřízen panovníkovi. Postupem času se titul přenesl i na městské či zemské úředníky. Například z purkrabího Pražského hradu se stal nejvyšší purkrabí, nejvýznamnější zemský úředník českého království.\n"}
{"id": "327383", "url": "https://cs.wikipedia.org/wiki?curid=327383", "title": "Operace Ranch Hand", "text": "Operace Ranch Hand\n\nOperace Ranch Hand je kódové označení pro akci Ozbrojených sil USA během tzv. 2. vietnamské války v jižním Vietnamu a v přilehlých územích dalších států.\n\nV rámci operace v letech 1962 až 1971 rozprašovalo Letectvo Spojených států amerických směsi pesticidů s cílem zničit rostlinstvo v rozsáhlých oblastech tak, aby mohly být snáze bombardovány základny a zásobovací trasy nepřátelských jednotek.\n\nNasazeny byly různé směsi chemických látek, pro které bylo užíváno kódové označení podle barev – Agent Pink, Agent Green, Agent Purple, Agent Blue, Agent White. Nejznámější a nejmasovější bylo nasazení směsi kódově nazývané Agent Orange, což byla směsi herbicidů (2,4-D) a (2,4,5-T). Vedlejším produktem při výrobě jedné ze složek Agent Orange byl vysoce jedovatý dioxin, což je obecný název pro 2,3,7,8-tetrachlordibenzo-p-dioxin (TCDD). Odhaduje se, že celkem bylo rozprášeno asi 70 tisíc tun herbicidů, které mohly obsahovat asi 150 kg dioxinu.\n\nCílovou oblastí operace Ranch Hand byla delta řeky Mekong, kde byly terčem nepřátelských útoků hlídkující lodě US Navy. \n\nHlavními dodavateli pesticidů pro operaci Ranch Hand byly chemičky Dow Chemical a Monsanto.\n\n\n"}
{"id": "327384", "url": "https://cs.wikipedia.org/wiki?curid=327384", "title": "Pavlovice (Bohdalice-Pavlovice)", "text": "Pavlovice (Bohdalice-Pavlovice)\n\nPavlovice jsou součástí obce Bohdalice-Pavlovice, jméno obce pochází od osobního jména Pavel, či od tvrze \"Pavlov\", která zde dříve stála. V roce 1964 byly Pavlovice připojeny k obci Bohdalice.\n\nPrvní písemná zmínka o Pavlovicích pochází z roku 1371, jako majetek Protivce z Pavlovic.\nRoku 1490 je zde psán Protivec ze Zástřizl, později Jan z Pernštejna a roku 1531 Mikuláš Doupovec z Doupova, který držel Pavlovice i Bohdalice. V roce 1718 tu bylo 18 osedlých domů. Pavlovice byly s Bohdalicemi spojeny roku 1964.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "327386", "url": "https://cs.wikipedia.org/wiki?curid=327386", "title": "Ricardo Pereira", "text": "Ricardo Pereira\n\nRicardo Alexandre Martins Soares Pereira, známý jako Ricardo (*11. únor 1976, Montijo), je portugalský fotbalový brankář, který chytá za portugalský klub SC Olhanense.\n\nBrankářskou kariéru zahájil ve svém domácím klubu CD Montijo, později podepsal smlouvu s týmem Boavista FC. S tímto mužstvem se dostal do semifinále Poháru UEFA v roce 2003.\n\n\n\n"}
{"id": "327387", "url": "https://cs.wikipedia.org/wiki?curid=327387", "title": "Ha'arec", "text": "Ha'arec\n\nHa'arec (: הארץ , : Haaretz, doslova „Ta země,“ rozumí se Země izraelská), založený roku 1918, je nejstarší izraelský deník. Vychází v hebrejštině v tzv. berlínském formátu. Anglická edice listu Ha'arec je překladem hebrejské edice. V Izraeli je publikován a prodáván spolu s deníkem International Herald Tribune. V Severní Americe vychází jako týdeník. Obě edice, hebrejská i anglická, jsou dostupné i online na internetu.\n\nVe srovnání s jinými masovými deníky v Izraeli, zejména s deníky Ma'ariv a Jedi'ot achronot, jsou titulky Ha'arecu menší, méně místa je věnováno obrázkům a články jsou více analytické. Kromě zpravodajských informací Ha'arec publikuje také články se sociální a environmentální tematikou, dále pak knižní recenze, investigativní reportáže a politické komentáře. Hebrejskou edici si denně kupuje na 65 tisíc čtenářů.\n\nV březnu 2010 napsal izraelský deník The Jerusalem Post, že Ha'arec zavádějícím způsobem přeložil průzkum veřejného mínění. Ha'arec byl také kritizován za svoji roli v kauze Anat Kamm. Podle svých kritiků Ha'arec schvaluje protiizraelské postoje a jeho formulace bývají často zavádějící. Od roku 2010 se redakce neshodne v případu znásilnění, z něhož byl usvědčen izraelský Arab Sabbar Kashur. Zatímco mužští členové redakce Gideon Levy a Tomer Zarchin trvají na tom, že šlo o jasný případ rasismu v izraelské justici, ženská členka redakce Merav Micha'eli doložila citacemi z lékařské zprávy násilí proti oběti znásilnění a obvinila své mužské kolegy z redakce, že psali články pod vlivem touhy po neomezeném sexu.\n\n23. října 2012 publikoval Ha'arec na titulní stránce článek \"Většina Izraelců podporuje režim apartheidu v Izraeli\". Když byla následně v analytických článcích listu Maariv a společnosti Presspectiva zdokumentována manipulace s průzkumem veřejného mínění, Ha'arec publikoval kratičké vyjasnění na straně pět své hebrejské edice. Vyjasnění znělo: \"Formulace hlavního titulku \"Většina Izraelců podporuje režim apartheidu v zemi izraelské\" neodpovídala přesně výsledkům průzkumu společnosti \"Dialog\". Otázka, na kterou většina respondentů odpověděla záporně se netýkala současného stavu, nýbrž hypotetického budoucího stavu: \"Pokud Izrael anektuje území Judska a Samaří, je podle vašeho názoru třeba udělit dvěma a půl milionu Palestinců právo volit do Knesetu?\"\"\n\n"}
{"id": "327392", "url": "https://cs.wikipedia.org/wiki?curid=327392", "title": "Piatra Craiului", "text": "Piatra Craiului\n\nPiatra Craiului je pohoří v Jižních rumunských Karpatech. Leží nedaleko Brašova. Pohoří sousedí s pohořími Fagaraš a Iezer Păpușa na západě a s pohořím Bucegi na východě. Severní hranici tvoří říčka Birsa, západní hranice je sedlo Curmatura Foii, kde se Piatra Craiului stýká s Fagarašem, a taky řeka Dâmbovița. Východní a jižní hranice je nezřetelná, obecně se za ni považuje silnice E574. Nejvyšší vrchol La Om dosahuje výšky 2239 metrů. Prakticky celé pohoří je chráněno Národním parkem Piatra Craiului.\n\nNázev Piatra Craiului znamená v rumunštině „Královský kámen“, což odkazuje k výjimečnému postavení mezi ostatními horskými celky. Hlavní hřeben pohoří se táhne v severojižním směru, jako by se mělo postavit do cesty pohoří Fagaraš. Jeho geologická skladba je jurský vápenec. Skály spadají strmě do okolních údolí a zvlášť ze západu vypadá pohoří velice monumentálně. Ve vápenci se vytvořily četné krasové jevy, takže k vidění je mnoho propastí, soutěsek, jeskyní a škrapových polí.\n\nDíky místním klimatickým a geologickým podmínkám se v pohoří se vyskytuje velké množství květin a živočichů z nichž mnohé jsou endemické. Ze zvěře jsou k vidění kamzíci, v nižších polohách pak i další zástupci karpatské zvěře, včetně medvědů.\n\nPohoří je celkem hojně navštěvováno, především z důvodu snadné dostupnosti. Optimální místo je chata Plaiul Foii, výstup na hřeben je ale značně náročný. Přechod hřebene je také extrémně náročnou akcí, i když ne příliš dlouhou. Lze ho stihnout za dva dny, je však třeba počítat s velmi exponovaným terénem a mnoha výstupy a sestupy. Na hřebeni i na jiných túrách v pohoří je časté železné jištění jako kramle a žebříky, přesto jsou i místa, kde chybí. Pohoří je tak vhodné jen pro zkušené turisty. Mimo pěší turistiky lze provozovat i horolezectví, chata Plaiul Foii je dobré východisko a vápencové stěny poskytují dostatek horolezeckých cest různé obtížnosti a délky.\n\n\n"}
{"id": "327395", "url": "https://cs.wikipedia.org/wiki?curid=327395", "title": "Grobův útok", "text": "Grobův útok\n\nGrobův útok je nepravidelné šachové zahájení, klasifikované pod ECO A00. První pokusy s počátečním tahem 1.g4 byly již v 19.století, zejména berlínským šachistou Carlem Ahlhausenem. Proslavil a propracoval ho však především švýcarský mezinárodní mistr a korespondenční šachista Henri Grob, po němž i systém nese jméno. Jedná se o zahájení, jež se na nejvyšší úrovni nehraje vůbec a na nižších úrovních málokdy. Zejména proto že tah g4 značně oslabuje okolí krále, neobsazuje centrum a vývin bělopolného střelce jde připravit i méně riskantními tahy jako 1.e4 nebo 1.g3.\n\n\n"}
{"id": "327396", "url": "https://cs.wikipedia.org/wiki?curid=327396", "title": "Blatná na Ostrove", "text": "Blatná na Ostrove\n\nBlatná na Ostrove ( \"Sárosfa\") je obec na Slovensku v okrese Dunajská Streda. V roce 2004 měla 828 obyvatel. První písemná zmínka o obci pochází z roku 1886.\n\n"}
{"id": "327398", "url": "https://cs.wikipedia.org/wiki?curid=327398", "title": "Bodíky", "text": "Bodíky\n\nBodíky () jsou obec na Slovensku v okrese Dunajská Streda. V roce 2004 měla 288 obyvatel. První písemná zmínka o obci pochází z roku 1272.\n\n"}
{"id": "327399", "url": "https://cs.wikipedia.org/wiki?curid=327399", "title": "Moderní obrana", "text": "Moderní obrana\n\nModerní obrana je označení pro polootevřené šachové zahájení, klasifikované pod ECO B06. Je charakterizováno tahy 1.e4 g6 2.d4 Sg7 (i když může vznikat i v jiném pořadí tahů a to 1.d4 g6 2.e4 Sg7). Černý nechá bílého vybudovat dokonalé pěšcové centrum, zatímco on si fianchetuje svého černopolného střelce. Často je hráno hráči, kteří s oblibou svého černopolného střelce fianchetují, proto to udělají okamžitě a potom až volí plán hry, v závislosti na výstavbě bílého. Možnosti obou stran jsou opravdu velmi široké. Jedná se o systém, jenž velmi často přejde do jiného zahájení, většinou do Pircovy obrany, někdy do sicilské obrany nebo královské indické obrany.\n\n"}
{"id": "327400", "url": "https://cs.wikipedia.org/wiki?curid=327400", "title": "Fotografický proces", "text": "Fotografický proces\n\nFotografický proces je zaznamenání latentního obrazu na světlocitlivou vrstvu a jeho následné zviditelnění. Jednotlivé procesy, které byly vyvinuty a zdokonalovány v průběhu 19. a 20. století, to umožnily dělat po chemické stránce řadou způsobů. Základem je využití citlivosti některých látek na světlo. Jsou to především soli stříbra, železa a chromu. V praxi nakonec dosáhly zdaleka největšího rozšíření techniky založené na stříbrných solích.\n\nNa počátku 21. století jsou chemické fotografické procesy v praxi do značné míry nahrazovány digitálními technologiemi.\n\nUšlechtilé fotografické tisky je souhrnné označení technik, využívajících k zaznamenání obrazu chromových solí - chromovaných klihovin.\n\n\n\nMezi tvárné fotografické procesy patří:\n\n\n\n\n"}
{"id": "327402", "url": "https://cs.wikipedia.org/wiki?curid=327402", "title": "Boheľov", "text": "Boheľov\n\nBoheľov ( \"Bögellő\") je obec na Slovensku v okrese Dunajská Streda. V roce 2008 měla 354 obyvatel. První písemná zmínka o obci pochází z roku 1400.\n"}
{"id": "327403", "url": "https://cs.wikipedia.org/wiki?curid=327403", "title": "Habib Koité", "text": "Habib Koité\n\nHabib Koité (* 1958) je mezinárodně známý malijský zpěvák a kytarista, který propojuje západoafrickou hudební tradici se západním rockem. Jeho doprovodná skupina Bamada je složená z talentovaných západoafrických hudebníků (další velkou hvězdou je balafonista Kélétigui Diabaté).\n\nKoité je známý svou unikátní hrou na kytaru. Používá pentatonické stupnice, některé jeho skladby jsou ovlivněny blues a flamencem. Oproti jiným známým malijským hudebníkům (jako je Salif Keita nebo Oumou Sangaré) upřednostňuje srozumitelný, uvolněný, tichý a koncentrovaný zpěv před technickou dokonalostí. Členové skupiny Bamada hrají na harmoniku, housle, calabasu a koru. Všechny skladby píše sám, texty jsou v angličtině, francouzštině a bambarštině.\n\n\n"}
{"id": "327407", "url": "https://cs.wikipedia.org/wiki?curid=327407", "title": "Srbská hokejová reprezentace", "text": "Srbská hokejová reprezentace\n\nSrbská hokejová reprezentace je národní tým Srbska a člen Mezinárodní hokejové federace. Je třicátá v žebříčku IIHF.\n\n"}
{"id": "327410", "url": "https://cs.wikipedia.org/wiki?curid=327410", "title": "Rude boys", "text": "Rude boys\n\nRude boy, rudeboy, rudie, rudi nebo rudy bylo v 60. letech na Jamajce označení pro mladistvé delikventy a kriminálníky. Od té doby značně změnilo svůj význam. V pozdně sedmdesátých letech, kdy v Anglii zažívalo znovuzrození 2 Tone ska, se začal termín \"rude boy\", \"rude girl\" či podobné výrazy používat pro fanoušky tohoto stylu a to se s nimi neslo do doby vzniku third wave ska subkultury. Ve Velké Británii se kolem roku 2000 začaly termíny \"rude boy\" a \"rude girl\" používat pro slangové označení (převážně mladých) lidí, jenž se pohybovali ve street art kultuře, podobně jako termíny \"gangsta\" nebo \"badman\".\n\nRude znamená v jamajské angličtině \"drzý\",\"drsný\" nebo \"hrubý\". Ačkoliv se rudies vyznačovali určitými prvky subkultury, nedá se o nich hovořit jako o subkultuře, ale spíš jako o pouličních zlodějíčcích a chuligánech. Vznik rude boys podnítily sociální nerovnosti a tlaky, panující v 60. letech na Jamajce. V počátcích hnutí se těmto lidem říkalo scoflaws a nebo \"dancehallcrashers\", neboť obvykle nepracovali a na produkcích místních sound systémů a kapel často dělali výtržnosti a vyvolávali konflikty. Toho často využívali majitelé soundsystémů a rude boye si najímali jako vyhazovače a nebo je posílali bojkotovat konkurenční sound systémy. Na živobytí si rude boys vydělávali drobnými podvody a krádežemi, často také prodávali marihuanu. Rudies byli jedni z mála kdo se nebáli brutality zkorumpovaných policistů a proto bývali oblíbeni i u chudých obyvatel ghett, kteří byli často vystavováni šikaně ze strany policie. Dá se říci, že Rude boys žili jako gangsteři, také se dle toho oblékali: klasická černá saka, bílé košile a kšandy, krátké kravaty, klasické \"pork pie hat\" kloboučky, černé brýle a typický účes \"continental\" (což byla hlava ostříhaná na ježka s kotletami, později tento účes převzali skinheads). Jejich hudbou bylo Ska (styl hudby vzniklý z jamajského boogie, rhythm and blues, jazzu) a rocksteady. Rude boys dokonce vymysleli originální styl tance na ska (tzv. \"skanking\"), který byl mnohem rychlejší něž byl tradiční styl(\"kingston beat\"). Tanečníci rytmicky pohybovali rukama dopředu a zpět, ve výsledku to vypadalo jako, když běží na místě.\n\nKolem roku 1964 rudies pronikli i do Ska, nejen jako námět textů, ale i jako zpěváci (např.: Lauer Aitken, Prince Buster, Desmond Dekker, Derrik Morgan a ve svých začátcích i Bob Marley a Peter Tosh). Zhruba o dva roky později se náhle Ska začalo zpomalovat a stálé více do něj pronikal soul - vzniklo rock steady. Rock steady se stalo opravdovou hudbou rude boys; co se týkalo textů a interpretů, vznikly klasické písně jako \"007 shanty town\" (Desmond Dekker) a \"Rudy, A Message To You\" (Dandy Livingstone).\n\nV 60. letech mnoho Jamajčanů emigrovalo do Anglie, mezi nimi i rude boys, kteří si sebou samozřejmě přivezli i svojí hudbu. V Anglii v té době působila subkultura tzv. Mods, což byli mladí lidé, kteří poslouchali černošskou hudbu jako je soul, jazz, rhythm and blues jezdili na skútrech, ale také to byli první bílí návštěvníci na Ska koncertech, kde se setkávali s rude boys. \n\nTyto dvě subkultury se časem promíchaly a kolem roku 1967 vznikli z tzv. hard mods Skinheads. V té době se z některých rude boys stali skinheads a z části mods se stali hippies. Toto hnutí nemělo v počátcích nic společného s rasismem. Skinheads s menšími či většími úpravami přebrali oblékání rudies ale propojili ho s původními značkami, které nosili právě mods.\n\nNa Jamajce se mezitím zrodil nový styl, který vznikl na přelomu let 1968/69 z Rock steady a jmenoval se Reggae(v počátcích také reggay). Asi do roku 1971, převažoval tzv. Early reggae styl,kde stále ještě vystupovali rude boys. Texty se týkaly zábavy, alkoholu, žen, ale také sociálních nerovností, ale nebyly ještě tak politické. Toto reggae poslouchali i skinheads,kteří měli i své písně např. \"Skinhead moonstop\" (Mr. Symarip). Do reggae stále více pronikali rastafariáni a s nimi i africká tradice - vzniklo Roots reggae. Bylo pomalejší než Early reggae a mnohem političtější a texty se týkaly marihuany a rastafariánství - to byl důvod, proč se skinheads od reggae odloučili. Tento styl v podstatě pohřbil Early reggae, ale rude boys nezanikli a stále byli věrni svému přesvědčení, i přesto se o nich zpívalo a zpívá i v Roots reggae.\n\nRastafariáni rudies neměli rádi, ač spousta z nich jimi v minulosti byla, vytýkali jim jejich chuligánské chování v místních dancehallech a hlavně způsob života. S přechodem od Rock steady k Reggae se od tohoto životního stylu někteří z nich oprostili (Bob Marley, Peter Tosh). Koncem 70. let na Jamajce rude boys ubývalo a toto hnutí tu ve své původní podobě téměř zaniklo a někteří rude boys se začali stále více zaplétat s organizovaným zločinem (rude boys se na Jamajce vyskytují i dnes ale neoblékají se jako v 60.a 70. letech a neposlouchají ska ani rock steady, jsou to ale většinou jen obyčejní kriminálníci). V Anglii byla však úplně jiná situace - znovu se obrozovalo Ska a s nástupem hnutí 2 Tone se znovu objevili rude boys; vznikly i kapely složené z jamajských přistěhovalců a místních starousedlíků jako \"The Specials\" a \"The Selecter\". 2tone v podstatě navazoval na tradici rudies, ale tito novodobí rude boys (i když se tak oblékali), už nebyli takoví chuligáni jako jejich jamajské protějšky, dokonce bylo občas i těžké je rozpoznat od mods či skinheads, protože přejímali oblečení jak čistě od jamajských rude boys tak i od skinheads a mods. Dnešní rude boys jsou většinou zarytí fanoušci ska, kteří berou rudies jako styl než jako sociální jev. V době 2tone éry (1979-81) bylo možné na koncertech opět vidět i rude boys, skinheads a mods pospolu, stejně tak jako kolem roku 1969.\n\n"}
{"id": "327413", "url": "https://cs.wikipedia.org/wiki?curid=327413", "title": "Dýchací cesty", "text": "Dýchací cesty\n\nDýchací cesty tvoří součást těla vyšších živočichů, v jejich tělech jsou pak části dýchací soustavy, jimiž proudí při dýchání vzduch (a to z vnějšího prostředí do plicních sklípků). Začínají v ústech a nose a pokračují přes hrtan, průdušnice a průdušky do plic.\n\n\nK výměně plynů mezi krví a vzduchem dochází až v poslední části dýchacích cest: v plicních sklípcích.\n\n"}
{"id": "327417", "url": "https://cs.wikipedia.org/wiki?curid=327417", "title": "Alkalofil", "text": "Alkalofil\n\nAlkalofil (též alkalifil, bazifil) je extrémofilní organismus, který žije ve vysokém pH, tedy v zásaditém prostředí. Jako alkalofilní mikroby označujeme například ty druhy, které žijí v pH 9-11 (tyto hodnoty jsou však pouze orientační a liší se publikaci od publikace). K přežití jsou přizpůsobené tak, že o něco nižší pH udržují pomocí pump, které čerpají kyselé vodíkové kationty dovnitř buňky. \n\n\n"}
{"id": "327422", "url": "https://cs.wikipedia.org/wiki?curid=327422", "title": "Stydký pahorek", "text": "Stydký pahorek\n\nStydký pahorek (latinsky: \"mons pubis\") nebo též Venušin pahorek (latinsky: \"mons veneris\"), zastarale hrma, je zevním pohlavním orgánem ženy, který je tvořen měkkou trojúhelníkovitou vyvýšeninou nad stydkou kostí nacházející se před vulvou. Volně navazuje na stydké pysky a tvoří jej silná kůže pod níž je tukový polštář. Poskytuje ochranu stydké kosti při pohlavním styku. Počínaje obdobím puberty na něm začíná růst pubické ochlupení, které je ostře ohraničeno v horizontální linii při horním okraji stydkého pahorku.\n\n"}
{"id": "327425", "url": "https://cs.wikipedia.org/wiki?curid=327425", "title": "Berlínské krize", "text": "Berlínské krize\n\nBerlínské krize byly dvě krize v období konfliktu Východ – Západ, které se přímo dotýkaly rozdělení Berlína mezi okupační zóny vítězných mocností po 2. světové válce.\n\nNa jaltské konferenci bylo dohodnuto, že Berlín bude rozdělen na čtyři okupační zóny, konkrétně americkou, britskou, francouzskou a sovětskou. Hranice města pak budou zcela obklopeny sovětskou zónou, která zahrnovala i Braniborsko. Spojnicí mezi západními berlínskými okupačními zónami (USA, VB, Francie) a zónami těchto států přes sovětskou zónu zajišťovaly silniční, železniční a letecké koridory. Po válce však došlo k rozkolům v otázce dalšího směřování Německa mezi SSSR a dalšími velmocemi (viz Německá otázka). Všechny tři velmoci se bezpodmínečně shodly na přichýlení Německa k Západu bez ohledu na udržení jeho jednoty. Sovětský svaz preferoval jednotné a neutralizované Německo, které mělo být především pod jeho vlivem.\n\nVýznamným byl projev amerického ministra zahraničí Jamese Byrnese 6. září 1946 ve Stuttgartu. Jeho náplní bylo jasné stanovisko dělby Německa a vznik německé vlády v západních okupačních pásmech, která měla být spojena. Tato koncepce se zakládala na memorandu generála Luciuse Claye, velitele amerického okupačního pásma v Německu. 2. prosince 1946 došlo ke spojení americké a britské zóny za vzniku \"bizónie\". Následný Marshallův plán z roku 1948 ekonomicky pomohl třem západním zónám a stal se základem pro příští \"„hospodářský zázrak“\" v SRN. Rozhodujícím krokem pro vznik samostatného státu Spolkové republiky Německo však byla měnová reforma z 18. června 1948, která instalovala novou měnovou jednotku \"marku „DM“\" na teritoriu třech západních pásem, i když to francouzské zatím nepřistoupilo k bizonii. Stejně tak se reforma uskutečnila ve třech západních zónách Berlína. To vyvolalo velké napětí na sektorových hranicích města, kde byl následně Sovětský svaz nucen zavést přísné kontroly kvůli zamezení převodu již znehodnocených marek ze Západu do jeho okupačního pásma. Až 23. června 1948 po neúspěšném jednání čtyř velmocí byli Sověti donuceni zavést ve svém pásmu nová platidla.\n\nStalin již na konci března (30. březen 1948) omezil železniční spojení mezi západním Berlínem a západními okupačními zónami. V červnu pak následovalo naprosté přerušení kontaktu prostřednictvím vodních i silničních cest, což vedlo k blokádě nově konstituovaného Západního Berlína. Stalinovy plány měly za cíl přerušit i letecké spojení, ale v domnění, že tato trasa nebude stačit k plnému zásobování, od plánů letecké izolace odstoupil. Také měl ovšem strach z válečné konfrontace.\n\nUSA a Velká Británie pružně zareagovaly na vzniklou situaci \"přemostěním\", vytvořením leteckého koridoru, díky němuž zásobovaly Západní Berlín. Velitelem americké mise byl generál William Tunner, který měl zkušenosti s přelety letadel nad Himálajem za 2. světové války. V průběhu 1. berlínské krize zahynulo 70 členů spojeneckých posádek, které přepravovaly denně na 12 000 tun potravin a paliva. Do Západního Berlína ze SRN vedly tři vzdušné koridory široké cca 30 km, v oblasti mimo ně hrozilo zásobovacím letounům sestřelení sovětskými stíhači. Za 14 měsíců trvání blokády dopravila letadla do města celkem 2,5 miliónu tun nákladu. Spojené státy navíc přemístily na britské ostrovy dvě letecké perutě těžkých bombardéru B-29, které mohly nést jaderné zbraně.\n\nAž v únoru 1949 bylo v Moskvě rozhodnuto, že je blokáda neúčinná, a sovětské vedení přistoupilo na jednání o budoucnosti Berlína. V květnu (12. května 1949) byla blokáda zrušena, a došlo k obnově komunikace mezi Západním Berlínem a Trizónií. \n\nLetecký most v průběhu blokády znamenal velký morální odkaz v závazku západních velmocí (USA, VB, Francie) za nově vzniklou Spolkovou republiku Německo a přidružený Západní Berlín. Sovětskému svazu bylo nyní jasné, že pokud by se rozhodl změnit německé status quo silou, rozpoutal by otevřený válečný konflikt. \n\nProti rozdělení Německa se ostře vymezily státy Východního bloku. V sovětské berlínské okupační zóně se sešel 6. prosince 1947 \"I. německý lidový kongres\", který skrze 2 000 delegátů tlumočil třem západním mocnostem kategorický nesouhlas s dělením celé země. V březnu 1948 zasedal \"II. německý lidový kongres\", který inicioval výzvu k lidovému referendu o jednotě Německa. Na kongresu byla zvolena \"Německá lidová rada\" jakožto vůdčí orgán hnutí, která dostala za úkol sepsat ústavu Německé demokratické republiky. Od září 1948 byly také zahájeny práce na vzniku západoněmecké ústavy v Bonnu. V den zrušení blokády (12. května 1949) došlo k vyslovení souhlasu tří vojenských velitelů okupačních zón a německé parlamentní rady s novou západoněmeckou ústavou. Ta vstoupila v platnost 23. května 1949 a brzy na to byl uzákoněn i nový okupační statut.\n\nPrvní berlínská krize ve svých důsledcích vedla ke zvýšenému zbrojení na obou stranách sporu a přispěla k ideologizaci konfliktu Východ-Západ.\n\nVolný pohyb mezi Východním a Západním Berlínem vedl ve druhé polovině 50. let k masivnímu odchodu východoněmeckého obyvatelstva (zejména kvalifikovaného) na Západ. Komunistický vůdce NDR Walter Ulbricht nabádal Chruščova, aby sjednotil Berlín třeba i silou pod východoněmecký režim. Chruščov nepovažoval ze sovětského hlediska Berlín za podstatný, ale nakonec ustoupil. A tak v listopadu 1958 poslal západním velmocem ultimátum, ve kterém oznamoval uzavření \"jednostranné mírové smlouvy s NDR\", po níž měla přejít správa Berlína pod východoněmecký režim, což by de facto znamenalo včlenění celého Berlína do NDR.\nV roce 1961 krize eskalovala. V červnu toho roku došlo k sovětsko-americké schůzce na nejvyšší úrovni ve Vídni mezi Chruščovem a novým mladým americkým prezidentem Johnem F. Kennedym, která ovšem nepřinesla žádné řešení. Země Varšavské smlouvy se po formální schůzce 13. srpna 1961 rozhodly uzavřít hranice mezi Západním Berlínem a NDR, respektive východní částí Berlína. Krátce na to byla zahájena stavba betonové Berlínské zdi s ostnatým drátem (\"nazývané také jako „Ulbrichtova čínská zeď“ nebo „Zeď hanby“\"), která obehnala celý Západní Berlín a na styčných kótách byly rozmístěny sovětské vojenské jednotky. USA reagovaly přesunutím tankové divize do Západního Berlína. Došlo k bojové pohotovosti armád na obou stranách konfliktu, ale k vážnějším problémům nedošlo. Chruščov zejména z obav před vyhrocením sporu se Západem nakonec mírovou smlouvu s NDR neuzavřel. \n\nVýsledek krize znamenal zachování statutu quo rozděleného Berlína a Německa až do událostí v roce 1989, kdy došlo k destrukci komunistického režimu v zemích Východního bloku a s ním i k pádu Berlínské zdi.\n\n\"Západní Berlín nikdy nebyl integrální součástí SRN\", ale byl s ní svázán měnovou a ekonomickou unií.\n\n\n"}
{"id": "327432", "url": "https://cs.wikipedia.org/wiki?curid=327432", "title": "Agentura Jasno", "text": "Agentura Jasno\n\nAgentura Jasno (v anglickém originále Psych) je americký seriál spadající do žánru komediálního dramatu. Vytvořil ho Steve Franks a v letech 2006–2014 byl vysílán na stanici USA Network. Účinkují v něm: James Roday jako Shawn Spencer, mladý kriminální poradce pracující pro policejní oddělení v Santa Barbaře (SBPD). Jeho zvýšené pozorovací schopnosti a velmi dobré detektivní instinkty mu dovolují přesvědčit ostatní lidi že je médium (psychic). V programu dále hraji Dulé Hill jako Shawnův nejlepší přítel a neochotný partner Burton \"Gus\" Guster, Corbin Bernsen jako Shawnův záludný otec Henry.\n\nVětšina epizod začíná vzpomínkou na Shawnovo a Gusovo dětství. V těchto vzpomínkách obvykle dostávají lekce od mladého Henryho Spencera, který si přeje, aby Shawn kráčel v jeho stopách a stal se policistou. Tyto lekce často hrají roli při vyvrcholení epizody. Henry malého Shawna učil zdokonalovat jeho schopnosti pozorování a dedukce, často pomocí her a výzvy, aby ho vyzkoušel. Každá vzpomínka také nastaví téma epizody.\n\nShawn se původně proslaví jako médium, když, poté co zavolá tipy na desítky zločinů odhalených sledováním zpráv, což pomůže policii uzavřít případ, začne být policie podezřívavá kvůli jeho znalostem. Policie se domnívá, že takové znalosti můžou pocházet pouze „zevnitř“ a rozhodnou se ho zatknout jako podezřelého. Ve snaze vyhnout se uvěznění využívá Shawn své pozorovací schopnosti, aby přesvědčil policii, že je médium. Prozatímní šéfka policie varuje Shawna, že pokud jsou jeho „schopnosti“ falešné, bude trestně stíhán. Nemaje na výběr a aby dál hrál svou roli a prokázal svou cenu pro policii při řešení trestných činů, zakládá okultní detektivní agenturu Jasno a stává se poradcem policie. Předstírání nadpřirozených schopností mu umožňuje podivné a komické chování, zatímco mění skutečné stopy na předtuchy a nadpozemská vnuknutí. Rád si dobírá svého celoživotního přítele Burtona „Guse“ Gustera, obchodního zástupce s léčivy, kvůli Gusovým eklektickým zájmům, zatímco se prohánějí v modré Toyotě Echo přezdívané „Borůvka“ a řeší trestné činy.\n\nHlavní detektiv Carlton Lassiter, kterému Shawn s Gusem laškovně říkají „Lassie“, tiše respektuje Shawnovu schopnost řešení zločinů, ale pochybuje o jeho jasnovidném nadání a neustále ho dráždí jeho dovádění. Nicméně mladší detektiv Juliet „Jules“ O'Harová a šéfka Karen Vicková jsou daleko méně nepřátelské – O'Harová projevuje víru v Shawnovy schopnosti, zatímco Vicková se k tomu nevyjadřuje – a obvykle jsou ochotné dát Shawnovi prostor, který potřebuje, aby případy vyřešil. Henry se Shawnem mají složitý vztah, ale i přes to Henry při různých příležitostech Shawnovi neochotně pomáhá.\n\n"}
{"id": "327437", "url": "https://cs.wikipedia.org/wiki?curid=327437", "title": "Jana Sýkorová", "text": "Jana Sýkorová\n\nJana Sýkorová (* 9. června 1973 v Karlových Varech) je česká operní pěvkyně - lyrická mezzosopranistka/altistka.\n\nZpěvu se začala věnovat až po maturitě na střední pedagogické škole. Již během studia na Pražské konzervatoři ve třídě Brigity Šulcové získala řadu soutěžních ocenění. V roce 1995 obdržela 1. cenu na Mezinárodní soutěžní přehlídce konzervatoří v Pardubicích, o rok později Cenu Jarmily Novotné na Mezinárodní pěvecké soutěži Antonína Dvořáka v Karlových Varech, v roce 1997 zvítězila v kategorii \"junior\" spolu s Cenou Českého rozhlasu za nejlepší interpretaci písňového cyklu autora 20. století. V roce 1998 obdržela prestižní evropskou cenu Förderpreis für junge Künstler.\n\nJeště během studií na konzervatoři debutovala v Národním divadle v Praze s malou rolí v opeře Richarda Strausse \"Růžový kavalír\" pod taktovkou Jiřího Kouta a na scéně Státní opery Praha dostala příležitost v roli Slepé matky v Ponchielliho opeře \"La Gioconda\". Po ročním angažmá v Divadle F. X. Šaldy v Liberci se stala roku 1999 sólistkou Státní opery Praha, jíž je dosud. Zde ztvárnila z titulních rolí Bizetovu \"Carmen\", Vivaldiho \"Orlanda\" a dále ve světových premiérách děl Emila Viklického a Laurenta Petitgirarda \"Faidru\", \"Smrt\" a \"Sloního muže\". K jejím dalším rolím na scéně Státní opery Praha patří Fenena ve Verdiho \"Nabuccovi\", Maddalena ve Verdiho \"Rigolettovi\", Ulrika ve Verdiho \"Maškarním plesu\", Suzuki v Pucciniho \"Madama Butterfly\" a další, naposledy Anitra v Griegově \"Peeru Gyntovi\" a Pallas Athéna v koncertním provedení znovuobjevené opery Saint-Saënse \"Helena\" (spolu s cyklem písní s orchestrem \"Perská noc\" téhož autora) ke 120. výročí otevření pražského Nového německého divadla, dnešní Státní opery Praha.\n\nOd roku 2002 byla stálým hostem Národního divadla v Praze, kde ztvárnila role \"Carmen\", Káči v Dvořákově \"Čertovi a Káče\" (společně také např. s Bohumilem Gregorem) a Panny Rózy ve Smetanově \"Tajemství\". Jako Carmen vystupuje od roku 2006 též v Janáčkově opeře Národního divadla v Brně.\n\nZe zahraničních operních scén se představila v letech 2000 a 2001 na operním festivalu v rakouském Welsu v roli Grimgerdy ve Wagnerově \"Valkýře\", v Berlíně zapzívala ve Viklického \"Smrt\" v koncertní světové premiéře; se Státní operou Praha provedla v Berlíně Viklického \"Faidru\" a na operním festivalu v tureckém Aspendosu zpívala Fenenu ve Verdiho \"Nabuccovi\". Dvakrát hostovala ve francouzském Nice - v roce 2002 to byla francouzská premiéra Petitgirardova \"Sloního muže\", v roce 2007 role Maddaleny ve Verdiho \"Rigolettovi\" s dirigentem Markem Guidarinim. V roce 2007 debutovala v londýnské Královské opeře Covent Garden v roli Maddaleny ve Verdiho \"Rigolettovi\" v hudebním nastudování Renata Palumba a režii Davida McVicara, v roce 2008 se sem vrátila s rolí Mercédès v Bizetově \"Carmen\" v hudebním nastudování Daniela Orena a režii Francesky Zambellové. Jako první ze současné české mladší pěvecké generace tak vystoupila v Královské opeře Covent Garden v několika produkcích.\n\nPravidelně spolupracuje s Českou filharmonií, Symfonickým orchestrem hl. m . Prahy FOK, Symfonickým orchestrem Českého rozhlasu a dalšími našimi orchestry. Koncertně vystupovala v Dánsku, Norsku, Francii, Itálii, Velké Británii, Španělsku, Polsku, Maďarsku, na Slovensku a v Japonsku. Dvořákovo \"Stabat Mater\" provedla mj. se Symfonickým orchestrem hl. m . Prahy FOK v Římě a s Českou filharmonií v Tokiu, kde vystoupila též ve známé Suntory Hall. Z jejích vystoupení se zahraničními orchestry stojí za zmínku např. Dvořákovo \"Requiem\" na festivalu v norském Trondheimu 1998, světová premiéra Petitgirardova písňového cyklu Blázen do Elzy na slova Luise Aragona v Paříži v roce 2002 za řízení autora, provedení písňového cyklu \"Nipponari\" raného Bohuslava Martinů s Markem Stringerem v Glasgow v roce 2003, Dvořákovo \"Stabat Mater\" a \"Requiem\" v Japonsku 2008, naposledy dvojí provedení slavné Brahmsovy \"Altové rapsodie\" v dánském Odense pod taktovkou nestora evropských dirigentů proslulého svým vztahem k vokálně symfonické tvorbě, Bernharda Klee v roce 2009. Opakovaně je zvána ke spolupráci Gerdem Albrechtem, v roce 2009 viz např. společná provedení Dvořákova oratoria \"Svatá Ludmila\" v nizoemském Utrechtu či Prokofjevovy kantáty \"Alexandr Něvský\" ve Stuttgartu.\n\nPodílela se na Bělohlávkově CD nahrávce Dvořákových \"Tvrdých palic\" pro Supraphon a natočila řadu oratorií a písňových cyklů soudobých autorů (Petra Ebena, Věroslava Neumanna, Zdeňka Lukáše, Josefa Marka) pro Český rozhlas. Dvakrát byla v širší nominaci na Cenu Thálie, jednou byla nominována na Cenu Alfréda Radoka. Pozornosti mezinárodní kritiky se dostalo jejímu ztvárnění \"Sloního muže\" při francouzské premiéře v Nice roku 2002 i z ní pořízenému DVD, následně vydanému na labelu Marco Polo (mj. časopisem Gramophone Magazine vyhlášeno za DVD měsíce února 2005).\n\n\n\n\n"}
{"id": "327446", "url": "https://cs.wikipedia.org/wiki?curid=327446", "title": "Mládek (rozcestník)", "text": "Mládek (rozcestník)\n\nMládek může být:\n\n\n\n"}
{"id": "327447", "url": "https://cs.wikipedia.org/wiki?curid=327447", "title": "Technolog (rozcestník)", "text": "Technolog (rozcestník)\n\nSlovo technolog může mít více významů:\n"}
{"id": "327451", "url": "https://cs.wikipedia.org/wiki?curid=327451", "title": "Jazz Mistake", "text": "Jazz Mistake\n\nJazz Mistake byla česká jazzová hudební skupina působící v letech 2003 až 2011.\n\nSkupina vznikla na podzim 2003 a vystupovala především na české klubové scéně, jazzových festivalech a v několika zahraničních jazzových klubech. Skupina hrála výhradně vlastní kompozice blízké modernímu jazzu a fusion, ve nichž se užívaly liché rytmy, neobvyklé harmonické postupy a svéráznou melodiku, s důrazem na spontánní improvizaci. \n\n\n\n"}
{"id": "327453", "url": "https://cs.wikipedia.org/wiki?curid=327453", "title": "Lubina (okres Nové Mesto nad Váhom)", "text": "Lubina (okres Nové Mesto nad Váhom)\n\nLubina je obec na Slovensku v okrese Nové Mesto nad Váhom, mimo jiné se zde narodil Samuel Štúr otec Ľudovíta Štúra a učitel Františka Palackého. Žije zde  obyvatel.\n\nObec leží na úpatí Bílých Karpat asi 9 km západně od Nového Města nad Váhom. Kousek od obce leží druhé největší město okresu Stará Turá. Protéká tudy \"Kamečnica\" (přítok Váhu) a \"Lubinský potok\", který se do ní vlévá na jihovýchodním konci obce.\n\nNejvyšším místem je vrchol hory Velká Javořina (970 m n. m., také nejvyšší vrchol Bílých Karpat), na hranicích s Českem, kde se pravidelně konají mezinárodní turistická setkání (Slavnosti bratrství Čechů a Slováků), je zde televizní a radiový vysílač, \"pomník česko-moravsko-slovenské vzájomnosti\", lyžařský vlek a Holubyho chata, na slovenské straně hory jsou také dvě minizoo. Lidové slavnosti se konají také na vrchu Roh (487 m n. m.) západně od části obce Hrnčiarové na modré turistické značce, je zde památník SNP.\n\n\nPrvní písemná zmínka o obci pochází z roku 1397. Název obce Lubina je odvozený od slovního základu „lub“ ve významu lýko, podkorní část listnatého stromu. Pojmenování osady v takovém porostu - dubové - \"dubina, dubina, bude z tebe Lubina\", je i základem pověsti o založení obce. Historie obce je zpracována a vystavena v místním muzeu.\n\nV obci se nachází evangelický kostel vystavěný v letech 1783-1784. S kostelem byla vystavěna i tzv. stará fara.\n\n\nObec je přístupná prakticky jen autem, autobus zde jezdí minimálně. Vlaková zastávka je v nedalekém městě Stará Turá. Probíhají tudy cyklotrasy č. 5303 (Paprad - Stará Turá - Lubina/Hrnčiarové - Barina - Dolné Srnie) a navazující 8304 (Barina - Velká Javorina).\n\nV obci je založený turistický oddíl při MOS Lubina. Působí tu fotbalisté TJ Lubina a TJ Lubina Kopanice, na Hrnčiarovém je od roku 1963 fotbalové hřiště.\n\n\n"}
{"id": "327454", "url": "https://cs.wikipedia.org/wiki?curid=327454", "title": "Christoph Metzelder", "text": "Christoph Metzelder\n\nChristoph Metzelder, (* 5. listopad 1980, Haltern), je bývalý německý fotbalový obránce a v současnosti trenér týmu U19 v klubu TuS Haltern.\n\n\n\n"}
{"id": "327455", "url": "https://cs.wikipedia.org/wiki?curid=327455", "title": "Hvězdice", "text": "Hvězdice\n\nHvězdice (Asteroidea) je třída ostnokožců. Přes 1 800 druhů těchto živočichů žije ve všech světových oceánech až do hloubky 6 000 m.\n\nHvězdice mají pětiramenné tělo; oproti příbuzným hadicím však jejich ramena plynule přecházejí ve vlastní tělo. V ramenech se nacházejí pohlavní orgány a zasahuje do nich i trávicí soustava. Uprostřed těla se nachází tělní terč neboli střed. Na spodní straně tělního terče se nacházejí ústa a dále také vakovitý vychlípitelný žaludek. Hvězdice tedy mohou trávit svou potravu mimotělně. Na konci každého z ramen se nachází jednoduché miskovité očko.\n\nHvězdice jsou dravé. Většina se živí korály a mořskými houbami; některé loví i větší kořist (plže, mlže nebo jiné ostnokožce). Polykají celou kořist a tráví ji uvnitř těla.\n\nOstnokožci všeobecně mají značnou regenerační schopnost těla, což platí i pro hvězdice (pokud hvězdici zůstane středový terč a alespoň jedno rameno, přežije). Mohou být nejrůznějších barev a dorůstat velikosti až 75 cm. Vyskytují se zejména v mořích s vyšším obsahem solí. Pohybují se plazením. Většinou se nachází na místech s velkou salinitou 3%, výjimky v Baltském a Černém moři.\n\n\n"}
{"id": "327459", "url": "https://cs.wikipedia.org/wiki?curid=327459", "title": "B2G", "text": "B2G\n\nB2G ( Business-to-government – česky doslova \"podnikání pro vládu\") je marketing mezi soukromým a státním sektorem. B2G je podmnožinou B2B (\"Business-to-business\") a též je označován jako \"marketing veřejného sektoru\" (Public Sector Marketing). Zahrnuje marketingové služby a produkty poskytované vládě (vládním organizacím, atd.) prostřednictvím technik integrovaných marketingových komunikací jako je: styk s veřejností, agenda a propagace obchodní značky (tzv. branding), marcom, reklama a propagace či služby spojené s komunikací po internetu.\n\nVztahy mezi podnikem a státní správou (finančními úřady, pojištěním, orgány místní správy, …), probíhají nejčastěji na bázi výměny strukturovaných dat.\n"}
{"id": "327462", "url": "https://cs.wikipedia.org/wiki?curid=327462", "title": "Ježovky", "text": "Ježovky\n\nJežovky (\"Echinoidea\") jsou ostnokožci kulovitého tvaru, mají pevnou vnitřní kostru z mezodermu z vápencových destiček a na nich umístěných pohyblivých, často jedovatých, ostnů. Ty je chrání před nepřáteli a umožňují jim hrabání.\n\nMají paprsčitě souměrné tělo, zpravidla pětičetné, ale mohou získat druhotně zpět i bilaterální souměrnost, některé jsou tedy zploštělé a dvojstranně souměrné.\n\nKolem ústního otvoru mají zvláštní žvýkací ústrojí nazývané podle svého objevitele Aristotelova lucerna. Tvoří ji pět do kruhu uspořádaných pohyblivých zoubků, díky nimž mohou ježovky jako potravu přijímat třeba řasy, které oškrabují ze skal, nebo jinou potravu, kterou pomocí toho ústrojí mohou sebrat ze země, rozžvýkat a pozřít.\n\nRaná embryogeneze těchto živočichů je možná i v neoplodněném vajíčku. Po přidání aktinomycinu D, který inhibuje syntézu RNA, však není tento proces zpomalen. Děje se tak kvůli jevu nazvaném jako maskování mRNA. Tato mRNA je přítomna ve vajíčku od samého začátku a zároveň je asociována s proteiny, čímž se zabrání její translaci (a případně degradaci). Vlivem fertilizace je však mRNA od proteinu oddělena, čímž může dojít k jejímu překladu. Prodleva mezi oplodněním a translací tak v tomto případě neexistuje. Tento jev je pozorován u mnoha eukaryotních buněk, není však známo, zda je využíván i v jiných než embryonálních tkáních.\n\nJikry mořského ježka se v Japonsku nazývají uni a často bývají podávány syrové jako sašimi nebo v sushi se sójovou omáčkou a wasabi.\n\nK ježovkám patří například:\n"}
{"id": "327463", "url": "https://cs.wikipedia.org/wiki?curid=327463", "title": "Ammer (přítok Neckaru)", "text": "Ammer (přítok Neckaru)\n\nAmmer je říčka v německé spolkové zemi Bádensko-Württembersko. Jedná se o levý přítok řeky Neckar. Délka jejího toku činí 25 km.\n\nPramení jihozápadně od města Herrenberg. Protéká podél jižního okraje přírodního parku Schönbuch a dále pak městem Herrenberg, obcí Ammerbuch, tübingenskou místní částí Unterjesingen a samotným městem Tübingen. Před tübingenskou místní částí Lustnau se vlévá do řeky Neckar.\n\n"}
{"id": "327464", "url": "https://cs.wikipedia.org/wiki?curid=327464", "title": "Ammer", "text": "Ammer\n\nAmmer může představovat:\n\n"}
{"id": "327465", "url": "https://cs.wikipedia.org/wiki?curid=327465", "title": "Jaroslav Rokoský", "text": "Jaroslav Rokoský\n\nJaroslav Rokoský (* 13. prosince 1969 v Pelhřimově) je český historik a pedagog, specializující se na oblast první československé republiky, dějin komunistického režimu a dějiny Agrární strany.\n\nNarodil se v Pelhřimově. Vystudoval Pedagogickou fakultu Univerzity Jana Evangelisty Purkyně v Ústí nad Labem (1988–1993), obor dějepis – český jazyk. Od roku 1995 působí jako historik a vysokoškolský pedagog na své alma mater.\n\nV roce 2004 složil doktorskou zkoušku na Filosofické fakultě University Karlovy a obdržel titul doktora, v témže roce obdržel i titul doktora filosofie. Jeho disertační práce “Rudolf Beran a jeho doba“ je velmi hlubokou a obsáhlou sondou do složitých historických okolností, které halí rozporuplnou osobnost českého druhorepublikového předsedy vlády.\n\nOd roku 1995 působí na katedře historie PF UJEP, od roku 2005 pak na katedře historie FF UJEP. V současné době je zástupcem vedoucího katedry historie. Je řešitelem několika významných grantů a autorem stěžejních studií k problematice první československé republiky.\n\nOd roku 2008 je členem skupiny III. odboje Ústavu pro studium totalitních režimů.\n\nBěhem své akademické činnosti vytvořil v rámci konceptů orální historie audiovizuální projekt Československé osudy, který dokumentuje komunistický režim, zejména padesátá léta, očima pamětníků.\n\nJedná se o autora a řady odborných článků a studií.\nV roce 2011 vydal rozsáhlou knižní monografii \"Rudolf Beran a jeho doba – Vzestup a pád agrární strany\".\n\n"}
{"id": "327466", "url": "https://cs.wikipedia.org/wiki?curid=327466", "title": "Virginia Beach", "text": "Virginia Beach\n\nVirginia Beach () je město ležící v oblasti South Hampton Roads v americkém státě Virginie. Podle odhadu z roku 2006 je Virginia Beach se 435 619 obyvateli nejlidnatější město Virginie a 41. v celých Spojených státech.\n\nMěsto je nejvýchodnějším ze sedmi měst na Hampton Roads. Tato oblast, známá jako \"America's First Region\", rovněž zahrnuje města Chesapeake, Hampton, Newport News, Norfolk, Portsmouth a Suffolk a další menší města a okresy na Hampton Roads.\n\nPodle sčítání lidu z roku 2010 zde žilo 437 994 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 6,6% populace.\n"}
{"id": "327468", "url": "https://cs.wikipedia.org/wiki?curid=327468", "title": "Steinlach", "text": "Steinlach\n\nSteinlach je 22 km dlouhá říčka v německé spolkové zemi Bádensko-Württembersko. Je pravým přítokem řeky Neckar. Pramení na úpatí Švábské Alby u města Mössingen v nadmořské výšce 700 m n. m. Její povodí představuje plochu o rozloze 138 km.\n\nProtéká obcemi Ofterdingen, Nehren, Dußlingen a tübingenskou místní částí Derendingen. V jižní části centra města Tübingen se v nadmořské výšce 317,5 m n. m. vlévá do Neckaru.\n"}
{"id": "327469", "url": "https://cs.wikipedia.org/wiki?curid=327469", "title": "Vyhledávač", "text": "Vyhledávač\n\nVyhledávač je počítačový systém či program, který umožňuje uživateli zadat nějaký libovolný nebo specifikovaný vyhledávaný výraz a získat z velkého objemu dat informace, které jsou v souladu s tímto dotazem. Jako vyhledávač se označují i ​​webové stránky, jejichž hlavní funkcí je poskytování takového systému či programu. Jako internetový vyhledávač se označuje buď vyhledávač, na který se přistupuje přes internet, nebo vyhledávač, jehož zdrojem vyhledávání je internet (tj. WWW, Usenet apod.). Jako \"online vyhledávač\" se označuje vyhledávač, při jehož výkonu činnosti dochází k výměně dat v rámci nějaké počítačové sítě, nejčastěji to je internetový vyhledávač. \"Fulltextový vyhledávač\" je vyhedávač, který vykonává fulltextové vyhledávání.\n\nPodle zdroje vyhledávání se rozlišuje:\n\nPodle druhu vyhledávaných dat se rozlišuje:\n\nPodle šířky záběru:\n\n"}
{"id": "327471", "url": "https://cs.wikipedia.org/wiki?curid=327471", "title": "Informační a komunikační technologie", "text": "Informační a komunikační technologie\n\nInformační a komunikační technologie, zkráceně ICT (z anglického '), česky též IKT, zahrnují veškeré informační technologie používané pro komunikaci a informatiku (práci s informacemi). \n\nPůvodní koncept informačních technologií (IT) byl doplněn o prvek komunikace, kdy mezi sebou začaly komunikovat jednotlivé počítače či uzavřené sítě. ICT ovšem nejsou jen hardwarové prvky (počítače, servery…), ale také softwarové vybavení (operační systémy, síťové protokoly, internetové vyhledávače…). ICT se používá rovněž přeneseně, např. ve spojení \"ICT kompetence\". Na českých školách začal předmět ICT nahrazovat dřívější výpočetní techniku či informatiku, neboť na rozdíl od nich lépe popisuje současnou realitu, kdy informace jsou s komunikací takřka nerozlučně spjaty. V moderním světě představují informační a komunikační technologie důležitou a nepostradatelnou součást státní, podnikatelské i soukromé sféry. Z tohoto důvodu patří jejich ovládání mezi klíčové kompetence.\n\n"}
{"id": "327472", "url": "https://cs.wikipedia.org/wiki?curid=327472", "title": "Lev americký", "text": "Lev americký\n\nLev americký \"(Panthera atrox\" či \"Panthera leo atrox)\" je vymřelá kočkovitá šelma známá z fosilních nálezů. Byl to jeden z největších známých zástupců kočkovitých šelem, dorůstal obdobné velikosti jako \"Panthera leo fossilis\", což byl jeskynní lev známý ze starších období pleistocénu. Lev americký byl výrazně větší než moderní africký lev, podle některých odhadů mohl vážit až okolo 500 kg.\n\nLva amerického poprvé popsal americký paleontolog Joseph Leidy roku 1853 pod jménem \"Felis atrox\".\n\nLev americký byl zpočátku považován za samostatný druh v podčeledi Pantherinae, Panthera atrox. Toto pojmenování pochází z latiny a znamená „krutý” nebo „hrůzostrašný panter”. Někteří paleontologové tento názor přijali, nicméně jiní byli toho názoru, že je lev americký úzce spjatý s moderním lvem pustinným (\"Panthera leo\") a jeho vyhynulým příbuzným lvem jeskynním (\"Panthera leo spelaea\" nebo \"P. spelaea\"). Následně byl považován spíše za poddruh lva pustinného, nicméně nové studie (Barnett & kol., 2016) již lva amerického i jeskynního považují za samostatné taxony.\n\nKladistické studie využívající morfologické charakteristiky nebyly schopny vyřešit fylogenetickou pozici lva amerického. Jedna studie považovala lva amerického spolu se lvem jeskynním za nejbližšího příbuzného tygra (\"Panthera tigris\") a uváděla srovnání lebky; zejména mozkovna se zdála být značně podobná mozkovně tygra. Jiná studie, srovnávající lebku a čelisti lva amerického s jinými velkými kočkami, dospěla k závěru, že se lev americký vyvinul z předků, kteří se dostali do Severní Ameriky během pleistocénu a daly původ lvům americkým a jaguárům (\"Panthera onca\"). Další studie nicméně seskupila lva amerického se lvem pustinným a tygrem a podobnost s jaguárem připisovala konvergentnímu vývoji.\n\nAnalýzy mitochondriální DNA z fosilních pozůstatků nicméně naznačují, že lev americký představuje sesterskou linii ke lvu jeskynnímu. Lev americký se pravděpodobně vyvinul z raných populací lva jeskynního, které byly v Severní Americe izolovány před asi 340 000 lety. Výzkum z roku 2016 potvrzuje také samostatné postavení této šelmy jako sesterského druhu ke lvům \"Panthera leo\" a \"Panthera spelaea\". Linie soušasných lvů a lvů \"atrox/spelaea\" se pravděpodobně rozcházely před 1,9 miliony lety.\n\nLev americký je vyhynulé zvíře, které je původem ze Severní Ameriky a později pronikl přes Panamu i do některých oblastí Jižní Ameriky v rámci tzv. velké americké výměny. Dorůstal délky asi 1,6-2,5 m, v kohoutku měřil asi 1,2 metru. Dosahoval podobné nebo větší velikosti než vymřelý \"Panthera leo fossilis\" nebo současný tygr ussurijský. Odhady hmotnosti se pohybují od 175 kg (malé samice) po 523 kg (největší samci). Řadí se tak mezi největší kočkovité šelmy vůbec. Byl však přesto menší než jeho současník a potravní konkurent medvěd krátkočelý (\"Arctodus simus\"), který byl největším masožravcem Severní Ameriky své doby.\n\nAsi 100 exemplářů lvů amerických bylo vyzvednuto z lokality La Brea Tar Pits u Los Angeles (asfaltová ložiska), takže jejich stavba těla je známa celkem dobře. Vzhled a zuby amerického lva byly hodně podobné lvům dnešním, jenom je o dost přesahoval velikostí. Byl pravděpodobně jednobarevný a samci asi neměli hřívu, což se také předpokládá u příbuzného evropského lva jeskynního. Někteří samci amerických lvů však nějakou menší hřívu mít mohli.\n\nJižně od Aljašky se lev americký poprvé objevil už před poslední dobou ledovou, v předchozím interglaciálu. Potom se rozšířil od Aljašky po Peru, ačkoliv chyběl na východě severní Ameriky a na Floridě. Lev americký vymřel, stejně jako mnoho dalších velkých savců, na konci pleistocénu, asi před 10000 roky. Do té doby byl lev americký jedním z hojných savců v rámci pleistocenní megafauny, která zahrnovala celou škálu velkých savců. Nálezy pozůstatků jsou hojné z Yukonu a z výše zmíněné lokality La Brea Tar Pits. Jeho nálezy však v asfaltových ložiscích nejsou tak hojné jako u známého šavlozubého tygra smilodona. To se vysvětluje tím, že byl buď inteligentnější a dával si větší pozor, aby do toho asfaltu nepadal, nebo možná používal jinou strategii lovu než smilodon.\n\nLev americký žil na části svého areálu v chladném klimatu. Patrně využíval jeskyně a pukliny, aby se ukryl před chladným počasím. Možná pro svá doupata používal i trávu a listí, stejně jak to dělá dnes jiná kočkovitá šelma žijící na severu, tygr ussurijský. Zřejmě se tolik neživil zvířaty uvízlými v asfaltových polích, proto se v těchto vrstvách nenalézá v takových počtech jako jiní predátoři (smilodon, vlk \"Canis dirus\" aj). Lev americký patrně lovil jeleny, nyní vyhynulé severoamerické koně, bizony americké, mamuty a jiné velké býložravce.\n\nVymření asi může souviset s vymíráním koncem pleistocénu, kdy zmizela megafauna, kterou lovil. Jejich kosti byly nalezeny mezi zbytky po kořisti paleolitických Indiánů, takže lov mohl také přispět k zániku amerických lvů. Kopii čelisti prvního nálezu amerického lva je možné vidět v rukou sochy paleontologa Josepha Leidyho, která nyní stojí u budovy akademie přírodních věd ve Philadelphii.\n\n"}
{"id": "327473", "url": "https://cs.wikipedia.org/wiki?curid=327473", "title": "Echaz", "text": "Echaz\n\nEchaz je 23 km dlouhá říčka v německé spolkové zemi Bádensko-Württembersko.\n\nPramení v pohoří Švábská Alba u obce Lichtenstein v nadmořské výšce 577 m. Protéká městy Pfullingen a Reutlingen a obcí Wannweil. U obce Kirchentellinsfurt mezi městy Reutlingen a Tübingen se vlévá zprava do Neckaru.\n\n"}
{"id": "327475", "url": "https://cs.wikipedia.org/wiki?curid=327475", "title": "Nehren", "text": "Nehren\n\nNehren může představovat následující německé obce:\n\n"}
{"id": "327478", "url": "https://cs.wikipedia.org/wiki?curid=327478", "title": "Taylor Rain", "text": "Taylor Rain\n\nTaylor Rain (* 16. srpna 1981 Long Beach, Kalifornie) je americká pornoherečka a režisérka pornografických filmů.\n\nTaylor Rain poprvé vstoupila do pornografického průmyslu v listopadu 2001. V roce 2003 podepsala exkluzivní dvouletou smlouvu se společností \"Legend Video\", která jí umožnila omezit počet scén, ve kterých vystupovala a poskytla jí osobního řidiče. Když společnost Legend Video od smlouvy ani ne po měsíci odstoupila, uvažovala Taylor o odchodu z pornografického průmyslu, ale místo toho si dala jen na nějakou dobu přestávku.\n\nV srpnu 2004 podepsala běžnou smlouvu se společností \"Astrux Entertainment\".\n\nV roce 2005 si odbyla svůj režisérský debut u společnosti \"1st Strike Films\" filmem „Ass Up Face Down“, ve kterém sama vystupovala. V tom samém roce podepsala kontrakt se společnostmi \"Defiance Films\" a \"Torrid Entertainment\" a vydražila jeden den s ní na natáčení na eBay za 3 900 dolarů.\n"}
{"id": "327486", "url": "https://cs.wikipedia.org/wiki?curid=327486", "title": "Kalifornská zlatá horečka", "text": "Kalifornská zlatá horečka\n\nKalifornská zlatá horečka (1848–1855) začala 24. ledna 1848 v Coloma (Kalifornie), když bylo Jamesem Marshallem při stavbě Sutterovy pily objeveno zlato. Zpráva o objevu se brzy rozšířila, výsledkem bylo 300 000 mužů, žen a dětí, kteří přišli do Kalifornie ze zbytku Spojených států a zahraničí. United States Geological Survey odhaduje, že během prvních pěti let zlaté horečky bylo vytěženo až 370 tun zlata. Cena tohoto množství zlata by dnes činila přibližně 16 miliard dolarů. Do dneška se na území Kalifornie podle odhadů vytěžilo okolo 3700 tun zlata.\n\nPrvní, ke kterým se zpráva o zlaté horečce dostala, byli obyvatelé Oregonu, Havajských ostrovů a Latinské Ameriky. Tito lidé se také jako první začali hrnout do Kalifornie, a to koncem roku 1848. Z 300 tisíc jedinců, kteří do Kalifornie doputovali, dorazila přibližně polovina mořskou plavbou. Zbytek přišel z východu USA Kalifornskou stezkou a stezkou vedoucí podél řeky Gily. Lidé hledající zlato, nejčastěji nazývaní \"forty-niners\" (\"devětačtyřicátníci\", podle roku 1849, kdy se odehrála hlavní vlna zlaté horečky), se na svých cestách často potýkali s nedostatkem jídla a jiného majetku. Zatímco většina nově příchozích byla amerického původu, horečka do Kalifornie přitáhla desetitisíce lidí z Latinské Ameriky, Evropy, Austrálie či Číny.\n\nZpočátku bylo zlata tolik, že se hrudky daly sbírat přímo ze země. Později se zlato začalo získávat i z řek a potoků, pomocí jednoduchých technik, jako např. rýžování. Časem se vyvinuly další, sofistikovanější a technicky náročnější metody. Postupně se tak techniky stávaly dražšími a proto se zvýšil počet velkých firem v poměru k individuálním zlatokopům. Postupně se vytěžilo zlato v hodnotě desítek miliard dnešních dolarů, z čehož pochopitelně měli někteří lidé veliké zisky. Velká část zlatokopů se však musela vrátit domů bez jakýchkoli výrazných výdělků.\n\nDůsledky zlaté horečky byly velmi výrazné. San Francisco se během let 1846 - 1852 přeměnilo z malé osady, kde žilo přibližně 200 obyvatel, na město s okolo 36000 obyvateli. Po celé Kalifornii se stavěly města, školy a kostely. V roce 1849 byla schválena státní ústava, byl vybrán guvernér a zákonodárný sbor a Kalifornie se roku 1850, v rámci Kompromisu roku 1850, oficiálně stala státem.\n\nPostupně se vyvinuly nové způsoby přepravy. Součástí běžné dopravy se staly parníky a napříč USA byla vybudována železnice propojující Kalifornii s východem. Noví osadníci ve státě výrazně rozvinuli zemědělství a farmaření. Na počátku zlaté horečky neexistovaly žádné zákony ohledně přivlastňování nemovitostí a tak zde platilo pravidlo \"kdo dřív přijde, ten dřív mele\".\n\nZlatá horečka měla i své stinné stránky. Způsobila útoky proti indiánům žijícím na území Kalifornie. Ti byli násilně vyháněni ze svých pozemků. Odhaduje se, že během let 1848 - 1868 zemřelo okolo 100 000 indiánů, z nichž bylo přibližně 4 500 zavražděno. Kopání zlata také vedlo k poškození životního prostředí v okolí řek a jezer.\n\n\n"}
{"id": "327487", "url": "https://cs.wikipedia.org/wiki?curid=327487", "title": "Strana práce (Norsko)", "text": "Strana práce (Norsko)\n\nStrana práce (Arbeiderpartiet (AP), do dubna 2011 Det norske Arbeiderparti (DNA)) je sociálně demokratická politická strana v Norsku. Od roku 2005 do 2013 byla nejsilnější vládní stranou a její předseda Jens Stoltenberg byl norským premiérem. Nyní stranu vede Jonas Gahr Støre. \n\nDělnická strana je oficiální sociálně demokratickou stranu zastávající liberálně demokratické myšlenky. Během posledních 20 let strana do svého programu zapojila více prvků ekonomického liberalismu, svolila privatizaci státem drženého majetku a poskytovaných služeb, částečně redukovala daňovou progresi. Nicméně se v poslední době vrací k tradiční levici.\n\nDělnická strana se profiluje jako pokroková strana, která prosazuje spolupráci a kooperaci na národní i mezinárodní úrovni.\n\nJejí mládežnická organizace se nazývá Arbeidernes Ungdomsfylking (AUF).\n\nByla založena v roce 1887 a do voleb do Stortingu (parlamentu) poprvé vstoupila v roce 1894. Do parlamentu se dostala o devět let později, v roce 1903, a její podpora rychle stoupala, v roce 1927 již byla nejpočetnější stranou a tuto pozici si stále drží, má značnou podporu ve volbách, dokonce získávala absolutní většinu parlamentních křesel.\n\nStrana prožila rozštěpení v roce 1921 kvůli rozhodnutí vstoupit do Komunistické internacionály z roku 1919. Byla založena Sociálně demokratická dělnická strana Norska. V roce 1923 DNA opustila Internacionálu a neopominutelná část členstva přešla do vzniklé Komunistické strany Norska. V roce 1927 se sociální demokraté znovuspojili s Dělnickou stranou.\n\nPrvní vláda vedená Dělnickou stranou a jejím tehdejším šéfem Christopherem Hornsrudem byla zformována v roce 1928 a trvala pouhé dva týdny. Během prvních roků 30. let 20. století Dělnická strana opouštěla svůj profil strany revoluce a vydala se reformní cestou. V roce 1935 se vrátila do vlády, kde zůstala až do roku 1965 (krom období exilu mezi 1940 a 1945 a jednoho měsíce v roce 1963). Během většiny prvních dvaceti let po druhé světové válce vedl stranu a vládu Einar Gerhardsen, který je považován za jednoho z architektů poválečné rekonstrukce Norska a je často označován za „Landsfaderen“ (tj. Otce národa, Otce vlasti). Toto období se považuje za zlatou érou Norské dělnické strany.\n\nDalší éry vládnutí byly mezi lety: 1971–1972, 1973–1981, 1986–1989, 1990–1997, 2000–2001. Obecně se soudí, že právě tyto období vlády Dělnické strany vedly k utvoření sociálního státu v Norsku.\n\nVe volbách v roce 2001 získala poměrně nízkých 24,3 % hlasů, přesto byla DNA největší stranou Stortingu. Ve volbách 2005 si získala podporu 32,7 % voličů. \n\nV roce 2009 získala Norská strana práce 35,4 % a připadlo ji 64 ze 169 křesel v parlamentu. Jens Stoltenberg tak obhájil křeslo premiéra. V koalici tří politických stran dále patří 11 křesel agrárníkům (Senterpartiet – Sp – „Strana středu“) a 11 komunistům ze strany (Sosialistisk Venstreparti – SV – „Socialistická levicová strana“).\n\nDne 22. července 2011 Anders Breivik odpálil bombu v Oslu u vládní budovy (kde jsou také kanceláře Labour Party – Norská strana práce). Výbuch bomby si vyžádal 8 mrtvých. Poté Breivik odjel na ostrov Utøya, kde pořádala norská Dělnická strana letní tábor mládežnické organizace Svazu dělnické mládeže (Arbeidernes Ungdomsfylking, AUF). Účastníci byly ve věku 13–25 let. Breivik byl převlečen za policistu, postřílel 69 lidí.\n\n\n\n"}
{"id": "327490", "url": "https://cs.wikipedia.org/wiki?curid=327490", "title": "Rybíz černý", "text": "Rybíz černý\n\nRybíz černý (\"Ribes nigrum\") je ovocný keř, který rodí malé jedlé bobule s významně vysokým obsahem vitaminu C. Je klasifikován v rodu \"Ribes\" (rybíz) a řazen do čeledi meruzalkovité (\"Grossulariaceae\"). Pěstované odrůdy rybízu jsou diploidní a samosprašné .\n\nPěstování rybízu je běžné pro komerční účely i osobní spotřebu plodů. Méně často se rybíz pěstuje pro sběr listů, které jsou využívány ve farmacii a domácím léčitelství.\n\nRybíz je množen vegetativně ale lze jej množit i generativně, často je množen hřížením, řízkováním nebo kopčením.\n\nMezi nejdůležitější faktory, které je třeba zvážit při výsadbě plantáže rybízu je snadnost a rychlost sklizně a odbyt. Rychlý sběr ovoce a bohatá nabídka levné nevyužité sezónní pracovní síly, nádeníků, je důležitá. Ačkoli význam příznivých přírodních podmínek nelze opomenout, je zřejmé, že pokud plody nemohou být sebrány a odeslány rychle, nemůže být výrobce ziskový, bez ohledu na to, jak mohou být příznivé přírodní podmínky.\n\nPři výběru umístění pro rybízové plantáže pro produkci ovoce na přepravu do vzdálených trzích je blízkost lodní nebo železniční přepravy důležitá. Je důležité, jak dlouho to bude trvat železnici dodat ovoce na trh, a charakter cesty mezi plantáži a přepravní stanicí, to jsou body, které je třeba pečlivě zvážit.\nPěstitel ovoce musí mít možnost zařídit, aby nádeníci byli na místě a připraveni v termínu, když bude potřeba pro sklizeň. Dělníky bude třeba zajistit na 7–10 dnů sklizně rybízu. Obvykle je nejvýhodnější pěstovat rybíz jako jednu z řady plodin náročných takovou pracovní silu. Sběr rybízu následuje ihned po sklizni jahod. Je výhodné omezit náklady na dovoz, byť nejlevnější pracovní síly pro sklizeň, nebo navázat sklizeň jedné plodiny na druhou. Někdy se rybízové plantáže nacházejí v blízkosti konzervárny a lze dohodnout prodej sklizně za předem stanovenou cenu. Toto uspořádání je často uspokojivé. V opačném případě by pěstitel měl mít dobré přepravní zařízení na alespoň jeden dobrý trh, ale je obvykle lepší mít více odběratelů.\n\nRybíz se sklízí v nejteplejší části roku, v červenci a ovoce musí být použito buď rychle, jako v konzervárnách, nebo být chlazeno při přepravě, pokud má být ovoce přepraveno na vzdálené trhy. Rybíz může být pěstován v částečném stínu, z tohoto důvodu se někdy vysazuje pod mladé jabloně. Takový postup však může být přípustný v malém sadu, kde je cena půdy velmi vysoká a práce jsou prováděny z velké části ručně, ale není to dobrá praxe pro velké plantáže. Pro dosažení ekonomické efektivity má být každá plodina v zemědělství ideálně vysazena jako monokultura. Pro odolnost vůči škůdcům má být každá plodina vysazena jako polykultura.\nTendence maloobchodního trhu bývá ve prospěch rybízu s velkými plody a dlouhými hrozny, ale konzervárny a výrobci želé dosud věnovali malou pozornost těmto detailům. Odborníci věří, že malé plody rybízu, jako má 'Victoria' jsou pro výrobu želé opravdu lepší než odrůdy jemnější chuti a větších plodů. Ovšem všude tam, kde je větší ovoce stejně produktivní jako menší, je více ziskové pěstovat velkoplodé odrůdy, protože kromě toho, že po větších plodech je vyšší poptávka, jsou velké bobule ovoce snadněji sklízeny.\nTéměř každá poloha je vhodná pro pěstování rybízu, za předpokladu, že plantáž se nachází na místě, kde je dobrá cirkulace vzduchu. Rybíz by neměl být umístěn na pozemku, který je příliš nízko položen, protože v mrazové kotlině může být celá úroda zničena v některých letech, v důsledku mrazíků v době kvetení.\nPřednostně by půda na stanovišti měla být rovná. Rybíz se pěstuje na všech druzích půd, ale mnohé odrůdy preferují různé půdní a klimatické podmínky, za kterých se bude dařit nejlépe. Pěstitelé, kteří dosáhli úspěchů v pěstování rybízu, byli ti, kteří našli odrůdu zvlášť přizpůsobenou podmínkám.\n\nObecně platí, že na živiny bohatší půda je pro rybíz lepší. Měla by být drobivá a snadno na zpracovatelná, aby byly náklady na tuto operaci tak malé, jak je to možné. Půda by měla být dobře zásobena vlhkostí, ale ne vlhká. Pokud není propustná a odvodněná, rybíz nebude prospívat, protože jsou kořeny stále v nadměrném množství vlhkosti.\n\nNení považováno za ideální v praxi orat rybízovou plantáž a udržovat půdu čistě obdělávanou během celé sezóny.\n\nJe-li půda nějak méně vhodná, například zapýřená, je lepší soustředit se na problém první rok, zatímco keře jsou malé a vyčistit půdu co nejvíce. K tomu bude nutné každých pár dní provádět úpravu úpravou kultivátory, a tím šetřit ruční prací. Pokud jsou tyto úpravy provedeny správně, to nebude nutné provádět ruční okopávání první rok. Druhý a následující roky, je-li v meziřadí pěstována plodina, půda mezi keři může být upravena diskovými branami již na jaře, jak je to možné. Zpracování půdy v plantáži nemusí být hluboké, asi 2 cm je dostatečně hluboko zpracovaná půda.\n\nPěstování v intenzivních výsadbách by mělo být doprovázeno intenzivní údržbou od časného jara až do července, kdy je sklizeň ovoce. Těsně před nebo po době sběru je vhodné zasít v meziřadí vhodné plodiny pro zelené hnojení. Jeteloviny jsou zvláště žádoucí plodiny do meziřadí pro rybíz všude tam, kde jsou vhodné půdy a klimatické podmínky.\n\nV malém měřítku, mulčování slámou, hrubým senem, atd. je úspěšně prováděna v plantážích a není žádný důvod, proč nepoužívat mulčování v rozsáhlých plantážích kde je k dispozici vhodný mulčovací materiál. Tam, kde je používáno mulčování je vhodné zahustit počet rostlin v řadách. V případě, že jetel nachový se nedaří dobře pěstovat, je možné pěstovat například laskavec, který je vynikající krycí plodinou a jsou také sníženy náklady na osivo na minimum.\n\nProstokořenné keře černého rybízu zakoupené na jaře nebo na podzim je nezbytné vysadit co nejdříve. Sazenice s podezřele povadlými kořeny lze zcela namočit na půlden do vody a až potom vysadit. Sazenice je vhodné vysadit o 5 cm hlouběji, než rostly ve školce. Hlouběji vysazené výhony tak samy zakoření a umožní snáze zmlazení. Výhony nad zemí je při výsadbě vhodné silně zkrátit (na 3–4 očka), sazenice se lépe ujme.\n\nRybíz se prořezává aby byl stimulován růst nových výhonů, aby byly odstraněny staré málo plodící a suché výhony, a keř zůstal prosvětlený pro vybarvení plodů. Prakticky žádné prořezávání není prováděno u rybízu do věku 4 nebo 5 let. \n\nNové výhony vznikají z kořenů, a pokud je umožněno rozvíjet každoročně další nové výhonky, mohou být odstraněny staré. Keře rybízu tak budou po celou dobu životnosti silné a produktivní, to je až po dobu 30 let po výsadbě. Odhadovaná životnost udržované plantáže rybízu nemusí být tedy krátká. Mnohé plantáže však nebývají starší 8–12 let, což je průměrná životnost plantáže rybízu, když je zanedbávaná.\n\nV Anglii je v určité množství prováděn letní řez na rybízových keřích s velmi dobrými výsledky. Nové letorosty jsou zkráceny zpět na dva nebo tři pupeny v červenci nebo v srpnu, což podporuje tvorbu květních pupenů níže na letorostech.\n\nVzhledem k tomu, že rybíz přirozeně roste v půdě bohaté na organické látky, je tedy obvykle vhodné použít statková hnojiva pro rybíz na jakémkoli typu půdy. Pokud je hnůj málo rozložený, je pravděpodobně nejlepší jej aplikovat na podzim. Tam, kde se pěstují plodiny, jako například zelené hnojení, v meziřadí, je možné se obejít bez použití hnoje a použít správné množství koncentrovaných průmyslových hnojiv.\n\nNutnost půdních rozborů je prokázána skutečností, že je často důvodem poškození nevyrovnaná výživa rostlin, kdy jedna nebo dvě ze tří hlavních složek hnojiv je v půdě v dostatečné míře a pokud jsou aplikovány je jejich použití ztrátou. Například v pokusné stanici v Massachusetts, bylo zjištěno, že výrazný přínos byl zajištěn u rybízu při hnojení draselnými hnojivy.\n\nRybíz se obvykle množí pomocí řízků a kopčení nebo hřížení. Pro zahrádkáře se někdy používá také roubování odrůdy rybízu na podnož z meruzalky jako tzv. „stromkový rybíz“. Takový rybíz pochopitelně nemá nikdy vitalitu a výhody růstu keřových forem, o velikosti sklizně nemluvě. Jindy je „školkařem“ prostě vyholen prut rybízu a vytvořena „korunka“. Stárnutí takového ovocného tvaru je pochopitelně ještě rapidnější. Důvodem takových úprav je možnost sklízet plody vstoje.\n\nŘízky jsou výhony odříznuté pro zakořenění a samostatný vývoj do formy kompletní rostliny. Hřížení je způsob ukotvení výhonu částečně v zemi pro zakořenění, aniž by část byla oddělena od rostliny. Kopčení je způsob, kdy je na výhony matečné rostliny naorána půda a ty zakoření.\nŘízek je výhon zcela oddělený od mateřské rostliny. Při množení řízkováním by řízky rybízu by měly být odděleny z dobrých, bujně narostlých letošních výhonů. Ideální jsou řízky z mladých keřů, které nejsou silně plodící. Dává lepší výsledky než ty ze starých a plodících rostlin.\n\nŘízky je obvykle vhodné odebírat na podzim před nástupem mrazivého počasí. Je důležité, aby byla věnována pozornost tomu, aby byly byly zpracovávány horním koncem vzhůru, tak, jak výhon rostl na keři. Po odebrání řízků je vhodné je držet ve vegetačním klidu, dokud jejich konce nevytvoří kalusy. To může být provedeno tak, že jsou svázány ve svazcích, obvykle dvacet pět až sto řízků ve svazku, a jsou uloženy v písku nebo pilinách které jsou neustále udržovány vlhké. Pokud je čerstvě řezaný řízek umístěn přímo v zemi, začne růst kořenů mnohem obtížněji, než když se kalus vytvoří dříve než jsou vysázeny.\n\nŘízky jsou obvykle pěstovány dva roky ve školce před výsadbou nebo prodejem. Tyto rostliny s několika silnými výhony a bohatým kořenovým systémem jsou pak prodávány jako dvouleté rostliny.\n\nMnohem jistějším způsobem, jak zabezpečit vypěstování dobré rostliny rybízu než z řízků, je kopčení výhonů z mateřských rostlin. Tento způsob je méně vydatný. Pro tento způsob mohou být mateřské rostliny vysazovány 5–6 ft od sebe v každém směru.Jsou ošetřovány do plodnosti, aby se výrobce ujistil o pravosti odrůdy. Poté, co byla daná odrůda uspokojivě stanovena, lze keře seřezat brzy na jaře, pokud je to nutné, a stimulovat tak nový růst. Naorání nebo nakupení půdy kolem (výhonů) matečné rostliny brzy na podzim vede k zakořeňování z nového dřeva a je tak později umožněno oddělení několika nezávislých mladých rostlin. \n\nZakořeněné výhony jsou odřezány z matečných rostlin brzy na začátku následujícího jara. Tato operace je samozřejmě silným řezem pro matečné rostliny, takže rostliny jsou stimulovány k rašení dalších mladých výhonů v létě, a může tak na výhony být zase naorána na podzim půda. Takové zacházení s rostlinami je možné opakovat asi 5 nebo 6 let od zahájení prvního množení.\n\nNové odrůdy rybízu jsou pěstovány ze semen, která mohou být použita, jakmile je ovoce zralé. Tato semena jsou odstraněny z dužniny, smíchány s pískem, a uchovávány v chladném a stinném místě až do jara, kdy mohou být zasety půl palce hluboko v do země, nebo do mělké nádoby, naplněné živnou zeminou , která bude udržována stále vlhká. Semena klíčí brzy a rostliny v nádobách, jakmile jsou 2 nebo 3 cm vysoké, mohou být vysázeny. Žádná souvislost nemůže však být samozřejmě očekávána mezi semenáčem a kvalitní mateřskou rostlinou, a z tohoto důvodu rostliny žádnou komerční hodnotu nemají. Ve skutečnosti, pěstitel může pracovat po mnoho let, aby vypěstoval odrůdu, kterou lze považovat za žádoucí a může být uznána, certifikována a dále šířena.\nRybízy jsou prodávány jako dvouleté a jednoleté. Velikost keře bude záviset spíše na odrůdě, ačkoliv dvouletá rostlina bude podsaditá, s bujně rostoucími letorosty , 15 nebo více centimetrů dlouhými od kořene, a bude mít především silný, bohatý a bujně rostoucí kořenový systém. Dobrá školka by měla dodávat rostliny bez chorob a škůdců. Bezinfekčnost materiálu v množitelských závodech v ČR by měl kontrolovat ÚKZÚS (dříve SRS). V prodejnách se kontrolu rostlinných materiálů provádí prodejce.\n\nDosud nebyly vyzkoušeny žádné prostředky na ochranu rybízových plantáží před mrazem, a ani to nebylo považováno za nezbytné, aby tak bylo učiněno, protože je levnější a uspokojivější najít vhodné místo pro plantáž, a vyhnout se tak takovým problémům. Je třeba být opatrný před mrazovými kotlinami. Keře by měly být vždy umístěny na svahu nebo na vyvýšené části země, kde bude dobrá cirkulace vzduchu. Rybízové keře jsou velmi náchylné k poškození mrazem, a pokud se nachází v mrazové kotlině nebo jsou v místě vystaveném mrazu. Pupeny začínají rašit brzy na jaře a mohou být poškozeny.\n\nV některých případech mohou být v důsledku nepříznivých povětrnostních podmínek hrozny špatně opyleny a část bobulí opadne. To může být způsobeno poškozením chladem, ale je také možné, že to možné že to může být způsobeno nedostatkem opylení (například pro nízké teploty).\n\nRybíz je sklízen v druhé části června do druhé poloviny července. Sklizeň začíná jakmile svazky začínají vykazovat jednotnou barvu (černou). Provádí se pouze jeden sběr, keře jsou zcela sklizeny. Na sklizeň od dozrání je obvykle od 7 do 10 dnů, protože plodenství rybízu visí na keři poměrně pevně několik dní poté, co jsou bobule dobře vybarvené.\n\nSběrači jsou většinou placeni podle množství keřů a v roce 1912 někteří sběrači vydělávali až 2,5 dolaru za den. Pro práci jsou obvykle používány ženy a děti, a často je potřeba jeden dozorce na každých deset nebo dvacet sběračů. Pro zajištění co nejlepších výsledků by plody neměly být sbírány za mokra, jinak vlhkost v bednách urychlí hnití. Má-li být ovoce atraktivní, když se dostane na trh, musí být udržováno v čistotě. aby se zabránilo rozdrcení a otlakům na plodech, je třeba opatrnosti při sběru. Poškozené ovoce není přijímáno ani v konzervárnách.\n\nJe-li rybíz prodán do konzervárny, není třídění nezbytné, a není nutné prakticky třeba žádné balení. V konzervárenském závodu je malý nebo žádný rozdíl v ceně podle velikosti plodů. Při prodeji na trh je ovoce baleno do košíků a nejlépe jsou hodnoceny plody s velkými bobulemi.\n\nPro přepravu na vzdálené trhy, by rybíz měl být sklizen když jsou bobule tvrdé a pevné. Pro domácí trh mohou být plody ponechány, dokud nejsou dokonale zralé a měkké. Nejpohodlnější způsob je prodej sklizně do blízké konzervárny. Pokud není prováděna sklizeň pro konzervárnu, je moudré mít smlouvu s nějakou firmou na nějakém konkrétním místě, aby se dal zvládnout odbyt pro alespoň určitou část úrody.\n\nČerný rybíz je bohatým zdrojem nejen vitamínu C, (ze 10 g černého rybízu lidské tělo získá až 30 mg vit. C), ale i vitamínu P a z hlediska obsahu bioaktivních flavonoidů ho předstihují pouze ostružiny, maliny, lékořice, šípky a plody rakytníku. Obsahuje pektiny a významné množství resveratrolu. Černý rybíz řadíme mezi rostlinné antioxidanty.\nCharakteristickou vůni dávají bobulím a listům černého rybízu některé složky, hlavně éterické silice.\nČerný rybíz se vyskytuje divoce, ale léčivou surovinu získáváme z keřů pěstovaných.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v plodech černého rybízu.\n\n\nČerný rybíz působí močopudně a potopudně, protihnilobně, proti artritidě, průjmu, kurdějím a posiluje žaludek. Také plody černého rybízu slouží proti nachlazení a černému kašli. Šťáva z plodů zvyšuje pružnost cév, odolnost proti nachlazení a zvýšení hladiny antioxidantů. Obsažené flavonoidy a antioxidanty mají potlačující vliv na rozvoj některých demencí (ochrana mozkových cév i buněk). Bioaktivní flavonoidy působí s obsaženým i dodaným vitamínem C většinou synergicky. Komplex přírodních flavonoidů s dodaným vitamínem C označujeme někdy jako C-komplex. Sušené plody jsou cennou součástí ovocných čajů. Obsažené pektiny jsou pomocníkem při boji s rakovinou. List je pro příjemné aroma a jemné léčivé působení cennou součástí domácích (celoročních) i léčivých bylinných čajových směsí. List je například součástí čajů pro léčbu močových cest. Pití šťávy z černého rybízu působí jako prevence proti vápníkovým ledvinovým kamenům.\n\n\n \n"}
{"id": "327492", "url": "https://cs.wikipedia.org/wiki?curid=327492", "title": "Naiad (měsíc)", "text": "Naiad (měsíc)\n\nNaiad je jedním z měsíců planety Neptun. Byl objeven a zatím prozkoumán jen jednou sondou a to Voyagerem 2 v roce 1989. Byl pojmenován po Najádách z řecké mytologie. Původně nesl označení S/1989 N 6.\n\n"}
{"id": "327493", "url": "https://cs.wikipedia.org/wiki?curid=327493", "title": "Thalassa (měsíc)", "text": "Thalassa (měsíc)\n\nThalassa je druhý v pořadí měsíců planety Neptun. Byl objeven a zatím prozkoumán jen jednou sondou a to Voyagerem 2 v roce 1989. Byl pojmenován po dceři boha Aithéra a bohyně Hémery z řecké mytologie. Původní označení měsíce bylo S/1989 N 5. Obíhá ve vzdálenosti 50 000 kilometrů a velikost je stanovena na 80 kilometrů.\n\n"}
{"id": "327494", "url": "https://cs.wikipedia.org/wiki?curid=327494", "title": "Despina (měsíc)", "text": "Despina (měsíc)\n\nDespina je jedním z měsíců planety Neptun. Byl objeven a zatím prozkoumán jen jednou sondou a to Voyagerem 2 v roce 1989. Je pojmenován po Despoině, dceři Poseidóna a Démétér z řecké mytologie. Jeho původní označení bylo S/1989 N 3.\n\n"}
{"id": "327495", "url": "https://cs.wikipedia.org/wiki?curid=327495", "title": "Galatea (měsíc)", "text": "Galatea (měsíc)\n\nGalatea je jedním z měsíců planety Neptun. Byl objeven a zatím prozkoumán jen jednou sondou a to Voyagerem 2 v roce 1989. Je pojmenovaný po dceři mořského boha Nérea Galateie, jedné z Néreoven z řecké mytologie. Jeho původní označení bylo S/1989 N 4.\n\n"}
{"id": "327496", "url": "https://cs.wikipedia.org/wiki?curid=327496", "title": "Larissa (měsíc)", "text": "Larissa (měsíc)\n\nLarissa je jedním z měsíců planety Neptun. Byl objeven 24. dubna 1981 a prozkoumán sondou a to Voyagerem 2 v 1989. Je pojmenován po Larisse, milence boha Poseidóna z řecké mytologie. Původní označení měsíce bylo S/1981 N 1.\n\n"}
{"id": "327497", "url": "https://cs.wikipedia.org/wiki?curid=327497", "title": "Proteus (měsíc)", "text": "Proteus (měsíc)\n\nProteus je druhý největší ze známých měsíců planety Neptun. Byl objeven a zatím prozkoumán jen jednou sondou a to Voyagerem 2 v roce 1989. Je největším z Neptunových měsíců, které byly objeveny po Tritonu a Nereidě. Je pojmenován po Próteovi, mořském bohu z řecké mytologie. Jeho původní označení bylo S/1989 N 1. Patří spolu se Saturnovou družicí Phoebe k nejtmavším tělesům sluneční soustavy. Díky své velikosti (průměr téměř 500 kilometrů) se tak nachází na pomyslném rozhraní, kdy se vlivem gravitace začínají takto velká tělesa hroutit do tvaru koule.\n\n"}
{"id": "327499", "url": "https://cs.wikipedia.org/wiki?curid=327499", "title": "Úsilné", "text": "Úsilné\n\nÚsilné je obec ležící v okrese České Budějovice v Jihočeském kraji, zhruba 5 km severovýchodně od centra Českých Budějovic. Žije zde obyvatel. Úsilné protíná potok Stoka, který se pak vlévá do severozápadně od obce protékajícího potoka Kyselá voda.\n\nPrvní písemná zmínka o vsi (\"Hoslowe\") pochází z roku 1333, kdy král Jan Lucemburský věnoval sedm lánů zdejší půdy českobudějovickému špitálu sv. Václava. Po staletí se ves nazývala Oselno (Voselno, Oselné), úřední změna názvu do nynější podoby byla schválena v roce 1924 na žádost občanů, kterým se stávající jméno zdálo urážlivé (podobně motivovaným přejmenováním prošla v téže době kupříkladu obec Olovnice).\n\nPo zrušení poddanosti panství Hluboká tvořilo tehdejší Oselno v letech 1850 až 1891 osadu v rámci obce Hůry, následně se stalo samostatnou obcí, jíž zůstává dodnes vyjma období od 1. dubna 1976 do 23. listopadu 1990, kdy Úsilné spadalo pod obec Hrdějovice. Do roku 1954 byla součástí Úsilného i část území dnešního Borku.\n\nDo Úsilného lze dojet od Nemanic, Borku nebo po odbočení ze čtyřproudé silnice I/34 na silnici, která vede z Libníče. V obci pracují spolky myslivců a hasičů, nachází se zde lidová knihovna a mateřská škola.\n\n\n\n"}
{"id": "327500", "url": "https://cs.wikipedia.org/wiki?curid=327500", "title": "Zátvor", "text": "Zátvor\n\nZátvor může být:\n\n"}
{"id": "327502", "url": "https://cs.wikipedia.org/wiki?curid=327502", "title": "Oravice (rozcestník)", "text": "Oravice (rozcestník)\n\nNázev Oravice má více míst:\n\n"}
{"id": "327503", "url": "https://cs.wikipedia.org/wiki?curid=327503", "title": "Jens Stoltenberg", "text": "Jens Stoltenberg\n\nJens Stoltenberg (* 16. března 1959) je norský ekonom a politik, předseda Norské strany práce a bývalý ministerský předseda Norska, v současnosti generální tajemník NATO.\n\nStoltenbergovy první kroky v politice byly již v mladistvém věku. Tehdy na něj měla významný vliv jeho sestra Camilla. Ta byla v té době členem marxisticko-leninské skupiny s názvem \"Rudá mládež\". Mladý Stoltenberg požadoval vystoupení Norska z NATO a měl pravidelné kontakty se sovětským diplomatem, který byl agentem KGB. Nesouhlas s válkou ve Vietnamu jej vedl k politickým projevům. Po náletech a těžkém bombardování severovietnamského přístavního města Hai Phong, na konci vietnamské války, se účastnil protestů před velvyslanectvím USA v Oslu. Zde protestující házeli kameny na tuto budovu a rozbili několik oken. Stoltenberg unikl zatčení policií, přestože několik z jeho přátel bylo chyceno.\n\nStoltenberg vyrostl v politické rodině. Jeho otec Thorvald Stoltenberg je jeden z nejvíce prominentních norských politiků a bývalý ministr zahraničních věcí. Jeho matka Karin Stoltenbergová byla druhou ministryní. Jeho teta z matčiny strany je manželkou bývalého ministra zahraničních věcí Jørgena Holsta. Stoltenberg je ženatý s diplomatkou Ingrid Schulerudovou, s níž má dvě děti. Byl vychován v duchu waldorfské pedagogiky, studoval v Oslo katedralskole a na Univerzitě Oslo. Účastnil se Bilderbergských setkání.\n\nStoltenberg byl předsedou mládežnické organizace „Arbeidernes Ungdomsfylking“ Dělnické strany v letech 1985 a 1989 a šéfem místní organizace Dělnické strany v Oslu mezi lety 1990 a 1992.\n\nByl statssekretær – druhý ministr – v oblasti životního prostředí (1990–1991), ministr průmyslu (1993–1996) a ministr financí (1996–1997). Jeho první funkční období v roli premiéra (2000–2001) bylo považováno v rámci vlastní strany za kontroverzní, byl zodpovědným za reformy a modernizaci sociálního státu, tato reforma obsahovala částečnou privatizaci klíčových státních společností. V parlamentních volbách z 10. září 2001 získala strana jeden z nejhorších výsledků, zvítězila s pouhými 24 % hlasů. Volební výsledek byl rychle následován zápasem o předsednictví mezi Thorbjørnem Jaglandem a Stoltenbergem, který ze střetu vzešel jako vítěz.\n\nV parlamentních volbách 2005 strana zaznamenala obrovské zlepšení volebního výsledku a strana získala většinu v parlamentu spolu s dalšími „rudozelenými“ stranami levého středu. Tento výsledek vydláždil cestu k vzniku rudozelené koalice, které předsedá Stoltenberg od 17. října 2005.\n\nOd října 2014 je generálním tajemníkem NATO.\n\nV září 2015 po setkání se Stoltenbergem kritizoval místopředseda české vlády Andrej Babiš šéfa NATO za nezájem o ochranu evropských hranic během evropské migrační krize. Babiš prohlásil: \"NATO uprchlíci nezajímají, přitom jejich vstupní branou do Evropy je Turecko, člen NATO, a pašeráci na území Turecka, člena NATO, operují.\"\n\n24. listopadu 2015 po sestřelení ruského bombardéru Su-24 tureckou F-16 v okamžiku, kdy ruský Su-24 poskytoval vzdušnou podporu vojákům syrské armády v boji proti syrské odnoži al-Káidy a Brigádě syrských Turkmenů v provincii Lázikija, Stoltenberg podpořil Turecko a prohlásil, že NATO je solidární s Tureckem.\n\n3. února 2016 Stoltenberg obvinil Rusko, že „destabilizuje evropský pořádek“ a prohlásil, že odpověď NATO „musí být jasná a tvrdá“. Stoltenberg podpořil více vojenských cvičení NATO ve východní Evropě. Ruský premiér Dmitrij Medveděv v reakci na Stoltenbergova prohlášení řekl, že „Politika NATO směrem k Rusku zůstává nepřátelská a neprůhledná. Zdá se, že jsme sklouzli k nové studené válce.“\n\nStoltenberg podpořil tureckou invazi do Afrínu v Sýrii, která začala v lednu 2018 a je namířena proti syrským Kurdům, které Turecko obviňuje z terorismu. Stoltenberg prohlásil, že „Turecko je jednou ze zemí NATO, které trpělo nejvíce terorismem, a všechny národy mají právo se bránit, ale musí se to dít přiměřeným způsobem.“ \n\nStoltenberg přivítal rusko-americký summit v Helsinkách ve Finsku v červnu 2018 a prohlásil, že NATO si nepřeje novou studenou válku a nechce Rusko izolovat.\n"}
{"id": "327504", "url": "https://cs.wikipedia.org/wiki?curid=327504", "title": "Psamathe (měsíc)", "text": "Psamathe (měsíc)\n\nPsamathe je jedním z měsíců planety Neptun. Byl objeven v roce 2003 Scottem Sheppardem a Davidem Jewittem. Je pojmenovaný po Psamathe, jedné z Néreoven z řecké mytologie. Jeho původní označení bylo S/2003 N 1. Obíhá planetu ve vzdálenosti zhruba 49 695 000 km a jeden jeho oběh trvá okolo 25 pozemských let. Jeho průměr je okolo 38 km.\n"}
{"id": "327505", "url": "https://cs.wikipedia.org/wiki?curid=327505", "title": "Sojuz TMA-5", "text": "Sojuz TMA-5\n\nSojuz TMA-5 byla ruská kosmická loď řady Sojuz, která v roce 2004 letěla k Mezinárodní vesmírné stanici (ISS). Na palubě lodi ke stanici přiletěli členové základní posádky ISS – Expedice 10 a v rámci 7. návštěvní expedice také kosmonaut Kosmických vojsk Ruska Jurij Šargin. Sojuz TMA-5 zůstal od října 2004 připojen k ISS jako záchranný člun. V dubnu 2005 kosmická loď přistála v Kazachstánu se Šaripovem, Chiaou a italským astronautem Evropské kosmické agentury Robertem Vittorim.\n\n\n\n\n\nStart lodi proběhl 14. října 2004 v 03:06:28 UTC z kosmodromu Bajkonur v Kazachstánu a v 03:15:14 UTC se Sojuz úspěšně dostal na oběžnou dráhu. Po dvoudenním samostatném letu se Sojuz přiblížil k Mezinárodní vesmírné stanici a pokusil se v automatickém režimu s ISS spojit. Počítače však zaregistrovaly příliš velkou rychlost přibližování Sojuzu ke stanici a vzdálily loď na 200 m od ISS. Velitel lodě Saližan Šaripov se o spojení s orbitálním komplexem pokusil pomocí ručního řízení a 16. října 2005 v 04:15:32 UTC se úspěšně připojil k portu modulu Pirs. Sojuz TMA-5 zůstal u ISS jako záchranná loď.\n\nDne 29. listopadu 2004 nastoupili Šaripov a Chiao ve skafandrech do Sojuzu a odpoutali se s lodí od modulu Pirs. Důvodem bylo uvolnění přechodové komory modulu Pirs pro plánované výstupy do vesmíru. Kosmická loď se od ISS vzdálila v 09:32 UTC a přeletěla k modulu Zarja, kde v 09:52:49 UTC zakotvila. Celý přelet byl zaznamenáván televizní kamerou umístěnou na konci staničního manipulátoru Canadarm2.\n\nDne 24. dubna 2005 se kosmická loď Sojuz TMA-5 vydala k Zemi. Její posádka ve složení Šaripov, Chiao a italský astronaut Roberto Vittori (který na stanici přiletěl v Sojuzu TMA-6) nastoupila ve skafandrech do kosmické lodi a po kontrole hermetičnosti uzavřených průlezů odpojila v 18:44 UTC Sojuz od orbitálního komplexu. Po zahájení brzdícího manévru a odhození obytné a přístrojové sekce vstoupila loď ve 21:44:23 UTC ve výšce 101,9 km rychlostí 7,599 km/s do atmosféry. Loď bez problémů přistála ve 22:07:27 UTC na území Kazachstánu 93 km severovýchodně od města Arkalyk.\n\n"}
{"id": "327506", "url": "https://cs.wikipedia.org/wiki?curid=327506", "title": "Oslo katedralskole", "text": "Oslo katedralskole\n\nSchola Osloensis, v norštině známá jako Oslo katedralskole (tj. Katedrální škola), obecněji „Katta“ je střední škola v Oslu, hlavním městě Norska. \"Oslo Katedralskole\" je jednou ze čtyři škol v Norsku, jejichž původ lze vysledovat do středověku. V roce 2003 oslavila 850. narozeniny.\n\nMottem školy je latinská fráze: Non scholae, sed vitae discimus (Nevzděláváme se pro školu, ale pro život), jež je v kontrastu s bývalým heslem: \"Non vitae, sed scholae discimus\" (Nevzděláváme se pro život, ale pro školu).\n\nPodle tradice byla škola založena v roce 1153 papežským legátem kardinálem Nicholasem Breakspearem a byla spravována kanovníky Katedrály svatého Hallvarda. Od svého založení do 18. století sloužila škola v první řadě pro vzdělávání kněží, čili byla od počátku orientována na katolickou církev. Jako ve většině Evropy toho času i zde se studovalo na principu Svobodných umění, které tvořilo sedm různých oborů, které student musel ovládnout. Těchto sedm oborů bylo rozděleno na tzv. Trivium a Kvadrivium. Trivium (latinsky Tři cesty) obsahovaly mluvnici, logiku a rétoriku. Po Triviu následovalo Kvadrivium s aritmetikou, geometrií, hudbou a astronomií. Používaným jazykem byla latina, což vydrželo do 18. století. Na rozdíl od jiných norských škol se zde latina stále vyučuje.\n\n17. století je známo jako \"Det lærde århundre\" (století učenosti) vzhledem k tomu, že mnoho učitelů bylo zároveň největšími učenci své doby. Poté co velký požár v roce 1624 zlikvidoval značnou část Osla, bylo nutné přemístit i školu. V nových prostorách byla studentům nabídnuta možnost studia filozofie, fyziky a metafyziky.\n\nKe konci 18. století došlo k několika reformám v norských latinských školách. Prostor dostal mateřský jazyk. Přírodní vědy se dočkaly větší pozornosti a byly zřízeny školské knihovny. Disciplinární tresty se omezily. Doba osvícenství tak byla implementována. Tradice povinné latiny byla zrušena v roce 1869 a studenti si mohli vybrat mezi tříletým studiem latiny anebo přírodních věd.\n\nBěhem druhé světové války byla část školských budov zlikvidována německými okupanty, přesto výuka probíhala jako obvykle. Několik profesorů se aktivně uplatňovalo v odboji proti Němcům. Ředitelem je v současnosti Paul Jasper a to od roku 1991.\n\n\n"}
{"id": "327514", "url": "https://cs.wikipedia.org/wiki?curid=327514", "title": "Halimede (měsíc)", "text": "Halimede (měsíc)\n\nHalimede je jedním z měsíců planety Neptun. Byl objeven Matthewem Holmanem a jeho týmem 14. srpna 2002. Je pojmenovaný po jedné z padesáti Néreoven z řecké mytologie. Jeho původní označení bylo S/2002 N 1, své jméno dostal 3. února 2003. Obíhá planetu ve vzdálenosti zhruba 15 728 000 km. Jeho průměr je přibližně okolo 62 km.\n"}
{"id": "327515", "url": "https://cs.wikipedia.org/wiki?curid=327515", "title": "Laomedeia (měsíc)", "text": "Laomedeia (měsíc)\n\nLaomedeia je jedním z měsíců planety Neptun. Byl objeven Matthewem Holmanem a jeho týmem 13. srpna 2002. Je pojmenovaný po jedné z padesáti Néreoven z řecké mytologie. Jeho původní označení bylo S/2002 N 3, své jméno dostal 3. února 2003. Obíhá planetu ve vzdálenosti zhruba 23 571 000 km. Jeho průměr je přibližně okolo 42 km.\n"}
{"id": "327516", "url": "https://cs.wikipedia.org/wiki?curid=327516", "title": "Sao (měsíc)", "text": "Sao (měsíc)\n\nSao je jedním z měsíců planety Neptun. Byl objeven Scottem Sheppardem a jeho týmem 14. srpna 2002. Je pojmenovaný po jedné z Néreoven z řecké mytologie. Jeho původní označení bylo S/2002 N 2, své jméno dostal 3. února 2007. Obíhá planetu ve vzdálenosti zhruba 22 400 000 km. Jeho průměr je přibližně okolo 44 km. Doba oběhu kolem Neptunu činí 2912,72 dní.\n"}
{"id": "327517", "url": "https://cs.wikipedia.org/wiki?curid=327517", "title": "Neso (měsíc)", "text": "Neso (měsíc)\n\nNeso je jedním z měsíců planety Neptun. Byl objeven Matthewem Holmanem, Brettem Gladmanem a jejich týmem 14. srpna 2002. Je pojmenovaný po jedné z Néreoven z řecké mytologie. Jeho původní označení bylo S/2002 N 4, své jméno dostal 3. února 2003. Obíhá planetu ve vzdálenosti zhruba 48 000 000 km. Jeho průměr je přibližně okolo 60 km.\n"}
{"id": "327526", "url": "https://cs.wikipedia.org/wiki?curid=327526", "title": "LinuxExpo", "text": "LinuxExpo\n\nLinuxExpo je česká výstava a konference o open source software, zvláště Linuxu. Poprvé se konala v roce 2001. Je zaměřená především na komerční využití Linuxu a souvisejících služeb.\n\nPrvní ročník výstavy se konal v Národním domě na Smíchově, mimo jiné na něm byla poprvé představena česká lokalizace SuSE Linux 7.1CZ.\n\nOsmý ročník se uskutečnil v hotelu Olympik Artemis v Praze, jeho součástí byla například prezentace serveru Google, který informoval o své podpoře opensourcovým projektům, či konference Open Government. Akce se za dva dny zúčastnilo více než 1000 návštěvníků.\n\nVýstava byla opakovaně oceněna v anketě Czech Open Source, v roce 2008 získala hlavní cenu.\n\nPořadatelem výstavy je společnost Exponet.\n\nV roce 2011 se veletrh přejmenoval na Open Source Conference.\n\n"}
{"id": "327533", "url": "https://cs.wikipedia.org/wiki?curid=327533", "title": "Dražice (rozcestník)", "text": "Dražice (rozcestník)\n\nNázev Dražice má více sídel:\n\n"}
{"id": "327534", "url": "https://cs.wikipedia.org/wiki?curid=327534", "title": "Bítouchov", "text": "Bítouchov\n\nNázev Bítouchov má více sídel:\n"}
{"id": "327545", "url": "https://cs.wikipedia.org/wiki?curid=327545", "title": "Lineární kód", "text": "Lineární kód\n\nLineární kód je v teorii kódování typem blokového kódu používaným metodami pro detekci a opravu chyb. Lineární kódy umožňují realizaci efektivnějších algoritmů pro kódování a dekódování než jiné kódy.\n\nLineární kód délky \"n\" a stupně \"k\" je lineární podprostor o rozměru \"k\" vektorového prostoru formula_1, kde formula_2 je konečné těleso s \"q\" prvky. Je-li \"q\" = 2, respektive \"q\" = 3, daný kód se označuje jako binární kód, respektive ternární kód.\n\nJINAK: Lineární kód je kód, kde lineární kombinace dvou nebo i více kódových slov je opět kódové slovo;\n\nJakožto lineární podprostor vektorového prostoru formula_1 může být kód \"C\" zcela reprezentován lineárním obalem minimální množiny kódových slov – neboli báze daného vektorového prostoru. Kódová slova této báze bývají obvykle uspořádána do řádků matice G, označované jako generující matice kódu \"C\". Matice G je ve standardním tvaru, platí-li G = (I | A), kde I je jednotková matice k × k a A je libovolná matice k × (n − k).\n\nMatice formula_4, jejímž jádrem je \"C\", se nazývá kontrolní matice kódu \"C\". Má-li kód \"C\" generující matici G = (I | A), pak jeho kontrolní matice odpovídá H = (-A | I).\n\nZ definice podprostoru také vyplývá, že minimální Hammingova vzdálenost \"d\" mezi libovolným kódovým slovem \"c\" a jinými kódovými slovy \"c\" ≠ \"c\" je konstantní. Jelikož je rozdíl dvou kódových slov \"c\" − \"c\" z kódu \"C\" opět kódovým slovem (tedy prvkem podprostoru \"C\") a zároveň platí \"d\"(\"c\", c) = \"d\"(\"c\" − \"c\", 0), je možné vyvodit následující:\n\nPro různé druhy kódů se obecně používá písmeno \"C\". Lineární kód délky \"n\", dimenze \"k\" (tzn. s \"k\" kódovými slovy v bázi, nebo také s \"k\" řádky generující matice) a s Hammingovou vzdáleností \"d\" se označuje jako kód [\"n\", \"k\", \"d\"].\n\nPříklady některých lineárních kódů:\n"}
{"id": "327548", "url": "https://cs.wikipedia.org/wiki?curid=327548", "title": "Kontrolní matice", "text": "Kontrolní matice\n\nKontrolní matice lineárního kódu \"C\" je v teorii kódování generující maticí jeho duálního kódu. Označíme-li kontrolní matici jako \"H\", pak platí, že kódové slovo reprezentované vektorem \"c\" náleží ke kódu \"C\" právě tehdy, když Hc=0.\n\nŘádky kontrolní matice realizují v daném kódovém slově kontrolu parity. Každý řádek představuje jistou lineární kombinaci cifer kódového slova a ta se musí rovnat nule. Například kontrolní matice\n\nformula_1\n\nudává, že nule se musí rovnat součet první a druhé cifry, stejně jako součet třetí a čtvrté cifry.\n\nKontrolní matici daného kódu lze odvodit z jeho generující matice (a naopak). Je-li generující matice kódu [n, k] ve standardním tvaru\n\npříslušná kontrolní matice se vypočte následovně:\n\nVzhledem k tomu, že je lineární kód definován nad konečným polem o velikosti \"q\", musí být výše uvedený minusový operátor aplikován společně s operací modulo \"q\". Z toho vyplývá, že například u binárních kódů (\"q\" = 2) není aritmetická negace vůbec zapotřebí, jelikož -1 = 1 (mod 2).\n\nMá-li například jistý binární kód generující matici\n\npak jeho kontrolní matice odpovídá\n"}
{"id": "327551", "url": "https://cs.wikipedia.org/wiki?curid=327551", "title": "Duální kód", "text": "Duální kód\n\nDuální kód daného lineárního kódu\n\nje lineární kód definovaný jako\n\nkde\n\na \"p\" je charakteristikou konečného pole F. Z hlediska pojmů lineární algebry je duální kód anihilátorem \"C\" vzhledem k bilineární formě <,>. Součet dimenze kódu \"C\" a dimenze jeho duálu je vždy roven \"n\":\nDuální kód duálního kódu tvoří vždy původní kód.\n\nSamoduální kód je takový kód, který je duální sám k sobě. Z toho vyplývá, že \"n\" musí být sudé a dim \"C\" = \"n\"/2. Samoduální kódy je možno rozdělit na čtyři typy:\n\nKódy typu I, II, III, respektive IV existují pouze v případě, že je délka \"n\" násobkem 2, 8, 4, respektive 2.\n"}
{"id": "327554", "url": "https://cs.wikipedia.org/wiki?curid=327554", "title": "Přepojování okruhů", "text": "Přepojování okruhů\n\nPřepojování okruhů je v telekomunikacích a informatice technologie používaná v komunikačních a počítačových sítích, kdy komunikace probíhá po předem sestaveném okruhu. Tento způsob přepojování používají tradiční telefonní sítě a přenosy dat po vytáčeném připojení. V současnosti v sítích převládá přepojování paketů, ale některé sítě se z důvodu nižší režie vracejí alespoň ve svých nejnižších vrstvách zpět k přepojování okruhů.\n\n\n"}
{"id": "327555", "url": "https://cs.wikipedia.org/wiki?curid=327555", "title": "Přepojování paketů", "text": "Přepojování paketů\n\nPřepojování paketů je v informatice technologie používaná v počítačových sítích, kdy jsou data posílána postupně po menších částech (pakety, ethernetové rámce). Každá část v sobě nese informaci o cíli své cesty a je počítačovou sítí doručována samostatně. Směrování v uzlech sítě zajišťují specializované přepínače (tzv. IMP – intermessage procesor, například switch, router). Původní zprávu sestavuje typicky až příjemce, protože jednotlivé části mohou sítí putovat různými cestami. Přepojování paketů se používá v Internetu, kde přepravu paketů zajišťuje na síťové vrstvě IP protokol a sestavování původní zprávy zajišťuje na transportní síťové vrstvě protokol TCP, který zajišťuje správu virtuálního okruhu.\n\nAlternativou k přepojování paketů je přepojování okruhů.\n\nHlavní výhodou počítačové sítě, která používá přepojování paketů, je robustnost. Při výpadku spoje mohou být následující části přepravované zprávy přepravovány alternativní cestou (za předpokladu, že síť obsahuje redundantní spoje).\n\nPokud dojde při přepravě ke ztrátám, mohou být chybějící části zprávy přepraveny bez nutnosti opakovat celý přenos. Spolu s odstraněním duplikace a zachováním pořadí jsou tyto doplňující služby označovány jako vytvoření virtuálního okruhu, který je obvykle zajišťován na vyšší síťové vrstvě.\n\n\n"}
{"id": "327556", "url": "https://cs.wikipedia.org/wiki?curid=327556", "title": "Vovča", "text": "Vovča\n\nVovča (při transkripci z ruštiny Volčja) je název několika řek:\n\n\n"}
{"id": "327557", "url": "https://cs.wikipedia.org/wiki?curid=327557", "title": "Vovča (přítok Samary)", "text": "Vovča (přítok Samary)\n\nVovča ( ) je řeka v Doněcké a Dněpropetrovské oblasti na Ukrajině. Je 323 km dlouhá. Povodí má rozlohu 13 300 km².\n\nÚstí zleva do Samary (povodí Dněpru).\n\nPrůměrný průtok vody ve vzdálenosti 81 km od ústí činí 5,3 m³/s.\n\nNa řece leží města Kurachivka, Kurachove a Pavlohrad.\n"}
{"id": "327559", "url": "https://cs.wikipedia.org/wiki?curid=327559", "title": "Intuitivní marketing", "text": "Intuitivní marketing\n\nIntuitivní marketing je marketingem určeným zejména menším a středním firmám. Na rozdíl od „\"klasického\"“ marketingu je zde nezbytným předpokladem vysoká motivace a angažovanost podnikatele či marketéra.\n\nIntuitivní marketing je vzhledem ke svému zaměření na menší podnikatelské subjekty úzce propojen s prodejem. Nejsou zde tedy striktně odděleny funkce ryze marketingové od samotných obchodních činností, protože ani v těchto firmách takové rozdělení není. Výhodou takového pojetí je rychlejší tok a využití marketingových informací, což je na dnešních rychle se měnících trzích důležité.\n\nIntuitivní marketing je marketingem vztahovým, tedy zaměřeným především na budování a upevňování dlouhodobých vztahů se zákazníky. K tomu využívá obsáhlých a detailních znalostí potřeb zákazníků, zjišťovaných ovšem ne klasickým průzkumem trhu, ale intenzivní komunikací. Druhým nástrojem jsou pak postoje podnikatele, zaměřené na službu zákazníkovi. V intuitivním marketingu jde o to, aby tyto postoje byly upřímné – tedy ne šablonou nebo maskou, ale skutečnou vnitřní potřebou podnikatele, což je mnohem účinnější.\n\nIntuitivní marketing se nezajímá jen o potřeby zákazníků týkající se produktů, ale také o potřeby osobní, psychologické. Působí tedy na obě tyto oblasti naráz. Pokud jde o samotnou nabídku, hledá individuální řešení, založené na detailním zjištění potřeby a pružné reakci. U osobních potřeb, jak je známe třeba z Maslowovy pyramidy, hledá cesty k jejich naplnění současně s obchodními vztahy. Výsledkem jsou pak silná obchodní i osobní pouta se zákazníky.\n\nProtože v intuitivním marketingu jsou vztahy důležitější než produkt a komunikace má na jejich vytváření a upevňování zásadní podíl, je nejdůležitější činností intuitivního marketéra. Přednost má komunikace osobní, takže reklama zde nemá takový význam, jako v klasickém marketingu. Častěji se používá osobní korespondence, telefonáty a zejména jednání tváří v tvář.\n\nIntuitivní marketing umožňuje malým a středním podnikatelům obstát v konkurenci velkých firem, protože tímto způsobem dokáží využít jejich slabin – nepružnosti, odosobnělosti, standardizaci nabídky.\n"}
{"id": "327562", "url": "https://cs.wikipedia.org/wiki?curid=327562", "title": "Performismus", "text": "Performismus\n\nPerformismus byl směr v biologii, jenž věřil, že ontogeneze je jen zvýrazněním toho, co je v zárodku odjakživa, nevzniká nic nového. Embryo má tedy již od začátku stejnou strukturu, jako dospělý jedinec. Performisté dále věřili, že věci nevznikají z ničeho, tzn. neexistuje samoplození z neživých věcí (někt. performisté však věří v samoplození ze živých tkání).\n\nPatřili sem např. Francesco Redi (17. stol.) nebo Georges Cuvier (přelom 18. a 19. stol.) a jeho teorie kataklyzmat. Moderní biologie s objevem embryonální regulace myšlenku performismu vyvrátila.Proti performismu vystoupil například William Harvey (1578-1657), objevitel krevního oběhu. Svou parafrází \"omne vivium ex ovo\" (vše živé pochází z vejce) na Horatiův výrok Harvey anticipoval vznik embryologie.\n\n"}
{"id": "327564", "url": "https://cs.wikipedia.org/wiki?curid=327564", "title": "Semliki", "text": "Semliki\n\nSemliki ( ) je řeka ve Východní Africe. Protéká Demokratickou republikou Kongo a na dolním toku tvoří její hranici s Ugandou. Je 230 km dlouhá.\n\nOdtéká z Edvardova jezera na sever a teče dnem Velké příkopové propadliny. Ústí do Albertova jezera, přičemž vytváří deltu.\n\nV řece a okolí žije mnoho živočichů včetně slonů, krokodýlů a antilop.\n"}
{"id": "327567", "url": "https://cs.wikipedia.org/wiki?curid=327567", "title": "Bravo", "text": "Bravo\n\nBravo byl německý časopis pro mladistvé, který vycházel periodicky jednou za 14 dní. Zaměřoval se na kulturu, média a další témata populární mezi mladistvými. Magazín v české verzi vydávala do roku 2015 společnost Bauer Media v.o.s., která vydávala v České republice více než 20 titulů různých časopisů.\n\nČasopis Bravo je vydáván v Německu od 26. srpna 1956 společností dnes známou jako Bauer Media Group. Je zaměřen na mladistvé a dostatečně pestrý ve své nabídce. Postupně jej vydavatel začal tisknout i řadě dalších zemí, v české verzi byl na trhu v letech 1991–2015. Českým vydavatelem byla dceřiná společnost Europress, která se roku 2006 přejmenovala na veřejnou obchodní společnost Bauer Media. Česká verze se prodává v ČR a SR.\n\nObsahově byl a je časopis zaměřen na mladistvé a dospívající, a na na jejich zájem o hudbu, partnerské vztahy, sexuální otázky (zaměstnává i sexuoložku), přináší jim články o tématech blízkým jejich věku. Uvnitř časopisu se nacházely také např. plakáty hudebních interpretů.\n\nČasopis má v televizích více států svůj televizní program. V Česku pořad Bravo TV vysílá TV Óčko a časopis má i svoje webové stránky.\n\n"}
{"id": "327573", "url": "https://cs.wikipedia.org/wiki?curid=327573", "title": "Drahý doktore…", "text": "Drahý doktore…\n\nDrahý doktore… (v originále Dear Doctor) je epizoda seriálu \"\". Jde o třináctý díl první řady pátého seriálu ze světa Star Treku.\n\nDoktor Phlox dostává dopis od svého kolegy Lucase z Mezidruhového výměnného programu. Jeho odpověď jsou události tohoto dílu, kterým vlastně doktor provází.\n\nDoktor byl v kině s Cutlerovou. Domnívá se, že se pokouší se navázat \"romantický vztah\", protože je s ním velice ráda a při rozloučení ho políbila.\n\nEnterprise nachází loď bez warp pohonu. Na palubu transportovali dva jediné členy posádky. Když je doktor probral, dozvěděl se kapitán s T'Pol a samozřejmě doktorem, že jsou to Valakiané. Celý rok cestovali vesmírem, aby našli někoho, kdo by byl schopen najít lék na jejich nemoc, která se rychle šíří a oni proti ní nemají lék. Phlox se pokouší najít lék, s výsadkem navštívil i povrch. Dozvěděli se, že kromě Valakianů žije na planetě ještě jeden humanoidní druh, Menkové. Jsou sice zaostalejší, ale Valakiané s nimi žijí ve shodě. U nich se nemoc nerozvinula.\n\nDoktor přišel na to, že nemoc je genetická a dle jeho odhadů Valakiané do dvou století vymřou. Vyvinul jen lék na zpomalení nemoci, ale úplně ji vyléčit je velmi obtížné. Kapitán proto svolí, aby Phlox provedl podrobnější zkoumání Menků, jejichž imunita by možná přinesla potřebné údaje. Doktor vidí, že Menkové jsou sice primitivní, ale dost učenliví a šikovní. Po skončení odběrů se snaží Cutlerové vysvětlit, že kultura Denobulanů je odlišná, on má kupříkladu tři manželky, ale Cutlerová chce, aby byli jen přátelé a že uvidí, co z toho pak bude. Doktor se pak vrátil na loď, stejně jako kapitán, který byl na jejich klinice.\n\nKapitán řeší na lodi dilema, jestli dát Valakianům warp technologii. Radí se o tom s T'Pol, které říká, že chápe, jak se asi Vulkánci cítili, když před sto lety kontaktovali Zemi. V noci nemůže spát a tak, když byl v jídelně, přišel za ním i Phlox. Ten řeší také zapeklitou věc – pozoruje, že Menkové se vyvíjejí kupředu a mají potenciál stát se dominantním druhem na planetě. To se ovšem nestane, pokud dostanou Valakiané lék, na který se doktorovi podařilo přijít, a budou Menky držet na uzdě. Bylo by tedy neetické do života na planetě zasahovat. Kapitán s ním však zásadně nesouhlasí a chce Valakianům pomoci a ne se držet nějaké teorie (byť evoluce je dle doktora „stěžejní vědecký princip“).\n\nKapitán nad tím však celou noc přemýšlel a dospěl k názoru, že by si neměli hrát na boha. Zároveň podotkl, že dokud nevydají jeho lidé nějakou doktrínu, co mají a nemají kde a kdy dělat, bude se muset rozhodovat sám. Na planetu tedy dovezli jenom lék zmírňující příznaky a slušně odmítli poskytnout jim warp technologii. Nicméně lékař na klinice jim poděkoval za pomoc. Doktor pak na lodi dokončil dopis Lucasovi a dal ho Hoši, aby ho odeslala. A ještě si domluvil schůzku s Cutlerovou, protože by se mu přítel zrovna hodil.\n"}
{"id": "327574", "url": "https://cs.wikipedia.org/wiki?curid=327574", "title": "Sklerotizace", "text": "Sklerotizace\n\nSkleroterapie (sklerotizace) je jedna z metod odstraňování křečových žil (varixů), při níž se do křečové žíly malými vpichy aplikuje nevelké množství speciální látky, která naruší žilní stěnu a způsobí její následné „slepení“.\n"}
{"id": "327579", "url": "https://cs.wikipedia.org/wiki?curid=327579", "title": "Aritmetická funkce", "text": "Aritmetická funkce\n\nAritmetická funkce je funkce, jejímž definičním oborem je množina přirozených čísel. S pojmem aritmetická funkce souvisí pojem Möbiova funkce μ(n) a Dirichletův součin.\n\n"}
{"id": "327580", "url": "https://cs.wikipedia.org/wiki?curid=327580", "title": "Ruderální společenstvo", "text": "Ruderální společenstvo\n\nRuderální společenstvo je odborný ekologický pojem, jímž je ve vědecké ekologii označováno společenstvo rostlin a živočichů, které vzniklo na ruderálním (rumištním) podkladu. Jedná se tedy o přírodní společenstvo, jež vzniklo v podmínkách člověkem výrazně pozměněného prostředí. Za ruderální společenstva lze považovat porosty rostlin např. na rumištích, smetištích, výsypkách, odvalech z těžby nerostů, železničních náspech, na okrajích cest a v příkopech podél nich apod. Pro tato místa je typická vysoká koncentrace živin (draslík, dusík).\n\nRuderální flóra je označení pro rostliny přednostně osídlující lidskou činností narušené a zpustlé stanoviště. Někdy bývají nesprávně dávány do souvislosti s plevely, na rozdíl od nich však vždy nemusí být nežádoucí. Z hlediska životní strategie se většinou jedná o r-stratégy. Příkladem mohou být rody jako kopřiva (\"Urtica\"), podběl (\"Tussilago\"), komonice (\"Melilotus\"), merlík (\"Chenopodium\"), lebeda (\"Atriplex\"), lopuch (\"Arctium\"), zlatobýl (\"Solidago\"), vesnovka (Cardaria), pelyněk (\"Artemisia\") nebo šedivka (\"Berteroa\"), z keřů např. bez černý (\"Sambucus nigra\") a bez chebdí (\"Sambucus ebulus\") nebo ostružiníky (\"Rubus\").\n\nTato třída sdružuje především jednoletou, druhově chudou ruderální vegetaci na stanovištích v okolí lidských sídel, bezprostředně vystavenou sešlapu a jinému intenzivnímu narušování (cesty, dvory, hřiště). Půdy takových stanovišť jsou silně zhutnělé, na druhou stranu však hojně zásobené živinami. Typickými druhy jsou byliny s poléhavými lodyhami (truskavec obecný, šrucha zelná, průtržník lysý) nebo listovou růžicí (jitrocel větší, sedmikráska), byliny keříčkovitě větvené s pružnými stonky (heřmánek terčovitý), poléhavé trávy (lipnice roční, jílek vytrvalý) atp.\n\nZ ekologického hlediska jde o iniciální stadium sukcese na čerstvě obnažených a narušovaných půdách. Třída zahrnuje nízké, jednoleté, rychle rostoucí druhy, schopné se efektivně množit pomocí semen (ptačinec prostřední, laskavce, merlíky, lebedy, durman obecný, ječmen myší). Rychlý vývoj jim umožňuje dokončit životní cyklus v období mezi dvěma silnými disturbancemi. Dobře se zde však uplatňují i geofyty schopné vegetativního rozmnožování (pcháč rolní, svlačec rolní, bršlice kozí noha).\n\nRáz této vegetace udávají dvouleté a vytrvalé druhy patřící mezi C a CR stratégy. V průběhu sukcese navazuje na předchozí třídu; při absenci narušování přechází dále v travinnou nebo křovinnou vegetaci. Jde zpravidla o druhy mezofilní až nitrofilní, dávající přednost osluněným stanovištím a suchým půdám na antropogenních stanovištích, často v místech se zemědělskou výrobou. Typickými druhy jsou lopuch větší, měrnice černá, pelyněk černobýl, pelyněk pravý, hadinec obecný, sveřep jalový, kokoška pastuší tobolka, komonice lékařská nebo vratič obecný. Zastoupeny jsou také invazní druhy zlatobýlů.\n\nNa rozdíl od předchozí třídy zahrnuje silně nitrofilní druhy s velkými nároky na vlhkost, jako jsou kopřiva dvoudomá, bršlice kozí noha, devětsil lékařský, kuklík městský, svízel přítula, opletník plotní nebo kakost smrdutý. Ve vlhkých místech rostou invazní křídlatky nebo slunečnice topinambur. Vegetace osidluje vlhké příkopy, skládky, zarostlé stinné zahrady, regulované břehy vodních toků apod.\n\nTento svaz křovinné vegetace zahrnuje ruderální společenstva s nitrofilními keři či stromy, vznikající jako pokročilejší stadium sukcese z bylinné vegetace nebo kolonizací neudržovaných zahrad či parků. Ve vyšších patrech dominuje bez černý, javor jasanolistý, zplanělé okrasné keře jako šeřík, zimolez nebo tavolník či konkurenčně silné křoviny kustovnice cizí. Hojný je výskyt dřevitých lián jako plamének plotní. V podrostu nalézáme nitrofilní byliny jako hluchavka bílá, kuklík městský, kopřiva dvoudomá nebo svízel přítula.\n\nŽivočichové žijící na takovýchto stanovištích tvoří tzv. ruderální faunu.\n\n\n\n"}
{"id": "327585", "url": "https://cs.wikipedia.org/wiki?curid=327585", "title": "Ivo Karlović", "text": "Ivo Karlović\n\nIvo Karlović (* 28. února 1979 v Záhřebu) je profesionální chorvatský tenista, s výškou 211 centimetrů nejvyšší hráč, který kdy hrál na okruhu ATP. Díky této výšce těží body zejména ze servisu, který patří k nejrychlejším v tenise. Jeho hra se vyznačuje množstvím bodů získaných přímo z podání. Je držitelem bývalého rekordu v počtu zahraných es během jednoho utkání (78 es proti Radku Štěpánkovi v semifinále Davisova poháru 18. září 2009, ve kterém Karlović přesto prohrál 7:6 6:7 6:7 7:6 14:16), a také nejrychlejšího podání v profesionálním tenisu (255 km/h).\n\nProfesionálem je od roku 2000. Zvítězil na šesti turnajích ATP ve dvouhře a v jednom ve čtyřhře.\n\nIvo Karlović se zúčastnil 10 zápasů v Davisově poháru za tým Chorvatska s bilancí 6-6 ve dvouhře a 2-2 ve čtyřhře.\n\n\n"}
{"id": "327589", "url": "https://cs.wikipedia.org/wiki?curid=327589", "title": "Rám", "text": "Rám\n\nSlovo Rám může znamenat:\n\n\n\n\n"}
{"id": "327594", "url": "https://cs.wikipedia.org/wiki?curid=327594", "title": "GNU Screen", "text": "GNU Screen\n\nGNU Screen (výslovnost \"skrín\", česky lidově skříň) je svobodný terminálový multiplexor vyvíjený projektem GNU. Umožňuje uživatelům přistupovat k několika terminálovým sezením uvnitř jediného okna terminálu či vzdáleného terminálového sezení. To je užitečné pro práci s více programy z příkazové řádky a pro oddělení programů od unixového shellu, který program spustil.\n\nO GNU Screen se dá uvažovat jako o textové verzi správce oken nebo jako o umístění virtuálních terminálů do libovolného přihlášeného sezení. Je to obal, který umožňuje běh několika textových programů zároveň a poskytuje možnost, která dovoluje uživateli efektivně používat programy v jediném rozhraní.\n\nExistují další terminálové multiplexery, například:\n\n\n\n"}
{"id": "327595", "url": "https://cs.wikipedia.org/wiki?curid=327595", "title": "Čandragupta", "text": "Čandragupta\n\nČandragupta je jméno, jehož nositelů je více:\n\n"}
{"id": "327601", "url": "https://cs.wikipedia.org/wiki?curid=327601", "title": "Mitsubishi Lancer", "text": "Mitsubishi Lancer\n\nMitsubishi Lancer je automobil firmy Mitsubishi Motors vyráběný od roku 1973. Dostupný je ve verzích sedan, kombi či hatchback. Řadí se do nižší střední třídy a patří do dvojice nejpopulárnějších vozů této značky. Mitsubishi dlouhodobě spolupracuje s americkou automobilkou Chrysler a proto také můžeme v Americe vidět tyto vozy pod značkou Chrysler.\n\nLancer první generace se vyráběl od roku 1973. Měl dotvořit „díru“ mezi vozy Mitsubishi Minica a Galant. Vyráběl se ve dvanácti variantách s motory od 1,2 l objemu po dvoulitry. Dva roky po začátku výroby, v roce 1975, se začalo vyrábět sportovní kupé Lancer Celeste, které se stalo velmi úspěšné. V USA se prodávalo jako Plymouth Arrow. Lancer také byl jeden z prvních vozů Mitsubishi, které se začalo prodávat v Evropě (vyjma států východního bloku).\n\n V roce 1979 byla představena v Japonsku. Ze začátku byly nabízeny pouze dva motory, ale později přibyly do nabídky i motory 1,4 a 1,6 MCA-JET. U těch byl zaznamenán výrazný pokrok, protože kromě katalyzátoru se změnil tvar hlavy válců a lépe se spalovalo palivo. Mitsubishi se svou technologií MCA (Mitsubishi Clear Tec) tak udělalo výrazný pokrok v ekologii.\n\nTato generace se zprvu vyráběla jen jako sedan či hatchback. Od roku 1985 se ale začala vyrábět i ve verzi kombi a o rok později i s pohonem všech kol. Ta se právě nejvíce ujala. V některých zemích se jmenovala Mitsubishi Mirage nebo Fiore. A např. v Malajsii Mitsubishi pomohlo založit automobilku Proton, která dlouhá léta poté stavěla své vozy na platformách Mitsubishi.\n\nČtvrtá generace Lanceru dostala více aerodynamické tvary. Opět byla vyráběna na stejné platformě jako Colt. Kombi se této generace nevyrábělo, ale ve výrobě zůstalo ještě kombi minulé generace až do roku 1992. Tento Lancer také bývával upravován jako dodávka. Přišel také nový motor 1,8 GTi 16V a s ním pohon všech kol.\n\n Pátá generace přinesla opět pár novinek. Motory při nízkém objemu dosahovali vysokých výkonů a hlavně přichází i nová generace dosluhujícího kombi. To se stalo velmi prodávaným vozem Mitsubishi hlavně pro jízdní vlastnosti a spolehlivost, která byla velmi vysoká. Také se velmi uchytil motor 1,6 s 83kW v kombinaci pohonu všech čtyř kol. Naopak málo prodávaný v ČR byl sedan a motor 1,3. Sedan byl moc drahý oproti konkurentům a motor 1,3 byl slabší, než by mohl být.\n\nNa trh hlavně přišel Mitsubishi Lancer Evolution, první generace světově populárního rallye-vozu. V roce 1993, kdy se začal prodávat v Japonsku, se prodalo neuvěřitelné množství tohoto vozu. Černý trh (dovoz z Japonska) se velmi rozrůstal a proto se Mitsubishi rozhodlo Lancer Evolution prodávat i v Evropě. Za tři dny se vyprodala celá první série Eva (6000Ks).\n\nV Malajsii se tento vůz prodával pod značkou Proton Wira, jako již dříve některé vozy.\n\n Šestá generace měla zachránit Mitsubishi před pádem do krize. Bohužel, tato generace nijak nepomohla proti zhroucení firmy v roce 2000. Prodávala se spolu s již zastaralým kombi.\n\nSedmá generace byla zahrnuta v plánu revitalizace automobilky. Mitsubishi se dostává zpět na scénu i díky ní. Přišla spolu s Coltem a Galantem jako sedan a kombi a hlavně na americkém trhu měla úspěch. Navíc se vyráběla i verze Ralliart, která byla něco jako mezistupeň mezi běžným Lancerem a Lancerem Evo.\n\nNa vybraných trzích se stále prodává.\n\nPrvní prototyp této generace se začíná objevovat již v roce 2005 na Frankfurtském a Tokijském autosalonu. Automobil velmi zaujal díky svému designu, který by se měl v nejbližších letech promítnout do všech vozů automobilky. Designéři se prý nechali inspirovat stíhacími letadly a žraloky. Sériové provedení se ukázalo o dva roky později na autosalonu v Detroitu jako Lancer Sportsedan, což zcela jasně spolu s prototypy naznačovalo, že brzy přibude na trh i verze Sportback. Ten se začal prodávat v roce 2008.\n\nČtyřdveřový sedan má karoserii dlouhou 4570 mm, širokou 1760 mm a vysokou 1490 mm. Rozvor náprav 2635 mm se má stát zárukou, že pětimístný interiér s celkovou délkou 1715 mm poskytne všem cestujícím dostatek pohodlí. Přístrojová deska je přejata z modelu Outlander kvůli úspoře nákladů, protože firma se stále vzpamatovává z její krize. Zavazadlový prostor je skromných 400 l, ovšem toto auto bylo plánováno spíše k vyrobení supersportu, ne nákladního vozidla.\n\nV nabídce byly dva zážehové motory (MIVEC) a jeden vznětový agregát (DI-D).\n\nPrvní zážehový motor je čtyřválec o objemu 1,5 litru s rozvodem ventilů DOHC a proměnným časováním ventilů MIVEC. Jeho výkon je 80kW a maximální rychlost je až 210km/h s omezovačem. Zrychlení z 0 na 100km/h je za 11,6 s a s ideálním startem až za 7 s při startu z 4000 ot/min a spotřeba paliva se pohybuje okolo 6,5 litru/100km.\n\nDruhý zážehový motor má objem 1,8 litru a výkon 105kW. Maximální rychlost je až 220km/h a zrychlení je za 10,2s a s ideálním startem až za 6.9 s. Motor si řekne přibližně o 8 litrů paliva na 100km.\n\nVznětový motor DI-D pochází z dílen VW a nacházel se pod jménem TDI např. v autech značky Škoda. Opět se zde jedná o úsporu nákladů, ovšem v roce 2010 už Mitsubishi hodlá mít svůj diesel. Objem motoru je 1,8 l, výkon má 103 kW a využívá ještě dosluhující metodu čerpadlo-tryska. Kromě pozitiv, jako je nízká spotřeba (cca 6 l/100km) a vysokého zrychlení (za 9,6s na 100km/h) má hlavní negativum, kvůli kterému se dodává už jen značce Mitsubishi. Tím je velmi malá kultivovanost, kterou se ne vždy podaří utlumit (viz Mitsubishi Grandis).\n\nKvůli novým emisním normám EURO5 musela být v roce 2010 kompletně obměněna motorová nabídka více méně u všech automobilů. Lancer obdržel opět dva zážehové a jeden vznětový motor.\n\nPrvní zážehový motor je čtyřválec o objemu 1,6 litru s rozvodem ventilů DOHC a proměnným časováním ventilů MIVEC. Jde o úpravu předchozího motoru o objemu 1,5 litru. Jeho výkon je 85kW a maximální rychlost je 191km/h. Zrychlení z 0 na 100km/h je za 10,7 s a spotřeba paliva se pohybuje okolo 5,8 litru/100km.\n\nDruhý zážehový motor je stejný jako před úpravou pro novou emisní normu, pouze se snížil výkon na 103kW, maximální rychlost na 202km/h a zrychlení na 10,4s.\n\nMotor s objemem 2.0 má omezeno na 110kW a 197Nm zdvih k vrtání 86.0/86.0 s kompresem 10.0:1 a spotřebou 7.1/7.3.\n\nMotor s objemem 2.4 má omezeno na 125kW a 226Nm zdvih k vrtání 88.0/97.0 s kompresem 10.5:1 a spotřebou 8.8/8.9.\n\nVznětový motor o objemu 1,8 DI-D je úplně nový motor vyrobený ve spolupráci s Mitsubishi Heavy Industries, jako první vznětový motor používá technologii proměnného časování ventilů MIVEC a má velmi nízkou spotřebu – 5,2 (85kW) a 5,6 (110kW) litru/100km. Poprvé se představil v novém crossoveru Mitsubishi ASX.\n\nMá elektronický posilovač s hřebenem a pastorkem. Má víceprvkou zadní nápravu a nezávislé vzpěry MacPherson s vinutou pružinou a stabilizátorem (stabilizační tyč nad motorem platí jen pro 1,8 , 2.0 , 2.4 a 1,8 diesel. Poloměr otáčení 10. Brzdy má Brembo dvoudilné chlazené v předy a zadní Solid disk. Hmotnost 1900 kg.\n\nV crashtestech Lancer dostal plný počet hvězdiček. Jediná větší výtka byla k ochraně chodců. Nový Lancer využívá systém nazvaný RISE (Reinforced Impact Safety Evolution), který rozptyluje energii působící na konstrukci karoserie během nárazu a reguluje její deformace. V základu má 6 airbagů, které také napomáhají bezpečnosti a v maximálním vybavení má 9 airbagu včetně kolenního airbagu.\n\nV sezoně mistrovství světa v rallye 1974 se objevil typ Colt Lancer, který zvítězil při svém prvním startu, kdy jej řídil Jodinger Singh.\n\nMěl se stát úspěšným nástupcem typu Lancer GSR 1600. Byl vyvíjen pro závody ve skupině 4 a počítalo se s úpravou pro skupinu B. Na vývoji se podílel rakouský distributor Denzel AG. Pro úpravy do kategorie B byl angažován Andrew Cowan a vývoj probíhal prostřednictvím firmy Ralliart. Vůz měl řadový dvoulitrový čtyřválec přeplňovaný turbodmychadlem umístěný vpředu a velmi stabilní podvozek s pohonem zadních kol. Homologace proběhla 1. dubna 1981 pro skupinu 4 a 1. ledna 1983 pro skupinu B.\n\nPo neúspěších v mistrovství světa v rallye 2002, které měl tým Ralliart s vozem Mitsubishi Lancer EVO VII WRC bylo rozhodnuto ukončení závodů na rok a vývoj nového vozu pro mistrovství světa v rallye 2004. Vůz má nezvykle umístěné přítlačné křídlo. Vůz byl vybaven mechanickými diferenciály a poháněl ho motor o objemu 1996 cm³ s rozvodem DOHC o výkonu 221 kW, který dosahoval točivého momentu 550 Nm a byl přeplňovaný turbodmychadlem vlastní konstrukce. Automobilka používala pneumatiky Pirelli. Poprvé vůz startoval na Rallye Monte Carlo 2004. Přesně o rok později byla představena verze WRC05, jejíž šířka byla zvětšena na 1800 mm. Po sezoně ale tým Mitsubishi z finančních důvodů šampionát opustil.\n\n\n"}
{"id": "327607", "url": "https://cs.wikipedia.org/wiki?curid=327607", "title": "Carl Schmitt", "text": "Carl Schmitt\n\nCarl Schmitt (11. července 1888 Plettenberg – 7. dubna 1985 tamtéž) byl konzervativní německý právní a politický teoretik. Z autoritativních pozic kritizoval liberální demokracii a ovlivnil řadu levicových i pravicových politických teoretiků, zejména W. Benjamina, Giorgio Agambena, J. Derridu a Leo Strausse.\n\nSchmitt se narodil v konzervativní katolické rodině v městečku Plettenberg, asi 50 km jihovýchodně od Dortmundu, kam se po válce zase vrátil. Studoval právo v Berlíně, v Mnichově a tehdy německém Štrasburku, kde roku 1915 promoval. Přednášel právo v Mnichově, v Greifswaldu, v Bonnu a od roku 1933 v Berlíně. V době Výmarské republiky se stavěl proti vládnoucím stranám i politickému systému, ale vystupoval též výrazně proti nacistům a komunistům. V roce 1933 vstoupil do NSDAP a angažoval se jako nacistický politický teoretik. Zdůvodňoval Hitlerovo převzetí moci a další nezákonné kroky jako „výkon diktátorské autority“, současně však kritizoval rasismus. Už roku 1936 byl v nacistickém tisku (v novinách SS \"Das Schwarze Korps\") kritizován pro neslučitelnost svých autoritativních názorů s nacistickou ideologií a též pro svůj oportunismus. V důsledku toho přišel o větší část svých politických funkcí, až do roku 1945 však zůstal státním radou a profesorem v Berlíně. Po válce byl zatčen a odešel do ústraní ve svém rodném městečku, kde ho však navštěvovali významní političtí myslitelé pravicového i levicového zaměření. Po většinu života zdůrazňoval svou vázanost na katolický světový názor i na katolickou náboženskou praxi.\n\nSchmitt navazoval na politické myšlení T. Hobbese a Niccolò Machiavelliho. Roku 1921 na sebe upozornil spisem \"O diktatuře\" (\"Die Diktatur\"), který reagoval na rozhárané politické poměry a slabost tehdejší německé vlády. Výkon suverenity zahrnuje podle Schmitta i právo zavést diktaturu, buď jako výjimečný stav na dočasnou ochranu ústavy, nebo i pro zavedení jiné ústavy. V této linii pokračoval dalším spisem „Politická teologie“ (\"Politische Theologie\", 1922), kde tvrdil, že politika je sekularizovaná teologie a opět hájil právo suveréna zavést výjimečný stav. Jeho nejznámějším spisem je „Pojem politična“ (\"Der Begriff des Politischen\", 1932), kde chápe oblast politiky jako oblast moci, nesmiřitelných konfliktů a boje proti nepříteli: politika dělí společnosti na přátele a nepřátele. V \"Teorii partyzána\" (1963) rozebíral případy, kdy státy podporují nepravidelné bojůvky proti vnějšímu nepříteli.\n\nSchmittovy autoritativní názory a kritika slabosti liberálních institucí, které podle něho pěstují iluze o možnosti vyjednávání a dohody, přitahovala už před válkou pozornost levicových i pravicových kritiků demokracie. Od 70. let 20. století se o Schmitta opírají i američtí konzervativní teoretikové, zejména Leo Strauss, v Evropě György Lukács, Frankfurtská škola, Jacques Derrida a Giorgio Agamben. Také vlivný časopis americké Nové levice \"Telos\" se věnoval a věnuje jeho dílu.\n\n\n\n\"Tento článek je založen z velké části na informacích z článku anglické Wikipedie (viz odkazy vlevo).\"\n"}
{"id": "327609", "url": "https://cs.wikipedia.org/wiki?curid=327609", "title": "Habituace", "text": "Habituace\n\nHabituace je nejjednodušším druhem učení a rozumí se jím učení, které je nutné k tomu, abychom ignorovali podnět, který se nám stal známým a který nemá vážné následky - naučíme se např. ignorovat tikot svých hodinek. Tento mechanismus učení má nesmírně důležitou funkci při selektování pozornosti, kdy jsme nuceni se soustředit na důležité podněty a nedůležité musíme ignorovat.\n\nHabituace znamená úbytek reakce na opakování téhož podnětu, ale ne na odlišný podnět, nejde tedy o prostou únavu.\n"}
{"id": "327610", "url": "https://cs.wikipedia.org/wiki?curid=327610", "title": "Helena Rašková", "text": "Helena Rašková\n\nHelena Rašková, rodným jménem Helena Hellerová (2. ledna 1913 Curych – 13. dubna 2010 Praha), byla česká farmakoložka.\n\nBěhem druhé světové války pracovala u farmaceutické firmy Fragner, zde působila také jako lékařka. V roce 1945 společně se svým manželem prof. MUDr. Karlem Raškem, DrSc. velmi aktivně pomáhala (ač byla sama ve vysokém stupni těhotenství) likvidovat epidemii skvrnitého tyfu v Malé pevnosti v Terezíně. V této věci osobně jednala přímo s velitelem Rudé armády maršálem Pavlem Semjonovičem Rybalkem.\n\nPo válce absolvovala stáž na Oxfordské univerzitě a stala se vysokoškolskou učitelkou na Univerzitě Karlově v Praze. Zasloužila se o vznik Světové unie farmakologických společností, kde posléze zastávala funkci místopředsedkyně této organizace. Od roku 1955 pracovala ve funkci ředitelky Farmakologického ústavu Fakulty dětského lékařství, v roce 1957 byla jmenována profesorkou farmakologie.\n\nPo roce 1968 byla politicky perzekvována a své povolání nemohla vykonávat, pracovala v oboru veterinární farmakologie.\n\nByla předsedkyní České farmakologické společnosti, součásti Purkyňovy lékařské společnosti a čestnou předsedkyni nynější České společnosti pro experimentální a klinickou farmakologii a toxikologii.\n\n"}
{"id": "327611", "url": "https://cs.wikipedia.org/wiki?curid=327611", "title": "Velence", "text": "Velence\n\nVelence ( , jméno pochází od benátských řemeslníků z doby Matyáše Korvína) je jezero v župě Fejér v Maďarsku v Dunajské rovině. Rozkládá se ve stejné kotlině tektonického původu jako Balaton severovýchodně od něj. Má rozlohu 27 km², délku 10,8 km a maximální šířku 3,3 km. Průměrná hloubka je 1,6 m a maxima dosahuje 2 m. Jezero vzniklo větrnou erozí a následnou deflací (větrným odnosem materiálu).\n\nOd severního břehu se zvedá stejnojmenná vrchovina. Na nížinatém jižním břehu se nacházejí písčité pláže. Po severním břehu vede dálnice M7 a po jižním silnice č. 7 a železnice. Několik kilometrů západně se nachází město Székesfehérvár.\n\nVoda je bohatá na minerální látky a má léčivé vlastnosti. V létě dosahuje teploty 26 až 28 °C.\n\nJezero je velmi mělké a z velké části zarostlé rákosem. Nachází se ve stádiu zániku. Zvláštností jsou plovoucí ostrovy, které jsou tvořené vodními rostlinami. Je hnízdištěm vodních ptáků a častou zastávkou ptáků tažných.\n\nNa jižním břehu, který není úplně zarostlý rákosem, byla vyhlášena přírodní rezervace.\n\nJezero je turistickým a rekreačním centrem. Na jižním břehu se nacházejí lázně a koupaliště, z nichž nejvýznamnější jsou Gárdony a Velence. Na severním břehu ve vesnici Pákozd bylo odkryto naleziště z doby bronzové. Na kopci Mészeg stojí pomník uherských povstalců, kteří 29. září 1848 zvítězili nad habsburskými vojsky v bitvě pod Pákozdem. Je zde také muzeum bitvy, obklopené arboretem a kaple připomínající památku maďarských vojáků padlých na východní frontě ve 2. světové válce. Ve městě Velence je muzeum rybářství.\n\n"}
{"id": "327616", "url": "https://cs.wikipedia.org/wiki?curid=327616", "title": "Samudragupta", "text": "Samudragupta\n\nSamudragupta (okolo 335-380) byl panovník Guptovské říše, nástupce předchozího panovníka Čandragupty I. Bývá považován za jednoho z nejschopnějších vojenských vůdců v indických dějinách, pročež bývá někdy označován jako „Napoleon Indie“. Samdragupta měl být svým otcem vybrán jako následník panovnického trůnu i přesto, že měl několik starších bratrů. Po smrti Čandragupty I. tak mělo dojít o jeho nástupnictví k boji, ze kterého Samudragupta vzešel jako vítěz.\n\nHlavní zdroj zpráv o Samudraguptovi pochází z nápisu vyrytého na jednom z kamenných sloupů, které nechal vztyčit v Iláhábádu již král Ašóka . Nápis, jehož autorem je Harišéna, detailně líčí Samudraguptovy dobyvačné výpravy. Poskytuje též informace o politickém uspořádání Indie, jejích obyvatelů a králů první poloviny 4. století. Dalším zdrojem jsou dobové mince, na kterých bývají tehdejší králové vyobrazeni v různých polohách a pozicích spolu s dalšími předměty, podle čehož se dá rozpoznat jejich vzhled či jejich záliby. Ze Samudraguptovy doby je známo celkem osm druhů mincí a všechny jsou vyrobeny z čistého zlata.\n\nJiž od počátků své vlády se Samudragupta zaměřoval na rozšiřování své říše. Nejdříve se mu podařilo dobýt menší země na severu a upevnit svou moc. Poté svou pozornost zaměřil k jižní části Indického subkontinentu. Podařilo se mu získat četná území včetně Mathury, země Jaudhéjů a Ardžunájanů. Do své smrti kolem roku 380 dokázal začlenit do své říše více jak dvacet království a Guptovská říše tehdy sahala od Himálaje k řece Narmadá a od Brahmaputry k Jamuně. Sám sebe Samudragupta nazýval „králem králů“ a „světovým vládcem“.\n\nI přes válečné výpravy Samudragupta nezapomínal na umění. Stal se patronem učenosti, oslavné poezie i hudby. Bylo nalezeno několik mincí, které jej vyobrazují s hudebními nástroji. I přesto, že Samudragupta byl podobně jako další Guptové stoupenec hinduismu, byl znám svou tolerancí k ostatním náboženským systémům. Jako příklad jeho tolerantního postoje může posloužit skutečnost, že povolil cejlonskému králi postavit v těsné blízkosti Bódhgaji buddhistický klášter.\n\nPo jeho smrti se stal dalším panovníkem Čandragupta II.\n"}
{"id": "327621", "url": "https://cs.wikipedia.org/wiki?curid=327621", "title": "José Rizal", "text": "José Rizal\n\nJosé Rizal (celým jménem José Protasio Rizal-Mercado y Alonso-Realonda) (19. června 1861 Calamba, Laguna – popraven 30. prosince 1896 Manila), národní hrdina Filipín, byl básník a prozaik, jeden z prvních očních chirurgů v celé jihovýchodní Asii, národní buditel a nejvýznamnější postava filipínského hnutí za nezávislost a osvobození od španělské koloniální nadvlády. Za své vlastenecké aktivity byl popraven, avšak národní osvobozenecké hnutí, inspirované jeho myšlenkami a aktivitami, vedlo už necelé dva roky po jeho smrti ke kapitulaci Španělské Východní Indie. Výročí jeho smrti se stalo státním filipínským svátkem. Republikovým zákonem 646 byl v roce 1916 vytvořen na jeho počest Řád rytířů Josého Rizala.\n\nRizal se narodil jako sedmé z jedenácti dětí svých rodičů, coby jejich druhý syn. Absolvoval jesuitskou školu Ateneo v Manile, začal univerzitní studia na jediné filipínské vysoké škole, Univerzitě sv. Tomáše, kde si vybral medicinu. V r. 1882 odjel do Evropy, kde pokračoval ve studiu oční chirurgie na univerzitě v Madridu, souběžně si zapsal i obory filosofie a literatura. Všechny obory absolvoval. Již ve Španělsku se stal váženou osobou, měl řadu kontaktů ve vědeckých kruzích, stýkal se i s liberálními politiky, angažoval se v aktivitách komunity zdejších filipínských studentů. V r. 1884 na sebe upozornil veřejným projevem při příležitosti udělení cen ve španělské celonárodní malířské soutěži, v níž se na prvních dvou místech umístili dva pařížští Filipínci. V r. 1885 prováděl oftalmologickou praxi v Paříži, poté v německém Heidelbergu. V té době se seznámil se svým velkým evropským přítelem, profesorem Ferdinandem Blumentrittem z Litoměřic, jedním z mála evropských filipinistů. O dva roky později ho a jeho rodinu v Litoměřicích i navštívil.\n\nRizal uměl kromě svého rodného tagalogu výborně španělsky, naučil se však i latinsky, řecky, hebrejsky, francouzsky, italsky, anglicky a německy. Údajně hovořil víc než deseti jazyky. Navíc vynikal v kreslení, jakož i v tělesných aktivitách (šerm).\nV r. 1887 vydal vlastním nákladem román \"Noli me tangere\" (\"Nedotýkej se mne\"), v němž popisuje nevlídné poměry na Filipínách, kde misionářské řády měly téměř absolutní moc nad domorodým obyvatelstvem. Téhož roku se vrátil na Filipíny, ale generální guvernér osobně mu pod tlakem církevních autorit doporučil z ostrovů opět odjet. Vrátil se do Evropy, kde v r. 1891 dokončil druhý román, \"El Filibusterismo\" (\"Podvratnictví\"), jehož námětem je pokus o revoluci na Filipínách. Rizal naznačuje, že právě revoluce může být jediným možným východiskem z útlaku, který zažívají Filipínci, ale zároveň vyjadřuje obavu z možných důsledků, pokud by k ní došlo.\n\nV roce 1891 si zřídil oční ordinaci v Hongkongu, kde se setkal se svou rodinou, jež se mezitím stala obětí perzekuce. Odjel zpět na Filipíny a snažil se vyjednávat s novým generálním guvernérem. Byl zatčen a odsunut do ústraní, další čtyři roky strávil v odlehlém Dapitanu na ostrově Mindanao. V roce 1896 se sám přihlásil jako dobrovolný lékař do španělských jednotek na Kubě a byl mu povolen odjezd. Zatímco byl na cestě do Evropy, vypukla na Filipínách revoluce, vedená hnutím Katipunan (Sdružení), v jehož čele stojí Andrés Bonifacio. Rizal je znovu zatčen po připlutí do Barcelony a poslán zpět do Manily. Přestože mu nebyly dokázány kontakty s vůdci revoluce, byl demonstrativně popraven zastřelením 30. prosince 1896. U místa jeho popravy byla 4. července 1946 vyhlášena nezávislost Filipín.\n\n\n\n\n\n\n\n\n"}
{"id": "327623", "url": "https://cs.wikipedia.org/wiki?curid=327623", "title": "Kazimiera Szczuka", "text": "Kazimiera Szczuka\n\nKazimiera Szczuka [kažimjera ščuka] (* 22. června 1966) je polská feministka, televizní moderátorka, politická aktivistka a literární kritička.\n\nKazimiera Szczuka je členkou neparlamentní levicové strany Partia Zieloni a feministického uskupení Porozumienie Kobiet 8 Marca. Politicky podporuje feminismus, interrupce, požadavky homosexuálních organizací atd. a výrazně vystupuje proti tradičním katolíkům a konzervativcům. V roce 2006 se v televizi posmívala moderátorce Rádia Marija Magdaleně Buczek kvůli způsobu jejího projevu. Později se omluvila s tím, že nevěděla, že je tento hlasový projev způsoben vážným tělesný postižením, ale Polsat přesto obdržel za odvysílání záznamu tohoto „vtipu“ pokutu 500 000 złotých.\n\nPozději v rozhovoru pro The New York Times prohlásila: \"„Nenávidí mě, protože jsem feministka, protože jsem Židovka, ale hlavně proto, že jsem feministka.“\"\n\n"}
{"id": "327627", "url": "https://cs.wikipedia.org/wiki?curid=327627", "title": "Huis ten Bosch", "text": "Huis ten Bosch\n\nHuis ten Bosch (nizozemsky Paleis Huis ten Bosch) je královský palác v Haagu v Nizozemsku. Je to jeden z tří oficiálních sídel nizozemské královské rodiny; další dvě jsou palác palác Noordeinde v Haagu a Královský palác v Amsterdamu. Huis ten Bosch byl domovem bývalé nizozemské královny Beatrix od roku 1981 do roku 2014. Současný král Willem-Alexander a jeho rodina nastoupili vládu dne 13. ledna 2019. Replika paláce byla postavena v japonském Sasebu, v zábavním parku nesoucím stejný název.\n\nStavba paláce Huis ten Bosch začala 2. září 1645 pod vedením Bartholomeuse Drijffhouta podle návrhu Pietera Posta a Jacoba van Campena na pokyn Amálie Solms-Braunfels, manželky nizozemského místodržitele Frederika Hendrika Oranžského. Základní kámen položila manželka Fridricha Falckého a česká královna Alžběta Stuartovna.\n\nPo smrti svého manžela v roce 1647 Amálie tento palác zasvětila jeho památce. Pod vedením architekta a malíře Jacoba van Campena a Pietera Posta ve spolupráci s dalšími slavnými umělci jako byli Gerard van Honthorst, Jacob Jordaens, Thomas Willeboirts Bosschaert, Theodoor van Thulden, Caesar van Everdingen, Salomon de Bray, Pieter Soutman, Gonzales Coques, Pieter de Grebber, Adriaen Hanneman a Jan Lievens, zaplnili Oranjezaal (Oranžový sál) malbami oslavujícími jejího manžela Frederika Hendrika. V letech 1734 až 1737 přidal architekt Daniel Marot k paláci dvě křídla, včetně nové jídelny. Koncem 18. století palác změnil majitele. Přešel z majetku rodiny Nasavských, ze které pocházelo mnoho nizozemských místodržících, do majetku Batávské republiky. Vláda nově vytvořené republiky dala palác oranžsko-nasavské dynastii, která jej vlastní dodnes.\n\nOd roku 1800 do roku 1805 v paláci sídlila Národní galerie umění, předchůdce Rijksmusea. Bratr Napoleona Bonaparte, Ludvík Bonaparte, nizozemský král, palác mezi lety 1805 až 1807 krátce užíval. Když byl v roce 1815 William Frederick, princ Oranžsko-nassavský, jediný přeživší z posledních nizozemských místodržících prohlášen králem Nizozemska jako Vilém I. Nizozemský, stal se Huis ten Bosch jedním z jeho oficiálních sídel. Palác se stal jedním z oblíbených míst pro mnoho členů královské rodiny. V roce 1899 byl palác místem několika setkání první mezinárodní mírové konference v Haagu. Během první světové války se stal sídlem královny Wilhelminy. Když německá armáda napadla Nizozemsko během druhé světové války, královna a její rodina byli nuceni palác opustit. Odešli do exilu do Británie. Nacistická vláda plánovala palác zničit, ale správce armádu přesvědčil, aby ho neničili. Přesto byla budova velmi poškozena. V letech 1950 až 1956 byl palác obnoven a v roce 1981 se znovu stal královskou rezidencí.\n\n"}
{"id": "327630", "url": "https://cs.wikipedia.org/wiki?curid=327630", "title": "Hodinový úhel", "text": "Hodinový úhel\n\nHodinový úhel v astronomii je úhel mezi místním poledníkem a deklinační kružnicí zvoleného objektu na obloze. Udává se obvykle v hodinách s hodnotami od 0 do 24, takže 1 hodina odpovídá úhlu 15°, jeden stupeň odpovídá 4 minutám. Nula přitom odpovídá objektu na místním poledníku (například v zenitu) a hodnoty přibývají směrem k západu.\n\nSpolečně s deklinací dává hodinový úhel rovníkové souřadnice prvního druhu. Ty určují polohu objektu na nebeské sféře v daném okamžiku. Při otáčení Země kolem osy se objekt po obloze pohybuje a jeho hodinový úhel se v čase mění.\n\nRovníkové souřadnice druhého druhu jsou voleny tak, aby se pro vzdálené objekty pokud možno neměnily v čase. Místo hodinového úhlu (t) se udává rektascenze (RA). Známe-li místní hvězdný čas (LST), lze z rektascenze určit hodinový úhel podle jednoduchého vztahu:\n\nMístní hvězdný čas tedy udává aktuální hodinový úhel jarního bodu a všech ostatních objektů s nulovou rektascenzí. Zároveň je vidět, že v kterémkoli okamžiku jsou na místním poledníku (t=0) právě ty objekty, jejichž rektascenze je rovna hvězdnému času.\n\nJako pohyb jarního bodu po obloze určuje místní hvězdný čas, tak pohyb Slunce určuje místní pravý sluneční čas, který ukazují sluneční hodiny. V poledne je Slunce na místním poledníku, jeho hodinový úhel je nulový. Místní pravý sluneční čas tedy dostaneme přičtením 12h k hodinovému úhlu Slunce. V minulosti byl tímto způsobem určován přesný čas. Na dlažbě pražského Staroměstského náměstí je vyznačen poledník, podle nějž byl místní čas určován. V pravé poledne na něj dopadal stín Mariánského sloupu, který však 3. listopadu 1918 zbořil fanatický dav. Přesné měření na stejném principu prováděl v astronom v meridiánovém sále Klementina, kdy průchod Slunce rovinou místního poledníku (meridánu) za dobré viditelnosti ohlašoval astronomické poledne. Dnes se místní občanský čas odvozuje od světového času.\n"}
{"id": "327643", "url": "https://cs.wikipedia.org/wiki?curid=327643", "title": "Remijia", "text": "Remijia\n\nRemijia je rod rostlin z čeledi mořenovité. Jsou to keře a stromy s velkými vstřícnými nebo přeslenitými listy a bílými až červenými pravidelnými květy. Rod zahrnuje okolo 40 druhů a je rozšířen pouze v Jižní Americe, zejména v Amazonii. Některé druhy mají využití v lékařství či jako přísada toniků.\n\nZástupci rodu \"Remijia\" jsou keře a stromy se vstřícnými nebo přeslenitými jednoduchými listy. Listy jsou často velmi velké, přisedlé nebo řapíkaté, s opadavými, trojúhelníkovitými až kopinatými, interpetiolárními palisty. Květy jsou bílé, růžové nebo červené, středně velké až velké, pravidelné, uspořádané v květenstvích různých typů. Kalich je uťatý nebo na vrcholu se 4 až 6 laloky. Koruna je nálevkovitá, srostlá, se 4 až 6 laloky. Tyčinek je stejný počet jako korunních laloků a jsou přirostlé pod nebo v polovině korunní trubky. Semeník obsahuje 2 komůrky a mnoho vajíček. Plodem je tenká až dřevnatá tobolka s mnoha drobnými, plochými semeny.\n\nRod \"Remijia\" zahrnuje asi 35 až 45 druhů. Je rozšířen výhradně v Jižní Americe od Kolumbie a Guyany po Peru a Bolívii. Největší druhové bohatství je ve Venezuele a Brazílii. Jsou to především keře a nízké stromy rostoucí na chudých půdách.\n\nZ kůry \"Remijia peruviana\" byly izolovány alkaloidy, které obsahuje i chinovník (\"Cinchona\"): chinin, kuprein a cinchonin. Mimo to byly identifikovány 2 zcela nové alkaloidy: acetylkuprein a N-ethylchinin.\n\nKůra stromů rodu \"Remijia\" obsahuje 0,5 – 2 % chininu. Tato kůra je levnější než kůra chinovníku a má výraznou chuť a proto se využívá pro výrobu toniků.\nŠťáva druhu \"Remijia pacimonica\", rozšířeného v Amazonii, je používána na kožní záněty.\n"}
{"id": "327659", "url": "https://cs.wikipedia.org/wiki?curid=327659", "title": "Moločna", "text": "Moločna\n\nMoločna ( ), na horním toku Tokmak ( ) je řeka v Záporožské oblasti na Ukrajině. Je 197 km dlouhá. Povodí má rozlohu 3450 km².\n\nPramení na Přiazovské vysočině. Na dolním toku je hodně členitá a v jejím povodí se nachází mnoho rybníků. Ústí do Moločného limanu (úmoří Azovského moře).\n\nZdrojem vody jsou převážně sněhové srážky. Průměrný průtok vody činí 2,1 m/s. V létě a zvláště na podzim a v zimě dochází k povodním. V některých letech řeka vysychá nebo promrzá až do dna.\n\nNa řece leží města Tokmak, Moločansk, Melitopol.\n"}
{"id": "327662", "url": "https://cs.wikipedia.org/wiki?curid=327662", "title": "Hans Christian Gram", "text": "Hans Christian Gram\n\nHans Christian Joachim Gram (13. září 1853 Kodaň – 14. listopadu 1938 Kodaň) byl dánský bakteriolog, který roku 1884 vyvinul jednoduchou metodu k rozeznávání bakterií, tzv. Gramovo barvení (díky němuž rozlišuje grampozitivní a gramnegativní bakterie). Tato metoda je dodnes hojně používaná.\n\nBotaniku studoval na Kodaňské univerzitě a stal se asistentem zoologa Japeta Steenstrupa. Díky rostlinám se dostal k farmakologii a k používání mikroskopu. V roce 1891, tedy již několik let po svém nejvýznamnějším objevu, se stal přednášejícím farmakologie a později profesorem v Kodani. \n"}
{"id": "327666", "url": "https://cs.wikipedia.org/wiki?curid=327666", "title": "Senior", "text": "Senior\n\nSenior je starší člověk, ale také nejstarší a zpravidla vážený člen nějakého společenství.\n\nJako jediným objektivním faktorem, při posuzování toho, kdo je senior, se stal kalendářní věk jedince. Kalendářní věk je relativně jednoduše statisticky zachytitelný. Nejobvyklejší věkovou hranicí je věk 60 - 65 let. Stanovení této věkové hranice s sebou přináší jisté budoucí komplikace, protože s prodlužující se délkou života bude nezbytné věkovou hranici revidovat, i když ne neustále.\n\nOdchod do starobního důchodu nemůže být objektivním kritériem, kdy jedince přiřadíme mezi seniory, je však výrazným mezníkem v životě člověka samého.\n\nGerón – (řecky stařec) – starší označení pro seniora, které se dnes prakticky nepoužívá, od tohoto pojmu se však odvozuje věda zvaná – gerontologie (věda o stárnutí)\n\nStárnutí- je celoživotní biologický proces, který je neodvratný a na jehož konci je stáří. Také Zavázalová uvádí, ze stárnutí je proces všeobecný (stárne celá populace) a zároveň individuální (stárne konkrétní jedinec)\n\nStáří – (senium) toto období označuje pozdní fáze ontogeneze, přirozeného průběhu života. Je důsledkem a projevem geneticky podmíněných involučních procesů modifikovaných dalšími faktory (choroby, životní prostředí, způsob života).\n\nStáří jako etapa lidského života je nejčastěji determinováno na základě vývojové psychologie. Obvykle se v odborné literatuře setkáváme s následujícím dělením stáří\nJe však nutné poznamenat, že mnozí autoři zároveň dodávají, že o stáří zpravidla hovoříme až od věku 65 let. Dle českého statistického úřadu k 31.12.2013 dosáhlo zastoupení osob ve věku 65 a více let 17,4 %.\n\nZměny ve stáří – jednotlivé změny můžeme rozdělit do tří základních oblastí:\n\n\n\nIndex stáří vyjadřuje, kolik v populaci připadá osob ve věku 65 a více let na 100 dětí ve věku 0-14 let. Vývoj indexu stáří od roku 2006 do roku 2013 má v ČR stoupající tendenci. To znamená, že se zvyšuje počet seniorů nad 65+ let oproti dětem do 14 let. Bývaly doby, kdy dětí bylo vždy více než seniorů, nyní od roku 2006 se poměr obrátil a přibývá seniorů. V roce 2006 byl index stáří 100,2, to znamená, že poměr seniorů a dětí byl téměř v rovnováze. Od té doby je v České republice více seniorů než dětí.\n\nDle Českého statistického úřadu a jeho prognóz bude v roce 2050 s největší pravděpodobností nejvíce občanů ve věkové skupině 70 - 80 let. V současné době je nejpočetnější skupina obyvatel ve věku 30 - 40 let (viz obrázek 1).\n\nZ druhé tabulky lze vyčíst jaké bylo a jaké pravděpodobně bude procentuální zastoupení seniorů v České republice v následujících letech. V průběhu 100 let se počet seniorů zvýší o cca 2 400 tisíc. \n\nV anglicky psané literatuře se termín senior objevuje zřídka. Užívá se pojem „older people“, popř. „elderly“,…, pro danou věkovou skupinu byl Evropskou komisí navržen termín „zkušenější“.\n\nZ uvedeného grafu je patrné, že největší poměr seniorů má Itálie, tj. 21,4 % obyvatelstva. Naopak nejméně má Turecko, tj. 7,7 %.\n"}
{"id": "327670", "url": "https://cs.wikipedia.org/wiki?curid=327670", "title": "Ropucha obecná", "text": "Ropucha obecná\n\nRopucha obecná (\"Bufo bufo\", Laurenti, 1768) je obojživelník z čeledi ropuchovití, která patří mezi nejhojnější ropuchy na území Česka. Žije v Evropě, západní Asii a severozápadní Africe. Dosahuje délky okolo 7 až 15 cm. Hnědo zeleně zbarvené tělo je relativně mohutné (především u samic) a je pokryté malými hrbolky připomínajícími bradavice. Za očima má jedové žlázy, které v případě ohrožení vylučují dráždivý toxin. Je aktivní především za soumraku a v noci. Pohybuje se pomalou chůzí nebo krátkými skoky. Živí se rozličnými bezobratlými. Kromě období rozmnožování žije samotářským způsobem života.\n\nJejím úhlavním nepřítelem je člověk, ať už se jedná o automobilisty či znečišťování přírody nebezpečnými látkami. Za dosavadní hojnost tohoto užitečného tvora, který zkonzumuje značné množství škodlivých živočichů, vděčíme především jeho nenáročnosti a přizpůsobivosti.\n\nRopucha má jako všichni obratlovci kostru, která ale neobsahuje žádná žebra. Počet obratlů tvořící páteř je 5 až 8 a to v závislosti na splynutí a srůstu jednotlivých obratlů, které jsou procoelní. U křížového obratle dochází k plochému rozšíření postranních výběžků. S urostylem pojí křížový kloub dvě kloubní plošky. Hrudní kost (\"sternum\") je chrupavčitá, v mediální části může někdy osifikovat.\n\nHlava je tvořena lebkou, jejíž součástí jsou bezzubé čelisti.\n\n2n = 22. Chromozómy jsou metacentrické. Podle velikosti rozlišujeme skupinu 6 párů velkých a 5 párů malých chromozómů. Sekundární konstrikce je na 6. páru chromozómů.\n\nDospělý samec ropuchy je dlouhý 63–90 mm, samice je větší a měří obvykle 84–120 mm, což značí pohlavní dvojtvárnost. Na jihu Evropy může dosáhnout délky až 20 cm. Tělo má ropucha zavalité. Svrchní strana těla má výrazně bradavičnatou kůži, která je matná, příjemná na dotek a existuje v různých odstínech hnědé barvy, šedé, mramorované. Bradavičky na hřbetě jsou ploché či mírně oblé. Někdy jsou uspořádané do jakýchsi podélných řad, jindy rozeseté nepravidelně. Spodní strana je zrnitá a šedožlutá, nažloutlá, narůžovělá, narezlá či šedá – může mít i drobné tmavé skvrny. Je také mírně zvrásněná. Nemusí obsahovat žádnou kresbu, často je však tmavě mramorovaná. Kontrast ale není nijak zvlášť výrazný. Právě metamorfovaná mláďata jsou zbarvena černohnědě, větší mláďata červenavě hnědě. Podobné zbarvení mívají také dospělí samci. Během rozmnožování bývají ropuchy obou pohlaví zbarveny dosti podobně (živěji) – světle olivově, často také s tmavými, neostře ohraničenými skvrnami, pokožka je méně drsná.\n\nKončetiny jsou poměrně krátké, a proto ropucha dokáže dělat jen menší skoky. Nejvyšší výška skoku je okolo 25–30 cm. Na předních končetinách, které jsou spíše sloupovité, jsou prsty volné (1. a 2. prst je stejně dlouhý), na zadních jsou spojené nepříliš širokou plovací blánou. To svědčí o tom, že se jedná spíše o suchozemského tvora. Na spodní straně prstů jsou subartikulární hrbolky, které jsou alespoň u některých kloubů párové. Ropucha obecná se také od ostatních ropuch žijících na území Česka liší tím, že na chodidle zadní nohy nemá vytvořenou tzv. tarzální lištu.\n\nU samců je možné pozorovat tmavé zrohovatělé mozoly na prvních třech prstech přední končetiny a na prostředním dlaňovém hrbolku. Ty slouží k pevnému uchycení na hřbetu samičky během páření (samec samici objímá předními končetinami).\n\nJejí hlava je zploštělá a okrouhlá. Délka hlavy u samců vzhledem k tělu je 25–31 % (průměr 26,9 %), u samic 24–28 % (průměr 25,9 %). Následující údaje jsou vyjádřeny v % vzhledem k délce hlavy. Šířka hlavy je u samců 118–136 % (průměr 126,2 %), u samic 123–145 % (135,1 %). U samců je délka čenichu 40–47 % (43,6 %), u samic 39–51 % (45,5 %). Oči jsou od sebe umístěny poměrně daleko a jsou málo vystouplé. Na oku se nacházejí příčně položené štěrbinovité zornice. Duhovka může být zlatavá, žlutá, hnědožlutá, oranžová až měděná. U značného množství populace se přes duhovku táhne vodorovný nevýrazný tmavý pruh. Velmi mladí jedinci mají někdy zlatavý lem na rozhraní zřítelnice a duhovky. Zřítelnice má oválný tvar, seshora a zespodu je mírně zploštělá. U většiny jedinců je ušní otvor dobře viditelný, je krytý vnějším ušním bubínkem – tympánem. U jiných méně, vytvořený ale je. Jazyk má oválný tvar. Jeho přední konec je přirostlý, zadní je potom vychlípitelný z tlamy.\n\nPohlavní dvojtvárnost je možné pozorovat především na prstech přední končetiny a na rozdílné velikosti jedinců. Samci mají bazální část 1. prstu nápadně zesílenou. Pokožka je zde drsná, mozolovitá, často také tmavě pigmentovaná. Dva prsty, které s 1. sousedí, nesou na svrchní straně menší tmavé plošky. Prsty samic žádné takovéto zvláštnosti nevykazují. Samice mají větší rozměry než samci a vyznačují se širší hlavou. Jedinci samčího pohlaví mají zase poněkud delší končetiny.\n\nPříušní jedové žlázy (\"parotidy\") jsou umístěny za očima a mají tvar půlměsíce a jsou vystouplé. Vylučují ostrý dráždivý sekret (bělavá viskózní tekutina), který obsahuje množství biologicky aktivních látek. K výronu dochází při podráždění či poranění. Tuto tekutinu mohou vylučovat i menší kožní žlázy. Nezkušený predátor, který vezme ropuchu do tlamy, pocítí silné pálení na sliznicích. Sekret může vyvolat vyrážku, ale i křeče a poruchy trávicí soustavy. Pokud nějaké zvíře na ropuchu přece jen útočí, snaží se ho zapudit výhrůžnou pozicí. Nafukuje se, staví se na vzpřímené natažené končetiny a hlavu poněkud skloní.\n\nJejich růst je velmi pomalý. Pohlavní dospělosti dosáhne samec ve třetím a samice ve čtvrtém roce věku. V průměru se dožívají 4–9 let. Maximální věk, který byl naměřen v zajetí, je 36 let.\n\nNejvětším nepřítelem ropuchy je člověk. Ropucha obecná je známá především pro automobilisty a cyklisty, buď z dopravních značek, upozorňujících na možnost hromadných přesunů ropuch přes silnici, nebo z následků po zanedbání varovného upozornění. Doprava pro ni představuje vedle zamoření vody jedovatými látkami (organofosfáty a těžké kovy) největší nebezpečí. Jejich existence je více než u jiných druhů ohrožena i přímým hubením a vybíjením celých populací v důsledku vandalismu, sadismu a neopodstatněného odporu. Např. za posledních 15–20 let poklesla početnost ropuch v jihomoravském regionu přibližně o 50 %. Pro jejich ochranu má velký význam i vhodná osvětová činnost. V České republice jde o ohrožený druh dle vyhlášky č. 395/1992 Sb. Člověk může této žábě ubližovat také neúmyslně – ničením jejích stanovišť, především nádrží, které jsou vhodné pro rozmnožování.\n\nMezi její přirozené nepřátele patří šelmy, ježci, káně lesní a užovka obojková (\"Natrix natrix\").\n\nJe velmi rozšířená, žije v různých biotopech. Najdeme ji také v kulturní krajině, má-li k dispozici jezera, příkopy atd. Svůj domov najde v nížinách i v horách. Je možné na ni narazit v lesích, polích i zahradách a často se vyskytuje také ve sklepích. Nachází se na velké části Palearktidy a téměř v celé Evropě. Obývá střední a severní Asii i Japonsko. Vyskytuje se také v Maroku a Alžíru. Nežije v Irsku, Sardinii, Korsice, Baleárech a Krétě. V Tibetu se ropucha dostává až do výšky okolo 3 000 m.\n\nV Česku patří tato ropucha k nejhojnějším obojživelníkům. Vyskytuje se v nížinách i na horách po celém území státu, pokud se zde nachází vhodné stanoviště. Ojediněle se vyskytuje i na Sněžce v Krkonoších. Obývá převážně lesnatou krajinu s převahou listnáčů. V jehličnatých lesích se vyskytuje mnohem méně. Jejím stanovištěm mohou být ale také zahrady, lidská sídla, louky, bezlesnatá krajina… Vyskytuje se od března do října.\n\nTento živočich se vyznačuje převážně noční aktivitou. Pouze v době páření, zjara, občas též za deštivého počasí je aktivní i přes den.\n\nSvé zimní úkryty nalézá v zemních dírách, pod pařezy, pod listím či v norách krtků nebo hlodavců. Opouští je od poloviny března či začátkem dubna. V horách se ropuchy začínají probouzet až koncem dubna či v květnu. Putují k vodě, aby se mohly spářit. Vrací se do místa svého rodiště. Jak ale nacházejí cestu ke své rodné vodě, je dosud jistou záhadou. Nejsou schopné vidět na větší vzdálenost, zrakové vjemy tedy podle všeho nehrají velkou roli. Mimo to se okolí jejich cesty mohlo značně změnit (stavba nových silnic a budov, vysazení nového lesa atd.) Ropuchy dokáží najít „své“ místo i v případě, že byla voda zasypána. Nemůže je k ní dovést tedy ani charakteristická vůně. Předpokládá se, že existuje jistá souvislost se zemským magnetismem a měsíčními fázemi. I přes svou věrnost jsou ale schopné rychle osídlit nově založené vodní zdroje.\n\nSchopnost najít svou rodnou vodu může být vysvětlena výbornou lokální pamětí, která byla prokázána i experimentálně. Určitou úlohu při vyhledávání hraje i čich.\n\nZa dosavadní hojnost a přežití tohoto druhu stojí především jeho naprostá nenáročnost, rozličná ochranná opatření – ploty okolo silnic, tunely, a především neúnavní dobrovolníci, kteří ropuchy sbírají a přenáší přes silnici. Tito tvorové jsou mimořádně věrní svému bydlišti. Mohou se od něho sice vzdálit až 4 km daleko, pokaždé se ale vrátí zpět i za cenu překonávání všemožných překážek.\n\nŽiví se různými suchozemskými živočichy přiměřené velikosti – měkkýši, žížalami, pavouky, svinkami, mravenci, brouky aj. Velcí jedinci (staré samice) dokáží spolknout i mládě myši. Svou kořist zpozoruje teprve zblízka při jejím pohybu. Útočí pouze na živou, pohybující se kořist. Zmocní se jí rychlým vymrštěním jazyka. Okamžitě ji také polkne. Větší kořist (např. velký hmyz, drobné obratlovce) loví přímo čelistmi. Při jejich polykání si pomáhá pohybem předních končetin.\n<br>Během rozmnožování nepřijímá žádnou potravu. Taktéž za chladného a suchého počasí je potravní aktivita nižší.\n<br>Pomocí pokusů bylo zjištěno, že ropucha obecná nemá geneticky dané schéma vhodné kořisti. Z počátku loví vše, i nebezpečné druhy. Teprve časem, díky individuálním zkušenostem, které získala, se naučí vyhýbat včelám, vosám atd.\n<br>Za potravou vyráží po soumraku, přes den se ukrývá. Během noci křižuje své teritorium a víceméně bez přesnějšího výběru lapá drobné objekty, které se pohybují. Pokud je na určitém místě větší akumulace určitého druhu potravy, projeví se to větším podílem této složky v potravě. Např. v blízkosti mraveniště budou hlavní složkou mravenci; v blízkosti světelného zdroje (pouliční lampa, zahradní lampa) to bude létající hmyz, který se pod lampou hromadí.\nBěhem konzumace se do žaludku ropuchy také dostává určité množství nestravitelných příměsí, jako je písek, kamínky, úlomky vaječných skořápek…\nZkonzumuje velké množství škodlivých živočichů. Její žravost je příslovečná.\n\nV zahradách a polích významně hubí různé bezobratlé, především druhy s noční aktivitou, které unikají hmyzožravým ptákům. Pulci patří mezi odstraňovače organických zbytků ve vodě. V minulosti se samců užívalo pro testování časné gravidity. Vzorek séra či koncentrátu moči těhotné ženy, který se injikoval do lymfatického vaku na hřbetě žáby, vyvolal dozrání spermií. Ty bylo možné nalézt již po 2 hodinách v moči samce. Ještě dnes jsou ropuchy předmětem neopodstatněných pověr. Kvůli své užitečnosti u nás patří mezi zákonem chráněné druhy živočichů.\n\nV České republice dochází k páření většinou v březnu či první polovině dubna (v horách ještě později). Většina jedinců se každý rok vrací do téže vodní nádrže, jejich cestu řídí individuální znalosti lokality. Populace samečků je mnohem početnější. Je jich čtyři- až šestkrát více než samiček, proto se snaží vyhledat si vhodnou partnerku již cestou k vodnímu zdroji. K utvoření páru tedy někdy dojde již během putování k vodě. Samci pevně obejmou partnerku v místech za jejíma předníma nohama a nechají se donést až k vodě. Samečci jsou přitahováni převážně taktilními vjemy. Reagují na každý předmět, který se pohybuje. Někteří nezadaní samci se snaží soka ze hřbetu samičky sundat. Přitisknutý samec je odkopává zadníma nohama a vydává obranné zvuky, které jsou v době rozmnožování slyšet téměř neustále. Zní jako „kvoak-kvoak-kvoak“ či „ong-ong-ong“. Nemají ale vyvinutý hrdelní rezonátor, jejich hlas je tudíž poměrně slabý. Objímavý reflex samců mohou vyvolat i předměty, které samičku připomínají jen vzdáleně. Byli pozorováni samci objímající ústí gumové hadice či hlavu kapra. Pokud je poměr pohlaví obzvlášť nepříznivý, může se stát, že samičku bude objímat několik zástupců samčího pohlaví najednou. Ta se pod jejich tíhou může dokonce i utopit (Eibl-Eibesfeldt 1950). Jelikož už se poté nebrání, přichází další a další samci, kteří ji objímají. Takto vznikají tzv. „ropuší copy“.\n<br>Během páření je ropucha aktivní i přes den, avšak potravu nepřijímá. Samice opustí vodu brzy po spáření, samci obvykle setrvávají déle (řádově se jedná o několik dní).\n<br>Optimální teplota pro páření je kolem 18 °C. Minimální požadovaná teplota je 7 °C. Co se samotného aktu týče, má vedoucí roli samice.\n\nPři kladení vajíček samice prohne trup v hluboké lordóze, zadní končetiny jsou napnuté a roztažené. Samec naopak složí své zadní končetiny do košíčkovitého tvaru nad kloakou samice. V prostředí, které takto společně vytvořili, dochází k oplození. Jakmile začne samice vypouštět šňůru s vajíčky, počne samec vypouštět své sperma a tím dochází k vnějšímu oplození. V okamžiku výronu semene samec zavře oči. Ve výše popsané poloze pár vytrvá 5–10 minut. Během této doby samička vytlačí z každého vejcovodu asi 20 cm dlouhý úsek rosolovité šňůry s vajíčky. Poté následuje přestávka, která je dlouhá 5–10 minut. Obě fáze se takto střídají (5–10krát), dokud samice nevypudí celou svou snůšku. Vajíčka opouští kloaku ve dvojité šňůrce. Každá šňůra (široká 5–7 mm – časem se lehce zvětšuje) obsahuje 1 200 az 6 000 vajíček, které mohou být až 5–10 m dlouhé. To žabám umožňuje rychle založit novou populaci. Omotávají je kolem vodních rostlin či kolem větví ležících ve vodě. Připevnění vajíček zabrání tomu, aby klesly na dno do bahna, kde by se pulci vyvíjeli špatně nebo vůbec. Po nakladení ropuchy vodu opouští.\nJednotlivá vajíčka jsou černá a měří 1,5–2 mm v průměru. Chráněná jsou souvislou želatinovou bílkovinnou blankou zabraňující zaplísnění. Přitom má každé vajíčko ještě svůj vlastní slizový obal. Dále má společný obal také každá dvojice. Ty jsou spojené šikmo vedle sebe. Při natažení provazce se potom všechna vajíčka vyrovnají za sebou do jedné řady – vypadají jako korálky. Vodní nádrž, kterou si vybralo velké množství ropuch, může obsahovat stovky takovýchto šňůr. Po 12 dnech se líhnou černí pulci velcí přibližně 5 mm, kteří tvoří hustá hejna – především podél břehu (pás široký 20–50 cm, dlouhý i několik metrů). Ploutevní lem je zakončen tupě, vpředu nedochází k plynulému přechodu na hřbet. Spiraculum je nepárové, umístěno na levém boku. Řitní otvor se nachází v mediální rovině těla. Nad horní čelistí úst jsou dvě řady rohovitých zoubků (dolní řada je uprostřed přerušená). Pod dolní čelistí jsou umístěny tři řady zoubků. Na levé straně těla mají dozadu obrácenou žaberní skulinu. Délka larválního stadia závisí na teplotě vodě, trvá 2–3 měsíce. Pulci se živí uhynulými rybami či drobnými mikroskopickými řasami. Poměrně častý je u nich kanibalismus. Dochází k němu většinou ze dvou příčin. Jednou z nich je nedostatek potravy a druhou je příliš malý prostor, ve kterém žijí. Ve vhodném prostředí se jich může vyskytovat tolik, že na ně ani všichni přirození nepřátelé nestačí. To je vlastně strategií a cílem tohoto masové rozmnožování. Jejich nepřátelé jsou v krátkém čase zaplaveni nadbytečnou dodávkou potravy. Tím je zajištěno, že přežije větší množství mláďat.\n\nPo 77 až 91 dnech se přemění v 1–2 cm velké žabky (proces metamorfózy). Mláďata, která se právě metamorfovala, jsou černohnědá. V červnu či červenci opouští rodnou vodu a hromadně se objevují na pevnině. Zpočátku jsou aktivní ve dne i v noci. Vylézají především po dešti. Tato věková kategorie je na silnicích také značně ohrožena. Pokud mají optimální podmínky, dosáhnou do podzimu délky 40–45 mm.\nAž nastane čas jejich rozmnožování, opět se do své mateřské vody vrátí.\n\n"}
{"id": "327674", "url": "https://cs.wikipedia.org/wiki?curid=327674", "title": "Vějíř", "text": "Vějíř\n\nVějíř je módní doplněk, obvykle ve tvaru kruhové výseče, který slouží i jako pomůcka k víření vzduchu a tím i k ochlazování ovívané osoby. V historii se mírně měnila jeho podoba i funkce. V Česku je užíván jen zřídka, ale v některých zemích – například ve Španělsku – se užívá jak k tanci, tak k běžnému nošení. Tvary a motivy vějířů se přizpůsobují době a proto ve sbírkách existuje mnoho rozmanitých druhů.\n\nPravý vějíř by se měl skládat z listu, jazýčku, krycí lišty, žeber, nýtu a podložky. Základní rozdělení vějířů je na pevné – „učiwa“ převzaté od Korejců a skládací – „ogi“\nToto základní dělení se od středověku výrazně změnilo. Zatímco pevné vějíře se téměř přestaly vyrábět, rozvoj zaznamenaly vějíře skládací. Ty se začaly rozlišovat nejenom podle typů používaných materiálů, ale též výzdobou a technologií zpracování. V 19. století zaznamenal vějíř svůj největší rozmach. Přestal také být luxusním zbožím a stal se dostupným všem sociálním vrstvám.\nVějíř se stal významným sběratelským artiklem a jeho sběratelé prohloubili znalosti o typologii vějířů ve všech možných směrech.\n\nVrstva vzduchu bezprostředně přiléhající k tváři se tělesným teplem ohřívá a zpomaluje odvod tepla. Pokud se tato teplejší vrstva uvede vějířem do pohybu, přichází tvář do styku s chladnějším vzduchem z okolí. Tělo získává příjemný pocit, ale okolní vzduch se neochlazuje.\n\nPodobně jako vznikla květomluva, tak se postupem času dokonce utvořila tzv. vějířová mluva, kterou dámy mohly něco naznačit svému nápadníkovi. Například přiložením složeného vějíře na ústa dávaly najevo svou touhu po políbení, pokud měly složený vějíř položený na levé ruce, znamenalo to, že by si rády zatančily, zatímco v případě vějíře položeného na ruce pravé bylo předem jasné, že o tanec nemají zájem. Rychlé zavírání a otevírání vějíře značilo nervozitu dámy.\n\nMezi nejvýznamnější autory vějířů se řadí Domenico Spinetti, Leonardo Germo (1680–1720), Jean-Honoré Fragonard, Antoine Watteau, Agostino Carracci, Guido Reni nebo Jacques Callot. Dnes lze vějíře vidět na předváděcích molech návrhářů jako Christian Dior nebo Nina Ricci.\n\nPrvní využití našly vějíře při rozdmýchávání ohně, při odstraňování plev od zrna, odhánění hmyzu nebo k ochlazení a ochraně před sluncem. Málo známou skutečností zůstává použití vějířů jako zbraní. K tomu byla zapotřebí určitá úprava samotného vějíře. Ramena vějíře mohla být například vyrobena z kovu a jeho konce zaostřeny. Takto se mohl využít i k blokování čepele. Možnosti vějíře jako zbraně byly tak velké, že jej některé bojové školy zařadily do svých tradičních disciplín. Nejstarší vějíře se vyráběly z oháněk krav, koňů nebo vzácných ptáků. Nelze opominout též význam vějíře jako odznaku společenského postavení.\n\nPrvní zmínky o vějířích pocházejí z Babylónie, Sýrie, Indie, Egypta a Ameriky. Mezi nejstarší dochované práce patří terakotové sošky, takzvané Tanagerské figurky, z období 4. století př.n.l., které drží listové vějíře. Nejstarší dochovaný vějíř byl nalezen na žezle egyptského Krále Štíra a dalších 8 objevili archeologové v Tutanchamonově hrobce. Všechny nesly jeho jméno, kromě jednoho, který se jmenoval Achnalona, měří 1 metr, je vyroben ze dřeva a potažený silnou zlatou folií a jsou do něj vyryty reliéfy a hieroglyfy. Druhý nejslavnější vějíř z jeho hrobky je ebenový a je zdoben barevným sklem, vápencem a zlatem, držadla se v té době vyráběla ze slonoviny.\n\nDo Evropy se vějíře dostaly díky křížovým výpravám a portugalským mořeplavcům, kteří je v roce 1 500 přivezli z Japonska do Itálie a odtud se rozšířily do celé Evropy, kde doplňovaly garderoby žen i mužů.\n\nV Řecku a Římě se vějíře považovaly za něco luxusního a objevovaly se i u bájných postav jako byla Kalypsó nebo Kirké z Homérových básní. V té době se vějíře vyráběly z pavího peří, dokonce existovaly pro tyto účely speciální chovatelské farmy. (Jedna z nich se nacházela v oblasti Egejského moře). Další druh vějířů se vyráběl z listů palem a za držadla jim sloužila bambusová třtina.\n\nV době, kdy se rozšiřovalo křesťanství, používali vějíře hlavně kněží, v té době neměly vějíře tvar půlkruhu, ale celého kruhu a jako výrobní materiál se používal pergamen a kůže, často byly vyšívané nebo zdobené třásněmi a střapci. Také se v té době zhotovovaly vějíře ve tvaru andělů. Na vějíře pro nevěsty se používala speciální bílá kůže.\n\nV roce 1578 přivezla Kateřina Medicejská do Francie skládací vějíř, což byla v té době novinka. Byl zdoben ornamenty a byl parfémovaný. Dodnes je tento druh vějířů velkou vzácností. V této době začala vějíře sbírat anglická královna Alžběta I. a vyhlásila, že vějíř je jediný dar, který může dát poddaný svému panovníkovi. V tomto období se také začaly uplatňovat nové výrobní techniky a materiály, například slídové destičky, kostěná žebra, želvovinová žebra, hedvábné listy, kovové fólie. Oblíbené byly miniatury a technika akvarelu a kvaše nebo lakování a kolorování.\n\nV baroku a rokoku měly vějíře většinou rozpětí 40 - 50 cm, byly zdobené stříbrnými a zlatými kolíčky, perletí, drahokamy a polodrahokamy. Více propracované byly i krycí lišty, které byly zejména v baroku zdobené zlatými andělíčky. Náměty byly často biblické, klasické nebo květinové. V 17. století se centrum výroby přeneslo z Itálie do Francie. Tady a v Anglii kvůli tomu začaly vznikat i cechy, ale hlavním dovozcem materiálů pořád zůstala Indie a další země orientu.\n\nV rokoku a klasicismu ze vyobrazovaly hlavně scény z politického a společenského života. Na pozadí se často objevovaly pochodně, hudební nástroje, zahradní náčiní a balóny. Tématem se stávaly i různé předměty a výrobky zachycující dobu, například první vznášedla, která v roce 1783 vymysleli bratři Montgliferovi. 18. století se nazývá tzv. zlatou érou vějířů.\nV empíru se rozvíjela hlavně produkce malých, ale různě tvarovaných modelů.\n\nV 19. století se vějíře ocitly na rozmachu svého užívání, neboť se díky moderním technologiím a levným materiálům začaly vyrábět masově a byly používány širokými vrstvami. Poznamenalo je období vynálezů, začala se vyrábět nová zavírání, například slunečníkového nebo teleskopického typu. Častými motivy byly karikatury, mapy, hlavolamy, divadelní scény, noty a písničky, k obrázkům bývaly vysvětlivky. Vějíře již nebyly pouhým společenským doplňkem, ale sloužily jako upomínkové předměty. Zdobily se hedvábným střapcem, bambulkami a novým výrobním materiálem se stala sláma a celuloid. Na péřové vějíře se používalo peří kura domácího, které se dalo i tvarovat, ale muselo se nejprve nahřát. Využívalo se peří také z pávů, sojek, někdy se peří uměle barvilo. Novinkou v té době byly speciální krabičky, do kterých se vějíř ukládal. Další vývoj se projevil v tom, že na krycí lištu se dávala zrcátka nebo pudřenky.\n\nV období secese opět stoupla jejich oblíbenost, ale změnila se jejich funkce, protože začaly sloužit na reklamní slogany a letáky a s tím klesala i jejich kvalita a cena. Do poloviny 20. století vějíře téměř vymizely, kromě území Itálie, Španělska a Japonska.\n\n"}
{"id": "327675", "url": "https://cs.wikipedia.org/wiki?curid=327675", "title": "Čakany", "text": "Čakany\n\nČakany ( \"Pozsonycsákány\") jsou obec na Slovensku v okrese Dunajská Streda. V roce 2004 měla 574 obyvatel. První písemná zmínka o obci pochází z roku 1254.\n"}
{"id": "327677", "url": "https://cs.wikipedia.org/wiki?curid=327677", "title": "Lactobacillus", "text": "Lactobacillus\n\nLactobacillus je rod grampozitivních, fakultativně anaerobních či mikroaerofilních bakterií z kmene Firmicutes. Jsou známé tím, že rozkládají laktózu a jiné cukry na kyselinu mléčnou. Jsou běžně přítomné v různých prostředích a obvykle nejsou patogenní. Například u lidí jsou součástí mikroflóry ve vagíně a v trávicí soustavě. Mnoho druhů se také účastní rozkladu zbytků rostlinných těl v přírodě.\n\nNěkteré laktobacily se používají při výrobě jogurtu, sýra, kyselého zelí, nakládaných okurek, piva, cideru, vína, a dalších typů fermentovaných (kvašených) potravin.\n\nNaopak je známo, že se laktobacily účastní tvorby zubního kazu.\n\nZdá se, že rod Lactobacillus je polyfyletický a byl v nedávné době rozdělen na několik dílčích rodů.\n"}
{"id": "327682", "url": "https://cs.wikipedia.org/wiki?curid=327682", "title": "Apple Records", "text": "Apple Records\n\nApple Records je jedna ze společností sdružených pod hlavičkou Apple Corps, ve které od roku 1968 vycházely všechny nahrávky skupiny The Beatles. Kromě alb této skupiny a sólových projektů jejích členů si Apple Records nevedla komerčně moc dobře. Společnost byla založena v srpnu 1968, generálním ředitelem byl Ron Kass.\n"}
{"id": "327683", "url": "https://cs.wikipedia.org/wiki?curid=327683", "title": "Bandungská konference", "text": "Bandungská konference\n\nBandungská konference, také \"Afro-asijská konference\" nebo \"Asijsko-africká konference\", byla první mezinárodní konference asijských a afrických zemí, která se uskutečnila v indonéském Bandungu ve dnech 18. až 24. dubna 1955.\n\nMezi účastníky setkání bylo 23 asijských států (s výjimkou Severní a Jižní Koreje a Izraele). Z Afriky se zúčastnilo 6 států. Zastoupení zde měly země jak s prozápadní orientací (Turecko, Filipíny, Jižní Vietnam), stejně tak státy s komunistickým směrováním (Čína, Severní Vietnam). Mezi neoficiálními účastníky byly přítomny Maroko, Alžírsko, Tunis, Libye a Jihoafrická unie. Status pozorovatelů pak měli zástupci kyperských Řeků a černošských hnutí z USA.\n\nGenerálním tajemníkem konference byl indonéský ministr zahraničních věci Ruslan Abdulgání. \n\nKonference taktéž reagovala na vznik vojenského paktu SEATO (1954), na ženevskou konferenci o Indočíně (1954) a ovzduší všeobecného napětí ve světě.\n\nVlastními iniciátory konference byli premiéři Barmy, Indonésie, Indie, Pákistánu a Cejlonu, kteří se na jejím konání dohodli při společné schůzce v Kolombu na Cejlonu v dubnu 1954. \n\nZa cíl si konference kladla vyřešení postavení afroasijských zemí v bipolárním světě, dále pak navázání vzájemné spolupráce, artikulaci problémů spojených s chudobou, řešení komplikací v procesu dekolonizace atd. Cílem bylo také zvýšit tlak na dvě existující supervelmoci (Sovětský svaz a USA), díky společnému postoji, který by zvýšil sílu těchto zemí v mezinárodním společenství. \n\nNa konferenci bylo všemi účastníky schváleno \"10 principů neboli Deklarace na podporu světového míru a spolupráce neboli tzv. Bandunská deklarace\". Deset principů vycházelo z pěti zásad mírového soužití – tzv. Panča šíly, a také v sobě zahrnovalo myšlenky Charty OSN. \n\n\"1.   Respektování lidských práv a Charty OSN.\n\"2.–3. Respektování suverenity a územní celistvosti států.\"\n\"4.   Uznání rovnosti států a ras.\n\"5.   Zákaz vměšování se do vnitřních záležitostí států.\"\n\"6.   Uznání práva na individuální a kolektivní sebeobranu.\"\n\"7.   Odmítnutí takových forem kolektivní bezpečnosti, které by prosazovaly zájmy jen jedné mocnosti.\"\n\"8.   Odsouzení hrozby agrese a použití síly proti územní celistvosti a politické nezávislosti kterékoli země.\"\n\"9.   Podpora mírového urovnání mezinárodních sporů.\"\n\"10. Podpora mezinárodního práva a smluv.\"\n\nDalšími výstupy konference byla usnesení, která se vyjadřovala ke konkrétním problémům dekolonizace, odsuzovala formy rasismu a požadovala neangažovanost afrických a asijských zemí v bipolárním konfliktu.\n\nSamotný vliv konference byl citelně oslaben zvyšujícím se konfliktem mezi regionálními velmocemi Indií a Čínou, stejně jako problémy ve vztazích mezi mnoha účastníky setkání. Proto také pokus o svolání následné 2. Afro-asijské konference do Alžírska na rok 1965 ztroskotal.\nNa deseti principech Bandunské konference se konstituovalo pozdější Hnutí nezúčastněných států.\n\nK 50. výročí Bandungské konference se sešli vrcholní představitelé asijských a afrických států na následné Asijsko-africké konferenci ve dnech 20. – 24. dubna 2005, opět v Bandungu a také v Jakartě. Některá jednání se uskutečnila přímo v rekonstruovaném Paláci nezávislosti, kde se odehrálo i první setkání. Vyústěním této nové konference je založení Nového Asijsko-afrického strategického partnerství.\n"}
{"id": "327690", "url": "https://cs.wikipedia.org/wiki?curid=327690", "title": "Radonova transformace", "text": "Radonova transformace\n\nRadonova transformace je matematická transformace pojmenovaná po Johannovi Radonovi. Jedná se o integrální transformaci, která spočívá v integrálu funkce přes přímky. Inverzní Radonova transformace se v teorii používá pro rekonstrukci obrázků z počítačových tomografů (v lékařství i průmyslu).\n\nUvažujme přímku definovanou parametricky jako\n\nkterá je ve vzdálenosti \"s\" od počátku a má normálu svírající s osou \"x\" úhel formula_2. Definujeme Radonovu transformaci funkce \"f\" v rovině jako (předpokládáme, že funkce je spojitá a nulová všude mimo kruh s určitým konečným poloměrem):\n\nTento výraz se označuje jako \"paprskový integrál\". V \"n\" rozměrech (\"n\">2) je Radonova transformace integrál funkce přes nadroviny. Integrál funkce přes množinu všech přímek v formula_4-rozměrném prostoru se také často volně nazývá \"Radonova transformace\".\n\nV souvislosti s tomografií se soubor dat Radonovy transformace (paprskové integrály přes všechny přímky) nazývá \"sinogram\", protože Radonova transformace Diracovy delta funkce je sinusoida. Z toho plyne, že Radonova transformace několika malých předmětu vypadá graficky jako několik rozmazaných sinusových vln s různými amplitudami a fázemi.\n\nTato transformace ve dvou a třech rozměrech (kde se funkce integruje přes roviny místo přímek) byla popsána v roce 1917 Johannem Radonem, který rovněž sestavil vzorec pro zpětnou transformaci (využívanou v rekonstrukčních úlohách). Později byla tato transformace zevšeobecněna v integrální geometrii.\n\nRadonova transformace se využívá v počítačové tomografii a při řešení hyperbolických parciálních diferenciálních rovnic.\n\nRadonova transformace je úzce spjata s Fourierovou transformací. \n\nProjekční teorém říká, že Fourierova transformace projekce dvourozměrné funkce \"f\" na přímku je rovna řezu dvourozměrné Fourierovy transformace této funkce \"f\" skrz počátek, která je rovnoběžná s přímkou projekce.\n\nV řeči operátorů:\n\nkde \"F\" a \"F\" jsou jedno- a dvourozměrné Fourierovy operátory, \"P\" je operátor projekce, který provádí projekci dvourozměrné funkce na jednorozměrnou přímku a \"S\" je operátor řezu, který vybírá jednorozměrný řez počátkem dané funkce.\n\nToto je přímý vzorec pro inverzní Radonovu transformaci, čímž se ukazuje, že Radonova transformace má inverzní transformaci na vhodně zvolených prostorech funkcí. Tento způsob výpočtu ale není vhodný pro numerické řešení.\n\nVe dvou rozměrech existuje pro Radonovu transformaci přímý a výpočetně efektivní inverzní algoritmus, který se nazývá filtrovaná zpětná projekce. Je založen na původní prosté zpětné projekci pomocí tzv. zpětného promítání. \n\nAlgoritmus každou jednotlivou projekcí naplní celou rovinu (prostor) v původním směru, pod kterým tato projekce vznikla, a tyto prostory poté sečte. Takto získaná rekonstruovaná funkce nebude totožná s původní. Rekonstrukce Diracovy delta funkce bude například vypadat jako hvězdice.\n\nToto zkreslení se dá vyloučit vhodným filtrováním, které se aplikuje na jednotlivé projekce ještě před zpětným promítáním. Tato metoda se poté nazývá filtrovaná zpětná projekce. Filtry, které splňující požadavky na toto filtrování, se nazývají ramp-filtry. Ideální ramp-filtr není v praxi fyzikálně realizovatelný, proto se používají jeho aproximace. Navíc je nutné spojit tento filtr s nějakým filtrem pro filtraci šumu, protože ramp-filtr je filtr typu HP(horní propust). Mezi používané filtry patří Shepp-Loganův nebo Ram-Lak.\n\n"}
{"id": "327691", "url": "https://cs.wikipedia.org/wiki?curid=327691", "title": "SOR TN 12", "text": "SOR TN 12\n\nSOR TN 12 je český částečně nízkopodlažní trolejbus vyrobený v roce 2008 ve dvou prototypech firmou SOR Libchavy. TN 12 je prvním trolejbusem společnosti SOR, která se tak stala po Škodě a ostravském dopravním podniku (trolejbusy Solaris Trollino) třetí výrobcem vozidel elektrické nekolejové trakce v Česku.\n\nKaroserie trolejbusu TN 12 využívá skříň městského autobusu SOR BN 12, respektive jeho varianty poháněné zemním plynem se zesílenou střechou, která je označena jako BNG 12. Skelet vozu je panelové konstrukce vyrobený z uzavřených ocelových profilů, na které jsou lepeny plechy a polyesterové lamináty. Karoserie koncepce low entry může mít troje nebo čtvery dveře, u druhých (třetích) dveří se nachází výklopná plošina pro nástup a výstup cestujících na invalidním vozíku. Přední část vozidla je nízkopodlažní s podlahou ve výšce 340 mm na vozovkou (ve vstupech snížena na 320 mm), zadní část vozu nad zadní hnací nápravou (od druhých, resp. třetích dveří) má podlahu ve výši 800 m a je přístupná po schůdcích z interiéru a díky zadním dveřím i zvenčí. Přední náprava je lichoběžníková s nezávisle zavěšenými koly od SORu, zadní je tuhá s dvojmontáží typu DANA.\n\nElektrická výzbroj se liší podle typu trolejbusu. Vůz označený jako TN 12 A (první prototyp) je vybaven střídavou výzbrojí s netradičním řešením pohonu, který vyvinula firma Czetro z Ostrova. Trolejbus disponuje IGBT trakčním měničem od firmy Pintr EP, asynchronním trakčním motorem o výkonu 120 kW od firmy SKD Trade a dvoustupňovou automatickou, pneumaticky ovládanou převodovkou Praga. Měnič kromě regulace výkonu trakčního motoru také řídí proces přeřazování rychlostních stupňů, motor tak lze využívat i v oblasti vyšších točivých momentů, což umožní stejné dynamické vlastnosti vozu při nižším výkonu motoru. Ten má společně s převodovkou hmotnost 580 kg, zatímco motor běžné koncepce váží obvykle 750 kg. První stupeň převodovky slouží především k rozjezdům, druhý stupeň je zařazen automaticky při rychlosti okolo 30 km/h. Většina částí elektrické výzbroje je zabudována do motorového prostoru v zadní části vozu, výjimkou je vstupní jištění, odrušení a brzdový odporník, které se nachází pod plastovou schránou na střeše nízkopodlažní části trolejbusu.\n\nModel TN 12 C (druhý prototyp) je vybaven standardní střídavou výzbrojí TV Europulse od firmy Cegelec a asynchronním trakčním motorem o výkonu 175 kW od společnosti Pragoimex. Ten je umístěn v motorovém prostoru v zadní části vozidla, další části elektrické výzbroje (např. hlavní a pomocný měnič) se nachází v boční schráně a v krytém prostoru na střeše vozu.\n\nFirma SOR Libchavy koncipovala svůj první trolejbus jako nabídku pro východoevropské a balkánské trhy, kde byl v době vývoje tohoto vozu vozový park mnohdy zastaralý. Nový trolejbus měl nabídnout, kromě standardů běžných v západní a střední Evropě (nízkopodlažní provedení, dobrá kvalita, antikorozní ochrana, elektrická výzbroj s rekuperací, dlouhá životnost, aj.), i nízkou pořizovací cenu a nižší náklady na údržbu. Na vývoji a výrobě prvního prototypu se kromě SORu (mechanická část) podílely i další české firmy: Czetro (trakční pohon), SKD Trade (trakční motor), Pintr ED (trakční měnič) a Dopravní podnik Ostrava (konečná montáž a zkoušky).\nČtyřdveřová karoserie prvního prototypu TN 12 A byla vyrobena v závodě SORu v Libchavech již v roce 2006, kdy byla rozjednána zakázka dodávky trolejbusů pro Kišiněv, tento kontrakt ale nebyl uzavřen. Po ukončení vývoje nové elektrické výzbroje v roce 2008 měl být trolejbus zkompletován v Dopravním podniku města Pardubic, přednost však dostal ostravský dopravní podnik, který již měl zkušenosti s dokončováním trolejbusů Solaris Trollino ve vlastní trolejbusové vozovně. Karoserie proto byla 28. dubna 2008 přetažena do Ostravy. Ještě nedokončený a nepojízdný trolejbus byl na začátku června toho roku vystaven na veletrhu Autotec v Brně, po návratu do Ostravy byl dokompletován a po různých zkouškách vyjel 9. srpna 2008 na první zkušební jízdu mimo areál vozovny. Od 15. září byly prováděny typové zkoušky vozu a na začátku listopadu 2008 byl zahájen zkušební provoz bez cestujících v ostravské trolejbusové síti. Dne 2. března 2009 (uváděno též 3. února) byl zařazen do stavu Dopravního podniku Ostrava (DPO) a byl označen evidenčním číslem SOR1, interně v DPO jako ev. č. 9999. Vůz však nadále zůstal v majetku výrobců, kteří se podíleli na jeho konstrukci. Do zkušebního provozu s cestujícími byl poprvé vypraven 16. března 2009, vzhledem k atypické elektrické výzbroji musel v homologačním procesu absolvovat 20 000 zkušebních kilometrů. Zkušební provoz v Ostravě byl ukončen 18. prosince 2009, trolejbus poté zůstal několik měsíců odstaven ve vozovně, dne 6. dubna 2010 byl odvezen do Libchav. Nedlouho poté byl převezen do Pardubic, kde měl být na tamní trolejbusové síti dopravním podnikem testován. K tomu ale nedošlo, takže se vrátil zpět do SORu. Zde byl odstaven do konce roku 2010. Počátkem roku 2011 pronajat dopravci Veolia Transport Teplice/Arriva Teplice/Arriva City, který jej s evidenčním číslem 100 využíval v trolejbusové dopravě v Teplicích. Na žádost výrobce a zároveň majitele byl v červnu 2018 odstaven a od roku 2019 je exponátem Muzeum velkých volantů v Loučni.\nDruhý vůz, prototyp modelu TN 12 C, je rovněž čtyřdveřového provedení. Jeho karoserie byla do Ostravy dodána 22. září 2008, dokončen byl v trolejbusové vozovně během měsíce, vlastní silou se po jejím areálu pohyboval již 20. října. Od výroby má ostravský nátěr a je v majetku DPO. Dne 13. ledna 2009 započaly zkušební jízdy bez cestujících, do stavu dopravního podniku by trolejbus s evidenčním číslem 3911 zařazen dne 30. dubna 2009 (uvedeno též 1. května). Zkušební jízdy s cestujícími byly zahájeny 3. června 2009, ukončeny byly na podzim. Po schválení typu Drážním úřadem byl v běžném provozu v ostravské trolejbusové síti. Pro zvýšení spolehlivosti byla jeho zadní náprava typu DANA nahrazena novou nápravou Rába. Trolejbus jezdil do prosince 2017, kdy byl kvůli závadě elektrické výzbroje odstaven. Dle DP Ostrava byla oprava neekonomická, na konci roku 2018 byl vůz vyřazen a následně sešrotován.\n\nVyrobeny byly dva trolejbusy TN 12.\n\n\n"}
{"id": "327699", "url": "https://cs.wikipedia.org/wiki?curid=327699", "title": "Carly Patterson", "text": "Carly Patterson\n\nCarly Rae Patterson (* 4. února 1988, Baton Rouge, Louisiana) je bývalá americká gymnastka.\n\nJe druhou Američankou, která vyhrála zlatou medaili na olympijských hrách ve sportovní gymnastice. Vyhrála ji na Letních olympijských hrách v Aténách v roce 2004. Jejím oblíbeným nářadím byla kladina, na které jako jediná dokázala udělat odskok rondát flik dvojné twist salto skrčmo. S gymnastikou začala v roce 1994 a po olympijských hrách 2004 ukončila svou závodní kariéru. Měří 152 centimetrů a váží asi 44 kilogramů. Jejím trenérem byl Evgenij Marčenko z klubu \"World Olympic Gym Academy\".\n"}
{"id": "327701", "url": "https://cs.wikipedia.org/wiki?curid=327701", "title": "Indická rupie", "text": "Indická rupie\n\nIndická rupie (v hindštině: रुपया, rupayā; angl. \"rupee\") je měna Indie, jako zákonná měna je (vedle Bhútánského ngultrumu) používána i v Bhútánu v poměru 1:1, jako platidlo je přijímána i v některých oblastech Nepálu a v některých obchodech v Británii. Její kód (ISO 4217) je INR, jako zkratky slouží rovněž iR a Re v singuláru a Rs v plurálu, neoficiálně taky a रू.. Název rupie má indická měna společný s měnami několika dalších států v jihoasijském regionu.\n\nRupie se dělí na 100 paisů. Emituje ji Rezervní banka Indie. \n\nV Ásámu a Bengálsku je rupie často nazývána taka (bangladéšská taka je měna sousedního Bangladéše).\n\nIndická rupie není volně směnitelná, vývoz i dovoz jejích mincí je zakázán.\n\nSměnný kurz indické rupie vůči české koruně je v současnosti (září 2018) 1 rupie (RP) za 0,3026 Kč.\n\nExistují mince v hodnotách 5, 10, 20, 25 a 50 paisů a 1, 2, 5 a 10 rupíí. Od 30. června 2011 mince v hodnotě pod 50 paisů přestaly v obchodním styku platit.\nBankovky existují v hodnotách 1, 2, 5, 10, 20, 50, 100, 500 a 2000 rupií, bankovky v hodnotě pod 10 rupií už nejsou vydávány, ale zůstávají v platnosti. Na bankovkách je nápis v 15 z 22 hlavních jazyků Indie. \n\nV listopadu 2016 došlo k ukončení platnosti bankovek dvou nejvyšších nominálních hodnot 500 a 1000 rupií a byly vydány bankovky nové v hodnotě 500 a 2000 rupií. Tento krok byl proveden v rámci boje proti korupci.\n\nZajímavostí je, že obnosy peněz (a nejen peněz) se v celé Jižní Asii (Bangladéš, Bhútán, Indie, Myanmar, Nepál, Pákistán a Srí Lanka) vyjadřují pomocí zvláštních číslovek:\nRealitní servery v Indii běžně používají výrazy \"lac\" a \"crore\", např. již při zadání limitů ceny do vyhledávače nemovitostí.\n\nIndie byla jednou z prvních zemí a oblastí, kde byly používány mince (už v 6. století př. n. l.), během historie se však v různých oblastech vystřídala řada měn jednotlivých indických států i koloniálních území.\n\nSlovo rupie pochází ze sanskrtského výrazu रूप्य (rūpya), který znamenal „\"zpracované stříbro\"“. V roce 1957 rupie přešla na decimální systém, do té doby byl systém podstatně složitější.\n\n\n"}
{"id": "327702", "url": "https://cs.wikipedia.org/wiki?curid=327702", "title": "Gauss (jednotka)", "text": "Gauss (jednotka)\n\nGauss (případně v německé literatuře Gauß, zkratka G nebo Gs) je fyzikální jednotka Gaussovy magnetické indukce \"B\" v soustavě CGS. Je pojmenována po německém vědci C. F. Gaussovi. Její velikost je rovna\n\n1 G := 1 cmgs\n\nVztah k jednotce soustavy SI tesla (jsou to jednotky odlišně definovaných veličin):\n\nMá-li magnetické pole v daném místě Gaussovu magnetickou indukci rovnou 1 G, jeho magnetická indukce je rovna 10 T.\n\nFormálně je gauss roven jednotce oersted, ta se však v soustavě CGS používá pro vyjádření intenzity magnetického pole \"H\" a pouze ve vakuu platí \"B = H\".\n"}
{"id": "327703", "url": "https://cs.wikipedia.org/wiki?curid=327703", "title": "Kolombangara", "text": "Kolombangara\n\nKolombangara je jedním z ostrovů Šalomounova souostroví. Nachází se severozápadně od ostrova New Georgia, od které je oddělen zálivem Kula. Spolu s dalšími ostrovy tvoří novogeorgijskou skupinu ostrovů na jižní straně Štěrbiny. Záliv Vella na západě odděluje Kolombangaru od ostrovů Vella Lavella (na západě) a Gizo (na jihozápadě).\nMá téměř kruhový tvar a napříč měří 15 km. Ostrov je tvořen stratovulkánem Mount Veve. Tato vyhaslá sopka ční do výšky 1768 m nad mořem.\n\nKolombangara je hustě zalesněna a má pouze řídké osídlení. Jméno pochází z jazyka domorodců a volně přeloženo se dá vykládat jako „Pán vod“. Na ostrově opravdu stéká po úbočí dolů přibližně 80 řek a pramenů.\nBěhem druhé světové války se ostrov a vody kolem něj staly svědky mnoha bojů. Japonci využívali letiště na jihu ostrova u Vila a v květnu 1943 se pokusili využít ostrov jako součást obranné linie napříč Šalomounovým souostrovím a zabránit tak postupu Američanů směrem na Rabaul. Za tímto účelem přesunuli na ostrov jednotky vedené generálmajorem Noboru Sasakim. V okolí ostrova se odehrály noční bitvy v zálivu Kula (noc na 6. července 1943), u ostrova Kolombangara (noc na 13. července 1943) a v zálivu Vella (noc na 7. srpna 1943). Kromě těchto relativně velkých bitev byly vody kolem ostrova a zejména přilehlé Štěrbiny poznamenány četnými nočními šarvátkami mezi japonským „Tokijským expresem“ a americkými lehkými jednotkami. K jedné takové akci došlo 2. srpna 1943, když japonský torpédoborec \"Amagiri\" taranoval a potopil americký torpédový člun PT-109. Tomu velel tehdejší poručík (\"Lieutenant (Junior Grade)\") J. F. Kennedy, pozdější 35. prezident USA. Pobřežní pozorovatel A. R. Evans viděl výbuch Kennedyho člunu z vrcholku Mount Veve a vyslal domorodce pátrat po případných přeživších členech posádky…\n\nAmeričané se rozhodli Kolombangaru nedobývat, ale v rámci strategie žabích skoků jí pouze izolovat a vylodili se na sousední Vella Lavella. Japonská posádka 12 400 mužů tak byla odříznuta a Japonci ji mezi 23. zářím a 4. říjnem evakuovali.\n\nV lednu 1944 byl z Munda vyslán detašment jednoho důstojníka a šesti mužů z 350th Engineer General Service Regiment, aby založili farmu na Japonci opuštěném letišti ve Vila. Britská vláda jim poslala na pomoc 16 domorodců. Zelenina vypěstovaná ze semen od Červeného kříže pak byla poslána zpět do nemocnice v Munda, aby obohatila stravu tam se zotavujících veteránů. Pěstovaly se hlavně vodní melouny a domorodci si je přenesli i na své soukromé zahrady.\n\nNa západo-jihozápadě od ostrova leží menší ostrov Gizo se stejnojmenným městem Gizo, které je hlavním městem celé Západní provincie, pod níž spadá i Kolombangara. Osídlení Kolombangary se soustředí zejména do dvou osad: větší Ringgi na jihu a menší Mongga na severozápadě.\n\n"}
{"id": "327709", "url": "https://cs.wikipedia.org/wiki?curid=327709", "title": "Pěnkava jikavec", "text": "Pěnkava jikavec\n\nPěnkava jikavec (nebo také Jíkavec severní, či Jikavec severní; \"Fringilla montifringilla\") je malý zpěvný pták z čeledi pěnkavovití.\n\n\nPěnkava jikavec je velká stejně jako její hojnější příbuzná pěnkava obecná. Má štíhlé tělo, poměrně dlouhý ocas a krátký zašpičatělý zobák. Samec ve svatebním šatě má šedou až černou hlavu, zátylek, hřbet, ocas a křídla s dvěma viditelnými pruhy. Hruď je oranžová, břicho a kostřec bílé, zobák a končetiny nažloutlé, na bocích má hnědé skvrny. V prostém šatě je zbarvený podobně jako samice, která má hlavu a hřbet oranžovou s černým skvrněním. Od pěnkavy obecné ji spolehlivě rozeznáme díky oranžové hrudi a tmavému hřbetu.\n\nHnízdí v rozmezí od Britských ostrovů a Skandinávského poloostrova po Estonsko a Kamčatku. Zimuje ve střední a jižní Evropě, severní Africe, Pákistánu, Indii, Číně a v Japonsku. Současná evropská populace čítá zhruba 25 000 000 – 43 000 000 jedinců.\n\nV Česku se vyskytuje pravidelně jako zimní host, který se zde zdržuje od října do dubna. Každoročně na českém území zimuje zhruba 200 – 40 000 jedinců, jejichž stavy viditelně kolísají.\n\nŽije především v otevřených jehličnatých, břízových a bukových lesích, na lesních mýtinách a v plevelnatých lokalitách.\n\nPěnkava jikavec žije zpravidla v hejnech, často ve společnosti pěnkav obecných. Jde o velice zdatného letce. Ozývá se charakteristickým nosovým „tééép“ či „kvek“.\n\nŽiví se drobným hmyzem a jinými bezobratlými živočichy, přes zimu vyhledává především semena různých rostlin a stromů (zvláště pak bukvice).\n\nHnízdo si staví nejčastěji na jehličnatých dřevinách. Díky maskování lišejníkem a travami je většinou dobře ukryté. Během května až července do něj klade 3–8 bílých vajec s černým skvrněním. Na vejcích sedí po dobu 11–12 dní pouze samice.\n\n\n"}
{"id": "327713", "url": "https://cs.wikipedia.org/wiki?curid=327713", "title": "Standard dvou velmocí", "text": "Standard dvou velmocí\n\nStandard dvou velmocí, či zásada dvou přídí, \"(anglicky: Two Power Standard)\" byla koncepce britské námořní politiky z druhé poloviny 19. století.\n\nOd doby bitvy u Trafalgaru britská námořní politika zastávala koncepci disponovat alespoň o jednu třetinu větší silou, než její největší rival na mořích a oceánech. Tato strategie byla opuštěna v předvečer 19. století, kdy došlo v britském parlamentu k přijetí \"Zákona o námořní obraně\" (1889), předloženého vládou lorda Salisburyho, který zaručoval navýšení rozpočtu pro financování britského královského námořnictva o 20 miliónů liber ročně po další čtyři léta. Cílem tohoto kroku byl nově formulovaný tzv. \"standard dvou velmocí\", podle kterého měla Velká Británie disponovat významnou a trvalou převahou na mořích a oceánech světa – tedy měla mít takovou moc, aby její úderná síla byla větší než jakou mohou vyvinout jakékoli další dvě země dohromady (tehdy to bylo vztaženo k námořní síle druhé a třetí největší velmoci světa – Francii a Rusku.)\nJednalo se vůbec o největší zvýšení počtu námořní síly v mírové době. Královské námořnictvo získalo deset nových bitevních lodí (\"predreadnoughtů\"), třicet osm křižníků, osmnáct torpédoborců a čtyři rychlé dělové čluny. \n\nPočátkem 20. století – s příchodem HMS \"Dreadnought\" v roce 1906, restartem námořního zbrojení a vzestupem císařského Německa – se tento britský standard ukázal jako nereálný a dále neudržitelný. Definitivní konec této politiky přišel v roce 1912, kdy britské královské námořnictvo iniciovalo novou koncepci mít ve svém držení nejméně o 60% více bitevních lodí typu dreadnought než jakákoli jiná flota světa.\n\n"}
{"id": "327714", "url": "https://cs.wikipedia.org/wiki?curid=327714", "title": "Schmitt", "text": "Schmitt\n\nSchmitt je německé příjmení:\n\n\n"}
{"id": "327715", "url": "https://cs.wikipedia.org/wiki?curid=327715", "title": "Planckův čas", "text": "Planckův čas\n\nPlanckův čas je časový interval, který je definovaný jako doba potřebná pro překonání Planckovy délky pro foton ve vakuu. Jednotka je pojmenovaná po Maxu Planckovi a je brána za \"časové kvantum\", protože podle současných poznatků se nic nemůže odehrát v době kratší než Planckův čas.\n\nPlanckův čas \"t\" je definován vztahem:\nkde:\n\nAktuální (r. 2018) experimentálně určená hodnota:\nDvě cifry v závorkách označují nejistotu v určení na posledních dvou místech numerické hodnoty.\n\nPodle dostupných informací z roku 2006 je nejkratší dosud změřený časový interval attosekunda (10 s), což je přibližně 10 Planckova času.\n\nV rámci fyzikálních zákonů, jak jsou chápány dnes, nelze změřit ani zjistit žádnou hmotnou změnu v tak krátkém okamžiku. Planckův čas patří do oblasti matematické fyziky jako nástroj rozměrového rozboru, pomocí kterého se studují jednotky měření a fyzikálních konstant.\n\nVšechny vědecké experimenty a lidské zkušenosti se dějí v průběhu kvadriliard Planckových časů, takže je jakékoliv dění v Planckově měřítku těžko odhalitelné.\n\n"}
{"id": "327716", "url": "https://cs.wikipedia.org/wiki?curid=327716", "title": "Schmidt", "text": "Schmidt\n\nSchmidt (kovář) je příjmení, jež nosí více osobností:\n\n\n\n"}
{"id": "327717", "url": "https://cs.wikipedia.org/wiki?curid=327717", "title": "Vřeteno (textil)", "text": "Vřeteno (textil)\n\nVřeteno u textilních strojů se obvykle definuje jako svislý hřídel otočně uložený jedním koncem v ložiskách. Na volný konec vřetene se nasazují navíjená nebo odvíjená přízová tělesa a zařízení ke zkrucování vláken v přízi, které umožňuje i navinování upředeného produktu do vhodného tvaru.\n\nNejstarší dochovaná textilní vřetena v Evropě pochází z Řecka ze 6. tisíciletí před n.l. a již 2000 let před tím se zhotovovaly textilie v Levantě. \"Přeslen\" vřetena byl zhotoven ze dřeva, z kostí nebo i z kamenin.\n\nV různých textilních muzeích se ukazuje vřeteno napodobující dávnou formu (náčrt vlevo) nebo se předvádí i jeho obsluha:\n\nVlákenný materiál se vytahuje z chomáče na přeslici (a), zkrucuje a navíjí na stvol vřetene (b). Otáčky se udělují vřetenu třením o přeslen (c).\n\nNa původním principu se konstruují vřetena na strojích pro výrobu a zušlechťování příze dodnes. K nejpoužívanějším druhům patří:\n\n\n\n\n\n\nV německé textilní terminologii se výraz vřeteno (\"Spindel\") používá také pro nástrkové, neotočné trny, ze kterých se odvíjí příze z cívek (např. na prstencových skacích strojích).\n\n"}
{"id": "327724", "url": "https://cs.wikipedia.org/wiki?curid=327724", "title": "InterRail", "text": "InterRail\n\nInterRail je mezinárodní vlaková jízdenka umožňující cestování po celé Evropě. Jízdenky InterRail jsou určeny zejména pro mladé lidi do 26 let.\n\nJízdenka InterRail \"Global Pass\" je platná ve všech 30 zemích, na které se vztahuje program a také na trajektu mezi Itálií a Řeckem. K dispozici jsou jízdenky s různou dobou platnosti, například jízdenka na 5 dní jízdy platí po dobu 10 dnů nebo jízdenka na 10 dní jízdy platí 22 dnů. Pro ty, kteří by chtěli více cestovat, jsou k dispozici jízdenky platné vždy 22 dnů nebo jeden měsíc.\n\nJízdenka InterRail \"One Country Pass\" platí pouze v jedné zemi, nahrazuje bývalé jízdenky Eurodomino a nabízí svobodu cestování v rámci zvolené země na 3, 4, 6 nebo 8 dnů, tyto jízdenky jsou platné po dobu jednoho měsíce. Tento typ jízdenek platí pro všechny země účastnící se InterRail, s výjimkou Černé Hory a Bosny a Hercegoviny.\n\nBelgie, Bosna a Hercegovina, Bulharsko, Černá Hora, Česko, Dánsko, Finsko, Francie, Chorvatsko, Irsko, Itálie, Lucembursko, Maďarsko, Německo, Nizozemsko, Norsko, Polsko, Portugalsko, Rakousko, Rumunsko, Řecko, Severní Makedonie, Slovensko, Slovinsko, Spojené království, Srbsko, Španělsko, Švédsko, Švýcarsko, a Turecko.\n\n"}
{"id": "327735", "url": "https://cs.wikipedia.org/wiki?curid=327735", "title": "Faktor", "text": "Faktor\n\nFaktor (z lat. \"facere\", činit, dělat), doslova činitel, může znamenat:\n\n\n\n\n\n\n\n"}
{"id": "327737", "url": "https://cs.wikipedia.org/wiki?curid=327737", "title": "Dvojpěšec", "text": "Dvojpěšec\n\nDvojpěšec označuje v šachu zvláštní postavení pěšců. Dvoupěšec vzniká tak, že se dva pěšci stejné barvy nacházejí ve stejném sloupci. Toho lze dosáhnout tak, že jeden pěšec se přesune při braní nepřátelské figury z jednoho sloupce do druhého a v tomto sloupci je v jiné řadě již jeden vlastní pěšec. Podobným způsobem mohou při hře vznikat ve vzácných případech i vícenásobní pěšci (trojpěšec, čtyřpěšec apod). V diagramu jsou ve sloupci b a e dvojpěšci, pěšec ve sloupci e je zároveň izolovaný pěšec.\n\nVětšinou je dvojpěšec vnímán jako slabé místo. Především proto, že pešci se v tomto postavení nemůžou vzájemně krýt a podporovat. Tento nedostatek oslabuje postavení pěšců a ztěžuje průnik nepřátelskou formací, který v optimálním případě vede k vytvoření volného pěšce. Volný pěšec je často rozhodující faktor v koncovce.\n\nIzolovaný dvoupěšec zmíněné problémy ještě zesiluje. Některé šachové strategie nebo zahájení jsou postavené právě na snaze donutit soupeře, aby ve své formaci vytvořil právě tato slabá místa, které v dalším průběhu hry představují jistou strategickou nevýhodu.\n\nExistují jisté pozice, kdy je vznik dvojpěšce akceptovatelný, neboť je vyvážen jinou výhodou. Např. pokud umožní otevřít volný sloupec pro vlastní věž, nebo proto, že dvojpěšec dělá nějakou užitečnou práci, např. brání důležitá pole na šachovnici. Pokud soupeř není schopen účinně zaútočit na dvojpěšce, je zmíněná slabina nedůležitá.\n\nSamozřejmě je možné vytvořit při hře i vícenásobné pěšce. Diagram ukazuje pozici ze slavné partie Lubomíra Kaválka s Bobby Fischerem.\n\nČtyřpěšec na diagramu pochází z partie Kovacs-Barth v r. 1994. Remíza při takové materiální převaze ukazuje slabost vícenásobných pěšců.\nExistují různé typy dvojpěšců. Jejich slabost se může projevovat různě.\n\nDvojpěšec ve sloupci b je v nejlepší situaci. Dvojpěšec ve sloupci h je na tom nejhůře, neboť dva pěšci jsou zcela zablokováni jediným nepřátelským pěšcem. Druhý pěšec má proto velmi malou hodnotu.\n\n\n"}
{"id": "327738", "url": "https://cs.wikipedia.org/wiki?curid=327738", "title": "Pavel Kohn", "text": "Pavel Kohn\n\nPavel Kohn (14. října 1929 Praha – 18. června 2017 Figling, Německo) byl židovský autor žijící v Německu, kam v roce 1967 emigroval z rodného Československa. Byl manželem malířky Rut Kohnové, měl tři děti a 8 vnoučat.\n\nPavel Kohn se narodil v Praze židovským rodičům. Za druhé světové války prošel Terezínem, Osvětimí a Buchenwaldem, holokaust přežil jako jediný z celé své rodiny. V prvních dnech po osvobození se stal účastníkem \"akce zámky\" (1945-1947): ve státem zkonfiskovaných zámcích Štiřín, Olešovice, Kamenice a Lojovice a penzionu Ládví byly zřízeny ozdravovny, kde se zotavovaly židovské děti vracející se z koncentračních táborů. Později byla \"akce zámky\" rozšířena i na německé děti z českých internačních táborů.\n\nPo válce se Pavel Kohn rozhodl setrvat v Československu a vystudoval dramaturgii na AMU. Po studiích pracoval jako dramaturg, publicista a překladatel. Na přelomu 50. a 60. let byl z politických důvodů perzekvován, v roce 1967 emigroval s celou svou rodinou do Německa. V letech 1968–1990 pracoval jako redaktor Rádia Svobodná Evropa. Od roku 1989 vydával své publikace i v ČR. Věnoval se i básnické tvorbě. Námětem řady jeho textů se stal život a dílo humanisty Přemysla Pittra. Pavel Kohn byl dlouholetým členem Ediční rady Nadačního fondu Přemysla Pittra a Olgy Fierzové, aktivně se účastnil řady seminářů a konferencí, rád pracoval se studenty a mladými lidmi.\n\n\n\n"}
{"id": "327739", "url": "https://cs.wikipedia.org/wiki?curid=327739", "title": "BeiDou", "text": "BeiDou\n\nNavigační systém BeiDou (BDS; zjednodušená čínština: 北斗导航系统; pinyin: běidǒu dǎoháng xìtǒng) je ve 3. generaci projekt autonomního globálního družicového polohového systému (GNSS) Čínské lidové republiky, který byl v 1. generaci funkční jen na území Číny, je funkční ve 2. generaci v asiopacifickém regionu a ve 3. generaci by měl být dostupný na celém povrchu Země k roku 2019. Očekává se, že dosáhne plné operační schopnosti při kompletním systému všech družic v roce 2020.\n\nSystém je pojmenován podle souhvězdí Velké medvědice, čínsky \"Běidǒu\", v letech 2007-2012 používal název Compass (Beidou-2), po roce 2015 se vrátil k původnímu názvu (Beidou-3).\n\nBeiDou-1, regionální polohový družicový systém v regionu území Číny, byl spuštěn 30. října 2000 (verze 1A; verze 1B pak 20. prosince téhož roku) za použití 3+1 geostacionárních družic. Byl omezen na území Číny (území mezi 70. a 140. stupněm východní délky a 5. a 55. stupněm severní šířky) jako aktivní služba s omezeným počtem uživatelů (uživatel musel požádat o určení své polohy) a byl funkční do prosince 2012. První geostacionární družice systému Beidou byly odvozeny z geostacionárních komunikačních satelitů typu BFH-3. Hmotnost každé z nich je přibližně 1 tuna a komunikují na frekvencích 2491,75 MHz.\n\nBeiDou-2 (Compass), regionální polohový družicový systém v asiopacifickém regionu, je provozován od prosince 2012, a využívá zejména geostacionární a geosynchronní družice. Je plně pasivní a tedy bez omezení počtu uživatelů (uživatel si polohu vypočítává sám). Poslední družice této generace budou vypuštěny v roce 2019.\n\nBeiDou-3, globální polohový družicový systém, je testován od roku 2015, kdy byly vypuštěny první ověřovací družice. Skokový vývoj nastal v roce 2018, kdy bylo vypuštěno 17 družic a díky tomu je v pilotním provozu od roku 2019. BeiDou třetí generace je založen zejména na družicích s polárními drahami podobně jako GPS, Glonass, Galileo.\n\nBeiDou-3, globální polohový družicový systém, má v budoucnu (cca 2020) sestávat z celkem 35 družic, 27 z nich je (podobně jako u GPS a Galileo) situováno na středním zemském orbitu, 5 na geostacionární dráze a 3 na geosynchronní dráze.\n\nSystém má poskytovat služby na dvou úrovních – otevřené (pro veřejnost) a autorizované (pro vojenské účely). Veřejně přístupná verze má projektovanou polohovou přesnost < 10 m, rychlost < 0,2 m/s a čas < 20 ns.\n\nSignály jsou digitálně multiplexovány metodou CDMA. Ta používá 4 frekvenční pásma (B1, B2, B3, L5), na kterých má být vysíláno 5 volných a 5 autorizovaných signálů. Některé z nich budou po plné modernizaci z Beidou-1 na Beidou-2 opuštěny . Některá pásma a signály včetně kódování (např. B1-BOC a L5) jsou totožné s ostatními systémy, protože Čína bilaterálně spolupracuje na interoperabilitě s USA (GPS), Ruskem (Glonass) a EU (Galileo).\n\nSvé služby na globální úrovni začal poskytovat v Číně v prosinci 2011 s 10 satelity na orbitě. Na konci roku 2012 poskytoval Beidou přesnost v poloze v regionu Číny <10 m, ale např. v Africe více než 30 m.\n\n\n"}
{"id": "327750", "url": "https://cs.wikipedia.org/wiki?curid=327750", "title": "Kohn", "text": "Kohn\n\nKohn může znamenat:\n\n\n\n"}
{"id": "327756", "url": "https://cs.wikipedia.org/wiki?curid=327756", "title": "Čandragupta I.", "text": "Čandragupta I.\n\nČandragupta I. byl panovník Guptovské říše v severní Indii, první z tzv. „velkých králů“, kteří této zemi vládli. Jelikož to byl právě on, kdo položil základ říše Guptů, bývá často považován za jejího prvního vládce vůbec. Na trůn nastoupil po svém otci Ghatótkačovi, po Čandragupti I. se stal dalším guptovským panovníkem jeho syn Samudragupta. Záznamy o jeho vládě pocházejí z \"Purán\".\n\nJedním ze zásadních činů Čandragupty I. byl jeho sňatek s Kumáradéví, Liččhavijskou princeznou, díky které získal kontrolu nad územím Magadhy. Samotní Guptovci pravděpodobně nebyli urozeného původu a Samudragupta, který vzešel z tohoto svazku, někdy sám sebe pyšně označuje jako \"Liččhavidauhitra\", což zřetelně odkazuje na fakt, že jeho matka patřila k Liččhaviům. Činil to i přesto, že tehdy nebylo v Indii obvyklé uvádět jméno své matky; sňatek proto mohl znamenat důležitý zvrat v osudech Guptů.\n\nPřesná doba Čandraguptovy vlády není známa, podle všeho to však mělo být mezi roky 319-335.\n"}
{"id": "327761", "url": "https://cs.wikipedia.org/wiki?curid=327761", "title": "Bhódžpurština", "text": "Bhódžpurština\n\nBhódžpurština je jazyk rozšířený v severní a východní Indii. Jeho mluvčí nalezneme v západní části státu Bihár, severozápadní části státu Džárkhand, v regionu Purvančal ve státě Uttarpradéš a v přilehlé oblasti jižního Nepálu. Mimo Indii najdeme bhódžpurštinu v Guyaně, Surinamu, na Fidži, v Trinidadě a Tobagu a na Mauriciu. Jazyk surinamských Hindů je někdy označován jako \"bhódžpurština\", ale většinou spíše jako \"sarnamská hindština\" nebo pouze \"sarnamština\".\n\nPrůzkum jazyka provedený vládou Indie shledal bhódžpurštinu pouze dialektem hindštiny. V současné době však indická vláda podniká kroky, aby bhódžpurština mohla být zařazena mezi národní jazyky Indie.\n\nBhódžpurština sdílí slovní zásobu s jazyky jako je sanskrt nebo hindština a dalšími indoárijskými jazyky severní Indie. Blízce příbuzná je s maithilštinou a angičtinou, které patří i s bhódžpurštinou do bihárských jazyků. Bihárské jazyky jsou součástí východní větve indoárijských jazyků, kam patří i bengálština nebo urijština.\n\nJe mnoho dialektů bhódžpurštiny, včetně tří nebo čtyř samostatných na východě státu Uttarpradéš.\n\nVážený učenec a polyglot, Mahapandit Rahul Sankrityayan napsal několik děl v bhódžpurštině. Několik dalších indických spisovatelů píše v bhódžpurštině, ale jejich počet je mizivý ve srovnání s počtem mluvčích. Slavný vlastenec, spisovatel, badatel, dandi sanyasi Swami Sahajanand Saraswati pochází z bhódžpursky mluvící oblasti Uttarpradéše. Mezi známé bhódžpurské osobnosti patří první prezident Indie Rajendra Prasad, Manoj Bajpai, a bývalý indický předseda vlády Čandra Šékhar.\n\nPodle článku publikovaného v Times of India je bhódžpurština prvním nebo druhým jazykem přibližně pro 70 miliónů lidí ve státě Uttarpradéš a téměř 80 miliónů lidí ve státě Bihár. Mimo tyto oblasti mluví bhódžpursky asi 6 miliónů lidí. Jedná se o státy Nepál, Mauricius, Fidži, Surinam, Guyana, Uganda, Singapur, Trinidad a Tobago, Velká Británie a USA. Celkem to tedy je skoro 150 miliónů.\n\nOficiální odhad podle sčítání lidu Indie z roku 2001 je však mnohem nižší. Ten počítá pouze s 33 milióny mluvčích v Indii.\n\nExistuje mnoho dialektů bhódžpurštiny v různých částech světa, např. v Brazílii, na Fidži, v Guyaně, na Mauriciu, v Jihoafrické republice, v Surinamu a v Trinidadu a Tobagu.\n\nBhódžpurština byla ovlivněna mnoha jazyky různě po světě. Mauricijská bhódžpurština obsahuje mnoho slov přejatých z angličtiny a kreolštiny, trinidadská bhódžpurština zas doplnila slovní zásobu některými karibskými a anglickými slovy.\n"}
{"id": "327784", "url": "https://cs.wikipedia.org/wiki?curid=327784", "title": "Nákladní trolejbus", "text": "Nákladní trolejbus\n\nNákladní trolejbusy slouží v některých městech pro přepravu kusových zásilek nebo jako nákladní vozidla s korbou pro sypké či jiné materiály. V současnosti již nejsou příliš obvyklé, stále ale jezdí např. ve státech bývalého Sovětského svazu. Pro nákladní trolejbusy byly rovněž stavěny speciální tratě, na kterých nebyla dovolena přeprava cestujících. Tyto tratě většinou spojovaly podniky nacházející se mimo obce přes extravilán s železniční stanicí, kde byl náklad překládán do vlaků. Od roku 2016 firma Siemens s firmou Scania testují ve Švédsku úsek dálnice elektrifikovaný pro užití speciálně vybavenými kamiony, další takový projekt chystá Scania s firmou Volvo v Kalifornii. \n\nV Rakousku existovala jediná nákladní trolejbusová trať. Ta spojovala nádraží Mariahof-Sankt Lambrecht s továrnou firmy Dynamit Nobel v Sankt Lambrechtu. Na tomto 3 km dlouhém úseku existovala též omezená přeprava osob. Na trati, jež fungovala mezi 16. listopadem 1946 a 21. dubnem 1951, jezdily tři třínápravové nákladní trolejbusy.\n\nŠvédský výrobce nákladních automobilů Scania ve spolupráci s německou firmou Siemens uvedl 22. června 2016 do provozu testovací dvoukilometrový úsek elektrodálnice (eHighway) na úseku dálnice E16 u města Gävle, necelých 200 km severně od Stockholmu. Hybridní vozidla mají tento úsek s elektrickým vedením o napětí 700 V nad pravým jízdním pruhem vozovky testovat po dobu dvou let, pak se má rozhodnout o případném rozšíření. Podle německého deníku FAZ spotřebují elektrické kamiony o poloviny méně energie než vozidla se spalovacími motory a produkují mnohem méně emisí. Elektrická vozidla zde mohou jet rychlostí až 90 kilometrů v hodině. Ztratí-li kontakt s vedením, spustí se naftový motor. Pro testovací jízdy jsou využívány tahače Scania G 360 s devítilitrovým motorem o výkonu 265 kW spalujícím biopalivo, elektromotorem o výkonu 130 kW, pantografovými sběrači za kabinou řidiče a lithium-iontovou baterií s kapacitou 5 kWh, která umožňuje tříkilometrový dojezd v elektrickém režimu. Vozidla jsou vybavena dvojicí pantografových sběračů vedle sebe, které jsou v kontaktu s dvojicí souběžných napájecích drátů, pro každý pól jeden. Program je z velké části dotován státem a regionem, koordinátorem projektu je Region Gävleborg. \n\nDalší elektrodálnice má ve spolupráci společností Siemens a Volvo vzniknout roku 2017 v Kalifornii.\n"}
{"id": "327785", "url": "https://cs.wikipedia.org/wiki?curid=327785", "title": "AETR", "text": "AETR\n\nEvropská dohoda o práci osádek vozidel v mezinárodní silniční dopravě (nejčastěji označována zkratkou AETR z francouzského ', méně často ERTA z anglického ' nebo i EART z anglického \"\", popřípadě jinými národními zkratkami) je mezinárodní dohoda sjednaná v Ženevě 1. července 1970. Vznikla zapracováním připomínek do textu stejnojmenné mezinárodní dohody z roku 1962, která však zůstala jen návrhem, neboť ji žádný z jejích signatářů neratifikoval. Dohoda vstoupila v platnost podle jejího článku 16 (později přečíslovaného na 14), odst. 4 dne 5. ledna 1976, tj. 180 dní poté, co byla u generálního tajemníka OSN uložena osmá listina o ratifikaci nebo přístupu.\n\nDohoda vymezuje rozsah platnosti, tj. na jaké účastníky silničního provozu se vztahuje a v kterých případech a za jakých podmínek se dohoda na účastníky silničního provozu uplatňovat nemá nebo nemusí. Stanovuje věkové a profesní požadavky na osádky, maximální dobu řízení, délku a četnost povinných přestávek, dobu odpočinku a případy, kdy se lze od těchto limitů odchýlit. Dále řeší kontrolu dodržování, ve starší verzi pouze pomocí ručně vyplňovaných záznamů o jízdě. \n\nPozdější znění se podrobně věnuje automatickým kontrolním zařízením zaznamenávajícím průběh jízdy (tachografům), upravuje podmínky jejich schvalování, montáže, používání a kontroly. Vyjmenovává zaznamenávané a měřené údaje, další požadavky na funkci zařízení a mezní odchylky, které může zařízení vykazovat od správného měření. Vymezuje vlastnosti záznamových listů, požadavky na umístění zařízení ve vozidle, montáž, plombování a periodické kontroly. Stanovuje rovněž údaje a kódy ve schvalovací značce a štítku.\n\nDohoda rovněž upravuje technické záležitostem ohledně své ratifikace, proceduru odstoupení, schvalování změn a uplatnění národních výjimek.\n\nPůvodní dohodu stvrdilo podpisy 13 zemí, k 16. srpnu 2008 má celkem 49 účastníků:\n\nZaniklé členské státy:\n\nListina o přístupu Československé socialistické republiky k dohodě byla uložena u generálního tajemníka OSN dne 5. prosince 1975. Listina obsahuje prohlášení, že Československá socialistická republika v souladu s článkem 21 (později přečíslovaným na 19) se necítí být vázána ustanoveními článku 20 (později přečíslovaného na 18) odst. 2 a 3 dohody. Tím Československo odmítlo možnost řešení sporů pomocí závazného rozhodčího řízení. Do československého právního řádu byla dohoda začleněna vyhláškou ministra zahraničních věcí č. 108/1976 Sb. V platnost pro Československou socialistickou republiku vstoupila podle článku 16 (později přečíslovaného na 14), odst. 5 dne 2. června 1976, tj. 180 dnů po uložení listiny o přístupu.\n\nZměny a doplňky navržené Pracovní skupinou pro silniční dopravu Evropské hospodářské komise OSN si vynutily novelizaci, která byla provedena vyhláškou č. 82/1984 Sb. \n\nČeská republika převzala závazky bývalého Československa, což vyjádřila i ve sdělení Ministerstva zahraničních věcí č. 80/1994 Sb., kterým zároveň zapracovala Dodatek č. 2 k Evropské dohodě o práci osádek vozidel v mezinárodní silniční dopravě. Přistoupením do Evropské unie začalo pro Česko platit Nařízení Rady (EHS) č. 3820/85, které ošetřuje stejnou věc, ale je nadřazené nad národním právem.\nToto nařízení bylo zrušeno Nařízením Rady (ES) č. 561/2006, které také v současné době problematiku režimu řidičů upravuje.\n\nPůvodní verze smlouvy byla navržena v roce 1962, přičemž podstatná část vyjednávání se odehrála v rámci Ekonomického výboru pro Evropu. Později se při vyjednávání smlouvy angažovala Rada EHS, která koordinovala aktivity členských států EHS v rámci Ekonomického výboru OSN. Jednání Rady ze dne 20. března 1970 se stalo předmětem kompetenčního sporu mezi Radou a Komisí EHS. Komise 19. května 1970 požadovala zrušení tohoto jednání Rady. I když žaloba byla 31. března 1971 zamítnuta, Evropský soudní dvůr v rozhodnutí dospěl k závěru, že ES má způsobilost nejen přijímat vnitřní opatření, ale také uzavírat právní vztahy se třetími zeměmi, pokud tak činí s cílem implementovat politiku upravenou Smlouvou o založení ES a členské země poté nemohou jednat s třetími státy kolektivně ani individuálně, pokud by tím zasáhly do opatření a závazků přijatých v rámci ES. Rozsudek zásadně vymezil rozsah pravomocí ES při uzavírání mezinárodních smluv, v jeho důsledku členské státy s růstem společné legislativy postupně ztrácejí pravomoc uzavírat mezinárodní smlouvy.\nProtože smlouva AETR ponechává členským státům v některých bodech částečnou volnost, mohou se jednotlivá zapracování do národních legislativ lišit. Tyto nekonzistence v zemích EHS řeší Nařízení Rady (EHS) č. 3820/85 ze dne 20. prosince 1985 o harmonizaci určitých sociálních právních předpisů v silniční dopravě, které je nadřazeno místním právním normám. \n\nDalší právní akty Evropských společenství upravující tuto problematiku:\n\n\n"}
{"id": "327787", "url": "https://cs.wikipedia.org/wiki?curid=327787", "title": "Hvězdný čas", "text": "Hvězdný čas\n\nHvězdný čas, také \"siderický čas\", se užívá v astronomii k popisu zdánlivého pohybu hvězd po obloze, který je způsoben otáčením Země kolem své osy. V astronomii je definován jako hodinový úhel jarního bodu. Hvězdný čas běží nepatrně rychleji než sluneční čas, který popisuje rotaci Země vůči Slunci a je základem běžně používaného času. Rozdíl je dán pohybem Země po oběžné dráze kolem Slunce, který je ve vztahu ke vzdáleným hvězdám zanedbatelný.\n\nJeden den hvězdného času – hvězdný den (\"siderický\") – se dělí na 24 hodin hvězdného času, které ale trvají jen 23 hodin, 56 minut a 4,09 sekundy slunečního času. \n\nRozdíl mezi hvězdným a slunečním časem je způsoben tím, že zatímco Země vykoná jednu otáčku vůči hvězdám, posune se zároveň po své zakřivené dráze kolem Slunce asi o 2,5 milionu kilometrů, takže Slunce v tu chvíli není na stejném místě na obloze jako na počátku hvězdného dne. Za jeden rok vykoná Země o jednu otáčku více vůči vzdáleným hvězdám než vůči Slunci, které oběhla. Tato otáčka odpovídá délce jednoho dne, rozdíl přepočítaný na jeden den dává necelé 4 minuty (24x60 minut/365). Hvězdný a sluneční čas mají stejnou hodnotu jednou za rok – o podzimní rovnodennosti.\n\nSvětový čas je v podstatě časem slunečním, protože je na rozdíl od hvězdného času odvozen od pohybu Slunce. Ovšem sluneční čas není totéž co občanský čas. V astronomii sluneční čas stejně jako hvězdný čas popisují pohyb nebeských těles a nejsou ani fyzikálním časem ve smyslu součásti časoprostoru. \n\nMístní hvězdný čas (LST) dává přepočet mezi rektascenzí (RA) zvoleného objektu, kterou lze najít v astronomickém atlase, a jeho hodinovým úhlem (t), dle kterého lze objekt najít na obloze, případně na něj zaměřit dalekohled na paralaktické montáži.\nHodinový úhel formula_2 odpovídá místnímu poledníku (\"meridiánu\"). Tam najdeme hvězdy, jejichž rektascenze se v daném okamžiku rovná hvězdnému času. Ze vzorce je také vidět, že hvězdný čas odpovídá hodinovému úhlu jarního bodu, který má nulovou rektascenzi. Nachází-li se jarní bod na meridiánu, je právě 0:00:00 místního hvězdného času.\n\nDříve byl hvězdný čas určován měřením, dnes se častěji používá jeho číselná aproximace, která vychází z dříve naměřených hodnot. Jako první je třeba aktuální datum (T) vyjádřit v juliánských stoletích od standardní epochy (J2000.0) dle vzorce\nkde formula_4 je juliánské datum pro nejbližší předcházející půlnoc světového času (UT). Následně se k téže půlnoci UT spočte hvězdný čas v Greenwichi (formula_5) dle aproximace třetího řádu:\nOkamžik formula_7 vyjádříme jako dobu v hodinách, která uplynula od zmíněné půlnoci UT. Místní hvězdný čas pak v závislosti na zeměpisné poloze určíme dle vztahu\nkde formula_9 je zeměpisná délka pozorovacího místa ve stupních.\nSoučinitel formula_10 představuje výše diskutovaný rozdíl mezi délkou hvězdného a slunečního dne. Nakonec se hodnota formula_11 sníží o celistvé násobky 24 hodin tak, aby byla v intervalu 0 až 24 hodin.\n\nHodiny hvězdného času jsou proti běžně užívaným (slunečním) jednotkám pozměněné tak, aby otočka Země o 360° vůči vzdáleným hvězdám odpovídala 24 hvězdným hodinám. Hvězdný čas má tedy také hodnoty od 0 do 24 hodin a hodiny lze dělit na 60 minut, minuty na 60 sekund.\n\n\n"}
{"id": "327789", "url": "https://cs.wikipedia.org/wiki?curid=327789", "title": "Čandragupta II.", "text": "Čandragupta II.\n\nČandragupta II., často nazýván Vikramáditja (doslova „Slunce síly“) či Čandragupta Vikramáditja, byl jeden z nejmocnějších panovníků Guptovské říše. Během doby jeho vlády někdy v letech 375-413/15 dosáhla říše Guptů vrcholu, celé období vlády Guptovců je někdy označováno jako zlatý věk Indie. Čandragupta II. byl synem předchozího panovníka Samudragupty. Ten mu spolu se svým předchůdcem Čandraguptou I. zanechal relativně velkou a stabilní říši, kterou Čandragupta II. mimo jiné pomocí sňatkové politiky dále rozšířil na území zabírající prakticky celý sever Indického subkontinentu.\n\nO jeho osobním životě se toho příliš neví. Jeho dcera Prabhávatigupta byla manželkou krále Rudrasény II., vládce Dakkánů. Čandragupta II. byl jen o něco méně úspěšný než jeho otec. Podařilo se mu rozšířit území své říše směrem na západ porážkou Západních Šaků obývající území Málvy, Gudžarátu a Šaurashtry. Právě tento panovník nebo jeho syn Kumáragupta nechal vztyčit v Dillí tzv. Železný pilíř, podobný Ašókovým sloupům nalezených po celé Indii. Železný pilíř je vysoký přes sedm metrů, je vyroben takřka z čistého železa a téměř nekoroduje.\n\nČandragupta II. byl mecenášem umění a podporovatelem učenců. Na jeho dvoře podle tradice působilo devět významných učenců a literátů, zvaných \"Devět klenotů\", jedním z nich byl zřejmě dramatik Kálidása. tento panovník pod jménem Vikram nebo Vikramáditja vystupuje v pozdějších indických pohádkách, které mu připisovaly i magické schopnosti.\n\nV době vlády Čandragupty II. navštívil jeho říši čínský poutník Fa-sien, který ve svých zápiscích podává popis tehdejší země Guptů.\n"}
{"id": "327790", "url": "https://cs.wikipedia.org/wiki?curid=327790", "title": "Vřesnovité", "text": "Vřesnovité\n\nVřesnovité (\"Myricaceae\"), česky též voskovníkovité, je čeleď vyšších dvouděložných rostlin z řádu bukotvaré. Jsou to opadavé nebo stálezelené dřeviny s jednoduchými střídavými listy a nenápadnými bezobalnými květy. Plodem je peckovice. Čeleď zahrnuje asi 50 druhů ve 4 rodech a je rozšířena s různou četností téměř po celém světě s výjimkou Austrálie a Nového Zélandu. V Evropě roste jediný druh, vřesna bahenní, který je svým výskytem omezen na severní a západní část kontinentu. Význam čeledi je spíše lokální. Některé druhy voskovníku mají jedlé plody. S druhy vřesna bahenní, voskovník pensylvánský a postopčák cizí se lze setkat ve sbírkách českých botanických zahrad.\n\nVřesnovité jsou opadavé nebo stálezelené keře a stromy. Rostliny jsou jednodomé nebo dvoudomé. Často jsou aromatické a žlaznaté. Listy jsou střídavé, jednoduché, se zpeřenou žilnatinou, většinou bez palistů. Čepel listů je nejčastěji celistvá, řidčeji peřeně laločnatá, na okraji celokrajná, nepravidelně zubatá nebo laločnatá. Květy jsou bezobalné, většinou jednopohlavné, podepřené listeny, v jehnědách. Samčí květy obsahují 2 až 20 volných nebo na bázi srostlých tyčinek s krátkými nitkami. V samičích květech je jednopouzdrý svrchní semeník srostlý ze 2 plodolistů s jediným vajíčkem a se 2 volnými nebo na bázi srostlými čnělkami. Plodem je peckovice, případně oříšek.\n\nČeleď zahrnuje celkem 4 rody a asi 50 druhů. Je zastoupena téměř po celém světě s výjimkou Austrálie a Nového Zélandu. Chybí také ve velké části Asie, Tichomoří a Jižní Ameriky. Většina druhů se vyskytuje buď v mírném až subtropickém pásu a v horských polohách tropů. Největším rodem je voskovník (\"Morella\"), zahrnující asi 44 druhů, rozšířených v Africe, Asii i Americe. Vřesna (\"Myrica\") obsahuje podle současné taxonomie pouze 2 druhy, z nichž jeden roste v Evropě a druhý v Severní Americe. Zbývající 2 rody jsou monotypické. Postopčák cizí roste v Severní Americe, druh \"Canacomyrica monticola\" je endemit Nové Kaledonie.\n\nNenápadné, bezobalné květy vřesnovitých jsou opylovány větrem. Na kořenech mnohých zástupců jsou nitrofilní symbiotické bakterie rodu \"Frankia\", umožňující růst na písečných dunách a jiných neúživných půdách. Plody jsou šířeny ponejvíce ptáky, někdy i vodou.\n\nSesterskou větví čeledi \"Myricaceae\" je podle výsledků molekulárních analýz čeleď \"Juglandaceae\" (včetně rodu \"Rhoiptelea\").\nRod \"Myrica\" byl rozdělen na 2 rody a převážná většina druhů byla přeřazena do rodu \"Morella\".\n\n\nEvropská vřesna bahenní (\"Myrica gale\") má široké tradiční použití. V Severní i Jižní Americe byl z plodů místních druhů voskovníku získáván vosk na výrobu svic. Některé druhy mají jedlé plody, např. voskovník červený.\nDruhy vřesna bahenní, voskovník pensylvánský a postopčák cizí jsou pěstovány jako sbírkové dřeviny v některých botanických zahradách a arboretech.\n\n\"Canacomyrica\", \"Comptonia\", \"Morella\", \"Myrica\"\n\n"}
{"id": "327791", "url": "https://cs.wikipedia.org/wiki?curid=327791", "title": "Kovektor", "text": "Kovektor\n\nKovektor je prvek duálního prostoru, který je množinou lineárních zobrazení z vektorového prostoru.\nJe-li formula_1 lineární vektorový prostor, pak prostor všech lineárních zobrazení formula_1\ndo formula_3 nazveme duálním prostorem k prostoru formula_1 a označíme jej symbolem formula_5. Prostor formula_5 je opět lineární vektorový prostor. Prvkům prostoru formula_5 se často říká lineární funkcionály. Ve fyzice se také často používá pro prvky z prostoru formula_5 název kovektory (na rozdíl od prvků z formula_1, které se tradičně nazývají vektory).\n"}
{"id": "327792", "url": "https://cs.wikipedia.org/wiki?curid=327792", "title": "Paul Newman", "text": "Paul Newman\n\nPaul Leonard Newman (26. ledna 1925 Cleveland, Ohio – 26. září 2008 Westport, Connecticut) byl americký herec, režisér a závodník CART a majitel týmu Newman/Haas Racing. Byl oceněný Oscarem, Zlatým glóbem, Emmy a cenou v Cannes.\n\nJeho otec Arthur Samuel Neumann byl Žid, syn Simona Newmana a Hannah Cohnové, emigrantů z Maďarska a Polska.. Matka Terézia Fecková byla Slovenka, rodačka z vesnice Ptičie nedaleko Humenného, praktikující křesťanskou víru (zemřela roku 1982). On sám jako dospělý netíhnul k žádné víře, avšak označoval se za Žida. Herectví se věnoval už na škole. Během druhé světové války sloužil v americkém námořnictvu jako střelec a radista. Původně byl zařazen do programu pro piloty, který však musel kvůli barvosleposti v roce 1946 opustit.\n\nPo návratu z války se začal věnovat herectví. Studoval ve známém Actors Studiu po boku Marlona Branda či Jamese Deana. Hrál na divadle a v televizi. Svůj první film \"Stříbrný kalich\" (1954) ale sám označil za propadák. Proslul hned svým druhým filmem \"Někdo tam nahoře mě má rád\" (1956), kde si zahrál roli boxera Rockyho Graziana. V dramatu \"Dlouhé, horké léto\" (1958) si zahrál hlavní úlohu žháře Bena Quicka a seznámil se se svou budoucí manželkou Joanne Woodwardovou. V téže době natočil i známé drama \"Kočka na rozpálené plechové střeše\". V 60. letech byl na vrcholu, natočil filmy jako \"Frajer Luke\", \"The Hustler\", \"Hud\", \"Hombre\" či \"Sladký pták mládí\". Mezi další známé filmy patří např. \"Butch Cassidy a Sundance Kid\", \"Podraz\", v obou si zahrál s kamarádem Robertem Redfordem. V 2. polovině 70. let prožil úpadek, ale vrátil se filmy \"Pevnost Apačů v Bronxu\" (1981), \"Rozsudek\" (1982) a \"Barva peněz\" (1986), za kterou obdržel Oscara. Od 90. let točil už jen málo, ale vytvořil zajímavé filmy jako \"Záskok\", \"Pan a paní Bridgeovi\", \"Nejsem blázen\", \"Road to Perdition\" či poslední \"Empire Falls\".\nVěnoval se i kariéře režiséra. Roku 1968 uspěl filmem \"Rachel, Rachel\", následovaly zajímavé a neokázalé filmy jako \"Tak mě někdy napadá\", \"Vliv gama paprsků na měsíček zahradní\", \"Krabice stínů\" či \"Skleněný zvěřinec\".\nByl úspěšný i jako podnikatel a automobilový závodník. V roce 1979 obsadil dokonce druhé místo ve světoznámém závodě 24 hodin Le Mans. Jeho podnik, který vyráběl dresinky podle jeho vlastních receptur, velmi prosperoval, a on sám věnoval desítky milionů na charitu.\n\nZemřel 26. září 2008, kdy podlehl dlouhému boji s karcinomem plic.\n\n"}
{"id": "327793", "url": "https://cs.wikipedia.org/wiki?curid=327793", "title": "Pěšcová struktura", "text": "Pěšcová struktura\n\nTermínem pěšcová struktura se v šachu rozumí uspořádání pěšců na šachovnici, někdy je též nazývána „pěšcová kostra“. Jedná se o jeden ze zásadních faktorů pozice a vždy ovlivňuje plán hry. Uspořádání pěšců je oproti uspořádání ostatních figur relativně statické a neměnné (pěšec nemůže dozadu, pohybuje se pomalu a je lehko zablokován), proto si vrcholoví šachisté dávají pozor na jakékoliv tahy pěšci. První, kdo se zabýval pěšcovou strukturou, byl šachista a hudebník François-André Danican Philidor (1726–1795), s jeho průzkumem pěšcové struktury souvisí i jeho slavný výrok \"„pěšci jsou duší šachové hry“\".\n\nPokud chceme zkoumat pěšcovou strukturu jako celek, musíme nejprve prozkoumat jednotlivé pěšce, u nichž zjišťujeme:\n\nPro některé časté pěšcové struktury má šachová teorie pojmenování a vypracované typické plány:\n\n"}
{"id": "327794", "url": "https://cs.wikipedia.org/wiki?curid=327794", "title": "Westside Connection", "text": "Westside Connection\n\nWestside connection je americká hudební rapová skupina založená v roce 1994. Jejími členy jsou - Ice Cube, Mack 10 a WC. Skupina je zaměřená na žánr Gangsta rap, a West Coast rap.\n\n\n"}
{"id": "327798", "url": "https://cs.wikipedia.org/wiki?curid=327798", "title": "Růst bakteriální populace", "text": "Růst bakteriální populace\n\nRůst bakteriální populace je mnohonásobné množení bakteriální buňky metodou binárního dělení za vzniku dvou nových jedinců, které se opakuje, dokud není vyčerpáno množství živin v prostředí či se jinak nezmění podmínky. Toto množení má určité zákonitosti.\n\nTakzvanou metodou statické kultivace se dosahuje růstu, při němž po fázi růstu následuje pokles v důsledku vyčerpání živin. Pokud se kultivuje kontinuálně, dodávají se do živného média stále nové živiny.\n\nPři statické kultivaci má dynamika populace bakterií mnohé typické vlastnosti. V ideálním případě, kdy všechny buňky vzniklé dělením přežijí a dále se po určitém čase množí, vykazuje bakteriální populace exponenciální růst. Počet buněk se zjišťuje přímými metodami, jako je mikroskopie a průtoková cytometrie, měřením biomasy, ale i metodami nepřímými, například počítání kolonií či příjem živin. Různé modely se snaží vždy srovnat teorii s praktickými výsledky..\n\nPři statické kultivaci se rozlišují čtyři typické fáze růstu:\n\n\nVeličiny, známé jako růstové konstanty, se určují v exponenciální fázi dělení buněk. K důležitým veličinám tohoto typu patří:\n\n\nPlatí, že počet buněk v n-té generaci se vypočítá jako:\nkde \"N\" je počet buněk na začátku a \"n\" je počet generací. Dále platí, že \"g = R\", tedy R a g jsou nepřímo úměrné. Také platí, že \"R = n×t\", tedy rychlost dělení je podíl počtu generací a času k dělení (v hodinách).\n\nLogaritmický růst bakterií v optimálním médiu je proto obrovský. Při generační době 15-30 minut může z jedné buňky teoreticky za 24 hodin vzniknout 4722 triliónů buněk.\n"}
{"id": "327807", "url": "https://cs.wikipedia.org/wiki?curid=327807", "title": "Exponenciální růst", "text": "Exponenciální růst\n\nExponenciální růst je matematický model růstu (například zvyšování populace nějakých jedinců nebo intenzity nějaké veličiny), který je vyjádřen pomocí exponenciální funkce času se základem vyšším než jedna. Označíme-li čas jako formula_1 a modelovanou veličinu jako formula_2, platí rovnice \n\npřičemž formula_4 je úroveň modelované veličiny v čase nula, formula_5 je reálné číslo vyšší než 1 a formula_6 jeho přirozený logaritmus. Z toho se dá odvodit, že modelovaná veličina se zdvojnásobí za dobu formula_7 Rychlost růstu takto se chovající veličiny je úměrná její okamžité hodnotě; konkrétně platí diferenciální rovnice\n\nExponenciální růst se používá například na modelování prvotní fáze růstu populací bakterií v optimálním prostředí nebo jako základní model ekonomického růstu.\n"}
{"id": "327818", "url": "https://cs.wikipedia.org/wiki?curid=327818", "title": "Solaris Urbino 9", "text": "Solaris Urbino 9\n\nSolaris Urbino 9 je model polského nízkopodlažního autobusu, který vyráběla společnost \"Solaris Bus & Coach\" v letech 1999 až 2002.\n\nAutobus Urbino 9 patří do rodiny městských autobusů Solaris Urbino. Urbino 9, o délce přibližně 9 metrů, je z nich nejmenší a řadí se tak do kategorie menších vozidel. Jedná se o dvounápravový zcela nízkopodlažní vůz, který je využíván na málo vytížených linkách. Vstup a výstup cestujících zajišťují dvoje dveře v pravé bočnici. Přední jsou jednokřídlé, střední pak dvoukřídlé. Celkem bylo vyrobeno pouze 21 kusů těchto autobusů, na začátku 21. století je totiž ve výrobě nahradila o metr delší varianta s označením Urbino 10. Všechny vyrobené vozy Urbino 9 byly dodány do polských měst. Jejich největším provozatelem je dopravní podnik ve městě Ostrołęka, který vlastní deset vozidel Solaris Urbino 9.\n\n"}
{"id": "327819", "url": "https://cs.wikipedia.org/wiki?curid=327819", "title": "Lietuvos geležinkeliai", "text": "Lietuvos geležinkeliai\n\nAB Lietuvos geležinkeliai (VKM: LG, Litevské železnice) jsou litevským národním železničním dopravcem provozujícím dopravu na všech tratích v Litvě.\n\nSíť Litevských železnic tvoří 1749 km tratí širokého rozchodu 1520 mm, z nichž 122 km je elektrifikováno soustavou 25 kV, 50 Hz, a 22 km normálněrozchodných tratí. 179 km úzkorozchodných tratí bylo v rozce 2001 odděleno do samostatné společnosti ASG, v současnosti je z nich provozováno 68 km.\n\nV roce 2007 Litevské železnice přepravily 5,4 milionů cestujících a 53,5 milionů tun nákladu. Hlavním přepravovaným nákladem je ropa a ropné produkty.\n\nV roce 1851 se ruská vláda rozhodla postavit železniční spojení Petrohrad - Varšava. Součástí tratě byl i úsek Daugavpils - Vilnius - Kaunas - Virbalis, jehož stavba započala v roce 1858 a dokončena byla v roce 1860. Během okupace Litvy německými vojsky v roce 1915 se železnice stala hlavním prostředkem pro zásobování potravinami a municí. Po obnovení samostatnosti Litvy v roce 1918 se v roce 1919 dohodla litevská vláda na převzetí železnic pod svou správu.\n\nPo první světové válce Litevské železnice provedly obnovu tratí a jejich propojení v železniční síť. V roce 1923 připadla oblast Klaipėdy zpět Litvě a přístav v Klaipėdě se stal součástí litevského systému železnic. V roce 1941 obsadili Litvu nacisté a přebudovali celou síť z širokorozchodné na normálněrozchodnou. Tato změna však neměla dlouhého trvání, již v roce 1944 po znovuobsazení Sovětským svazem proběhla úprava zpět na široký rozchod. Během sovětské nadvlády byly železnice Baltských států spravovány z Rigy. V roce 1991 byly železnice v Pobaltí opět rozděleny na národní společnosti.\n\n\n"}
{"id": "327825", "url": "https://cs.wikipedia.org/wiki?curid=327825", "title": "Eristická dialektika", "text": "Eristická dialektika\n\nEristická dialektika nebo také eristika je agresivní způsob vedení sporu, zaměřený na vítězství za každou cenu (tedy bez ohledu na pravdivost prosazovaného tvrzení či správnost argumentace). Jméno jí dal Aristoteles a byla velmi oblíbená mezi sofisty.\n\nPojednává o ní stejnojmenná kniha německého filosofa Arthura Schopenhauera, která obsahuje jeden z nejúplnějších rozborů logických klamů, včetně příkladů použití a podrobnějšího popisu, jak s nimi zacházet.\n\nMnoho o pojmu eristika lze nalézt v Platónových dialozích.\n\nV Platónově díle se rozlišují eristika a dialektika jako dva protikladné přístupy. Dialektika související s uměním se správně tázat a odpovídat pro nalezení pravého poznání, kteréžto s eristikou nemá tolik společného.\n\nEristice jako takové se přímo věnuje Platónův dialog Euthydémos.\n\nNásledující ukázka (Platónova – dialog Theaitétos) uvádí dva různé způsoby přístupu k rozpravě (jeden blízký eristice a druhý umění dialektickému).\nHlavním tématem rozpravy (patrný na konci úryvku) je, zda je či není rozdílu mezi věděním a vnímáním.\n\n\"Nespravedlností jest pak v tomto případě to, když někdo ve svých rozmluvách nedělá rozdíl mezi slovním zápasem a věcnou rozpravou, tak aby v onom žertoval a porážel, pokud jen může, ale ve věcné rozpravě si vedl vážně a podporoval společníka rozmluvy, vytýkaje mu jedině ony chyby, do kterých vpadl sám od sebe a působením svých dřívějších styků. Neboť jestliže si budeš takto počínati(vést věcnou rozpravu né slovní zápas), budou tví společníci sebe samy obviňovati pro svou zmatenost a bezradnost, a ne tebe, a za tebou budou běhat a tebe budou mít rádi, kdežto sebe samy budou nenávidět a budou utíkat od sebe k filosofii(k lásce k vědění), aby se stali jinými, a tak se zbavili těch, kterými byli dříve. Pakli však budeš dělat opak toho, jako se většinou dělá, stane se ti naopak a své společníky uděláš místo filosofů nenávistníky filosofie, až dospějí staršího věku.\n\n\"Jestliže mne tedy poslechneš, tu, jak už bylo dříve řečeno, nebudeš si počínat nepřátelsky ani bojovně, nýbrž s vlídnou myslí společně postupuje budeš doopravdy zkoumati, co asi myslíme, když prohlašujeme, že se všechno hýbe a že co se každému zdá, to také jest i pro jednotlivce i pro obec. A z toho vycházeje potom budeš pátrati zdali vědění a vnímání je totéž či něco jiného, a nebudeš dělat jako právě teď, kdy vycházíš z běžného užívání slov a jejich spojenin (např. užívání dvojsmyslnosti/dvojlogičnosti slov), jimž lidé násilně dávají význam, jak se nahodí, a tak si způsobují vespolek všelijaké nesnáze.\"\n\n"}
{"id": "327826", "url": "https://cs.wikipedia.org/wiki?curid=327826", "title": "Pomeznice", "text": "Pomeznice\n\nPomeznice (německy \"Grenzdörfel\") je osada, část města Meziměstí, vzdálená od něj zhruba 3 km severně. Leží mezi obcemi Vižňov a Ruprechtice v úpatí Javořích hor.\n\nV osadě je 6 domů (roku 2008), začátkem 20. století zde však stálo třináct domů, z nichž byla většina opuštěna po 2. světové válce po odsunu Němců z pohraničí.\n\nStálých obyvatel žije v osadě 8. Takto malá osada měla dříve i vlastní hospodu (jedna z obývaných staveb).\n"}
{"id": "327829", "url": "https://cs.wikipedia.org/wiki?curid=327829", "title": "Thorvald Stoltenberg", "text": "Thorvald Stoltenberg\n\nThorvald Stoltenberg (9. července 1931 Oslo – 13. července 2018 Oslo) byl prominentním norským politikem. Byl na postu ministra obrany (1979–1981) a ministra zahraničních věcí (1987–1989 a 1990–1993) ve dvou vládách Norské dělnické strany.\n\nMezi lety 1989 a 1990 byl jmenován norským velvyslancem při OSN. V roce 1990 se stal Vysokým komisařem Organizace spojených národů pro uprchlíky a v roce 1993 byl jmenován zvláštním vyslancem generálního tajemníka OSN pro bývalou Jugoslávii. Od roku 1998 je předsedou norského Červeného kříže. V roce 2003 byl předsedou Mezinárodního institutu pro demokracii a volební podporu (\"International Institute for Democracy and Electoral Assistance - International IDEA\"). Byl také členem Trilaterální komise.\n\nJeho syn Jens Stoltenberg byl norským ministerským předsedou, od roku 2014 je generálním tajemníkem NATO. \n\nJako mladý byl Thorvald Stoltenberg zapojen v organizaci pro maďarské uprchlíky, kteří utíkali kvůli sovětské invazi v roce 1956. V jedné konkrétní situaci při evakuaci uprchlíků lodí skočil do silného proudu, aby zachránil jednoho z prchajících. Jeden z dalších zachránců, americký novinář Barry Farber, to označil za největší akt odvahy, jaký kdy viděl. Stoltenberg si tento zážitek nechal pro sebe a zveřejnil ho Farber až v prosinci 2005 v norské talk-show \"Først & sist\".\n\n"}
{"id": "327831", "url": "https://cs.wikipedia.org/wiki?curid=327831", "title": "Solaris Urbino 10", "text": "Solaris Urbino 10\n\nSolaris Urbino 10 je model polského nízkopodlažního autobusu, který v letech 2002–2018 vyráběla společnost Solaris Bus & Coach.\n\nDesetimetrový model Urbino 10 nahradil ve výrobě devítimetrový typ Urbino 9, který firma Solaris vyráběla od roku 1999. Urbino 10 je tedy dvounápravový městský nízkopodlažní autobus určený pro méně vytížené linky. V pravé bočnici vozu se nacházejí troje dveře (přední jsou jednokřídlé, střední a zadní potom dvoukřídlé).\n\nVozy Urbino 10 byly původně vyráběny ve druhé generaci autobusů Solaris Urbino. Od roku 2005 je produkována třetí generace Urbin, tedy druhá upravená varianta desetimetrových vozidel Urbino 10. V současnosti jsou autobusy Urbino 10 nabízeny i s pohonem CNG.\n\nVětšina vyrobených vozů Solaris Urbino 10 byla dodána do polských měst (největším provozovatelem je firma Mobilis ve Varšavě s 53 vozy), nicméně tento typ byl v počtech několika kusů exportován i například do Norska, Itálie nebo Francie. V Česku zakoupil prvních pět autobusů Urbino 10 v roce 2010 Dopravní podnik Ostrava, který v následujících letech pořídil i další vozy tohoto typu.\n\n"}
{"id": "327838", "url": "https://cs.wikipedia.org/wiki?curid=327838", "title": "Solaris Urbino 12", "text": "Solaris Urbino 12\n\nSolaris Urbino 12 je model polského nízkopodlažního autobusu, který od roku 1999 vyrábí společnost Solaris Bus & Coach.\n\nUrbino 12 je základním modelem autobusové rodiny Solaris Urbino. Jedná se o standardní dvanáctimetrový dvounápravový městský autobus s nízkou podlahou. Pro vstup do vozu slouží troje dvoukřídlé dveře v pravé bočnici. Pohon zajišťuje dieselový motor, od roku 2005 je ale vyráběna i verze s pohonem pomocí stlačeného zemního plynu.\n\nModel Urbino 12 je nejrozšířenějším typem autobusu značky Solaris (v současnosti se vyrábí již čtvrtá generace). V Polsku jich nejvíce jezdí ve Varšavě (přes 100 vozidel). Velké množství jich bylo exportováno do Německa (např. Kassel – 50 kusů, Düsseldorf – 21 kusů), Švýcarska (ve Winterthuru 31 vozů) či Lotyšska (v Rize je v provozu 67 autobusů). Největším provozovatelem vozidel tohoto typu v Česku je Ostrava, kde jezdí 190 vozů Solaris Urbino 12 (z toho 130 s pohonem na CNG). Dále se vozidla tohoto typu vyskytují v Olomouci (cena autobusu pořízeného v roce 2013 činila 4,4 miliony korun), Opavě, Českých Budějovicích a v Chomutově a Jirkově.\n\nUpravená karoserie Urbina 12 je využívána i pro další typy vozidel. Jedná se o trolejbusy Solaris Trollino 12 a Škoda 26Tr Solaris, autobus s hybridním pohonem Škoda H12 Solaris a elektrobus Škoda Perun.\n\n"}
{"id": "327841", "url": "https://cs.wikipedia.org/wiki?curid=327841", "title": "Městské divadlo v Mostě", "text": "Městské divadlo v Mostě\n\nMěstské divadlo v Mostě datuje svou historii již od založení první budovy v roce 1911 a jejího slavnostního otevření 30. září téže roku. Ovšem vzhledem k demolici celého města byla v osmdesátých letech postavena budova nová, moderní a s mnohými originálními prvky jak v architektuře tak scéně.\n\nDivadlo má také na starost druhou budovu – tj. budovu Divadlo rozmanitostí určenou převážně pro dětská a loutková představení.\n\nV rámci obou budov divadel je možné navštívit hned několik scén: Velkou scénu, Malou scénu, Komorní scénu, dále Divadlo na točně a samozřejmě Divadlo Rozmanitostí.\n\nPrvní budova vznikla na popud dřívějšího německého obyvatelstava v Mostě. Její zprovoznění v roce 1911 však nemělo to správné načasování kvůli I. světové válce a tak chod divadla byl značně omezen. Po vzniku první republiky se českým divadelníkům naskytla dobrá příležitost předvést se. Dne 4. dubna 1919 se odehrálo první ochotnické české představení, ovšem stále v němčině.\n\nRok 1934 sebou krom hospodářské krize přináší i krizi v divadelnictví a z důvodu nedostatku financí je mostecké divadlo před uzavřením. Následující rok však přináší výrazné změny, vysokou návštěvnost a již většinu her hraných v českém jazyce. Druhý útlum nastal vinou II. světové války a obrození přichází až po jejím konci, kdy se v divadle usídluje stálý činoherní soubor a zpěvohra.\n\nUdálosti roku 1948 se pochopitelně podepsaly i na mosteckém divadle, to se přejmenovává na Divadlo pracujících a slaví úspěchy ve vysoké návštěvnosti, která se ho drží dodnes.\n\nPo rozhodnutí o likvidaci starého Mostu kvůli těžbě hnědého uhlí bylo nutné postavit v novém městě i novou budovu divadla, stará byla demolována roku 1982. V mezidobí stavby se umělecký soubor přesunul na pět a půl roku do kulturního střediska Máj. Od té doby sídlí divadlo na Prvním náměstí v centru města.\n\n\nDivadlo se nachází v ulici Divadelní 15.\n\nDivadlo má stálý soubor. Na jevišti potkáte Jana Beneše, Jakuba Dostála, Víta Herzinu, Jiřího Krause, Michaelu Krausovou, Otto Lišku, Reginu Razovovou, Ivanu Zajáčkovou, Lilian Sarah Fischerovou, Zitu Benešovou, Karolínu Herzinovou, Williama Valeriána, Marcela Rošetzkého, Jakuba Koudelku a mnoho hostů. Do roku 2016 zde do konce svého života účinkoval i Stanislav Oubram, jeho poslední rolí byl řidič Hoke Coleburn ve hře Řidič paní Daisy.\n\nSpecialitou Městského divadla v Mostě je, že jeho sezóna je od ledna do prosince – tak je tedy tvořen i dramaturgický plán.\n\n"}
{"id": "327843", "url": "https://cs.wikipedia.org/wiki?curid=327843", "title": "Solaris Urbino 15", "text": "Solaris Urbino 15\n\nSolaris Urbino 15 je model polského nízkopodlažního autobusu, který v letech 1999–2018 vyráběla firma Solaris Bus & Coach.\n\nVozidla Urbino 15 jsou kapacitnější variantou standardního modelu Urbino 12. Jedná se o třínápravový městský autobus o délce 15 m s nízkou podlahou po celé délce vozu (320 – 340 mm). Pro vstup a výstup cestujících slouží troje dveře v pravé bočnici. Pohon autobusů Urbino 15 může zajišťovat kromě klasického naftového motoru i pohon pomocí stlačeného zemního plynu (od roku 2005).\n\nModel Solaris Urbino 15 je nejvíce rozšířen v domácím Polsku a to zejména ve Varšavě, kde je v provozu již přes 200 vozů tohoto typu. Dále Urbino 15 jezdí též na Slovensku (Bratislava, Košice), v Lotyšsku (Daugavpils, Riga) a Německu. Největšími českými provozovateli těchto patnáctimetrových autobusů jsou Dopravní podnik Ostrava (30 ks) a Plzeňské městské dopravní podniky (15 ks).\n\n\n"}
{"id": "327849", "url": "https://cs.wikipedia.org/wiki?curid=327849", "title": "Jakob Kuhn", "text": "Jakob Kuhn\n\nJakob „Köbi“ Kuhn (12. října 1943 – 26. listopadu 2019) byl švýcarský fotbalový trenér a bývalý profesionální hráč klubu FC Zürich a švýcarské reprezentace. Během své kariéry odehrál 63 zápasů za Švýcarsko, které také vedl jako hlavní trenér sedm let. Jeho posledním působením bylo ME 2008, kde s týmem Švýcarska skončil v základní skupině. Svůj odchod do důchodu oznámil již před turnajem.\n"}
{"id": "327850", "url": "https://cs.wikipedia.org/wiki?curid=327850", "title": "Metoda kritické cesty", "text": "Metoda kritické cesty\n\nMetoda kritické cesty ( , zkráceno CPM) je matematický algoritmus plánování průběhu množiny činností projektu. Je to jeden z důležitých nástrojů řízení projektů.\n\nTato metoda byla vyvinuta v 50. letech 20. století jako společný projekt dvou společností: DuPont Corporation a Remington Rand Corporation pro řízení projektů správy továren. V současné době se všeobecně používá pro libovolné typy projektů, včetně výstaveb, softwarového vývoje, výzkumných projektů, vývoje výrobků a mnoha inženýrských aplikací. Obecně lze tuto metodu aplikovat na plánování jakéhokoli projektu se vzájemně provázanými a závislými činnostmi.\n\nSestrojíme orientovaný, ohodnocený graf reprezentující projekt. Každá hrana v něm má svoji váhu (trvání) a každý vrchol své označení + dvě prázdné proměnné (levá a pravá) pro zápis hodnot cest (vlevo: \"termín nejdříve možný\", vpravo: \"termín nejpozději přípustný\"). Hrany, které budou ležet na cestách, si budeme označovat. Graf může obsahovat i více než jednu kritickou cestu.\n\nNejprve projdeme graf zleva ze vstupního vrcholu (hodnota jeho levé proměnné je na začátku 0). Do levé proměnné tohoto vrcholu pak zapíšeme hodnotu cesty (hodnota cesty z předchozího vrcholu + hodnota hrany). Hranu vybíráme tak, že při vstupu do nějakého vrcholu budeme vybírat vždy hranu, ze které dostaneme nejvyšší hodnotu cesty (např. do vrcholu D půjdeme po hraně z B, protože cesta má hodnotu 7, což je vyšší než z C, kde má cesta hodnotu 4).\n\nTímto postupem vyplníme levé proměnné všech vrcholů a dojdeme až do výstupního (koncového) vrcholu grafu. V jeho levé proměnné nyní máme minimální délku projektu.\n\nDruhý průchod grafu začínáme v koncovém vrcholu, opíšeme hodnotu z jeho levé proměnné do pravé a jdeme proti směru orientovaných hran (vpravo). Nyní však vybíráme cestu s nejmenší možnou hodnotou a její hodnotu hran odečítáme, výsledek zapíšeme do pravé proměnné vrcholu (např. do D půjdeme přes G, protože dostaneme hodnotu 7, což je menší, než kdybychom tam šli přímo z H). Když dojdeme do počátečního bodu, měli bychom v něm mít vpravo 0. Vrcholy se stejnými hodnotami vlevo a vpravo leží na kritické cestě.\n\n"}
{"id": "327851", "url": "https://cs.wikipedia.org/wiki?curid=327851", "title": "Solaris Urbino 18", "text": "Solaris Urbino 18\n\nSolaris Urbino 18 je kloubový nízkopodlažní autobus, který od roku 1999 vyrábí polská firma Solaris Bus & Coach.\n\nUrbino 18 představuje nejkapacitnější autobus z modelové řady Solaris Urbino. Jedná se o třínápravový městský autobus, který se skládá ze dvou částí, jež jsou spojeny kloubem a přechodovým měchem. Vstup do vozu zajišťují čtvery dvoukřídlé dveře. Standardně je jako pohonná jednotka používán dieselový motor. V roce 2005 byl vyroben jediný prototyp, který je poháněn stlačeným zemním plynem. V roce 2006 byly představeny také první vozy s hybridním pohonem a se spalovacím motorem, který splňuje normu EEV, která platí v Evropě od října 2009. Oba poslední typy se dostaly také do sériové výroby.\n\nNejvětším provozovatelem vozů Urbino 18 je berlínský (téměř 260 kusů) a varšavský (465 vozidel) dopravní podnik. Solaris Urbino 18 jezdí také v mnoha dalších polských městech a byl exportován i do dalších zemí (např. Itálie, Švédsko nebo Lotyšsko). V Česku je kloubový Solaris v provozu v Olomouci (23 kusů; cena autobusu pořízeného v roce 2013 činila 6,6 milionů korun), Chomutově (3 kusy), Plzni (32 kusů), Ostravě (32 kusů, z toho 25 kusů CNG), u dopravce Martin Uher z Mníšku pod Brdy (8 kusů) a u Veolie Transport Praha (3 kusy). V prosinci 2009 byly dodány 4 vozy pro ČSAD Střední Čechy. Celkem 36 autobusů Urbino 18 bylo v roce 2014 dodáno do Brna. V prosinci 2015 byly dodány tři vozy tohoto typu do Českých Budějovic.\n\n"}
{"id": "327854", "url": "https://cs.wikipedia.org/wiki?curid=327854", "title": "Solaris Urbino 12 LE", "text": "Solaris Urbino 12 LE\n\nSolaris Urbino 12 LE je model příměstského, částečně nízkopodlažního autobusu, který od roku 2005 (prototyp v roce 2004) vyrábí polská firma Solaris Bus & Coach.\n\nModel Urbino 12 LE (LE = Low entry = autobus s přední částí vozu nízkopodlažní) vznikl z popudu skandinávských zemí, které se také staly jeho největšími provozovateli. Solaris Urbino 12 LE vychází z nízkopodlažního typu Urbino 12. Jedná se tedy o dvounápravový autobus, který je určen především pro příměstský provoz. Dle přání zákazníka může mít vůz dvoje (dvoukřídlé, ústí do nízkopodlažní části) nebo troje (dvoje dvoukřídlé do nízkopodlažní části, zadní jednokřídlé do vysokopodlažní části autobusu) dveře. Od roku 2007 je také vyráběna varianta CNG s pohonem stlačeným zemním plynem.\n\nPrototyp Urbina 12 LE byl vyroben v roce 2004 a po předváděcích a zkušebních jízdách je od roku 2005 majetkem ostravského dopravního podniku. Je to tak jediný vůz typu Urbino 12 LE provozovaný na území Česka a zároveň je to také jediný autobus svého typu, který vychází z druhé generace vozidel Solaris Urbino (ostatní vyrobené jsou již třetí generace). Nejvíce autobusů tohoto typu jezdí v norském Oslu (50 ks). Solaris Urbino 12 LE byl rovněž exportován do Německa a Švédska.\n\n"}
{"id": "327857", "url": "https://cs.wikipedia.org/wiki?curid=327857", "title": "Šida Kartli", "text": "Šida Kartli\n\nŠida Kartli (gruzínsky: შიდა ქართლი; česky: \"Vnitřní Kartli\" ), je gruzínský kraj (region, gruz. \"mchare\") v centrální a severní části země, kde hraničí s Ruskem. Krajským městem je Gori. Na severu regionu se rozkládá Jižní Osetie, jedno ze separatistických, mezinárodně neuznaných území. Tento kraj se tak zčásti nachází mimo kontrolu gruzínské centrální vlády, přičemž kvůli vojenské přítomnosti Ruska je často označován za Ruskem okupované území.\n\nRegion se rozkládá na území o rozloze 6 200 km². Kraj sousedí na západě s regiony Rača Lečchumi a Kvemo Svaneti a Imeretií, na jihu s regiony Samcche-Džavachetie a Kvemo Kartli, a na východě s krajem Mccheta-Mtianetie. Podle údajů ze sčítání lidu z roku 2007 žije ve Vnitřní Kartli 313 600 obyvatel. V součtu však chybí obyvatelé žijící na území Jižní Osetie, takže ve skutečnosti má kraj obyvatel mnohem více. Obyvatelstvo je národnostně pestré; dominantní jsou však Gruzínci, kteří tvoří na jihu regionu kontrolovaném vládou téměř 90 % veškerého obyvatelstva. Nejvýraznější menšinu tvoří Oseti, Ázerbájdžánci, Arméni a Rusové. Území pod jihoosetskou kontrolou obývají téměř výhradně Oseti, neboť toto území bylo po krvavých konfliktech začátku 90. let etnicky vyčištěno.\n\nÚzemí, které obývají jižní Oseti, nazývají Gruzínci Samačablo nebo \"Machabeli\", což býval v minulosti název zdejšího vládnoucího rodu Machabeli.\n\nKraj disponuje velkým množstvím přírodního a kulturního dědictví a jsou zde přístupné mnohé turistické atrakce. Jednou z nejvýznamnějších je chrám Atenis Sioni, který byl postaven podle předlohy chrámu v klášteře Džvari, jenž je zapsán společně s dalšími památkami v Mcchetě ze sousedního kraje na seznamu světového dědictví UNESCO.\n\nDalší památkou je starověké skalní město Uplisciche, nacházející se asi 10 km východně od Gori. V roce 1920 ale památka utrpěla značné škody při zemětřesení, které srovnalo se zemí celé město Gori.\n\nTaké samotné město Gori nabízí několik památek, zejména z 20. století. Na náměstí před radnicí se nachází monumentální Stalinova socha, která jako jedna z mála přežila Chruščovovo odsouzení jeho kultu osobnosti. Ve městě se též nachází Muzeum Josifa Stalina v Gori, který se zde narodil.\n\nNa pahorku v centru Gori se nachází středověká pevnost Gori Ciche, která byla zbudovaná na skále za městem za účelem obrany Tbilisi a okolních obchodních cest. Pevnost však byla taktéž značně poničena při zemětřesení v roce 1920.\n\nRegion \"Šida Kartli\" se dále dělí na 5 rajónů (okresů) a jedno statutární město. Rajón na severu kraje Džava, město Cchinvali a severní části rajónů Kareli a Gori se však nacházejí mimo kontrolu centrální vlády a jsou ovládány separatistickou jihoosetskou vládou.\n\n\n\n"}
{"id": "327866", "url": "https://cs.wikipedia.org/wiki?curid=327866", "title": "Stanislav Brebera", "text": "Stanislav Brebera\n\nStanislav Brebera (10. srpna 1925 Přelouč – 11. května 2012 Pardubice) byl český chemik.\n\nV československém státním \"Výzkumném ústavu průmyslové chemie\", při dnešní Explosii Pardubice vyvinul v roce 1966 ve spolupráci s Radimem Fukátkem plastickou trhavinu Semtex.\n\nBrebera byl od roku 1945 členem KSČ a studoval chemii na pražské technice. Po absolvování v roce 1950 nastoupil na základní vojenskou službu. Jeho nadřízení si všimli jeho talentu a poslali jej do vojenského technického institutu. Poté pracoval pro chemičku Synthesia, pozdější národní podnik VCHZ Synthesia.\n\n\n"}
{"id": "327889", "url": "https://cs.wikipedia.org/wiki?curid=327889", "title": "Struhy", "text": "Struhy\n\nNázev Struhy má více sídel:\n"}
{"id": "327892", "url": "https://cs.wikipedia.org/wiki?curid=327892", "title": "Charlotte Amalie", "text": "Charlotte Amalie\n\nCharlotte Amalie je hlavní a největší město Amerických Panenských ostrovů, autonomního ostrovního území USA, které se nachází na ostrově svatého Tomáše. V roce 2004 mělo 19 000 obyvatel. V minulosti byl stejnojmenný přístav rájem pirátů, dnes je známým kotvištěm zábavních plaveb. Roku 2004 se na ostrově vylodilo 1,5 milionu pasažérů.\n\nV Charlotte Amalie se nachází mnoho budov s historickým významem a také jedna z nejstarších synagog. Město založil Jørgen Iversen (od roku 1672 guvernér ostrova), jenž ho pojmenoval ma počest královny Šarloty Amálie (1650-1714), manželky dánského krále Kristiána V.\n\n"}
{"id": "327893", "url": "https://cs.wikipedia.org/wiki?curid=327893", "title": "Nováci", "text": "Nováci\n\nNováci je český rodinný komediální televizní seriál z roku 1995 režírovaný Vladimírem Drhou a Jiřím Adamcem. Délka jednoho dílu činí 30 minut. Na tomto seriálu se jako dramaturg podílel Pavel Frýbort.\n\n\nSeriál začala TV Nova natáčet v lednu roku 1995. Hlavním cílem kolektivu tvůrců, kteří na seriálu pracovali, bylo vytvořit seriál, který by bylo možné vysílat pět dní v týdnu – od pondělí do pátku. Už při natáčení první epizody měl tým scenáristů, který tvořili Ondřej Neff a Vojtěch Steklač, hotové scénáře pro více než 30 epizod. Seriál se poprvé objevil na televizní obrazovce 19. dubna 1995 a zpočátku byl vysílán pouze dvakrát týdně. První výraznější změna nastala v červnu 1995, kdy režiséra Vladimíra Drhu vystřídal Jiří Adamec. Další změna následovala v červenci, když produkce seriálu vypustila z projektu postavu syna Martina, kterého hrál Filip Rajmont. V listopadu 1995 byla první série ukončena a začalo natáčení série druhé s novými postavami. K tomuto pokračování psal scénáře původní scenáristický tým doplněný o Oldřicha Dudka. První série končila odjezdem původní Novákovic rodiny do Ameriky za synem Martinem, který vydělal miliony výrobou sádrových trpaslíků. Aby předešli vykradení svého domu, pronajali jej jiné rodině, která se shodou okolností také jmenovala Nováci a o které byla následně celá druhá série, která se vysílala od 1. ledna 1996 a nakonec měla 52 epizod. První série, která se vysílala od 19. dubna do 27. prosince 1995, měla 72 epizod.\n\n"}
{"id": "327902", "url": "https://cs.wikipedia.org/wiki?curid=327902", "title": "Kostel Církve československé husitské (Duchcov)", "text": "Kostel Církve československé husitské (Duchcov)\n\nKostel Církve československé husitské v Duchcově je secesní evangelický kostel postavený drážďanskými architekty Rudolfem Schillingem a Juliem Willi Gräbnerem. Kostel byl zřízen v rámci hnutí \"Pryč od Říma\" (německy Los-von-Rom-Bewegung), které mělo šířit protestantskou víru v tradičně katolických zemích. Stavba byla z velké části financována německými protestanstkými spolky. V rámci stejné kampaně byly založeny rovněž kostely v Hrobu, Trnovanech a Věšťanech (zbořen 1977). \n\nZákladní kámen ke stavbě kostela byl položen 12. listopadu 1899. Stavba probíhala v letech 1899–1902. Hrubá stavba byla dokončena v roce 1901. Stavbu provedl stavitel W. Kowarschik ze Strak. Vysvěcen byl 20. dubna 1902. Na počátku 20. století bylo v Duchcově přibližně 300 osob, které se hlásily k evangelickému aušpurskému vyznání. V roce 1903 byla z místní kazatelské stanice zřízena samostatná farnost. Její činnost byla ukončena v roce 1946, kdy bylo odsunuto obyvatelstvo německé národnosti. Poté byl kostel využíván Církví československou husitskou a Českobratrskou církví evangelickou. Objekt ale chátral a od šedesátých let byl používán jako sklad nábytku.\n\nV letech 1992–1997 byl kostel rekonstruován.\nZnovu otevřen byl 12. listopadu 1996. V letech 2006 a 2009 byl rekonstruován vstupní sloup poničený malbami vandalů.\n\nV současnosti je kostel uzavřen veřejnosti až na příležitostné dětské umělecké výstavy a pěvecká vystoupení. Bohoslužby se konají každou 2. a 4. neděli v přilehlé farní budově.\n\nKostel je chráněn jako kulturní památka České republiky.\n\nJednolodní stavba v secesním stylu má uvnitř emporu a oratoř. Kostel má vlastní kotelnu a moderní vytápění. Kostel měl původně šest vchodů, jeden z nich (boční vchod na kůr) byl ale zazděn.\n\nPrůčelí je zdobeno rostlinnými motivy (květy, leknínové listy).\n\nVěž kostela – Soví věž – je vysoká necelých 42 m, vede na ni 118 schodů a slouží k vyhlídkovým účelům.\n\nV roce 1916 byly dva zvony a kovové píšťaly varhan zrekvírovány pro válečné účely. V roce 1929 byla provedena veřejná sbírka na pořízení nových zvonů. \nNyní jsou zde zavěšeny dva zvony:\n\nNa vrcholu věže byl původně umístěn motiv kohouta. Ten byl ale zničen povětrností. Následně zde byl umístěn symbol CČSH - kalich a kříž, který byl poškozen vichřicí a snesen 1. července 1985.\n\n"}
{"id": "327904", "url": "https://cs.wikipedia.org/wiki?curid=327904", "title": "Jeja", "text": "Jeja\n\nJeja ( ) je řeka ve Krasnodarském kraji a v Rostovské oblasti v Rusku. Je dlouhá 311 km. Povodí řeky je 8650 km².\n\nTeče v široké dolině Kubáňskou nížinou. Na dolním toku je dolina bažinatá. Ústí do Jejského limanu v Taganrogském zálivu Azovského moře.\n\nHlavní přítoky jsou Sosyka zleva a Kugojeja zprava.\n\nZdrojem vody je převážně tající sníh. V létě řeka vysychá. Voda v řece je mírně slaná. Průměrný roční průtok vody u stanice Kuščevskaja činí přibližně 2,5 m³/s.\n"}
{"id": "327906", "url": "https://cs.wikipedia.org/wiki?curid=327906", "title": "Renovace", "text": "Renovace\n\nRenovace je soubor operací v technologickém postupu, jimiž se opotřebovaná nebo jinak poškozená věc uvede do původního geometrického tvaru, rozměru, atd.\nRenovovat se dají starožitnosti, budovy, ale i tonerové kazety (čímž je lze opakovaně použít) a znovu zničit. Renovace je častá dnes u mobilních telefonů.\n"}
{"id": "327908", "url": "https://cs.wikipedia.org/wiki?curid=327908", "title": "Parfém: Příběh vraha", "text": "Parfém: Příběh vraha\n\nParfém: Příběh vraha je koprodukční film z roku 2006, režírovaný Tomem Tykwerem. Příběh je založen na stejnojmenném románu \"Parfém\" Patricka Süskinda a pojednává o životě masového vraha ve Francii v 17.–18. století. Film má velmi působivé vizuální zpracování.\n\nJean-Baptiste Grenouille je sirotek, žijící v 17. - 18. století v Paříži. V momentě, kdy se narodí, se scéna na špinavém tržišti v Orléansu rozděluje a zaměřuje na několik vizuálních vjemů (hnijící maso, hnůj, mrtvé ryby, červi lezoucí v mase atd.). Vypravěč se zmiňuje, že všechny tyto pachy jsou pro lidi nepříjemné, ne však pro čerstvě narozeného Jeana-Baptistu, který byl obdařen neobyčejnými čichovými schopnostmi. Novorozenec začne hlasitě brečet a lidé se na tržišti začnou pídit odkud je tento zvuk a uvidí utíkající matku Jeana-Baptista, která jej odvrhla na ulici (narodily se jí předtím 4 mrtvé děti). Za tento „pokus“ o vraždu je odsouzena k oběšení a Jean-Baptista putuje do pařížského sirotčince.\n\nAčkoliv je novorozenec, ostatní v sirotčinci vytuší, že je Jean-Baptiste jiný a pokusí se ho udusit polštářem. Tak, jako mnohokrát ještě vidno ve filmu, uniká smrti. Je zachráněn paní Gayárdovou, ženou, která vede sirotčinec a která jej i později, v jeho 12 letech, prodá do skorootroctví – do koželužny. Po tomto prodeji je však oloupena a zabita. Životnost dětí v koželužně není více než pět let, Jean-Baptiste však odolává po mnoho let. Jeho život se razantně mění, když jej šéf koželužny vybídne, aby nesl kůže s ostatními do města. Zde poznává nesčetné množství nových vůní a pachů, což ho přivede i k obchodu s parfumérií. Nové vůně však nepoznává; dlouho je okouzlen mnohem líbivější vůní, vydává se za ní a nachází mladou, krásnou, rudovlasou prodavačku švestek. Následuje její vůni a drží se u ní velmi blízko, když jej však mladá dívka zpozoruje poleká se a začne křičet. Jean-Baptiste Grenouille se ji snaží instinktivně umlčet a nechtěně ji tak udusí. Po její smrti neutíká, ale dále vychutnává onu líbivou vůni, zjišťuje však, že s její smrtí tělo mění pachové složení a on ztrácí líbivou vůni.\n\nJednoho dne se voňavkář Giuseppe Baldini (Hoffman) rozhodne, že chce replikovat slavný parfém: Amore a Psýché svého konkurenta Pelissiera. Marně se snaží celý den zjistit, který z éterických olejů tvoří parfém. Později ten večer, Grenouille přináší do jeho domu dodávku s usněmi. Prozrazuje Baldinimu, že ví, že se snaží zkopírovat Amore a Psýché a ví, jaká je poslední přísada...\n\n"}
{"id": "327911", "url": "https://cs.wikipedia.org/wiki?curid=327911", "title": "John Isner", "text": "John Isner\n\nJohn Robert Isner (* 26. dubna 1985 Greensboro, Severní Karolína) je americký profesionální tenista, po Chorvatu Ivu Karlovićovi druhý nejvyšší hráč na túře ATP a druhý s nejvyšším počtem zahraných es. Ve své dosavadní kariéře na okruhu ATP Tour vyhrál patnáct turnajů ve dvouhře a pět ve čtyřhře, včetně pěti singlových trofejí na Atlanta Open a čtyř na Hall of Fame Open v Newportu. Na challengerech ATP a okruhu Futures získal sedm titulů ve dvouhře a tři ve čtyřhře.\n\nNa žebříčku ATP byl nejvýše ve dvouhře klasifikován v červenci 2018 na 8. místě a ve čtyřhře pak v témže měsíci na 26. místě.\n\nNa nejvyšší grandslamové úrovni se v mužské dvouhře nejdále probojoval do semifinále londýnského Wimbledonu 2018, kde v pěti setech podlehl osmému nasazenému Jihoafričanu Kevinu Andersenovi. Zápas trval 6 hodin a 36 minut a skončil poměrem gamů 24–26 v rozhodující sadě. Tím se stal čtvrtým nejdelším zápasem tenisové historie, nejdelším semifinálem vůbec i nejdelším utkáním druhého týdne grandslamu. V mužském deblu nejdále postoupil s krajanem Mardy Fishem do čtvrtfinále Australian Open 2009, v němž podlehli pozdějším vítězům Bobu a Miku Bryanovým.\n\nBěhem kariéry porazil Rogera Federera v úvodním kole Světové skupiny Davis Cupu 2012, světovou jedničku Srba Novaka Djokoviće v semifinále turnaje série Masters v Indian Wells 2012 a také Andyho Roddicka ve čtvrtém kole grandslamu US Open 2009.\n\nV americkém daviscupovém týmu debutoval jako 24letý v roce 2010 utkáním Světové skupiny proti Srbsku, když nastoupil do prvního zápasu proti Viktori Troickému, se kterým prohrál ve čtyřech setech. Následně dokázal po boku Boba Bryana porazit dvojici Janko Tipsarević a Nenad Zimonjić, avšak v singlu nestačil po velké bitvě na Novaka Djokoviće, jemuž podlehl v pěti setech. Spojené státy v sérii prohrály 2:3 na zápasy. Do dubna 2018 v soutěži nastoupil k patnácti mezistátním utkáním s bilancí 14–11 ve dvouhře a 2–0 ve čtyřhře.\n\nSpojené státy americké reprezentoval na Letních olympijských hrách 2012 v londýnském All England Clubu, kde v mužské dvouhře startoval jako desátý nasazený. Ve čtvrtfinále vypadl s pozdějším stříbrným medailistou Rogerem Federerem po dvousetovém průběhu. Do mužské čtyřhry nastoupil s Andym Roddickem. Soutěž opustili po prohře v úvodním kole od brazilského páru Marcelo Melo a Bruno Soares.\n\nV roce 2009 jej Asociace tenisových profesionálů vyhlásila jako hráče s největším zlepšením.\n\nJohn Isner se stal profesionálem teprve v létě 2007. V tomto období zatím zaznamenal svůj největší úspěch. Na turnaji ve Washingtonu porazil na cestě do finále hned čtyři hráče světové stovky (Tima Henmana, Benjamina Beckera, Tommyho Haase, Gaela Monfilse). Ve svém prvním souboji o titul z turnaje ATP pak podlehl svému krajanovi Andymu Roddickovi. Během několika málo týdnů se posunul v žebříčku z 839. místa až na 193. příčku a vysloužil si také divokou kartu na turnaji v Cincinnati. Na konci srpna se na US Open 2007 probojoval do třetího kola, kde jeho první grandslamový turnaj ukončila světová jednička Roger Federer.\n\nNejdelší zápas celé tenisové historie sehrál v 1. kole mužské dvouhry Wimbledonu 2010 s Francouzem Nicolasem Mahutem. Celkový čas činil 11 hodin a 5 minut, dvakrát bylo utkání přerušeno pro tmu. Isner vyhrál po setech 4:6, 6:3, 7:6, 6:7 a 70:68.\nNa březnový Miami Open, naposledy hraný ve floridském Crandon Parku, přijel jako čtrnáctý nasazený. Na cestě do finále ztratil jediný set, který na něj po volném losu uhrál Jiří Veselý ve druhém kole. Po zdolání Rusa Michaila Južného vyřadil v osmifinále chorvatskou světovou trojku Marina Čiliće a poté ho nezastavil ani devatenáctý nasazený Jihokorejec Čong Hjon. V semifinále překazil plány světové šestky Juana Martína del Potra na zkompletování Sunshine doublu, když Argentinec ovládl předcházející Indian Wells Masters, na němž Isner vyhrál čtyřhru.\n\nV boji o titul pak zdolal německou turnajovou čtyřku Alexandra Zvereva po třísetovém průběhu, když úvodní sadu ztratil v tiebreaku. Na okruhu ATP Tour si tak připsal třináctý titul, z toho jedenáctý na americké půdě. Proti 20letému Zverevovi snížil pasivní bilanci vzájemných duelů na 1–3. Do sezóny přitom vstoupil bez formy, když od ledna 2018 vyhrál jen dva z osmi odehraných zápasů. Tři týdny před 33. narozeninami se Isner stal nejstarším vítězem první kariérní trofeje z dvouhry série Masters. Tři předchozí finále v této kategorii prohrál. Bodový zisk jej po turnaji posunul na 9. místo, čímž vyrovnal své dosavadní kariérní maximum.\n\nNa červencovém Hall of Fame Open 2019 v Newportu, kde v roce 2007 debutoval na túře ATP, zdolal ve finále kazašskou turnajovou sedmičku Alexandra Bublika po dvousetovém průběhu. Patnáctý singlový titul na okruhu ATP Tour a první v roli otce znamenal, že se stal prvním čtyřnásobným šampionem newportského turnaje. Navázal tak na trofeje z let 2011, 2012 a 2017, kdy se stal druhým tenistou od zavedení statistik ATP v roce 1991, jenž na turnaji nečelil ani jednomu brejkbolu. \n\nNarodil se v Tampě, v třetím největším floridském městě, do rodiny stavaře Roberta a realitní makléřky Karen Isnerových. Má dva starší bratry, tenisového trenéra Jordana a stavaře Nathana Isnerovi. Do deváté třídy hrál basketbal a již v šestnácti letech měřil 190 centimetrů. Silnými údery jsou forhend a podání, za preferovaný povrch tenista uvedl tvrdý podklad.\n\nS návrhářkou šperků Madison McKinleyovou se oženil v Jižní Karolíně 4. prosince 2017. V září 2018 se do manželství narodila dcera Hunter Grace.\n\nV letech 2007–2012 ho vedl krajan Craig Boynton, mezi roky 2012–2014 byl svěřencem bývalého tenisty Mika Sella a v období 2014–2016 jej koučoval bývalý americký tenista Justin Gimelstob. V sezóně 2018 jej začali trénovat Rene Moller a David Macpherson. \n\n"}
{"id": "327914", "url": "https://cs.wikipedia.org/wiki?curid=327914", "title": "Dispečer", "text": "Dispečer\n\nDispečer může být:\n\n\n"}
{"id": "327920", "url": "https://cs.wikipedia.org/wiki?curid=327920", "title": "Trnka obecná", "text": "Trnka obecná\n\nTrnka obecná (\"Prunus spinosa\") neboli slivoň trnka, někdy slivoň trnitá, je listnatý keř, řidčeji malý strom, pocházející z Evropy, Asie a severní Afriky. Patří do čeledi růžovitých (\"Rosaceae\").\nTrnka obecná je hustý rozložitý keř dosahující obvykle výšky 2 metry. Ve výjimečných případech může ovšem dosáhnout až 5 metrů. Kmínky rostou pomalu a odumírají již po 20 – 40 letech.\n\nNa větvích se nacházejí trnovité výběžky tmavošedé barvy – kolce, vznikající přeměnou postranních větviček. Mladé větve jsou zelené a ochlupené. Později mají větve červenohnědou až tmavě šedohnědou barvu, jsou velice tvrdé a houževnaté. Pupeny jsou krátce brvité, kulovitého tvaru.\n\nListy jsou 2 – 4 cm dlouhé a 1 – 2 cm široké. Vyrůstají na 2 – 10 mm dlouhých řapících, které mohou být mírně ochlupeny. Jejich čepel je oválná až podlouhle vejčitá. Jsou tupé, někdy také přišpičatělé, zakončeny jsou klínovitou bází. Mohou být lysé, nebo na spodní straně, zejména na žilnatině, chlupaté. Okraj čepele bývá vroubkovaně zubatý. Na větvích vyrůstají listy střídavě, často jsou uspořádány spirálovitě. Zpravidla raší až po odkvětu.\n\nBílé stopkovité pětičetné květy se vytvářejí již brzy na jaře, u nás zejména v březnu a dubnu. Mají průměr až 1,5 cm. Mohou vyrůstat jednotlivě, většinou je však nalezneme v převislých okolících. Skládají se z 5 na spodu trochu srostlých, 2 mm dlouhých kališních lístků se žláznatými zoubky, 5 vejčitých, 5 – 8 mm dlouhých korunních lístků, cca 20 tyčinek a pestíku. Uvnitř květu je produkováno velké množství nektaru sloužícího jako potrava pro opylovače.\n\nZ oplodněných květů se na krátké, relativně tlusté plodní stopce vyvíjejí kulovité peckovice o velikosti 10 – 15 mm – trnky, někdy označované také jako prunélky. Zpočátku je zelená, po dozrání je modročerná a je ojíněná voskovou vrstvou. Dužina si zachovává zelenou barvu. Ve středu plodu je asi 9 mm dlouhá a 6 mm široká pecka obsahující semeno. Okolní dužina je od ní pouze těžce oddělitelná. Plody dozrávají od října do listopadu a zůstávají na rostlině přes celou zimu. Chutnají trpce kysele, chutnější jsou až po přejití mrazem.\n\nOptimální podmínky nachází trnka v suboceánském klimatu. Vyskytuje se převážně na sušších stanovištích s vápnitou půdou. Často ji proto nalezneme na kamenitých stráních, mezích, slunných skalách, suchých pastvinách i světlých listnatých lesích. Je velice odolná vůči suchu a mrazu.\n\nTrnka je rozšířená od nížin až do horského pásu po celé Evropě. Na východ je rozšířená až do Íránu a Zakavkazí. V severních částech Evropy ji nalezneme až po města Bergen (Norsko) a Uppsala (Švédsko). Areál jejího rozšíření zahrnuje i severní Afriku. V Severní Americe se vyskytuje pouze jako nepůvodní zplanělý druh, především ve východní části.\n\nDíky svým dlouhým kořenům, tvořícím mnoho výhonů, a vysoké odolnosti vůči nehostinným podmínkám vyniká trnka v obsazování nových stanovišť, ze kterých vytěsňuje bylinnou vegetaci. Často vytváří rozsáhlé houštiny. Plody trnky jsou pro ptactvo v zimním období významným zdrojem potravy. Ekologicky vázána na její výskyt je také celá řada druhů motýlů. Mnozí ptáci ji vyhledávají pro hnízdění. Tímto chováním je typický například ťuhýk.\n\nU trnky jsou často využívány zejména plody, které slouží jakožto základní surovina pro výrobu ovocného vína a pálenky. Využívány jsou také k ochucování likérů, zejména v severských zemích. Trnky jsou vhodné také ke konzervaci a výrobě džemů. K přímé konzumaci v syrovém stavu jsou vhodné až po přejití mrazem. Tohoto efektu lze dosáhnout také umělým zmrazením. Dříve se šťáva z trnek využívala také k barvení látek, kterým po několikanásobném vyprání dávala trvalou světle modrou barvu. Přadleny v historii žvýkaly trnky pro podporu tvorby slin, které využívaly k vlhčení niti při předení.\n\nTradičně je trnka považována za léčivou rostlinu. Využívá se zejména květů, které působí diureticky. Užívá se také při poruchách trávení a průjmech.\n\nDřevo trnky je velice těžké a tvrdé. Má hnědočervené jádro a načervenalou běl. Je vhodné k soustružení. Často se využívá pro výrobu holí.\n\nJejích růstových vlastností se využívá zejména na různých svazích a náspech, které díky svému rozsáhlému kořenovému systému dokáže efektivně zpevnit. Tradičně bývá vysazována také jako hranice pro zadržování dobytka, před kterým je chráněna díky svým ostrým kolcům a tuhým větvím.\n\nByla používána jako podnož, ale má množství výmladků. Jako podnož jsou používány některé vegetativně množené klony kříženců s jinými slivoněmi, jako například Jaspi (syn. Fereley) nebo GF 1869.\n\n\n"}
{"id": "327922", "url": "https://cs.wikipedia.org/wiki?curid=327922", "title": "Velmi vysoké napětí", "text": "Velmi vysoké napětí\n\nVelmi vysoké napětí (VVN) je označení pro elektrické napětí mezi vodičem a zemí v mezích od 30 kV do 171 kV, resp. od 52 kV do 300 kV mezi vodiči. \n\nZákladním důvodem pro použití VVN je požadavek na co nejvyšší účinnost přenosu velkého množství elektrické energie na velké vzdálenosti z míst její výroby do míst její spotřeby. Velmi vysoké napětí umožňuje významně snížit činné - nevratné ztráty ve vedení tím, že je výrazně posílena elektrická složka elektromagnetického pole na úkor složky magnetické. Zjednodušeně řečeno: přenesený výkon je roven součinu elektrického napětí a proudu, ale přenosové ztráty jsou především ztrátami tepelnými, jejichž velikost je závislá na odporu vedení a druhé mocnině hodnoty proudu. Zvýšením napětí v přenosové soustavě na dvojnásobek (snížením proudu na polovinu) tak klesnou ztráty přibližně na jednu čtvrtinu.\n\nObvykle jsou přenosové soustavy střídavé, ale v některých dálkových vedení se používá i stejnosměrné napětí.\n\nPro změnu napětí se ve střídavých přenosových soustavách používají transformátory.\n\nPro změnu napětí ve stejnosměrných soustavách jsou použity měniče.\n\nDo dálkového střídavého 3f vedení může být vložen stejnosměrný úsek. Potom ve směru dodávky výkonu může být před usměrňovačem a za střídačem 3f transformátor.\n\nV Česku se nachází třicet transformačních stanic VVN, určených pro převod napětí mezi různými napětími VVN a VN a pro přenos energie do rozvodu nižšího řádu. Pro rozvod druhé úrovně je v České republice používána hustá síť vedení (\"„distribuční rozvodná síť“\") o napětí 22 kilovoltů. Ve Východních Čechách je využívá i napěťová hladina 35 kV. V městských sítích a některých velkých průmyslových závodech a elektrárnách se můžeme setkat s napěťovou hladinou 15 kV 10 kV a 6 kV.\n\nV České republice se používají vedení VVN o napětí 220 kV a 110 kV. Některá vedení 110 kV jsou součástí distribuční soustavy, kterou vlastní a spravují jednotliví distributoři (dříve známé jako \"„rozvodné závody“\" nebo \"„krajské energetiky“\", dnes jsou začleněné pod ČEZ Distribuce, E.ON Distribuce nebo PREdistribuce). Vedení 220 kV spolu s vedeními zvn (zvláště vysoké napětí) 400 kV jsou součástí přenosové soustavy, kterou vlastní stát a spravuje státní akciová společnost ČEPS.\n\nVe světě se zejména pro přenos na velmi vysoké vzdálenosti řádově tisíců kilometrů používají i rozvody ZVN o napětí 750 kV - např. v Kanadě tento hlavní rozvod propojuje západní části země s východním pobřežím. Ve státech bývalého RVHP je provozována přenosová soustava MIR - soustava 700 kV. Propojuje Maďarsko a Rusko. Byly prováděny pokusy i s vedeními o napětí 1 milion voltů pro přenos energie ze Sibiře do evropské části Ruska.\n\n\n"}
{"id": "327923", "url": "https://cs.wikipedia.org/wiki?curid=327923", "title": "Krevní msta", "text": "Krevní msta\n\nKrevní msta (něm. \"Blutrache\", fr. \"vengeance sanglante\", lat. \"inimicitia capitalis\" nebo \"mortalis\") je právní institut ve všech rodových (tj. předstátních) společnostech a jako přežitek i v některých státech spočívající v tom, že příbuzný (příslušník rodu/klanu) zabitého má právo a zároveň i povinnost pomstít vraždu vlastní rukou. Krevní msta se objevuje již s příchodem zemědělství. Mezi nejstarší zásady krevní msty patří „krev za krev“, takže vražda musí být pomstěna vraždou a „všichni za jednoho“, tedy vražda je kolektivní vinou celého rodu, z toho důvodu nabývala krevní msta rázu války mezi dvěma rody a vražda na jedné straně je vykoupena více vraždami na druhé straně. Krevní msta je později zjemňována zavedením fikce msty, kdy je vrahovi rituálně odpuštěno, a zavedením pokuty, kterou se vrah může vykoupit. V Evropě byl tento společenský institut vytlačen v raném křesťanském období, na mnoha místech se ale dochoval až do počátku 20. století (Albánie, Korsika, Srbsko, jižní Itálie) a v mafiánských kruzích až dodnes (vendeta). V mimoevropských zemích byl dlouho znám například v Japonsku i jinde. Dlouhodobé násilné konflikty se ke konci 19. století vyskytovaly i v americké Kentucky.\nKrevní msta se v Itálii nazývá \"vendeta\" (italsky \"vendetta\", z latinského \"vindicta\", msta). Je typická pro jižní Itálii, Sicílii a francouzskou Korsiku. Známá je především z mafiánského prostředí a jeho filmových ztvárnění, proto v moderní době bývá výraz používán i pro pomstu všeobecně.\n\nZde se krevní msta nazývá \"gjakmarrja\". V některých oblastech Albánie a Kosova se vyskytuje dodnes. Odhaduje se, že v roce 2014 se \"gjakmarrja\" týkala přibližně 3000 albánských rodin. V Albánii se, stejně jako v jiných oblastech praktikujících krevní mstu, stavěly opevněné věžovité domy, do kterých se uchylovali muži ohrožení krevní mstou.\n\nAž do 16. století existovalo v českých zemích tzv. opovědnictví, čili soukromé vypovězení nepřátelství (původně vycházející z principů krevní msty). Nejznámějším opovědníkem byl šlechtic Jiří Kopidlanský, který vedl od roku 1507 několik let soukromou válku proti Praze a dalším městům, aby pomstil smrt svého bratra.\n"}
{"id": "327944", "url": "https://cs.wikipedia.org/wiki?curid=327944", "title": "Kvóta", "text": "Kvóta\n\nSlovo kvóta (z lat. \"quota\") znamená stanovený počet nebo poměr. Používá se například v následujících spojeních:\n\n"}
{"id": "327947", "url": "https://cs.wikipedia.org/wiki?curid=327947", "title": "Never Say Die!", "text": "Never Say Die!\n\nNever Say Die! je osmé studiové album britské skupiny Black Sabbath. Spolu s albem Technical Ecstasy už nebylo tak úspěšné jako předešlá alba Black Sabbath. Je také posledním albem Black Sabbath 70. let a také poslední s Ozzym.\n\nJeště před začátkem nahrávání Ozzy kapelu opustil a byl nahrazen Davem Walkerem, členem skupiny Fleetwood Mac. Walker pro album napsal i pár skladeb. Ozzy se nakonec ke skupině vrátil, ale odmítl zpívat Walkerem napsané skladby. Ty byly tedy částečně přepsány, např. \"Junior's Eyes\" (která nakonec pojednávala o nedávné smrti Ozzyho otce). Všichni čtyři členové zpívají ve skladbě \"A Hard Road\".\n\nOd předchozího alba, které je spíše syntezátorového ražení se liší jednodušším stylem, ne však v duchu začátků Black Sabbath.\n\nAlbum bylo nahrávané jako jediné mimo USA či v zemích Spojeného království, a to v Torontu v Kanadě.\n\nAutory skladeb jsou Ozzy Osbourne, Tony Iommi, Geezer Butler a Bill Ward.\n\n"}
{"id": "327956", "url": "https://cs.wikipedia.org/wiki?curid=327956", "title": "Vůz Bee246, 240, 238 ČD", "text": "Vůz Bee246, 240, 238 ČD\n\nVozy řady Bee, číslované v intervalu 51 54 20-70, v 90. letech označené Beel, a Bee a Bee, obě řady shodně číslované v intervalu 61 54 20-70, jsou řadami příbuzných osobních vozů z vozového parku Českých drah. Všechny vozy Bee (501–540) vznikly přestavbou 32 vozů řady \"B\", jednoho vozu \"Bc\" a sedmi vozů \"Bh\", kterou provedlo konsorcium firem MOVO Plzeň a DVJ Dunakeszi. Ostatní řady jsou modernizacemi těchto vozů, kterými tato řada zanikla.\n\nV půlce 90. let si České dráhy objednaly u DVJ Dunakeszi a MOVO Plzeň modernizaci 100 starších vozů, ze kterých měly vzniknout vozy vhodné pro vlaky vyšších kategorií.\n\nVšechny vozy určené k modernizaci byly nejdříve přistaveny do DVJ Dunakeszi, kde byly odstrojeny, byla opravena skříň, byla zlepšena hluková i tepelná izolace, vyrobeny nové bočnice a zmodernizován podvozek včetně výměny špalíkových brzd za kotoučové. Poté byly vozy převezeny do plzeňského MOVO, kde byly dosazeny interiérové prvky. Všechny interiérové prvky vyrobila španělská společnost Temoinsa.\n\nVozy Bee byly zrekonstruované v letech 1997–1998. Zbylých 60 vozů bylo zrekonstruováno na 15 oddílových vozů první třídy Aee, 10 velkoprostorových vozů první třídy Apee a 35 velkoprostorových vozů druhé třídy Bpee.\n\nJsou to vozy typu UIC-Y o délce 24 500 mm s nejvyšší povolenou rychlostí 160 km/h. Vozy mají zmodernizované podvozky \"Görlitz V\", neoficiálně označované jako \"Görlitz/Dunakeszi\". Brzdová soustava je tvořena tlakovzdušnými kotoučovými brzdami DAKO s dvěma kotouči na každé nápravě.\n\nVozy mají dva páry jednokřídlých předsuvných nástupních dveří ovládaných tlačítky. Mezivozové přechodové dveře jsou dvoukřídlé, posuvné do stran a ovládané pomocí madel. Vozy Bee měly polospouštěcí okna, ostatní řady mají okna v horní čtvrtině výklopná.\n\nPři modernizaci proběhla kompletní obnova interiéru včetně toalet. Ve vozech je deset oddílů po šesti místech k sezení, celkem 60 sedaček. Vozy Bee měly modrošedý potah sedaček, vozy Bee a Bee mají modrý potah sedaček. Pro informování cestujících je ve vozech nainstalováno rozhlasové zařízení. Vozy Bee mají kompletní audio-vizuální informační systém včetně displejů.\n\nDo vozů byl dosazen centrální zdroj energie pro napájení elektrických zařízení, například osvětlení. Palubní elektrická síť vozů má napětí 24 V, a pro pokrytí výpadků napájení z lokomotivy je vybaven akumulátorem Hoppecke o kapacitě 375 Ah. Provozní osvětlení je realizováno zářivkami, nouzové žárovkami. Vytápění je dvoukanálové teplovzdušné, skládá se z elektrických topnic a větráků, které rozhánějí ohřátý vzduch po voze. V oddílech je cestujícím k dispozici ovládání teploty od +20 °C do +24 °C po 1 °C. Vozy jsou určeny pro provoz ve středoevropském podnebí s teplotami od −30 °C do +40 °C a nadmořskou výškou do 1 500 m n. m.\n\nVozy Bee měly nátěr přes okna zelený, pod okny bílý a střecha byla šedá. Vozy Bee a Bee mají nátěr přes okna červený, pod okny bílý a střecha je šedá. Některé vozy Bee později měly modro-bílý nátěr v novém korporátním designu Českých drah od studia Najbrt. Do stejného nátěru jsou postupně lakovány i ostatní řady.\n\nVozy při první modernizaci neobdržely klimatizaci ani toalety s uzavřeným odpadním systémem, ačkoli u vozů jiných železničních správ již tou dobou bylo oboje běžné. Proto proběhly další modernizace těchto vozů.\n\nV letech 2008 a 2009 byla do 20 vozů Bee v ŽOS Trnava dosazena klimatizace, nový výkonnější centrální zdroj energie, vakuová WC s uzavřeným odpadním systémem a byly přečalouněny sedačky. Vznikla tak řada Bee. Modernizace byla financována formou zpětného leasingu od společnosti ING Lease.\n\nV letech 2010–2011 bylo všech zbývajících 20 vozů řady Bee zmodernizováno dosazením klimatizace, vakuových WC, nového centrálního zdroje energie, elektronického informačního a rezervačního systému a zásuvek 230 V, a vznikla řada Bee. Kromě toho bylo na tuto řadu zmodernizováno i pět vozů Bee, do těchto stačilo dosadit jen audio-vizuální informační systém a zásuvky 230 V.\n\nV roce 2011 byly na vozy Bee č. 501 a 516 aplikovány polepy, které upozorňovaly na oddíly pro cestující s dětmi do 10 let.\n\nV roce 2012 byly na skříně vozů Bee č. 531 a 532 aplikovány polepy s nápisem „\"D1 Express\"“, na kterých byly na začátku provozu těchto spojů nasazeny. Zároveň byly do vozů doplněny i některé prvky, např. podhlavníky, s logy tohoto projektu.\n\nDo úplného zákazu kouření byly tři oddíly vozů Bee prohlášeny za kuřácké.\n\nVozy jsou nasazovány na rychlících a vlacích vyšší kvality, a to na trasách Praha – České Budějovice, Praha – Plzeň – Cheb, Praha – Brno – Budapešť, ojediněle jezdí i na trase Praha – Ostrava a dále, a to především jako náhrada za vozy jiných řad.\n\n\n"}
{"id": "327959", "url": "https://cs.wikipedia.org/wiki?curid=327959", "title": "Kostel svatého Jakuba Staršího (Boskovice)", "text": "Kostel svatého Jakuba Staršího (Boskovice)\n\nŘímskokatolický kostel svatého Jakuba Staršího v Boskovicích se nachází na západní straně Masarykova náměstí.\nPrvní písemná zmínka o kostele pochází z roku 1346. Původní kostel měl tři věže, avšak po několika požárech a úpravách (zejména kolem roku 1500), změnil svůj vzhled. Z roku 1719 pochází dlažba, která je nyní v kostele položena. Do roku 1786 se v okolí kostela nacházel dokonce i hřbitov, po kterém jsou patrné zbytky zdiva dodnes. Dnešní věž s hodinami, která v dnešní době měří 41 metrů, dosahovala před velkými požáry a úpravami 60 metrů. Roku 1670 byla ke kostelu přistavěna Loretánská kaple, jejímž zakladatelem byl Jan Bohuš Morkovský ze Zástřizl. Je přístupná gotickým portálem z boční lodi. Loretánská soška stojící v levé boční lodi na konzole sem byla přenesena z kaple Panny Marie Růžencové.\n\nNa vnějším opěrném pilíři kostela se nachází letopočty oprav: 1617, 1839, 1910, 1972. V roce 1994 byly započaty rekonstrukce, které probíhají etapově.\n\nV rámci Programu záchrany architektonického dědictví bylo v letech 1996-2000 na opravu kostela čerpáno 9 500 000 Kč.\n"}
{"id": "327961", "url": "https://cs.wikipedia.org/wiki?curid=327961", "title": "Vazba (šachy)", "text": "Vazba (šachy)\n\nV šachu výraz vazba označuje situaci, ve které se některá napadená figura nemůže pohnout ze svého místa. Je to proto, že po ústupu napadané figury by byla napadena jiná, ještě hodnotnější figura, nebo by byl vystaven král šachu. Výraz vázat označuje stav, kdy figura napadením figury soupeře vytvoří vazbu a tím jí znemožní pohyb. Figura, která má omezený pohyb, je ve vazbě.\n\nVázat mohou pouze figury, které se mohou podle pravidel pohybovat o neomezené množství polí v horizontálním, vertikálním nebo diagonálním směru. Jsou to figury: střelec, věž a dáma. Král, jezdec ani pěšec vazbit nemohou. Vazbou lze znemožnit pohyb jakékoliv figuře s výjimkou krále.\n\nAbsolutní vazba je taková vazba, kdy figura ve vazbě brání před útokem krále. V takovém případě pohyb vázanou figurou zapovídají pravidla hry. Král nesmí být nikdy v pozici šach. Relativní vazba je taková vazba, kdy vázaná figura brání před útokem nějakou silnější nebo cennější figuru, než je sama. Pohyb takovou figurou je podle pravidel hry možný, obvykle ale pro hráče nevýhodný neboť působí materiální ztrátu.\n\nPokud je věž nebo dáma připoutána vazbou na nějakou řadu nebo sloupec, či dáma nebo střelec připoután na úhlopříčku, mluvíme o částečné vazbě. Figura ve vazbě se může určitým omezeným způsobem pohybovat, nesmí ale opustit prostor (sloupec, řadu nebo diagonálu), ke které je připoutána. Částečně vázaná figura může zrušit svou vazbu tím, že vezme figuru, která ji váže. I tak je částečná vazba výhodou pro hráče, který ji vyvolává. Například, pokud je dáma částečně vázána věží nebo střelcem a figura, která ji váže je pokrytá, znamená braní takové figury ztrátu materiálu. Všimněte si, dáma je vždy vázána pouze částečně. Může se pohybovat všemi směry a figuru, která ji váže může vždy sebrat (pozor, ne vždy je to výhodné).\n\nJe možné, že dvě nepřátelské figury se mohou vzájemně částečně vázat. Je možné že jedna figura může současně vázat a současně být ve vazbě.\n\nVazbu lze zrušit několika způsoby: vzít soupeřovu figuru, která váže, představit jinou figuru, přesunout figuru, kvůli které vazba vzniká, na jiné místo.\n"}
{"id": "327965", "url": "https://cs.wikipedia.org/wiki?curid=327965", "title": "Evangelický kostel (Boskovice)", "text": "Evangelický kostel (Boskovice)\n\nEvangelický kostel v Boskovicích je kostelem sboru Českobratrské církve evangelické. Pochází z roku 1941, kdy jej na vlastní náklad nechala zbudovat Českobratrská obec. Ode dne 10. prosince 1996 je zapsán v Rejstříku kulturních památek Ministerstva kultury České republiky.\n\n"}
{"id": "327975", "url": "https://cs.wikipedia.org/wiki?curid=327975", "title": "Důsledek", "text": "Důsledek\n\nDůsledek (množné číslo: důsledky) může být:\n\n\n\n"}
{"id": "327987", "url": "https://cs.wikipedia.org/wiki?curid=327987", "title": "Medvědi", "text": "Medvědi\n\nMedvědi je slovo, které může znamenat:\n\n"}
{"id": "327989", "url": "https://cs.wikipedia.org/wiki?curid=327989", "title": "Ilu-šumma", "text": "Ilu-šumma\n\nIlu-šumma je jedním z prvních nám známých asyrských králů. Vládl někdy na konci 20. a možná i na začátku 19. století př. n. l., ale přesná data nejsou známa. Proslavil se hlavně svým tažením proti babylonskému králi Sumuabovi. Po jeho smrti panovali postupně dva jeho synové – Erišum I. a Ikúnum.\n"}
{"id": "327993", "url": "https://cs.wikipedia.org/wiki?curid=327993", "title": "Psekups", "text": "Psekups\n\nPsekups ( ) je řeka v Krasnodarském kraji v Rusku. Je dlouhá 146 km. Povodí řeky je 1430 km².\n\nPramení na severních svazích Velkého Kavkazu. Na dolním toku protéká rovinou mezi nízkými břehy, jež jsou místy chráněny hrázemi. Ústí do Kubáně (úmoří Azovského moře).\n\nZdrojem vody jsou převážně dešťové srážky, které někdy způsobují povodně. Průměrný roční průtok vody činí přibližně 20 m³/s, maximální až 1000 m³/s. Zamrzá nepravidelně přibližně na 20 dní.\n\nJe splavná pro vodáky. V jejím údolí leží město s lázněmi Gorjačij Ključ.\n"}
{"id": "327996", "url": "https://cs.wikipedia.org/wiki?curid=327996", "title": "Hiró Onoda", "text": "Hiró Onoda\n\nHiró Onoda (19. března 1922 – 16. ledna 2014) byl zpravodajský důstojník japonské císařské armády z období druhé světové války, který se skrýval ve filipínské džungli a kapituloval až v roce 1974. Je tak druhým nejdéle se skrývajícím japonským vojákem (o půl roku déle se skrýval vojín Teruo Nakamura, který však byl japonským koloniálním vojákem – taiwanským domorodcem, proto mu japonská ani západní média nevěnovala tolik pozornosti).\n\nPoručík Onoda a další tři vojáci pokračovali v partyzánské válce i po japonské kapitulaci. Několikrát sice objevili letáky psané v japonštině oznamující kapitulaci, považovali je však za americký padělek; pouze jeden voják ze skupiny jim uvěřil a v roce 1949 se vzdal. Ostatní tři nadále prováděli sabotáže a přepadali filipínská obydlí, přičemž dva z japonských vojáků byli zastřeleni filipínskou policií a naživu zůstal pouze Onoda. Existence skupiny proto byla známá dokonce i v Japonsku a v roce 1974 se japonský dobrodruh Norio Suzuki rozhodl Onodu vypátrat a kontaktovat (jeho dalším cílem bylo vypátrat Yetiho). To se mu skutečně podařilo, ale Onoda se vzdal až svému bývalému veliteli, který osobně přicestoval na Filipíny, oblékl si svou starou uniformu a propustil Onodu ze služby. Během doby, kdy se skrývala v džungli, Onodova skupina zabila asi třicet Filipínců, policistů i civilistů. Vzhledem k okolnostem mu ale prezident Ferdinand Marcos udělil milost.\n\n\n"}
{"id": "327997", "url": "https://cs.wikipedia.org/wiki?curid=327997", "title": "Dornier Do 23", "text": "Dornier Do 23\n\nDornier Do 23 byl německý dvoumotorový bombardér z 30. let 20. století, navazující přímo na předchozí typy Dornier Do 11 a Dornier Do 13.\n\nPředchůdce Do 23, Do 13C, trpěl několika závažnými konstrukčními problémy, které vedly i k vážným haváriím. Řešením tohoto problému měl být výrazně upravený prototyp Do 13E, zalétaný v září 1934. Celý duralový drak byl zesílen, rozpětí křídla zkráceno, navíc ještě obdrželo pomocné vzpěry, byly užity odsazené vztlakové klapky a křidélka systému Junkers, pod vodorovný stabilizátor přibyly nastavitelné svislé plošky, fungující v případě vysazení jednoho z motoru jako trimovací. Výrazně byl změněn hlavní podvozek, který byl nyní pevný s kapotovanými koly. Letoun zůstal čtyřmístný (dva piloti, navigátor/střelec/bombometčík, radista a zadní střelec). Po statických a letových testech byl zadán do výroby s novým označením Do 23.\n\nJako první se v továrně ve Friedrichshafenu začala stavět varianta Do 23F s pohonnými jednotkami BMW VId chlazenými vodou o výkonu 551 kW. Původní objednávka 222 kusů Do 13 byla převedena na nový typ, přičemž „Třináctek“ vzniklo pouze 10. První Do 23F byl zalétán na jaře 1935 a ještě během tohoto roku se do výroby dostala definitivní verze Do 23G. Od Do 23F se odlišovala pouze instalací glykolem chlazených motorů BMV VIu se čtyřlistými dřevěnými vrtulemi. Výzbroj třemi pohyblivými kulomety MG 15 ráže 7,92 mm v příďovém otevřeném střelišti, v obdobném na hřbetě trupu za křídlem a v polozakrytém ve výstupku pod trupem zůstala stejná.\n\nVýroba Do 23F a G byla ukončena již v závěru roku 1935, přičemž starší verze F byly následně modifikovány na standard G.\n\nNa jednom Do 23G firma Dornier testovala zdvojené ocasní plochy pro Do 17, na jiném společnost AEG zařízení pro elektromagnetické ničení námořních magnetických min. Pro Minensuchstaffeln pak bylo několik strojů modifikováno, které sloužily do roku 1940, než je nahradily podobně upravené letouny Junkers Ju 52/3m (MS).\n\nDo 23G tvořily výzbroj například Kampfgruppe č. 153, 154 a 155, od roku 1936 však postupně začaly přecházet k různým pilotním, navigátorským, radiooperátorským a střeleckým školám (např. FFS (B) 4, FFS (C)1 až 5, FFS (C) 9 a Fl. Sch. D. Lw (S) 1 a 2). U Fallschirmschule 1 a 2 složily k výcviku výsadkářů. V době mnichovské krize v roce 1938 bylo ještě několik desítek u prvoliniových KG.\n\nPřed válkou byly tři exempláře dodány jako bombardéry maďarskému letectvu, které je však užívalo jako školní. U leteckých škol Luftwaffe většina Do 23G končila během roku 1942, některé jsou zaznamenány ve stavu ještě roku 1944.\nÚdaje dle\n\n\n"}
{"id": "327998", "url": "https://cs.wikipedia.org/wiki?curid=327998", "title": "Prci, prci, prcičky", "text": "Prci, prci, prcičky\n\nPrci, prci, prcičky (v anglickém originále \"American Pie\") je americká filmová komedie z roku 1999. Jde o první film ze série filmu \"Prci, prci, prcičky\", stal se hitem a přímo na něj navázaly filmy \"Prci, prci, prcičky 2,\" \" a .\"\n\nOriginální název filmu \"American Pie\" naráží na scénu, ve které hlavní hrdina filmu masturbuje za pomoci koláče.\n\nZápletka filmu stojí na pubertální sázce o to, že nikdo na konci středoškolského studia nebude panic. Hlavní postavou je Jim. Jeho nejlepšími přáteli jsou Kevin, Finch, Oz a jeho spíše známý než přítel je i Steve Stifler. V prvním díle Jim přijde o panictví s Michel ze školní kapely.\n\n"}
{"id": "328006", "url": "https://cs.wikipedia.org/wiki?curid=328006", "title": "Baeocyt", "text": "Baeocyt\n\nBaeocyt či beocyt je pohyblivá či nepohyblivá endospora některých cyanobakterií (sinic), zejména z řádu Pleurocapsales (pleurokapsální cyanobakterie). U těchto sinic se mateřská buňka mnohonásobně dělí, ale dceřiné buňky zůstávají uvnitř buněčné stěny mateřské buňky. Následnou rupturou stěny mateřské buňky se uvolní nové baeocyty, které po určité době mohou opět dorůstat.\n"}
{"id": "328009", "url": "https://cs.wikipedia.org/wiki?curid=328009", "title": "Nerd", "text": "Nerd\n\nNerd je výraz převzatý z angličtiny. Je to osoba vnímaná jako nadprůměrně inteligentní až obsesivní, většinou s nedostatkem sociálních dovedností. Poznávacím znamením je jejich neschopnost chápat a navazovat sociální vztahy s většinou populace. Nerdi se v práci i ve společnosti pohybují pouze v malých skupinkách sobě podobných. Vyhledávání jiných nerdů, přehnaná záliba v práci a omezené záliby je často izolují od ostatních lidí.\n\nČeský výraz \"mimoň\" částečně původnímu významu odpovídá, hlavně dvojakostí svého vyznění (označení za nerda i mimoně můžeme chápat jako odsouzení, ale i jako láskyplné uznání odlišnosti), nezachycuje však excelenci, kterou nerdové prokazují ve svých oborech činnosti. Typickou pracovní náplní nerdů je programování a věda.\n\nExistuje celá subkultura, kterou si nerdové vytvořili, protože je odmítla kultura mainstreamová. Mezi její důležité prvky patří využívání moderních technologií, hlavně internetu a počítačových her, nebo extenzivní holdování populární kultuře, jako je science fiction nebo fantasy, hlavně ve filmové a seriálové podobě. Studentské noviny \"The Catalyst\" uvádí jako příklad úspěšného nerda bývalého prezidenta Spojených států amerických Baracka Obamu.\n\nNerdové se v mainstreamové kultuře v posledních letech objevují čím dál tím častěji, především jako objekty posměchu smíšeného s obdivem k jejich dětské nátuře a čistotě, s jakou (dle tohoto populárního obrazu) vstupují do mezilidských interakcí. Za příklad lze uvést situační komedie \"Partička IT\" nebo \"Teorie velkého třesku\", jejichž hlavními hrdiny jsou nerdové.\n\nPřestože byli nerdi zpočátku v médiích pouze terčem posměchu a narážek, dnes patří jejich povaha a vlastnosti k nejoblíbenějším charakterovým rysům hlavních seriálových postav. K vtipným scénám komediálních seriálů o nerdech patří situace z běžného každodenního života. Častým zdrojem směšných situací však zůstává především jejich neschopnost navázat kontakt, natož bližší vztah, s opačným pohlavím.\n\n\n"}
{"id": "328016", "url": "https://cs.wikipedia.org/wiki?curid=328016", "title": "Krytý pěšec", "text": "Krytý pěšec\n\nV šachu je krytý pěšec takový pěšec, jenž je kryt jiným pěšcem (tento jiný pěšec je na sousedním sloupci jedno pole za ním). Opakem krytého pěšce je izolovaný pěšec. Někdy je za krytého pěšce považován i takový pěšec, jenž má pouze potenciál být kryt (pěšec je na sousedním poli, ale aktuálně ho přímo kryje). Pokud je pěšec krytý, bývá to ve většině případů považováno za pozitivní.\n"}
{"id": "328018", "url": "https://cs.wikipedia.org/wiki?curid=328018", "title": "Kostel Všech svatých (Boskovice)", "text": "Kostel Všech svatých (Boskovice)\n\nŘímskokatolický kostel Všech svatých v Boskovicích patří mezi nejstarší stavby města.\n\nNejstarší písemná zmínka pochází z 15. století. Kostel samotný byl mnohokrát přestavován, takže původní podoba se může jen odhadovat. V kostele se nacházel obraz Všech svatých Jiřího Františka Třísky, boskovického rodáka, který pochází z roku 1664. Obraz je nyní uschován na farním úřadě. Další zajímavostí v kostele je kovaná renesanční kazatelna z roku 1626, která původně pochází z kostela sv. Jakuba Staršího. Kazatelna sem byla přesunuta, poté co v kostele svatého Jakuba staršího nové zděné kazatelny ve 40. letech 19. století.\n\nKostel je obehnán zdí, která tvořila ochranu hřbitovu, který se rozkládá okolo kostela. Poslední pohřby se zde konaly roku 1948. V roce 1998 byla provedena rekultivace areálu kostela a nyní slouží jako park.\n\n"}
{"id": "328019", "url": "https://cs.wikipedia.org/wiki?curid=328019", "title": "Volný pěšec", "text": "Volný pěšec\n\nVolný pěšec je v šachu takový pěšec, jenž nemá na svém ani sousedním sloupci před sebou žádného pěšce opačné barvy (bílý pěšec). Takový pěšec má značně usnadněnou cestu k poli proměny, je proto obvykle výhodou pro stranu jenž ho vlastní. Ideální bývá pokud je pěšec ještě volný a krytý (černí pěšci). Zajímavostí je často udávaný názor, že dva spojení volní krytí pěšci na 6. řadě (v případě černých pěšců na 3. řadě) mají cenu celé věže.\n\nVytvoření si volného pěšce je velice důležité a může mnohdy vést i k záchraně partie.\nV diagramu 2 stojí bílý král špatně. Vyhraje však díky vytvoření volného pěšce:\n1. b6!! cxb6 (axb6)\n2. a6!! bxa6 (2. c6!! bxc6)\n3. c6 !! +- (3. a6!! +-)\n"}
{"id": "328022", "url": "https://cs.wikipedia.org/wiki?curid=328022", "title": "Antoine Lasalle", "text": "Antoine Lasalle\n\nAntoine Charles Louis Lasalle (10. května 1775, Mety – 6. července 1809) byl francouzský generál z doby velké francouzské revoluce a prvního císařství.\n\nAntoine Lasalle se narodil 10. května 1775 Pierremu Nicolasi de la Lasalle a jeho ženě Suzanně. 19. července 1786 se stal náhradním poručíkem v královském pluku Alsace. Roku 1791 byl přidělen k 24. jezdeckému pluku, ze kterého brzy vystoupil a jako prostý občan se zapsal do lidové sekce Pikenýrů. Díky tomu, že se projevoval jako dobrý vlastenec, mohl jako dobrovolník bojovat proti první koalici a za tři měsíce po vstupu mezi dobrovolníky byl zařazen k nové regulérní armádě, tedy k 23. pluku jízdních myslivců. Roku 1793 u Landrecies vjel mezi děla anglické baterie a pobil obsluhu, za což měl být povýšen na důstojníka, to ale odmítl. Při pokusu o další takový kousek byl Lasalle zraněn. Po návratu z vojenského špitálu přešel k Italské a Alpské armádě spojené v jednu, ta však byla brzy rozdělena. Lasalle šel s Alpskou, jíž velel generál Kellerman, Italské velel Napoleon Bonaparte. Lasalle roku 1796 přešel k Bonapartovi, u nějž ukázal velkou odvahu, ale během ústupu na Mantovu, když nesl zprávu veliteli Brescie byl Rakušany zajat. V zajetí zaujal generála Wurmstera, který jej po bitvě u Castiglione vyměnil. 16. listopadu 1796 byl Lasalle povýšen na kapitána. Po propuštění ze zajetí byl Lasalle ve Vicenze, kde si začal milostný románek se vdanou markýzou De Sali, jež neskončil ani ústupem Francouzů z Vicenzy. Brzy po odchodu z Vicenzy, když generál Masséna potřeboval nějaké zprávy o plánech a pohybech Rakušanů, prohlásil, že ve Vicenze mu je obstará. Pro tento úkol dostal nevelký oddíl jezdců (18 mužů), kteří nebyli od Rakušanů k rozeznání. 17. prosince 1796 se dostali do Vicenzy, kde se Lasalle setkal s markýzou, od níž dostal informace o Rakušanech. Jejich setkání nakonec přerušilo odhalení Francouzů a Lasalle se musel z Vicenzy probít, a to přesto, že většina jezdců zůstala před Vicenzou. Díky nájezdu na Vicenzu se stal velitelem eskadrony 7. zdvojeného husarského pluku. \n\nBrzy poté začali Rakušané všemi silami v Itálii silný nápor. Napoleon se rozhodl neustoupit, ale čelit mu. 14. ledna 1797 se Lasalle proslavil v bitvě u Rivoli, po níž začal rakouský ústup. Měl začít postup z Itálie, ale markýza De Sali žádala Lasalla, aby neodcházel. To nemohl splnit a markýza spáchala sebevraždu. Brzy po její smrti (když francouzi dosáhli Lubna) začal jeho další románek s Josephine Joanne d´Aguilon, manželkou Victora Léopolda Berthiera, jež mu brzy porodila syna. Lasalle se zúčastnil tažení proti papežskému státu. Pod Davoutem sloužil na egyptském tažení, kde znova v nejedné bitvě ukázal velkou odvahu a dosáhl zde povýšení na plukovníka. Z jeho dopisů paní Berthierové se zjistilo, že s ní má poměr, což vedlo k jejímu rozvodu s Berthierem. Po návratu z Egypta Lasalle musel do Španělska, kde se o něm šířily skandální historky. Po návratu 3. prosince 1803 se oženil s Josephinou d'Auguillon. Roku 1804 se z Napoleona stal francouzský císař a z Lasalla se stal komandér Řádu čestné legie. Roku 1805 byl povýšen na brigádního generála a dostal pod vedení brigádu dragounů. S touto brigádou se nijak neproslavil, proto dostal brigádu složenou z 5. a 7. husarského pluku.\n\nBěhem války s Pruskem zažil Lasalle potupu, když nechal uniknout generála Blüchera, za což byl císařem pokárán a dokonce kvůli tomu chtěl spáchat sebevraždu, v čemž mu zabránil plukovník Schwartz. 29. října 1806 stanul před Štětínem a při jeho dobývání se znovu proslavil. 26. prosince 1806 u Golimyna, když chtěl zaútočit, se jeho muži rozutekli. Za to je poslal do dělostřelecké palby, kde je nechal po zbytek boje. Během polského tažení byl Lasalle už divizním generálem a dostal pod vedení lehkou divizi a znovu se jako její velitel proslavil. Poté byl poslán do bouřlivého Španělska, kde uštědřil povstalcům těžké porážky.\nPoté odjel do Paříže, aby převzal divizi lehkého jezdectva, neboť začala další válka s Rakouskem.\n\nPo převzetí velení nad divizí se spojil s Napoleonovou armádou před bitvou u Aspern-Esslingu (21.-22. května 1809), během níž se proslavil opět, ale bitvu Napoleon prohrál. 23. června s Lauristonem Lasalle dobyl uherskou pevnost Ráb. 5. července sepsal Lasalle závěť, ještě ten den večer začala bitva u Wagramu, v níž Lasalle zahynul, když vedl kyrysníky do útoku a byl zasažen kulí do čela.\n"}
{"id": "328027", "url": "https://cs.wikipedia.org/wiki?curid=328027", "title": "Česká šachová extraliga", "text": "Česká šachová extraliga\n\nČeská šachová extraliga, od roku 2014 tht Extraliga, je nejvyšší mistrovská šachová soutěž družstev v České republice. Hraje se od podzimu 1992 pravidelně každý rok přibližně od listopadu do dubna. Prvních tří ročníků se účastnilo 10 družstev a poté došlo k rozšíření na 12 družstev. Dvě každý rok sestoupí do nižší soutěže (1.liga) a z ní naopak dvě postoupí do extraligy. Družstva mají právo nastoupit v osmi hráčích, na soupisce může mít družstvo hráčů až dvacet. Soupiska podléhá soutěžnímu řádu ŠSČR a platí obvyklá pravidla o hostování a cizincích. Za remízu družstva se uděluje 1 zápasový bod a za výhru se do sezóny 2004-05 udělovaly dva body a od sezóny 2005-06 se udělují tři body. Od roku 2014, kdy soutěž získala generálního partnera, firmu Tht, se jmenuje tht Extraliga.\n\n"}
{"id": "328028", "url": "https://cs.wikipedia.org/wiki?curid=328028", "title": "Polykání", "text": "Polykání\n\nPolykání, latinsky \"deglutice\", je složitý proces, při kterém je potrava přemísťována z dutiny ústní skrze hltan do jícnu. Je částečně ovládáno vůlí, z větší části pak reflexně, kdy dochází podrážděním smyslových buněk v hltanu. Polykací potíže se označují jako dysfagie, která se objevuje např. při roztroušené skleróze. Lidé, oproti například lidoopům, nemohou polykat a zároveň dýchat či mluvit.\n\nPolykání lze rozdělit do tří fází:\n\nV první fázi jazyk posouvá sousto dozadu k měkkému patru, čímž dochází ke stimulaci mechanoreceptorů v oblasti hltanové úžiny (\"isthmus faucium\"). Tím je zahájena automatická, nepřerušitelná fáze polykání.\n\nSignál z mechanoreceptorů patrových oblouků je aferentními vlákny n. trigeminus, n. glossopharyngeus a n. vagus veden do jader tractus solitarius a nucleus ambiguus a následně eferentními vlákny n. trigeminus, n. glossopharyngeus, n. vagus a n. hypoglossus (n. V, n. VII, n. XII) zpět do hltanu.\n\nFaryngeální fáze probíhá v následujících krocích:\n\nBěhem faryngeální fáze je trachea uzavřená, jícen otevřený a rychlá peristaltická vlna posouvá sousto do horní části jícnu. Celá faryngální fáze trvá 1–2 sekundy.\n\nV konečné ezofageální fázi pokračuje peristaltika jícnem a během 8–10 sekund posune sousto do žaludku. Tento děj je řízen n. vagus. Uvízne-li sousto v jícnu, indukuje roztažení jeho stěny sekundární peristaltickou vlnu. Během postupu peristaltické vlny navíc dochází k receptivní relaxaci žaludku (příprava k přijetí sousta). Zároveň také relaxuje dolní jícnový svěrač, který je v klidu uzavřen, aby zabránil refluxu žaludečního obsahu. Nedostatečná relaxace dolního jícnového svěrače může způsobovat achalázii.\n\n"}
{"id": "328030", "url": "https://cs.wikipedia.org/wiki?curid=328030", "title": "Světlo pro svět – Light for the World", "text": "Světlo pro svět – Light for the World\n\nSvětlo pro svět – Light for the World, o. s. je česká nevládní nezisková organizace, která se zaměřuje na prevenci a léčbu slepoty a na systémovou podporu osob s postižením v rozvojových zemích. Spolek byl založen v srpnu 2007 jako sesterská organizace nevládních neziskových organizací ze sítě Light for the World.\n\nVe vedení organizace působí renomované české osobnosti z různých oblastí: předsedou představenstva je oční lékař prof. MUDr. Martin Filipec CSc., a členkou představenstva je několikanásobná vítězka paralympijských her v plavání Mgr. Běla Třebínová.\n\nZákladním posláním organizace je pomoc nevidomým a osobám se zrakovým postižením v rozvojových zemích, především v Africe.\n\nProjekty se zaměřují na léčbu slepoty prostřednictvím operací šedého zákalu, prevence trachomu a léčení jeho následků, dále také na rehabilitace dětí s postižením a jejich začleňování do společnosti. Organizace se snaží o rozvoj a dodržování práv osob s postižením a zvyšování povědomí o této problematice.<br>\n\nŽít s postižením v nejchudších zemích světa znamená patřit mezi nejchudší obyvatele naší planety. Hlavními příčinami oslepnutí v rozvojovém světě jsou šedý zákal (\"katarakta\"), zelený zákal (\"glaukom\") a s věkem související makulární degenerace. Dále je to trachom (\"egyptská oční nemoc\"), tzv. říční slepota a avitaminóza (zejména nedostatek vitaminu A u dětí) a různé choroby v kombinaci s nedostatečnou lékařskou péčí. <br>\n\nChudoba, spolu s omezeným přístupem k lékařské péči, pitné vodě, vzdělání a informacím o hygieně způsobuje v rozvojových zemích častější výskyt lidí s různými druhy fyzických či mentálních postižení. Tito lidé zpravidla patří mezi ty nejchudší a navíc leckdy bývají ostrakizováni, takže pak žijí nejen v naprosté chudobě, ale také na naprostém společenském dně.<br>\nPostižení v rozvojových zemích nejčastěji vzniká v důsledku:\n\n\nSVĚTLO PRO SVĚT v současné době podporuje projekty ve třech afrických rozvojových zemích: Etiopii, Rwandě a Burkině Faso. Podpora probíhá prostřednictvím místních partnerů a směřuje v prvé řadě očním klinikám, kde se tak zajišťuje kvalitní a trvalá péče o zrak.\n\nV Etiopii žije 1,2 milionů nevidomých lidí a cca každý šestý Etiopan trpí očním onemocněním. Nejčastěji se jedná o šedý zákal a trachom. V Etiopii je trachomem infikováno 9 milionů dětí. Vzniku tohoto onemocnění je možné poměrně jednoduše předcházet zlepšením hygienických podmínek a preventivním podáním léčiv. V pokročilejších stadiích nemoci je třeba pravidelně podávat antibiotika nebo provádět operace.\n\nSvětlo pro svět v Etiopii podporuje následujících šest projektů:\n\nV Africe obecně postihuje slepota 1,2 % populace. Ve Rwandě existuje pouze sedm zdravotnických zařízení poskytujících oční péči a z celkového počtu 11 očních lékařů na zemi jich většina působí v hlavním městě Kigali. Světlo pro svět podporuje oční kliniku v Kabgayi, kde se provádí 85 % všech oční operací a 65 % očních vyšetření v zemi. Zároveň se jedná o jediné oftalmologické zařízení v zemi, které disponuje zařízením pro operace dětí.\n\nOd roku 2011 podporuje Světlo pro svět oční kliniky v Nouně a v Zorghu, v západoafrické Burkině Faso. Kliniky se nacházejí v regionech s nejhorším přístupem k službám v zemi.\n\nLight for the World úzce spolupracuje se Světovou zdravotnickou organizací (WHO), Mezinárodní agenturou pro prevenci slepoty (International Agency for the Prevention of Blindness – IAPB), International Disability and Development Consortium (spojení nevládních organizací v oblasti rozvojové spolupráce a podpory zdravotně postižených osob) a dalšími nevládními organizacemi i vládami jednotlivých států.\n\n\n"}
{"id": "328035", "url": "https://cs.wikipedia.org/wiki?curid=328035", "title": "Anabaena", "text": "Anabaena\n\nAnabaena je rod vláknitých sinic, které se vyskytují ve vodě jako součást planktonu. Jeho zástupci jsou známí fixátoři vzdušného dusíku, a některé druhy vstupují do symbiotických svazků s rostlinami (např. s kapradinkou rodu \"Azolla\"). Jsou také producenty neurotoxinů, což může působit problém v přírodě, zejména při přemnožení.\n\n\"Anabaena\" byla osekvenována, její genom má 7,2 milionů párů bází. Zajímavé jsou totiž zejména heterocysty, specializované buňky, které fixují dusík na amoniak. Určité druhy Anabaeny byly dokonce užívány na rýžových polích jako „hnojiva“, která doplní dusík do půdy.\n\n"}
{"id": "328048", "url": "https://cs.wikipedia.org/wiki?curid=328048", "title": "Anaerobacter", "text": "Anaerobacter\n\nAnaerobacter je rod grampozitivních bakterií, příbuzný rodu \"Clostridium\". Jeho zástupci jsou anaerobní chemotrofové, vyznačující se zvláštním typem tvorby spor. Při ní totiž vzniká ne jedna spora, ale více spor, a tak můžeme v tomto případě považovat sporulaci za typ rozmnožování. \"Anaerobacter\" také fixují dusík. GC obsah je 29.\n"}
{"id": "328053", "url": "https://cs.wikipedia.org/wiki?curid=328053", "title": "Walter Kadow", "text": "Walter Kadow\n\nWalter Kadow (29. ledna 1860 – 31. května 1923) byl německý učitel, člen pravicové strany Deutschvölkische Freiheitspartei, zavražděný Rudolfem Hössem a jeho bývalým žákem Martinem Bormannem.\n\nPravicová uskupení Waltra Kadowa podezřívala z toho, že vydal francouzské okupační vládě Alberta Leo Schlagetera – činovníka Freikorpsu v Porúří, jenž byl za svou činnost v roce 1923 odsouzen k trestu smrti.\n\nZa vraždu Kadowa byl Höss odsouzen na 10 let vězení (propuštěn byl na základě amnestie po 6 letech). Bormann dostal za spoluúčast trest na 1 rok.\n"}
{"id": "328055", "url": "https://cs.wikipedia.org/wiki?curid=328055", "title": "Liččhaviové", "text": "Liččhaviové\n\nLiččhaviové byl lid, který někdy v průběhu 6.–5. století př. n. l. osídlil severní břeh řeky Indu v místech dnešního Biháru. Liččhaviové se později usídlili v Nepálu v údolí Káthmándú, kde se přibližně mezi lety 400–750 nacházelo „království Liččhaviů“. Rané buddhistické texty představují Liččhavie jako vládnoucí indický rod v době Gautamy Buddhy. Jazyk Liččhavijů byl sanskrt. \n\nLiččhaviové měli za svého působení v Indii mocný vliv, i když netvořili samostatnou mahádžanapadu. Patřili však pravděpodobně ke konfederaci osmi klanů, které tvořily zemi Vrdždži. Liččhaviové byli z nich nejmocnější, proto je někdy země Vrdždži označována jako „země Liččhaviů“. O jejich mocném vlivu svědčí mimo jiné skutečnost, že když si Čandragupta I. či Bimbisára vzali liččhavijskou princeznu, získali věnem důležitá území (Čandragupta I. měl dostat území Magadhy a Bimbisára Vaišálí, hlavní město Vrdždži).\n\nPatrně poté, co Liččhaviové ztratili v Indii politickou moc, odešli do Nepálu. V čele Liččhaviů stál maháradža (doslova „velký král“) podporovaný hlavním „ministrem“, který měl na starosti armádu a ostatní ministry. K nejznámějším Liččhaviům patří král Anšuvarman a jeho dcera Bhrkutí Déví.\n"}
{"id": "328057", "url": "https://cs.wikipedia.org/wiki?curid=328057", "title": "Evansův gambit", "text": "Evansův gambit\n\nEvansův gambit je gambitové šachové otevřené zahájení, charakterizované tahy:\nPoprvé bylo hráno námořním kapitánem Williamem Daviesem Evansem (1790–1872) roku 1826, v 19. století bylo hráno vcelku často, stejně jako italská hra, ve století dvacátém zažilo toto zahájení hráčský útlum, do vrcholového šachu ho znovu přinesl až Garri Kasparov. ECO přiřazuje Evansovu gambitu kódové označení C52 (hlavní varianta Sxb4 5.c3 Sa5) a C51 (ostatní varianty).\nVarianty\n\n1.e4 e5 2.Jf3 Jc6 3.Sc4 Sc5 4.b4 Sxb4 5.c3 Sa5 6.d4 d6 7.Db3 Dd7 8.dxe5 Sb6 9.Sb5 a6\n10.Sa4 Sc5! 11.exd6 b5 12.Dd5 Sxd6 13.Sc2 Jf6 14.Dd3 0-0 Černý pravděpodobně zvládl všechny problémy.\n"}
{"id": "328061", "url": "https://cs.wikipedia.org/wiki?curid=328061", "title": "Adema", "text": "Adema\n\nAdema je rocková skupina pocházející z Bakersfieldu v Kalifornii. Její hudba kolísá někde na rozmezí nu - metalu a alternativu.\n\nSkupina vznikla roku 1993, kdy se sešli zpěvák Mark Chevez, kytaristé Tim Fluckey a Mike Ransom, bassista Dave DeRoo a bubeník Kris Kohls. Skupina se stala známou v roce 2001, kdy vydává své debutové album s názvem Adema. Toto album okamžitě posunulo americkou formaci na špičku amerických hitparád.V této době skupina vystupovala s takovými hvězdami jako Linkin Park nebo Korn. Stává se velmi oblíbenou nejen v zámoří.\n\n"}
{"id": "328069", "url": "https://cs.wikipedia.org/wiki?curid=328069", "title": "Oldenburský kůň", "text": "Oldenburský kůň\n\nOldenburský kůň (anglicky: \"Oldenburg horse\", německy: \"Oldenburger\") je teplokrevné německé plemeno koně vyšlechtěné v Dolním Sasku z místních teplokrevníků.\n\nOldenburský kůň pochází z okolí města Oldenburgu a provincie Východní Frísko. Jeho předky byli starofríští koně, kteří byli chováni v oblasti mezi řekou Vezerou a holandskou hranicí. Tito koně byli Antonem Güntherem Oldenburským (1603–1667) šlechtěni a přeměněni na kočárové koně. Anton Günther dovezl španělské a neapolské koně s berberskou krví, které následně křížil mezi sebou. Upřednostňoval především jedince bílého zbarvení. Ke šlechtění používal i koně Kranicha, který měl pravděpodobně v rodokmenu i starokladrubského koně.\n\nNa konci 18. století se do Oldenburska dostali také angličtí polokrevní hřebci. Ti byli dovezeni, aby křížením s místními koňmi vytvořili ušlechtilé a elegantní koně. Následně se chovatelé snažili vzhled oldenburského koně ustálit a tak neprobíhala další křížení, tedy až do konce 19. století. Kolem roku 1897 byla znovu přimíchána krev anglických plnokrevných koní, tentokrát se jednalo o potomky známého jezdeckého koně Eclipse. Následně se do chovu dostali i kříženci hannoverských koní nebo normandští koně.\n\nPo první světové válce se zvedl zájem o tyto koně jako o pomocníky v zemědělství. Až po druhé světové válce zájem o koně ochabl, protože koně se začali využívat především jako jezdecký kůň. Chovatelé oldenburských koní se rozhodli přizpůsobit koně moderním požadavkům a tak znovu probíhalo křížení. Právě v této době vznikl moderní typ oldenburského koně.\n\nOldenburský kůň měří v kohoutku 168 až 178 cm (podle jiných zdrojů 165–180 cm). S obvodem trupu kolem 2 metrů se řadí mezi nejmohutnější plemena podobného typu. Hlava má poněkud vyklenutý profil, zato je však celkem dobře zavěšená na krku. Krk je dlouhý, silný a mohutný. Jeho trup je hluboký a zanechává si délku i linii koně kočárového. Záď je velmi široká, silná a má dostatečnou délku, což přispívá k pověsti dobrého skokana. Nohy koně jsou velmi silné a robustní. Významný prvek tvoří rovněž tvar kloubů, které jsou rovněž velmi velké a silné. Největší zájem však vzbuzuje tvar kopyt, jenž odpovídá celkové robustní postavě. Jeho zbarvení se pohybuje od tradičních hnědáků po vraníky. Mezi evropskými teplokrevníky však vyniká velmi dobrými kopyty, což u ostatních zástupců této skupiny není příliš běžné.\n\nOldenburský kůň se řadí mezi velmi učenlivé a klidné typy s vynikajícím charakterem, přátelským a upřímným výrazem. V poslední době se řadí do skupiny předních jezdeckých koňů, a to i vhodných pro skokové soutěže či drezuru. Dnes je rozšířen především po Evropě, ale nalezneme jej i v Severní Americe.\n\nZnámým oldenburským koněm je například \"Bonfire\", vítěz světového šampionátu volné drezury. Také klisna \"Weihaiwei\", mistryně světa v parkurovém skákání, je plemene oldenburský kůň.\n\n"}
{"id": "328075", "url": "https://cs.wikipedia.org/wiki?curid=328075", "title": "Württembersko", "text": "Württembersko\n\nWürttembersko (německy \"Württemberg\") je historické území v jihozápadním Německu. Jeho hlavním městem byl Stuttgart. Po určitou dobu jeho vládcové sídlili také ve městech Ludwigsburg a Urach.\n\n\nWürttembersko vzniklo jako hrabství v průběhu 11. století odtržením se od Švábského vévodství. Roku 1495 se pod vládou Eberharda I. stalo vévodstvím. Po pádu Svaté říše římské roku 1806 z něj panovník Friedrich I. učinil království. Tento stav vydržel až do roku 1918, kdy na jeho území vznikla republika. Po druhé světové válce bylo rozděleno mezi americkou a francouzskou okupační zónu a vznikly tak dvě nové země: Württembersko-Bádensko a Württembersko-Hohenzollernsko. Tyto země se roku 1949 staly spolkovými zeměmi nově vzniklé Spolkové republiky Německo a byly roku 1952 spojeny s Jižním Bádenskem. Tak vznikla současná spolková země Bádensko-Württembersko.\n\nNěmecký název země je odvozen od hory Württemberg ve Stuttgartu, v městské čtvrti Untertürkheim.\n\n"}
{"id": "328085", "url": "https://cs.wikipedia.org/wiki?curid=328085", "title": "Maska (rozcestník)", "text": "Maska (rozcestník)\n\nSlovo maska může mít následující významy:\n\n\n\n\n\n"}
{"id": "328100", "url": "https://cs.wikipedia.org/wiki?curid=328100", "title": "Chlamydophila psittaci", "text": "Chlamydophila psittaci\n\nChlamydophila psittaci (dříve \"Chlamydia psittaci\") je velmi malá patogenní bakterie ze skupiny chlamydií, která způsobuje epizootické nákazy u zvířat a psitakózu u člověka. Je to obligátní vnitrobuněčný parazit. Jejím přírodním rezervoárem jsou především ptáci. Lidé se mohou infikovat právě požitím či vdechnutím ptačích tělních tekutin, například moči, slin a trusu.\n\nInkubační doba je 1-2 týdny, prvotními příznaky jsou bolesti v krku, horečky, bolesti svalů, kloubů, silné bolesti hlavy, nevolnost, zvracení. Mohou se projevit i zánětlivá ložiska v plicích, v krevním oběhu snížený počet bílých krvinek.\n\n"}
{"id": "328111", "url": "https://cs.wikipedia.org/wiki?curid=328111", "title": "František Xaver Škorpík", "text": "František Xaver Škorpík\n\nFrantišek Xaver Škorpík (16. října 1813, Zhoř u Jihlavy - 17. ledna 1890, Brno) byl moravský vlastenec a kněz.\n\nNarodil se jako syn učitele. Navštěvoval německou školu v Jihlavě. Po gymnáziu nastoupil v Brně na studium bohosloví, kde jej učil mimo jiné František Sušil.\n\nZpočátku byl kaplanem v Jaroměřicích, poté byl povolán zpět do Brna k františkánům. Z gymnázia uměl německy, latinsky a italsky, nyní se naučil angličtinu a francouzštinu. Díky znalosti jazyků se stal žádaným překladatelem brněnských obchodníků, které navštěvovali jejich zahraniční kolegové. V roce 1847 byl povolán na faru v Bohdalicích, kde také učil děti rodiny Mannerů cizí jazyky. V roce 1859 byl poslán na faru do vedlejšího Kučerova. Posléze byl jmenován děkanem okresu bučovského a nakonec okresním školním inspektorem.\n\n\nV lednu roku 1890 se silně nachladil. Byl převezen do nemocnice u sv. Anny v Brně, kde za týden zemřel na zánět ledvin, pohřben je na kučerovském hřbitově.\n"}
{"id": "328115", "url": "https://cs.wikipedia.org/wiki?curid=328115", "title": "Highlander (film)", "text": "Highlander (film)\n\nHighlander je britsko americký fantasy akční film z roku 1986, který natočil režisér Russell Mulcahy na motivy příběhu Gregory Widena. Hlavní role hrají Christopher Lambert, Sean Connery, Clancy Brown a Roxanne Hart. Na film navazují další čtyři pokračování a televizní seriály.\n\nNa hudbě k filmu se podílela skupina Queen, zazněla zde především skladba \"Princes of the Universe\", která později také tvořila znělku televizního seriálu Highlander. Dále je velmi známá skladba \"Who Wants to Live Forever\".\n\nV průběhu filmu se prolínají dvě základní časové roviny a místa: Skotsko 16. století a New York roku 1985. Hlavní hrdina Connor MacLeod (Christopher Lambert) se narodil v roce 1518 ve vesnici Glenfinnan na březích Loch Shiel. V roce 1536 je jeho klan ve válce s klanem Fraserů a Connor vyráží do své první bitvy. Spojencem Fraserů je mocný Kurgan (Clancy Brown), který poznal, že Connor je stejně jako on sám \"Nesmrtelný\", a který chce v bitvě Connora zabít dříve, než si tento uvědomí své schopnosti. Žádný z Fraserů s Connorem podle dohody s Kurganem nebojuje, až se náhle Connora zmocní zvláštní bolest, která znamená blízkost jiného Nesmrtelného. Kurgan Connora smrtelně zraní, ale další MacLeodi mu zabrání v setnutí Connorovy hlavy. Když se Connor ze svého zranění druhý den zotaví, klan ho obviní z čarodějnictví a vyžene ho z vesnice.\n\nConnor MacLeod se stane kovářem v Glen Coe, kde se ožení s Heather (Beatie Edney). V roce 1541 ho vyhledá jiný, mnohem starší Nesmrtelný, který se sám představí jako Juan Sanchez Villa-Lobos Ramírez (Sean Connery). Vysvětlí mu, že bolest, kterou pocítil při setkání s ním i s Kurganem je \"Oživení\", které nutí Nesmrtelné bojovat jeden proti druhému. Ramírez Connora vycvičí v boji s mečem, zasvětí ho do pravidel světa \"Nesmrtelných\" a jejich prastarého zápasu mezi nimi. Nesmrtelní mohou zemřít jen oddělením hlavy od zbytku těla a jejich vzájemné souboje jsou zakázány na svaté půdě. Až bude zbývat jen hrstka Nesmrtelných, zúčastní se \"Střetnutí\", na jehož konci \"„může zůstat jen jeden“\", který jako vítěz získá \"Odměnu\". Pokud by Odměnu získal zlý Kurgan, byl by to konec dosavadního světa. Později Ramírez také Connorovi řekne, že jeho španělské jméno je jen jedním z mnoha jmen, která již nesl. Toto jméno má z doby, kdy byl hlavním metalurgem krále Karla V., původem je však Egypťan. K boji používá katanu, kterou mu vyrobil Masamune v Japonsku v roce 593 před n. l. Masamune, otec princezny Shakiko, Ramírezovy třetí ženy, byl geniální kovář, který ve výrobě mečů předstihl svoji dobu. Ramírez Connora přesvědčuje, aby opustil Heather, protože jako Nesmrtelný nemůže mít děti a protože jí uvidí stárnout a umírat. To však Connor odmítne.\n\nJednoho dne, když Connor není doma, přijede Kurgan. V souboji zabije Ramíreze a znásilní Heather, o níž si však myslí, že je to Ramírezova žena. Heather Connorovi o znásilnění neřekne, dozví se to až v roce 1985, když se Kurgan vysmívá Ramírezově památce. Connor zůstane s Heather až do její smrti. Po pohřbu spálí jejich dům a cestuje po celém světě, až se nakonec usadí v Americe. Z jiných dob je ve filmu ukázána epizoda z 18. století, kdy se opilý Connor v Bostonu účastní souboje, v němž se opakovaně nechá probodávat mečem od muže, jehož jako manžela zneuctil. Dále v době druhé světové války zastřelí nacistického důstojníka a zachrání mladou dívku Rachel, které musí odhalit, že je nesmrtelný. Postupem času se z Connora stává zahořklý a cynický muž.\n\nV New Yorku roku 1985 se odehrává závěrečná série soubojů v rámci Střetnutí zbývající hrstky Nesmrtelných. V této době Connor žije pod identitou obchodníka se starožitnostmi jménem Russel Edwin Nash, pro kterého pracuje zestárlá Rachel. V úvodní scéně filmu Connor v souboji v garážích Madison Square Garden Ramírezovou katanou zabije svého protivníka Imana Fasila. Když ho policie, která již vyšetřuje několik úmrtí stětím hlavy, zadrží v blízkosti místa činu bezprostředně po souboji, podezřívá ho ze spáchání této i předcházejících podobných vražd. Pro nedostatek důkazů ho však musí propustit, ale zůstává jejich hlavním podezřelým. Soudní znalkyně Brenda Wyatt (Roxanne Hart), která je expertkou na historické meče, na místě činu nalezne úlomky z meče starého více než 2000 let. Kvůli svým vědeckým zájmům chce takový meč objevit, a proto se o podezřelého Connora zajímá nad rámec svých povinností vůči policii. Při jeho sledování je svědkem souboje s Kurganem alias Victorem Krugerem, který je však přerušen policií. Brenda také odhalí nesrovnalosti v Connorově současné i dřívějších identitách. Pod tíhou Brendiných důkazů jí Connor o sobě řekne pravdu a zjistí, že se oba do sebe zamilovali. Později se podezřelým z vražd spáchaných useknutím hlavy stává Kurgan, který nakonec unese Brendu, aby Connora donutil k finálnímu souboji. Connorovi se (s malou Brendinou pomocí) podaří svého soupeře porazit a získá Odměnu, která spočívá ve smrtelnosti, ve schopnosti mít děti a v daru telepatie a empatie, pomocí kterých může komunikovat a ovlivňovat nejmocnější a nejchytřejší lidi planety. Do svého nového života Connor vstupuje po boku Brendy.\n\nBarevný, 105 minut dlouhý film byl natočen v kooprodukci USA / GB. Dynamiku mu režisér dodal videoklipovým pojetím, častými změnami záběrů. Filmová kritika vyzdvihla hudbu Queen, herecké výkony Conneryho i Lamberta, nápad s nesmrtelností, nicméně film byl oceněn rozporuplně.\n\n"}
{"id": "328124", "url": "https://cs.wikipedia.org/wiki?curid=328124", "title": "Highlander", "text": "Highlander\n\nAnglické slovo Highlander má několik významů\n"}
{"id": "328126", "url": "https://cs.wikipedia.org/wiki?curid=328126", "title": "Bad Urach", "text": "Bad Urach\n\nBad Urach je německé město v zemském okrese Reutlingen ve spolkové zemi Bádensko-Württembersko. Nachází se 14 km východně od okresního města Reutlingen v údolí řeky Erms na úpatí Švábské Alby. Je známé jako lázeňské centrum.\n\nJe tvořeno 5 městskými částmi: Bad Urach, Sirchingen, Wittlingen, Hengen a Seeburg.\n\nMezi lety 1442 a 1482 bylo sídlem württemberských hrabat.\n\n\n\n Enying, Maďarsko\n"}
{"id": "328128", "url": "https://cs.wikipedia.org/wiki?curid=328128", "title": "Place de la Concorde", "text": "Place de la Concorde\n\nPlace de la Concorde (česky \"náměstí Svornosti\") je největší náměstí v Paříži. Bylo vybudováno v letech 1754 až 1763 a má rozlohu 84 000 m.\n\nNáměstí bylo původně zbudováno na počest krále Ludvíka XV., jehož jezdecká socha zde byla umístěna, a jehož jméno náměstí neslo. Během Francouzské revoluce byla ale socha roztavena a náměstí přejmenováno na \"náměstí Revoluce\". Místo sochy zde byla umístěna gilotina, na níž bylo popraveno na 1300 lidí včetně krále Ludvíka XVI. a později i královna Marie Antoinetta. V roce 1795 se \"Place de la Révolution\" přejmenovalo zpátky na \"náměstí Ludvíka XV.\" a pak v roce 1826 na \"náměstí Ludvíka XVI.\" Až roku 1830 dostalo náměstí konečně svůj dnešní název.\n\nOvšem současnou podobu dostalo náměstí až roku 1836, když zde byl postaven obelisk z egyptského Luxoru, který králi Ludvíku Filipovi daroval tamní místokrál Muhammad Alí. Monolitický obelisk pocházející z 13. století př. n. l. vysoký 23 metrů a vážící 230 tun je uprostřed náměstí. Podstavec vytvořil v Kolíně nad Rýnem narozený a v Paříži pracující architekt a urbanista Jakob Ignaz Hittorff. Ten byl pověřen i další výzdobou náměstí. Po stranách obelisku umístil dvě Fontány Svornosti vyrobené po vzoru fontán na Svatopetrském náměstí v Římě. Dalším jeho dílem je osm kamenných ženských figur, které jsou alegoriemi francouzských měst Bordeaux, Lille, Brest, Rouen, Lyon, Marseille, Nantes a Strasbourg.\n\nNáměstí Svornosti je středem velkorysé urbanistické koncepce na pravém břehu Seiny, jež lemuje jeho jižní stranu. Uprostřed je most Concorde, na protějším břehu řeky Bourbonský palác, sídlo dolní komory Francouzského parlamentu (Assemblée nationale). Na západní straně do náměstí kolmo ústí Avenue des Champs-Élysées, jehož dominantami jsou na západě Vítězný oblouk a na východní straně obelisk. Severní stranu náměstí tvoří \"dvojčata\", vlevo Hôtel de Crillon a vpravo sídlo ministerstva námořnictví. Mezi nimi vybíhá \"Rue Royale\", jež vede ke kostelu La Madeleine. V severovýchodním rohu do náměstí ústí Rue de Rivoli, východní stranu náměstí tvoří Tuilerijské zahrady (\"Jardin des Tuileries\") s galeriemi \"Jeu de Paume\" a \"Orangerie\". Náměstí tak tvoří západní hranici celého komplexu Louvre a Tuileries.\n\n"}
{"id": "328129", "url": "https://cs.wikipedia.org/wiki?curid=328129", "title": "Jehličková tiskárna", "text": "Jehličková tiskárna\n\nJehličkové tiskárny jsou druh tiskáren, které používají k tisku tiskovou hlavu, která se pohybuje ze strany na stranu po listu papíru a přes barvící pásku naplněnou inkoustem se otisknou jehličky na papír. Funguje obdobně jako klasický psací stroj, s tím rozdílem, že můžeme vybírat různé druhy písma, nebo popřípadě tisknout obrázky. Vzhledem k tomu, že se při tisku využívá mechanického tlaku, tyto tiskárny mohou vytvářet kopie pomocí uhlového papíru (tzv. kopíráku).\n\nKaždý bod je vykreslen malou kovovou jehlou, řízenou elektromagnetem, a to buď přímo, nebo pomocí malých vahadel. Pohyblivá část tiskárny se nazývá hlava a při přejetí listu papíru z jedné strany na druhou stranu papíru vytiskne jeden řádek textu. Většina jehličkových tiskáren má uložené jehličky vertikálně a v případě většího množství jehliček se zvyšuje hustota dopadu jehliček a tím i kvalita tisku. Počet jehliček je 2, 7, 9, 18, 24 a více\n\nTyto tiskárny jsou oproti laserovým, nebo inkoustovým tiskárnám výrazně pomalejší, ale i nadále se využívají například ve veřejné dopravě v označovačích jízdenek.\n\nU jehličkové tiskárny se k tisku využívá tisková hlava, která obsahuje sadu pod sebou umístěnou jehliček.\n\nPrvní tiskárna LA30 byla na 30 znaků za sekundu a byla uvedena na trh v roce 1970 firmou Digital Equipment Corporation v Maynardu, Massachusetts. Velikost písma byla 7x5 bodů a na list papíru se mohlo vytisknout až 80 sloupců textu. Vše bylo řízeno pomocí krokových motorů. Připojit se dalo jak přes sériové tak i paralelní rozhraní.\n\nPo LA30 následoval v roce 1974 typ LA36, který dosáhl mnohem větší komerční úspěch než jeho předchůdce. Používala se zde stejná tisková hlava, jako u LA30, ale s větším počtem tisknutelných sloupců a to až 132. Tiskárna byla schopna vytisknout 60 znaků za sekundu. Zde jsou jiné typy:\n\n\nV roce 1970 přišla firma Centronics s tiskárnou Centronics 101. Hledání spolehlivého mechanismu vedlo firmu ke spolupráci s japonskou firmou Brother Industries. V tiskárnách bylo použito paralelní rozhraní, které bylo po roce 1990 vystřídáno rozhraním USB.\n\nOd 70. do 90. let byly jehličkové tiskárny nejvíce používané ve spojení s osobními počítači. Epson MX-80 byl průkopnický model, který byl oblíbený hlavně kvůli ceně. Kvalita tisku nebyla příliš vysoká (60dpi horizontální, vertikální 72dpi). Používáním různých softwarových technologií, jako například tzv. doublestrike (tisk každého řádku dvakrát, nad 100 dpi se nepoužívalo kvůli nečitelnosti) a double-density (zpomalení tiskové hlavy, aby byl zápis jehliček přesnější) se zvyšovala kvalita tisku.\n\nSoftware zaměřený na zpracování textu i na grafiky se stal běžnou součástí osobních počítačů, neboť uživatelé chtěli tisknout text i obrázky. Postupem času se zvýšila rychlost tisku i kvalita (60–240 dpi) a začala éra barevného tisku. Rychlejší tisk samozřejmě znamenal vyšší hlučnost tiskárny. Některé tiskárny umožňovaly tisk různých druhů písma.\n\nInkoustové pásky se dělí na jednorázové a s možností doplnění. S jednorázovými byla kvalita tisku vyšší, neboť při opakovaném používání je páska na místech, kde dopadla jehlička slabší a při opakovaném naplnění už neudrží tolik náplně.\n\nBarevný tisk se řešil vícebarevnou páskou. Při tisku se používala vždy jiná část pásky. Požadovaná barva se dosáhla vícenásobným tiskem do stejného místa přes jinou barvu pásky. Nevýhodou bylo časté obarvení barev barvou černou, takže obrázky byly spíše pro ilustrace, než pro tisk fotografií.\n\n\nV roce 1980 zvýšili výrobci počet jehliček až na 24. Zvýšení počtu bylo nezbytné kvůli obchodu na asijských trzích a nečitelnosti znakového písma. Vzhledem ke špatné kvalitě barev a vyšším provozním nákladům se zůstalo především u černobílých tiskáren. V porovnání se staršími modely s menším počtem jehliček je tisk rychlejší a kvalita tisku vyšší\n(360x360 dpi). Většina výrobců se dále zaměřila spíše na rychlost, než na kvalitu tisku, z důvodu nástupu inkoustových tiskáren.\n\nJehličkové tiskárny se stále ještě využívají, i přes nižší kvalitu tisku. Dnes je můžeme najít v zařízeních jako jsou pokladny, bankomaty, nebo prodejní terminály. Jsou využívány také tam, kde je potřeba tisknout na traktorový papír s více kopiemi, ve skladových areálech a průmyslových podnicích pro tisk textu bez potřeby grafiky. Mají také hned po řádkových tiskárnách nejnižší náklady na tisk. Jsou více odolné vůči teplotě a špatným provozním podmínkám a tak je můžeme najít v mnoha průmyslových zařízeních. Jednoduchost a odolnost umožňuje výměnu pásky i méně zdatným uživatelům.\n\nMalé náklady na tisk a použití traktorového papíru. Jsou spolehlivé a použitelné tam, kde tolik nezáleží na kvalitě tisku.\n\nV případě tisku grafiky dosti pomalé. V případě tisku prostého textu však mohou dosahovat až rychlosti 1550 znaků/sek. Lze tisknout jen grafiku s nízkým rozlišením a omezenou paletou barev. Nevýhodou jehličkových tiskáren je také jejich hluk.\n\n"}
{"id": "328134", "url": "https://cs.wikipedia.org/wiki?curid=328134", "title": "Sirné bakterie", "text": "Sirné bakterie\n\nSirné bakterie jsou heterogenní skupinou bakterií, v jejichž energetickém metabolismu hraje důležitou roli síra či její anorganické sloučeniny. Některé sirné bakterie síru a její sloučeniny redukují, jiné oxidují. Sirné bakterie se významně podílí na koloběhu síry v přírodě.\n\nSíru oxidující bakterie oxidují elementární síru či její anorganické sloučeniny, a to za účelem získání energie. Oxidací elementární síry a sirovodíku na sírany vznikají meziprodukty jako thiosírany, tetrathionáty a siřičitany. Do celého procesu oxidace je zahrnuta tvorba ATP (oxidativní fosforylací). Síru redukující bakterie jsou druhy, které používají sirné sloučeniny (např. sírany) jako elektronové akceptory – podobně jako například živočichové dýchají kyslík, tyto bakterie k tomu používají sírany.\n\nKonvenční klasifikace, která však je z taxonomického hlediska zastaralá, rozděluje sirné bakterie na několik základních skupin:\n\n\nVe skutečnosti patří mnoho sirných bakterií například do delta skupiny proteobakterií (řády Desulfobacterales, Desulfovibrionales a Syntrophobacterales), mnohé zelené sirné bakterie jsou v kmeni Chlorobi, několik termofilních sirných bakterií je v samostatném kmeni Thermodesulfobacteria, mimo to jsou některé sirné bakterie v kmeni Nitrospirae a také ve Firmicutes (čeleď Peptococcaceae). Některé sirné bakterie nejsou ve skutečnosti bakterie, ale archebakterie, jako rod Archaeoglobus.\n"}
{"id": "328135", "url": "https://cs.wikipedia.org/wiki?curid=328135", "title": "Problém dvou loupežníků", "text": "Problém dvou loupežníků\n\nProblém dvou loupežníků je v matematické informatice NP-úplný problém, jak rozdělit kořist (oceněné věci) mezi dva loupežníky tak, aby lup byl rozdělen rovným dílem (součet hodnot věcí v jedné skupině byl roven součtu hodnot věcí v druhé skupině).\n\nMějme zadáno formula_1 čísel. Otázka zní: Lze zadaná čísla rozdělit do dvou skupin tak, aby součet čísel v obou skupinách byl stejný (tj. aby se dva loupežníci mohli spravedlivě rozdělit o kořist formula_1 oceněných věcí)?\n\nPokud je čísel málo, řešení lze nalézt celkem snadno — pomocí prozkoumání všech možných rozdělení čísel do dvou skupin. Počet možných rozdělení do dvou skupin však roste exponenciálně, a pokud bychom si vzali např. formula_3, pak stavový prostor v rozumném čase neprojdeme ani na výkonném počítači.\n\n"}
{"id": "328136", "url": "https://cs.wikipedia.org/wiki?curid=328136", "title": "Flettner Fl 265", "text": "Flettner Fl 265\n\nFlettner Fl 265 byl německý experimentální vrtulník navržený Antonem Flettnerem.\n\nTento vrtulník byl představen roku 1938, na vývoji se podílelo i německé námořnictvo. Fl 265 byl první vrtulník, který byl schopen přejít do autorotace a zpět, to z něj dělalo nejbezpečnější vrtulník doby.\n\nNa rozdíl od typu Flettner Fl 185 měl Fl 265 dva protiběžné rotory o průměru 12 m. Pohon zajišťoval hvězdicový motor BMW-Bramo Sh 14 A o výkonu 160 koňských sil. Postaveno bylo celkem 6 vrtulníků. Výroba byla ukončena ve prospěch vrtulníku Flettner Fl 282.\n\n\n\n"}
{"id": "328143", "url": "https://cs.wikipedia.org/wiki?curid=328143", "title": "Narativní terapie", "text": "Narativní terapie\n\nNarativní terapie (z anglického \"to narrate\") je jeden ze směrů konstruktivistické terapie.\n\nVychází z předpokladu, že si klienti sami utvářejí příběhy svého dětství a minulosti obecně, které poté ovlivňují život a sebepojetí. V průběhu terapie se mění náhled na dosavadní život. To co člověk může vnímat jako nepříjemnou a zatěžující vzpomínku, lze vyložit z jiného pohledu v jiném kontextu a najít alternativní výklad.\n\n"}
{"id": "328144", "url": "https://cs.wikipedia.org/wiki?curid=328144", "title": "Motorové vozidlo", "text": "Motorové vozidlo\n\nJako motorové vozidlo je zpravidla označován takový pozemní dopravní prostředek, který ke svému pohonu využívá síly některého druhu motoru a který je využíván k přepravě lidí nebo materiálu po komunikacích nebo v terénu. Za motorové vozidlo nelze považovat traktory, přívěsy, pracovní stroje a jinou těžkou techniku. Dle znění zákona č. 56/2001 Sb. a pozdějších znění se tato technika považuje za „zvláštní vozidla.“\n\nMotorová vozidla se podle konstrukce dělí na jednostopá (motocykly, jízdní kola s pomocným motorkem atd.) a dvoustopá (osobní a nákladní automobily, autobusy, speciální vozidla atd.). K některým motorovým vozidlům se připojují přípojná vozidla.\n\n\n\nVe většině zemí světa určují podmínky používání motorových vozidel zvláštní právní předpisy, které mimo jiné určují:\n\n"}
{"id": "328151", "url": "https://cs.wikipedia.org/wiki?curid=328151", "title": "Pseudoobiloviny", "text": "Pseudoobiloviny\n\nPseudocereálie (pseudoobiloviny) jsou dvouděložné rostliny, které tedy mezi (obilní) trávy nepatří. Hlavní zásobní látkou je ale také škrob a jejich kuchyňské užití je prakticky shodné s obilovinou. Např. laskavec (\"Amarant\"): laskavec ocasatý, laskavec krvavý, laskavec červenoklasý; merlík čilský (\"Quinoa\"), pohanka. Nemívají lepek, a tak se hodí pro bezlepkovou dietu (celiakie = intolerance neboli nesnášenlivost bílkoviny z obilovin, lepek je komplex bílkovin v pšeničném zrnu).\n\n"}
{"id": "328152", "url": "https://cs.wikipedia.org/wiki?curid=328152", "title": "Blažejovický potok", "text": "Blažejovický potok\n\nBlažejovický potok je levostranný přítok řeky Želivky v okrese Benešov ve Středočeském kraji a v okrese Pelhřimov v Kraji Vysočina. Délka jeho toku činí 13,7 km. Plocha povodí měří 33,5 km².\n\nBlažejovický potok pramení zhruba 1,5 km západně od obce Studený v nadmořské výšce okolo 520 m. Teče převážně východním až severovýchodním směrem. Protéká výše zmíněnou obcí a Dunicemi, pod kterými jeho údolí přetíná dálnice D1, nedaleko Hořic. Dále po proudu posilují jeho tok z levé strany \"Děkanovický\" a \"Vítonický\" potok. Zhruba 4 kilometry severovýchodně odtud, u obce Snět, ústí do vodní nádrže Švihov. \n\n\nPrůměrný průtok u ústí činí 0,18 m³/s.\n\nHlásný profil:\n\nM-denní průtoky u ústí:\nPřed vybudováním Švihovské nádrže ústil Blažejovický potok do Želivky v místech u dnes již zatopeného městečka Zahrádka. Na ostrohu nad tímto ústím stával již ve středověku zaniklý hrad Klosterberg.\n\n"}
{"id": "328153", "url": "https://cs.wikipedia.org/wiki?curid=328153", "title": "Kněz Jan", "text": "Kněz Jan\n\nKněz Jan byl legendární křesťanský patriarcha a král mocného ztraceného křesťanského národa, který sídlil za muslimskými a pohanskými územími v dalekém Orientu. Tato legenda byla pestrou sbírkou středověkých populárních pověstí, v Evropě oblíbená od 12. až do 17. století. Podle nich byl Jan nástupcem biblických tří králů, štědrým vládcem a skvělým mužem vládnoucím říši plné bohatství a zvláštních monster, odkud pochází skupina orientálních křesťanů od Svatého Tomáše. V Janové království se měly nacházet rovněž zázraky jako Brány Alexandrovy či fontány mládí a hraničit měla s rajskou zahradou. Legenda byla během dokreslována různou „spekulativní literaturou“ pocházející z období pozdního středověku a renesance, která se Janovou údajnou říší zabývala.\n\nKněz Jan byl nejprve vykreslován jako vládce v Indii. Příběh vyprávěl o nestoriánských křesťanech, jež christianizoval apoštol Tomáš, který cestoval a kázal po Indii. Apokryfní dílo k Novému zákonu Skutky Tomášovy zasely pravděpodobně semena pověsti. Když do Evropy začali pronikat Mongolové, začal být kněz Jan dáván do souvislosti s nimi, neboť Mongolové, ačkoliv nebyli zcela christianizovaným národem, měli ve své populaci početnou a vlivnou křesťanskou menšinu. Později s příchodem zámořských objevů portugalských expedicí ve východní Africe se pověst začala přesouvat do této oblasti, neboť se zde nacházelo Etiopské císařství s dlouhou křesťanskou tradicí. Janovo království bylo cílem pátrání generací různých dobrodruhů a v dobách křížových výprav symbolem naděje ve svaté válce proti muslimům.\n\nPříběhy o svatém Tomáši, který obracel na víru lidi v Indii nejméně do 3. století, mají zřejmý vliv na vznik pověsti. Zkreslené zprávy asijského hnutí asyrské východní církve se na legendě rovněž podílejí. Příslušníci této církve, zvaní „nestoriáni“ (neboť Evropané se domnívali, že jejich učení je odvozeno od konstantinopolského patriarchy Nestoria), si získali stoupence především z řad blízkovýchodních i asijských národů a v očích západních katolických křesťanů dostáli pověsti exotických křesťanů. Dodatečně může být jádro legendy vykresleno z citátů svatého Ireneje z Lyonu, jež zaznamenal církevní historik a biskup Eusebios z Kaisareie, o stinné raně křesťanské postavě Jana Presbytera ze Sýrie, o kterém se předpokládá, že je autorem dvou \"Listů Janových\". Biskup Papias byl Irenejovým učitelem a postupně přijímal apoštolské tradice od Jana Presbytera. Postava Jana Presbytera je mírně spjata se jménem legendárního kněze Jana.\n\nAť byl vliv těchto pozdně antických i raně středověkých církevních osobností jakýkoli, středověká legenda se rozvíjí počátkem 12. století, kdy indický biskup navštěvuje konstantinopolského patriarchu a indický patriarcha v Římě papeže Kalixta II. (úřadujícího v letech 1119–1124). Tyto návštěvy vyslanců Církve křesťanů svatého Tomáše však nemohou být potvrzeny, neboť údaje o nich podle všeho pocházejí z nepřímých zpráv. Později německý kronikář Ota z Freisingu ve svém díle \"Chronicon\" z roku 1145 uvádí, že se rok předtím setkal z džabalským biskupem Hugem ze Sýrie na dvoře papeže Evžena III. ve Viterbu. Hugo byl vyslancem knížete Raimonda z Poitiers, který v Evropě po pádu Edessy hledal pomoc proti muslimské hrozbě, a koncil proto svolal druhou křížovou výpravu. Hugo Otovi v přítomnosti papeže řekl, že nestoriánský křesťan Jan, který byl zároveň knězem i králem, „před mnoha lety“ znovu ve velké bitvě dobyl město Ekbatana od bratra vládců Médů a Peršanů. Poté měl Jan stočit své tažení na Jeruzalém a osvobodit tak Svatou zemi. Jeho postup však měl být zastaven vodami řeky Tigris, a tak byl přinucen vrátit se do své země. Jeho pohádkové bohatství bylo symbolizováno smaragdovým žezlem a jeho svatost pocházela přímo od Tří králů.\n\nOtův naprosto překroucený příběh však může mít reálné základy. Roku 1141 porazil Karakitánský chanát pod vedením Jelü Dašiho seldžucké Turky nedaleko Samarkandu. Seldžukové, kteří v té době vládli Persii, byli zdaleka nejmocnější silou v islámském světě a tato porážka je značně oslabila. Jelü Daši nebyl křesťanem, nebyl proto vůbec důvod nazývat ho knězem Janem. Někteří jeho vazalové však nestoriánství praktikovali, čímž zřejmě přispěli ke vzniku tohoto příběhu. Ať už to však bylo ve skutečnosti jakkoliv, porážka Seldžuků povzbudila křižáky, kteří vládli v Levantě a získali naději na pomoc mocného spojence z východu. Je možné, že Hugo zaznamenal mylné Otovy zprávy, aby zatnul samolibost evropských stoupenců ideologie křížových výprav; Podle jeho názoru totiž žádná pomoc od nějakého mocného východního krále očekávána být nemohla.\n\nVíce se z Otova příběhu nezachovalo, až dokud se kolem roku 1165 nezačali Evropou šířit kopie \"Dopisu kněze Jana\". Podivuhodný dopisový příběh s mnoha podobnosti s Otou naznačuje, že jeho autor znal jak \"Skutky Tomášovy\", tak i mýtické legendy o skutcích Alexandra Velikého, známě jako \"Alexandreida\". Dopis byl měl být napsán knězem Janem, potomkem jednoho ze Tří králů a králem Indie, a byl zřejmě určen byzantskému císaři Manuelovi I. Mnoho Evropanů zachvátily představy o pohádkovém bohatství a moci, jež byly překládány do četných jazyků včetně hebrejštiny.\n\n…do své nejpopulárnější podoby se rozvinula ve 12. století. Tehdy začali do Evropy a na Blízký východ pronikat Mongolové. Mongolové jako národ však nebyli jednotní po náboženské stránce, mnozí byli ze své domoviny animisty praktikující šamanismus, jiní buddhisty či nestoriánskými křesťany, později někteří konvertovali k islámu. V té době probíhala mezi muslimy a křesťany „svatá válka“ a křižáci se ve Svaté zemi zoufale bránili sjednoceným blízkovýchodním muslimům. Papežství proto zahájilo diplomatické úsilí ve snaze získat od Mongolů pomoc a při té příležitosti je obrátit na katolickou víru. Diplomaté z řad mnichů, kteří odešli vyjednávat s Velkých chánem do hlavního města Mongolské říše Karakorumu, si cestou po střední Asii všímali různých místních kmenů. Jedním z nich byl i křesťanský turkický kmen Kerajtů, jehož vládce jménem Toghrul měl titul Ongchán. Tento titul byl Evropany zkomolen na jméno \"Johan\" a zde začíná legenda o mocném křesťanském vládci z Asie, který jistě bude nápomocen svým západním bratřím v konečné válce s islámem.\n"}
{"id": "328155", "url": "https://cs.wikipedia.org/wiki?curid=328155", "title": "Případ", "text": "Případ\n\nPřípad je událost, příhoda, příběh, kauza, tedy něco, co se opravdu stalo. Je to jednotlivý jev, obvykle dokladující a vysvětlující nějakou entitu, příklad, možný, v budoucnosti předpokládaný nebo očekávaný jev, eventualita, okolnost, předmět, záležitost.\n\nPodle Aristotela se jedná o něco, co není nevyhnutelné, teda o něco, co může být, ale není nebo může nebýt, ale je. Mnohé entity, které nejsou, existují už v možnosti svého bytí. Přechod z možnosti do skutečnosti je realizován pohybem. Možnost není tak vysoký a dobrý stupeň existence nějaké entity jako skutečnost. Změnu možnosti na skutečnost může způsobit pouze taková příčina, která je sama skutečností.\n"}
{"id": "328156", "url": "https://cs.wikipedia.org/wiki?curid=328156", "title": "Střelcova hra", "text": "Střelcova hra\n\nStřelcova hra je šachové otevřené zahájení, charakterizované tahy:\nStřelcova hra je jedno z nejstarších šachových zahájení, bylo analyzováno již Lucenou a Gioacchinem Grecem. Zahájení se vyznačuje brzkým vývinem střelce, což je sice v rozporu s obecnou poučkou, nejdříve vyvíjet jezdce (jež mají málo možností kam se vyvinout) a až pak střelce, nicméně střelec se na c4 vyvíjí ve většině otevřených her. Na velmistrovské úrovni dlouho nebylo používáno, nicméně v poslední době se občas objevuje jako překvapení (v poslední době ho hrál například Péter Léko nebo John Nunn). Často přechází do jiných otevřených her, například do italské hry, Vídeňské hry, hry dvou jezdců.\n\n1.e4 e5 2. Sc4 Jf6 3.d4 exd4 4.Jf3 Jxe4 5.Dxd4 Jf6 6.Sg5 Se7 7.Jc3 Jc6\n"}
{"id": "328157", "url": "https://cs.wikipedia.org/wiki?curid=328157", "title": "Simultánka", "text": "Simultánka\n\nSimultánka neboli simultánní partie je exhibiční vystoupení šachového mistra nebo velmistra, který hraje současně na dvou a více šachovnicích proti vícero hráčům. \n\nPři větším počtu šachovnic bývají tyto umístěny v kruhu a mistr k nim postupně přistupuje, provede svůj tah a pokračuje k další šachovnici. Simultánka bývá hrána obvykle tak, že mistr má na všech šachovnicích bílé figurky.\n\nTraduje se, že Aljechin jednou hrál simultánku na dvou šachovnicích, na jedné s bílými a na druhé s černými figurami. Brzy zjistil, že hraje sám proti sobě, na šachovnici, kde hrál černými, opakovali jeho tahy za bílého a naopak. Protože šlo o sázku, on sám by při libovolném výsledku finančně ztratil. Proto schválně ve vyhrané pozici obětoval dámu. Soupeři se ulakotili, mysleli si, že vyhrají na obou šachovnicích a začali hrát samostatně, což nakonec vedlo k tomu, že na obou šachovnicích Aljechin vyhrál.\n\n"}
{"id": "328159", "url": "https://cs.wikipedia.org/wiki?curid=328159", "title": "Varhany (rozcestník)", "text": "Varhany (rozcestník)\n\nPojem varhany není jednoznačný, slovo může znamenat:\n\n\n\n"}
{"id": "328160", "url": "https://cs.wikipedia.org/wiki?curid=328160", "title": "KCalc", "text": "KCalc\n\nKCalc je kalkulačka z prostředí KDE. Mimo funkce poskytované většinou vědeckých kalkulaček zvládá KCalc trigonometrické funkce, logické operace, statistické výpočty a má mnoho předdefinovaných matematických a fyzikálních konstant. Od verze 2 (z KDE 3.5) umí KCalc počítat s libovolnou přesností.\n\n"}
{"id": "328165", "url": "https://cs.wikipedia.org/wiki?curid=328165", "title": "Spencer", "text": "Spencer\n\nSpencer [\"spensr\"] může znamenat:\n\n\n\n\n"}
{"id": "328167", "url": "https://cs.wikipedia.org/wiki?curid=328167", "title": "Cúchulainn", "text": "Cúchulainn\n\nCúchulainn (výslovnost [kuːˈxʊlɪnʲ], česky též \"Kukulín\") byl irský mytologický hrdina z Ulsterského cyklu.\n\nCúchulainnova matka byla Dechtire, totožnost jeho otce však byla záhadou (podle jedné verze byl jeho otcem bůh Lugh). Chlapec dostal jméno Sétanta, ale již v raném věku se proslavil jako Cúchulainn (Culannův pes), když zabil zlého psa kováře Culanna a za trest musel po celý rok hlídat místo psa kovářův pozemek. Zároveň byl chlapec zavázán přísahou (\"geise\"), že nikdy nesmí okusit psího masa. Jako malý chlapec si (stejně jako Achilles z řecké Íliady) vybral krátký život válečníka a nesmrtelnou slávu. Ve službách krále Conchobara bojoval za svou vlast Ulster. Jeho manželka se jmenovala Emer.\n\nKdyž se Cúchulainn rozzuřil, propadal děsivé bojové zuřivosti. Jeho válečný vůz táhli dva koně, Vraník Sainglain a Šedák z Machy. Skotská válečnice Scáthach, u níž se učil bojovým dovednostem, mu darovala kouzelný oštěp gae bolga z dračí kosti, který se vrhal nohou a jeho hrot se po zabodnutí do těla rozložil do třiceti hrotů, takže jej bylo potřeba z mrtvoly vyříznout.\n\nCúchulainn vystupuje nejvýrazněji v cyklu Tažení za býkem z Cuailnge. Ulster napadla královna Madb a všichni ulsterští muži kromě Cúchulainna byli postiženi kletbou bohyně Machy (po devět dní měli trpět stejnými bolestmi jako rodící žena). Cúchulainn sám zahnal celou armádu. Když Madb viděla, že Cúchulainna nemůže porazit, přesvědčila jeho přítele Ferdiu, aby ho vyzval na souboj. Po několika dnech urputného boje zabil Cúchulainn svého soka oštěpem gae bolga.\n\nMadb se však rozhodla pomstít a spojila se s jiným Cúchulainnovými nepřáteli, především s dětmi černého mága Calitina, kterého Cúchulainn zabil. V čele vojska vnikli na území Ulsteru a začali jej plenit. Ulsterský druid Cathbad se před nimi pokusil Cúchulainna schovat, ale Calitinovy děti vyčarovaly iluzi bitvy a snažily se Cúchulainna donutit se do ní zapojit. Nakonec se jedna čarodějka přestrojila za Cúchulainnovu milenku Niamh a přesvědčila ho, aby zaútočil na vojska královny Madb. Cestou do bitvy Cúchulainn spatřil u brodu pradlenu, peroucí krvavé prádlo, což bylo zlé znamení. Setkal se také se třemi stařenami, které ho pohostily masem ze psa, čímž porušil svou \"geise\". Když došlo k bitvě, vypadalo to, že Cúchulainn zvítězí. Calitinovy děti jej však lstí pŕipravily o tři kopí, o nichž bylo známo, že mají usmrtit tři krále. Kopí vzal největší Cúchulainnův nepřítel Lugaid a začal je po něm házet. Probodl Cúchulainnova koně Šedáka z Machy (krále koní), jeho vozataje Laega (krále vozatajů) a nakonec i Cúchulainna samého (krále hrdinů). Cúchulainn se poté připoutal opaskem ke kameni, aby zemřel vestoje a čelem k nepříteli. Vojáky od něj odháněl smrtelně zraněný Šedák z Machy. Po třech dnech Cúchulainn zemřel spolu se svým koněm. Mrtvoly se první dotkl Lugaid a Cúhulainnův meč mu usekl ruku v zápěstí.\n"}
{"id": "328168", "url": "https://cs.wikipedia.org/wiki?curid=328168", "title": "Dayron Robles", "text": "Dayron Robles\n\nDayron Robles (* 19. listopadu 1986, Guantánamo) je kubánský atlet, jehož specializací jsou krátké překážkové běhy (60 m př. a 110 m př.)\n\nVýkonem 12,87 s drží v současnosti světový rekord, který vytvořil na Zlaté tretře v Ostravě dne 12. června 2008. O setinu sekundy tehdy překonal stávající rekord Číňana Liou Sianga z roku 2006.\n\nPo zaběhnutí světového rekordu vyhrával Dayron jeden závod za druhým se stále skvělými časy. K světovému rekordu se přiblížil na jedinou setinu sekundy, když zaběhl čas 12,88 s na závodě Golden League v Paříži. Na OH v Pekingu byl také suverénní a odvezl si domů zlato. Jeho osobní rekord z halové šedesátky je 7,33 s, tedy o pouhé 3 setiny sekundy pomalejší, než je historický čas Colina Jacksona z roku 1994.\n\nV roce 2011 vybojoval v jihokorejském Tegu časem 13,14 s titul mistra světa. Ze zlaté medaile se však dlouho neradoval, když byl po doběhu dodatečně diskvalifikován na základě pravidla č. 163.2 o omezení soupeře.\n\n\n\n"}
{"id": "328170", "url": "https://cs.wikipedia.org/wiki?curid=328170", "title": "Konsole", "text": "Konsole\n\nKonsole je svobodný emulátor terminálu z prostředí KDE, kterou původně vyvinul Lars Doelle.\nAplikace z prostředí KDE (jako je Konqueror, Krusader, Kate a KDevelop) využívají Konsoli jako vestavěný terminál.\n\n\n"}
{"id": "328172", "url": "https://cs.wikipedia.org/wiki?curid=328172", "title": "Okular", "text": "Okular\n\nOkular (někdy psáno oKular; anglická výslovnost [ˈokjulə(r)]) je univerzální prohlížeč dokumentů z prostředí KDE 4. Je založen na KPDF a nahrazuje aplikace KPDF, KGhostView, KFax, KFaxview a KDVI známé z prostředí KDE 3.\n\nJeho vývoj započal tehdejší student Piotr Szymanski na Google Summer of Code 2005. Okular možňuje mj. vytváření záložek ve vícestránkových dokumentech, otáčení zobrazovaných stran o násobky pravého úhlu a doplňování jednoduchých anotací (zejména do formátu PDF).\n\nPodporuje následující formáty dokumentů:\n\n"}
