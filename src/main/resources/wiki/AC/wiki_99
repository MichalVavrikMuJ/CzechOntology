{"id": "366427", "url": "https://cs.wikipedia.org/wiki?curid=366427", "title": "Nastassja Kinski", "text": "Nastassja Kinski\n\nNastassja Kinski (* 24. leden 1961) je německá herečka, která hrála ve více než 60 mezinárodních filmech.\n\nNastassja Kinski se narodila německému herci Klausi Kinskému a jeho ženě Ruth Brigitte Tocki. Rodiče se v roce 1968 rozvedli, takže od svých deseti let vídávala Nastassja svého otce jen zřídka. S matkou trpěly nedostatkem finančních prostředků.\n\nV osmdesátých letech potkala Kinski egyptského filmaře Ibrahima Moussu a v roce 1984 si ho vzala. Společně mají syna Aljoshu a dceru Sonju. V roce 1992 bylo manželství anulováno. Kinski začala žít s muzikantem Quincy Jonesem, s nímž má další dceru Kenyu.\n\nKinski mluví plynně německy, anglicky, francouzsky, italsky a rusky. Je vegetariánkou a trpí lehkou narkolepsií.\n\nNastassja Kinski začala pracovat v Německu jako modelka. Ve 13 letech získala roli v německém filmu \"Chybný pohyb\" Wima Wenderse. Její další role byla v britském hororu \"To the Devil a Daughter\". Kinski v těchto filmech proslula nahými scénami. V té době ale ještě nedosáhla zletilosti, americké úřady tak uváděly, že se narodila již v roce 1959, ačkoli v německých záznamech je uveden rok 1961.\n\nKinski pak hrála v erotickém filmu \"Cosi' come sei\" s Marcellem Mastroiannim. V 15 letech začal její vztah s režisérem Romanem Polanským, který je o 28 let starší. Ten ji přiměl studovat herectví v New Yorku u Lee Strasberga a obsadil ji do svého filmu \"Tess\", za který Nastassja Kinski získala Zlatý glóbus.\n\nV roce 1982 se objevila ve filmu Francise Forda Coppoly \"One from the Heart\". Pak se objevila v několika komerčních i kritických propadácích. Úspěch u kritiky naopak získala filmem \"Paříž, Texas\", za který získala cenu v Cannes. V devadesátých letech se objevila např. ve filmech \"Nebezpečné pády\" s Charlie Sheenem nebo \"Láska na jednu noc\". V roce 2001 navštívila Českou republiku, když byl na MFF v Karlových Varech uveden film \"Americká rapsodie\".\n"}
{"id": "366436", "url": "https://cs.wikipedia.org/wiki?curid=366436", "title": "Jan Hartl", "text": "Jan Hartl\n\nJan Hartl (* 12. září 1952 Praha) je český herec.\nOd svého dětství hrál ochotnicky divadlo a recitoval. Bydlel v ulici U Nikolajky a chodil na Základní školu U Santošky 17. Už na základní škole hrál v dětských rolích v inscenacích Národního divadla (mj. s Otou Sklenčkou, Klárou Jernekovou atd.). Po základní škole studoval na Gymnáziu Jana Nerudy, tehdejší \"herecké\" střední škole a poté přešel na Divadelní fakultu Akademie múzických umění. Po absolutoriu studia herectví (1975) na pražské DAMU byl členem Realistického divadla (dnes Švandovo divadlo na Smíchově), zde skončil v roce 1988. Jeho prvními filmovými rolemi byly údržbář a automechanik ve filmech \"Holky z porcelánu\" a v \"Jáchyme, hoď ho do stroje!\"\n\nV roce 1989 měl z jara \"problém\", protože podepsal Několik vět. V sezoně 1989–1990 pak působil v Divadle na Vinohradech, zahrál si v Krejčově novém Divadle za branou II. V letech 1997–2015 byl členem Činohry Národního divadla v Praze.\nKromě toho také pravidelně účinkuje v různých literárních pořadech na pražských poetických scénách (Divadlo Viola či Lyra Pragensis apod.). Rozsáhlá je jeho činnost mimodivadelní – diváci si ho pamatují z výrazných filmových rolí či z televizních inscenací a seriálů, významná je jeho spolupráce s rozhlasem (v roce 2007 zvítězil v anketě Neviditelný herec na vlnách Čs. rozhlasu).\n\n\n\n"}
{"id": "366438", "url": "https://cs.wikipedia.org/wiki?curid=366438", "title": "Michelle Pfeiffer", "text": "Michelle Pfeiffer\n\nMichelle Marie Pfeiffer (přechýleně Pfeifferová; * 29. dubna 1958, Santa Ana, Kalifornie, USA) je americká herečka, držitelka Zlatého glóbu a Ceny BAFTA, třikrát nominovaná na Oscara. Jako nejkrásnější žena na světě se dvakrát objevila na obálce časopisu \"People\".\n\nNarodila se jako druhé ze čtyř dětí Richardu a Donně Pfeifferovým. Má staršího bratra Ricka a mladší sestry Dedee a Lori, které jsou také herečky. Díky soutěžím krásy se dostala k herectví, začala se objevovat v malých rolích a kariéra se rozběhla.\n\nNa počátku své kariéry potkala herce a režiséra Petera Hortona a ve svých 22 letech se za něj provdala. S Hortonem pak několikrát spolupracovala i v profesním životě. V roce 1988 ale začali žít odděleně a o dva roky později se rozvedli. Horton později prohlásil, že vinu na rozpadu jejich manželství mělo vliv to, že dávali přednost práci před manželstvím.\n\nV roce 1993 šla na schůzku naslepo s televizním producentem a scenáristou Davidem E. Kelleyem a začali spolu vážný vztah, v listopadu 1993 se vzali. Společně mají dvě děti - adoptovanou dceru a biologického syna. Dítě chtěla adoptovat už před tím, než poznala Kelleyho. Jejich dcera se narodila v březnu 1993 mladé zdravotní sestře v New Yorku, která se nemohla starat o všechny své děti. Dívka se jmenuje Claudie Rose a syn, který se narodil v srpnu 1994, John Henry.\n\nMezi svými dvěma manželstvími měla tříletý vztah s Fisherem Stevensem. Mezi její další partnery patřili John Malkovich, Michael Keaton a Val Kilmer.\n\nZačínala malými rolemi v televizních seriálech jako \"Delta House\", nebo filmech jako \"A zase zamilovaná\". Její první hlavní role byla v roce 1982 v absolutním propadáku \"Pomáda 2\". Ona samotná ale za roli získala nějaké pozitivní reakce, a tak získala další role. Režisér Brian De Palma ji odmítl pozvat na casting k filmu \"Zjizvená tvář\", ale po naléhání producenta ustoupil. Během castingu nechtěně řízla hlavního představitele filmu Al Pacina, po čemž roli ale získala. Podle kritiků byl film extrémně násilnický, ale byl komerčně úspěšný a v následujících letech se stal kultovním. On sama zaznamenala pozitivní reakce filmové kritiky.\n\nPo \"Zjizvené tváři\" následovala několik dalších filmů jako \"Jestřábí žena\" s Rutgerem Hauerem, \"Do noci\" s Jeffem Goldblumem nebo Sladká svoboda s Michaelem Cainem. Největší úspěch měla ale komedie \"Čarodějky z Eastwicku\" v roce 1987, kde hrála po boku Jacka Nicholsona, Cher a Susan Sarandon. Tento film ji katapultoval mezi nejvýznamnější hollywoodské herce.\n\nV komedii \"Manželství s mafií\" z roku 1988 ztvárnila vdovu po gangsterovi Angelu de Marco. Kvůli této roli si oblékla kudrnatou tmavovlasou paruku a nasadila brooklynský akcent. Získala za ni první ze svých šesti nominací na Zlatý glóbus. V témže roce se objevila také spolu s Melem Gibsonem a Kurtem Russellem ve filmu \"Tequila Sunrise\", při jehož natáčení si nesedla s režisérem Robertem Townem, který ji později označil za jednu z nejtvrdohlavějších hereček, se kterými kdy pracoval.\n\nNa doporučení režiséra Jonathana Demmea, autora \"Manželství s mafií\", získala roli ve filmu \"Nebezpečné známosti\", kde si vedle Johna Malkoviche a Glenn Closeové zahrála postavu Madame Marie de Tourvel, oběť sexuálního svádění. Za tuto roli sklidila opět chválu kritiky, obdržela cenu BAFTA a nominaci na Oscara.\n\nPoté přijala roli zpěvačky Susie Diamondové ve filmu \"Báječní Bakerovi hoši\", kde hrála spolu s Jeffem a Beauem Bridgesovými, kteří ztvárnili titulní Bakerovy hochy. Kvůli roli se účastnila intenzivních hlasových zkoušek, aby zvládla všechny vokály své postavy. Film zaznamenal jen průměrný úspěch, ale ona sama opět zaznamenala chválu od filmové kritiky, mnoho ocenění, včetně Zlatého glóbu. Byla jasnou favoritkou také na Oscara, ale cenu překvapivě získala Jessica Tandy za roli ve filmu \"Řidič slečny Daisy\".\n\nDevadesátá léta zahájila rolí Katyi Orlovové ve filmové adaptaci knihy Johna le Carré \"Ruský dům\", za kterou získala další nominaci na Zlatý glóbus. Role servírky Frankie ve filmu \"Frankie a Johnny\" ji znovu svedla dohromady s jejím kolegou ze \"Zjizvené tváře\" Alem Pacinem. Casting tohoto filmu způsobil kontroverzi tím, že si mnoho lidí myslelo, že je moc hezká na to, aby hrála \"obyčejnou\" servírku. Ona sama se k tomu vyjádřila, že tuto roli vzala, proto že to je něco, co by od ní nikdo neočekával. Frankie jí vynesla další nominaci na Zlatý glóbus.\n\nTřetí nominaci na Oscara a pátou na Zlatý glóbus jí vynesla Lurene Hallettová v nezávislém dramatu \"Pole lásky\" z roku 1992. Další úspěch sklidila jako zakomplexovaná sekretářka a Kočičí žena v jednom ve filmu Tima Burtona \"Batman se vrací\", kde hrála vedle Michaela Keatona a Dannyho DeVita. V následujícím roce ztvárnila hraběnku Ellen Olenskou ve filmu Martina Scorseseho \"Věk nevinnosti\", za kterou získala šestou nominaci na Zlatý glóbus.\n\nBěhem tohoto období také odmítla několik významných rolí, např. ve filmu \"Thelma a Louise\" Ridleyho Scotta, který přinesl oscarové nominace, jak Geeně Davis tak Susan Sarandon. Jodie Foster místo ní ztvárnila agentku Clarice Starlingovou v \"Mlčení jehňátek\" a získala za ni Oscara, Sharon Stone ji nahradila zase v \"Základním instinktu\". Kdyby film \"Evita\" režíroval Oliver Stone, hrála by Evu Perónovou také Michelle Pfeiffer, ale film natočil Alan Parker, a tak byla role svěřena Madonně, která za ni získala Zlatý glóbus.\n\nV následujících letech hrála v mnoha filmech s různým úspěchem, např. Vlk, kde se po dlouhé době objevila znovu vedle Jacka Nicholsona, \"Nebezpečné myšlenky\", \"Intimní detaily\" s Robertem Redfordem, \"Ztraceni v moři\" s Whoopi Goldbergovou nebo \"Druhá šance\" s Brucem Willisem.\n\nJejí první rolí v novém tisíciletí se stala manželka Harrisona Forda v hororu \"Pod povrchem\" a film byl komerčně úspěšný. Poté přijala roli právničky Seana Penna ve filmu \"Jmenuji se Sam\". Úspěch u kritiky jí přinesl také film \"Bílý oleandr\" v roce 2002.\n\nPoté si dala na chvíli pauzu a věnovala se především rodině. Na plátno se vrátila v roce 2007 ve dvou letních trhácích. Jedním z nich byla filmová adaptace broadwayského muzikálu \"Hairspray\" s Johnem Travoltou a Christopherem Walkenem, druhým fantasticko-dobrodružný film \"Hvězdný prach\".\n\nV současné době se podílí na filmech \"Personal Effects\" a \"Cheri\".\n\n"}
{"id": "366443", "url": "https://cs.wikipedia.org/wiki?curid=366443", "title": "Aglycyderini", "text": "Aglycyderini\n\nAglycyderini je tribus brouků nazývaných belidy nebo primitivní nosatci z čeledi Belidae. Jako ostatní Belidy mají přímá tykadla, na rozdíl od \"pravých nosatců\", kteří mají tykadla zahnutá (klikovitá). Objevují se pouze na pacifických ostrovech a v oblasti Makaronézie.\n\n"}
{"id": "366444", "url": "https://cs.wikipedia.org/wiki?curid=366444", "title": "Nova Sport 1", "text": "Nova Sport 1\n\nNova Sport 1 je československý sportovní kanál. Do začátku října roku 2008 tento program vysílal pod názvem Galaxie Sport.\n\nNa kanálu jsou vysílána utkání NHL, WWE, ATP, MotoGP, Evropské ligy UEFA a další sportovní události.\n\nV únoru 2009 Nova Sport 1 začala vysílat v HD.\nSatelit a videoportál VOYO\n"}
{"id": "366451", "url": "https://cs.wikipedia.org/wiki?curid=366451", "title": "Kinski", "text": "Kinski\n\nPříjmení Kinski nosí více různých osobností :\n\n\n"}
{"id": "366455", "url": "https://cs.wikipedia.org/wiki?curid=366455", "title": "Bola", "text": "Bola\n\nBola (občas nazývána též bolas nebo bolaso) je vrhací zbraň používaná hlavně k lovu zvěře. Skládá se ze dvou až tří závaží spojených provazem. Závaží byla původně kamenná, obšitá nebo přivázaná koženými řemínky, dnes jsou obvykle kovová. Drží se buď za střed provazu spojujícího závaží, nebo za jedno z nich. Před použitím je potřeba bolu roztočit, a ve vhodnou chvíli pustit. Po vypuštění se závaží otáčí na opačných stranách od středu rotace a letí směrem k cíli. Obvykle slouží ke svázání nohou loveného zvířete, popřípadě k ulovení jednotlivých letících ptáků z hejna. \"Bola\" znamená španělsky koule. Používá se především v Jižní Americe k lovu lam, pum, jelenů, pštrosů nandu a jiných zvířat, občas také k odchytu dobytka. V minulosti ji některé indiánské kmeny, zvláště Tehuelenčéové a Mapučové, používali také k válečným účelům. Eskymáci a původní obyatelé Sibiře používali bolu vyrobenou ze šlach a kostěných závaží k lovu kachen a jiných ptáků v letu. Inuitská bola zvaná \"kiipooyaq\" mohla mít až čtyři závaží.\n\nBola je nejčastěji spojována s jihoamerickými indiány a pastevci v oblasti pamp a Patagonie, byla však používána také na severu Severní Ameriky, na Sibiři a v Číně, především při odchytu letících ptáků. V Japonsku byla k válečným účelům ve středověku užívána bola ze dvou závaží spojených provazem zvaná \"suručin\" nebo řetězem, známá jako \"kusari fundo\". Obě tyto zbaně používali nindžové a mistři bojových umění. Dnes je bola používána všude na světě.\n\nLovec roztočí bolu nad hlavou tak že ji drží uprostřed provazu. Pak ji hodí tak aby se obmotala kolem nohou oběti. Oběť pak nemůže nikam běžet a tak je pro lovce snadnou kořistí. Při lovu letících ptáků ovinuly provazy krk a křídla, takže pták spadl na zem. Bola se používala hlavně při lovu větších ptáků, především divokých kachen a hus.\n"}
{"id": "366457", "url": "https://cs.wikipedia.org/wiki?curid=366457", "title": "STS-55", "text": "STS-55\n\nSTS-55 byla čtrnáctá mise raketoplánu Columbia. Celkem se jednalo o 54. misi raketoplánu do vesmíru. Cílem letu byl let laboratoře Spacelab-D2.\n\n"}
{"id": "366458", "url": "https://cs.wikipedia.org/wiki?curid=366458", "title": "Andrea Mantegna", "text": "Andrea Mantegna\n\nAndrea Mantegna (1431 Isola di Carturo – 13. září 1506 Mantova) byl italský renesanční malíř a zeť Jacopa Belliniho. Byl to jeden z nejdůležitějších malířů rané renesance.\n\nMantegna se narodil v městě Isola di Carturo (blízko u Padovy) na severu Itálie v oblasti Benátsko, jako druhý syn tesaře Biagia. V jedenácti se stal žákem Francesca Squarciona, malíře z Padovy, který byl po smrti rodičů i jeho adoptivním otcem. Squarcione ho nasměroval k obdivu antických vzorů, které byly posléze v Mantegnově tvorbě jasně patrné. Později však Mantegna vůči svému učiteli vznesl řadu obvinění, a to i u soudu. Zlomem v jeho kariéře byl rok 1448, kdy jednak vytvořil oltář pro kostel sv. Sofie v Padově a zároveň získal zakázku, spolu s Nicolasem Pizzolem (který byl v průběhu prací zavražděn), vyzdobit malbou polovinu kaple Ovetari padovského kostela Eremitani. Fresky bohužel takřka zničilo spojenecké bombardování na konci druhé světové války. \n\nO pár let později realizoval fresky znázorňující příběh sv. Kryštofa. Poprvé se oženil s Nicolasií Belliniovou, dcerou Jacopa Belliniho a sestrou malířů Gentila a Giovanniho. Po svatbě, ovlivněn tchánem Jacopem Bellinim a Donatellem dokončil obraz sv. Zena ve Veroně, jejž financoval nejvyšší notář Gregorio Correr.\n\nVěnoval se též, jako jeden z prvních umělců, mědirytectví. Velmi v tom ovlivnil Albrechta Dürera. Autorství některých Mantegnových rytin je ovšem sporné, neboť je nepodepisoval. \n\nOd roku 1460 působil na dvoře vévody Lodovica II. Gonzagy v Mantově, jako dvorní malíř. K jeho vrcholným dílům z tohoto období patří výzdoba stropu Svatební komory (\"Camera degli Sposi\") v mantovském dóžecím paláci.\n\nRoku 1488 ho do Říma povolal papež Inocenc VIII. Zadal mu úkol freskami vyzdobit vatikánskou kapli Belvedere. Tyto fresky však roku 1780 nechal zničit papež Pius VI. \n\nRoku 1490 se Mantegna vrátil do Mantovy, kde na něj čekala přízeň nové vévodkyně Isabelly d'Este, velké milovnice umění. \n\n\n"}
{"id": "366460", "url": "https://cs.wikipedia.org/wiki?curid=366460", "title": "Rat Pack", "text": "Rat Pack\n\nRat Pack byla skupina populárních umělců hodně vystupujících v 50. a 60. letech 20. století. Nejznámějšími členy byli Humphrey Bogard, Frank Sinatra, Dean Martin, Sammy Davis, Jr., Peter Lawford a Joey Bishop. Objevovali se společně na filmových i hudebních jevištích. Mezi jejich nejznámější společný snímek patří Dannyho jedenáctka z roku 1960. Navzdory tomu, že Rat Pack bylo hlavně mužské uskupení, občas s nimi vystoupily i ženy jako Shirley MacLaine, Lauren Bacall, Angie Dickinson, Marilyn Monroe, a Judy Garland.\n\n\n\n"}
{"id": "366461", "url": "https://cs.wikipedia.org/wiki?curid=366461", "title": "Kinský", "text": "Kinský\n\nPříjmení Kinský / Kinski / Kynský nosí více různých osobností:\n\n\n"}
{"id": "366465", "url": "https://cs.wikipedia.org/wiki?curid=366465", "title": "Michail Petrovič Arcybašev", "text": "Michail Petrovič Arcybašev\n\nMichail Petrovič Arcybašev (rusky: Михаи́л Петро́вич Арцыба́шев, 6. listopad / 24. říjen 1878, Ochtyrka, Charkovská gubernie – 3. březen 1927, Varšava) byl ruský dekadentní a naturalistický spisovatel.\n\nStudoval v Charkově malířství, od roku 1901 se však věnoval pouze literatuře. Říjnovou revoluci v roce 1917 nepřijal. Protože byl po matce polského původu, získal v roce 1923 polské občanství a emigroval do Varšavy. Zde spolu s D. Filosofovem vydávali protisovětský časopis \"Za svobodu!\" (За Свободу!)\n\nByl naturalistickým spisovatelem. Navazuje na Andrejeva, Sologuba, Zolu a Maupassanta, velmi blízký mu byl Stanisław Przybyszewski. První díla jsou ještě ovlivněna především dílem L. N. Tolstého (román \"Landeova smrt\"). Později jako zastánce filosofie Friedricha Nietzscheho zastával krajní individualismus. Popisoval hrůzy života, sebevraždy; při popisu erotických scén se dostával až na hranici pornografie.\n\n\n\n\n\n\n"}
{"id": "366466", "url": "https://cs.wikipedia.org/wiki?curid=366466", "title": "STS-58", "text": "STS-58\n\nSTS-58 byla patnáctá mise raketoplánu Columbia. Celkem se jednalo o 57. misi raketoplánu do vesmíru. Cílem letu byl let laboratoře Spacelab SLS-2.\n\n"}
{"id": "366470", "url": "https://cs.wikipedia.org/wiki?curid=366470", "title": "Skylab Rescue", "text": "Skylab Rescue\n\nSkylab Rescue byla záchranná kosmická loď z roku 1973 určená pro záchranu kosmonautů ze Skylabu, orbitální stanice USA. Jednalo se o upravený velitelský a servisní modul používaný původně v programu Apollo.\n\nVelitelský modul byl upraven tak, aby mohl na cestě k Zemi nést 5 kosmonautů (2 členy posádky Skylab Rescue a 3 zachraňované členy posádky z orbitální stanice Skylab). Měl startovat z Kennedyho vesmírného střediska na Floridě. Na oběžnou dráhu měl být vynesen raketou Saturn 1B.\n\nMise se neuskutečnila, protože všichni kosmonauti, účastnící se projektu Skylab, se na Zemi vrátili v pořádku ve svých kosmických lodích.\n\n\n"}
{"id": "366471", "url": "https://cs.wikipedia.org/wiki?curid=366471", "title": "Magnesia (rozcestník)", "text": "Magnesia (rozcestník)\n\nMagnesia může znamenat:\nnebo také:\n"}
{"id": "366472", "url": "https://cs.wikipedia.org/wiki?curid=366472", "title": "Bob Hoskins", "text": "Bob Hoskins\n\nRobert William \"Bob\" Hoskins, Jr. (26. října 1942 Bury St. Edmunds, Suffolk, Anglie – 29. dubna 2014 Londýn) byl anglický herec.\n\nTento herec malé a obloustlé postavy s pleší vynikal zejména jakožto herec charakterních a dramatických rolí. V roce 2012 mu byla diagnostikována Parkinsonova nemoc. Zemřel 29. dubna 2014 na zápal plic.\n\nPo babičce je romského původu. Nedokončil střední školu z důvodu dyslexie a vystřídal řadu manuálních zaměstnání, pracoval i v izraelském kibucu Zikim, odmítl však vstoupit do armády a utekl k beduínům. Od roku 1968 hrál v různých divadlech a začal dostávat i menší role v televizi, prvním velkým úspěchem byla roku 1980 hlavní role gangstera ve filmu \"Dlouhý Velký pátek\". Za film \"Mona Lisa\" obdržel cenu pro nejlepšího herce na festivalu v Cannes, Cenu BAFTA za nejlepší mužský herecký výkon v hlavní roli a Zlatý glóbus, byl také nominován na Oscara, kterého ale dostal Paul Newman za roli v \"Barvě peněz\". Také režíroval filmy \"The Raggedy Rawney\" (1988) a \"Rainbow\" (1996) a jednu epizodu v povídkovém filmu \"Tube Tales\" (1999). Za roli v seriálu \"The Street\" obdržel mezinárodní Cenu Emmy.\n\nHlásil se k politické levici a tvrdě kritizoval Tonyho Blaira, který podle něj nadělal víc škody než Margaret Thatcherová.\nMěl čtyři děti, dcera Rosa Hoskinsová je rovněž herečka.\n\n\n"}
{"id": "366476", "url": "https://cs.wikipedia.org/wiki?curid=366476", "title": "Považany", "text": "Považany\n\nPovažany jsou obec v západním Slovensku v okrese Nové Mesto nad Váhom. Žije zde  obyvatel.\n\nObec leží na pomezí Bílých Karpat a Malých Karpat asi 4 km jižně od Nového Města nad Váhom. Východně od obce protéká řeka Váh.\n\nPrvní písemná zmínka o obci byla je z roku 1297, kde se však mluví o obci Svätý Kríž. Obec Považany fakticky vznikla až roku 1960 sloučením obcí Mošovce, Svätý Kríž a Vieska.\n\nNejvýznamnější pamětihodností je katolický kostel Povýšení svatého kříže postavený roku 1830.\n\n\n"}
{"id": "366482", "url": "https://cs.wikipedia.org/wiki?curid=366482", "title": "Kristián III.", "text": "Kristián III.\n\nKristián III. je jméno těchto panovníků:\n\nKrálové\nVévodové\nHrabata\n\n"}
{"id": "366483", "url": "https://cs.wikipedia.org/wiki?curid=366483", "title": "Kristián IV.", "text": "Kristián IV.\n\nKristián IV. je jméno těchto panovníků:\n\n\n"}
{"id": "366485", "url": "https://cs.wikipedia.org/wiki?curid=366485", "title": "Amor Hakkar", "text": "Amor Hakkar\n\nAmor Hakkar (* 1958 Khenchela) je alžírský režisér.\n\nPřistěhoval se do Francie, když mu bylo půl roku a strávil své mládí v Besançonu, kde studoval přírodní vědy. Pod vlivem tohoto prostředí napsal román \"La cité des fausses notes\" vydaný roku 2002.\n\nZajímal se o tvůrčí psaní a kinematografii a svůj první krátký film \"Apprends-moi à compter jusqu'à l'infini\" natočil roku 1990. Následoval \"Sale temps pour un voyou\" s Pierrem-Loup Rajotem, Sylvií Fennec a Sergem Giamberardinim.\n\nRoku 2002, po smrti svého otce, se vrátil do Alžíru, kde natočil \"Timgad, la vie au cœur des Aurès\", dokument pro France 5. Toto prostředí jej inspirovalo ke scénáři \"La Maison jaune\", který natočil roku 2006 v Aurès v berberštině.\n"}
{"id": "366486", "url": "https://cs.wikipedia.org/wiki?curid=366486", "title": "Kristián I.", "text": "Kristián I.\n\nKristián I. je jméno těchto panovníků:\n\nKrálové\nVévodové\nHrabata a knížata\n\n"}
{"id": "366488", "url": "https://cs.wikipedia.org/wiki?curid=366488", "title": "Kristián II.", "text": "Kristián II.\n\nKristián II. je jméno těchto panovníků:\n\nKrálové\nVévodové\nHrabata a knížata\n\n"}
{"id": "366495", "url": "https://cs.wikipedia.org/wiki?curid=366495", "title": "Jihoafrická unie", "text": "Jihoafrická unie\n\nJihoafrická unie () byl stát, který vznikl 31. května 1910 sloučením čtyř britských kolonií. Unie byla předchůdcem současné Jihoafrické republiky. Jihoafrická unie vznikla po druhé búrské válce (1899 – 1902). 31. května 1910 byly všechny provincie sloučeny v Jihoafrickou unii, která získala status dominia. Jihoafrická unie zanikla 31. května 1961, kdy byla vyhlášena republika a jméno se změnilo na Jihoafrická republika.\n\nObdobně jako několik jiných afrických zemí má i JAU (Jihoafrická unie) velice dlouhou historii lidského osídlení. Podle archeologických nálezů se na území JAU vyskytoval již \"Australopithecus africanus\" před 2 - 3 miliony let, dále pak člověk zručný, člověk vzpřímený a člověk moudrý.\n\nPřed příchodem Evropanů na území dnešní JAU žili Křováci, Khoinové a později také kmeny Bantu.\n\nV roce 1487 doplul k břehům dnešního Kapska portugalský mořeplavec Bartolomeo Diaz. Prvními evropskými osadníky se v oblasti však byli až Holanďané (Búrové) v 17. století a později i francouzští Hugenoti a Němci. V 19. století byli Búrové vytlačeni dále do vnitrozemí, kde založili vlastní státní celky Natal, Transvaal a Oranžský svobodný stát. V první búrské válce (1880 - 1881) byli Britové poraženi. Konečné ovládnutí oblasti Brity přišlo až po druhé búrské válce (1899 - 1902). 31. května 1910 byly všechny provincie sloučeny v Jihoafrickou unii, která získala status dominia a spolu s Kapskou kolonií byl připojen i Walvis Bay (Velrybí zátoka) na území současné Namibie. Automaticky spolu s Velkou Británií vstoupila do první světové války. Za války obsadila a okupovala tehdejší Německou jihozápadní Afriku dnešní Namibii. Spolu s dalšími britskými dominii se účastnila poválečných mírových konferencí.\n\nPo první světové válce získala jako mandátní území Německou jihozápadní Afriku, kterou ovšem posléze nezákonně připojila ke svému území jako svou 5. provincii. Po druhé světové válce odmítla uznat Jihozápadní Africe status poručenského území OSN. Jihozápadní Afrika se osamostatnila až roku 1990 a Walvis Bay k ní byl připojen až roku 1994.\n\nVýznamným přelomem ve vývoji Jihoafrické unie byla rozsáhlá industrializace spojená s objevením ložisek diamantů v Kimberley a zlata ve Witwatersrandu v Transvaalu. Rozvoj průmyslu byl navíc umocněn v době světové hospodářské krize 30. let díky vysokým cenám zlata a diamantů. Hospodářský růst trval nepřetržitě až do druhé poloviny 20. století. Tento pozitivní vývoj však byl příkrém rozporu s trendy vývoje politického.\n\nÚplná nezávislost Jihoafrická unie byla potvrzena Westminsterským statutem. Jihoafrická unie se účastnila druhé světové války na straně spojenců, ale ne už jako za první světové války automaticky, ale až po schválení vyhlášení války Německu vládou. V roce 1948 pak ve volbách zvítězila Národní strana spojená s režimem apartheidu. Tento režim se po celou dobu své existence střetával se značným odporem na mezinárodní scéně.\n\n31. května 1961 po předchozím referendu byla zrušena personální unie s Velkou Británií a vyhlášena republika a změněn název na Jihoafrickou republiku. Na protest proti nepřátelským postojům některých členů Britského společenství národů JAR z tohoto svazku vystoupila. Od šedesátých let jsou zřizovány takzvané bantustany, samosprávná území vyhrazená pro původní obyvatelstvo.\n"}
{"id": "366500", "url": "https://cs.wikipedia.org/wiki?curid=366500", "title": "Antikvariát", "text": "Antikvariát\n\nAntikvariát je obchod, kde se prodávají a vykupují hlavně použité knihy, staré tisky, ale i grafika, mapy, pohlednice, dopisy, autogramy, staré bankovky, časopisy, noviny a někdy také hudební nosiče, noty a další materiály, čímž se liší od běžných knihkupectví, které prodávají tyto materiály pouze nové. \n\nProdej použitých knih navazuje na starověkou tradici, například ptolemaiské knihovny v egyptské Alexandrii. Rozvoj obchodování s knihami v Evropě nastal až po objevení knihtisku a mědirytiny v polovině 15.století. Obojí distribuovali antikváři doby renesanční, kteří se usídlili kolem roku 1600 v Praze například ve Vladislavském sále. Pozdějšími antikváři byli sami nakladatelé a vydavatelé jako Václav Matěj Kramerius a jeho Pražská expedice. Drobný obchod s knihami kvetl ve městech zejména v 19. a počátkem 20. století na veřejných prostranstvích, na tržištích, jak dodnes provozují pařížští bukinisté.\nNěkteré antikvariáty jsou provozovány zároveň s knihkupectvím, jiné se starožitnictvím a pořádají aukce vzácných knih. Další antikvariáty jsou spojeny s kavárnou. Mnoho antikvariátů už dnes nemá vůbec kamennou prodejnu a své nabídky zveřejňuje pouze na internetu.\n\nV Česku je v současné době 200 - 300 obchodů více či méně splňujících tuto definici. Z toho více než 60 je jich v Praze, což je v celé Evropě jedno z nejvyšších čísel na počet obyvatel, například Berlín s dvojnásobkem obyvatelstva má jen 63 antikvariátů. \n\n\n\n"}
{"id": "366508", "url": "https://cs.wikipedia.org/wiki?curid=366508", "title": "Thalía", "text": "Thalía\n\nAriadna Thalía Sodi Miranda, celým jménem Ariadna Thalía Sodi Miranda (* 26. srpna 1971 Mexico City) je mexická zpěvačka a herečka. Je známa pod jménem Thalía a byla několikrát nominována na cenu Grammy a Billboard Latin Music Awards.\n\nZ dětských rolí plynule přešla do rolí krásných mladých dívek a žen. Narodila se 26. 8. 1971 ve španělské nemocnici v Mexiku rodičům \"Ernesta Sodi Parralesé\" a \"Yolandy Mirandy Mange\". Má čtyři sestry, \"Lauru\", \"Ernestinu\", \"Federicu\" a \"Gabrielu\". Thalía vyrůstala ve spokojené rodině se sestrami, matkou a otcem, který zemřel, když bylo Thalíi šest let. Smrt otce ji v dětství velmi zasáhla.\n\nOd roku 2000 je vdaná za \"Tommyho Mottolu\". Mají spolu dvě děti - dceru \"Sabrinu Sakaë\" (* 2007) a syna \"Matthewa Alejandra\" (* 2011). Žijí v Connecticutu.\n\nV roce 1987 získala své první role, a to v telenovele \"Ubohá slečna\" a \"Patnáctka\". V roce 1992 známou telenovelu \"Maria Mercedes\", která dosáhla v USA vrcholu sledovanosti a vysílala se ve 118 zemích světa. Díky úspěšné kariéře zpěvačky skoro ke každé telenovele nazpívala vlastní píseň.\nV roce 1999 jí byla nabídnuta role v hollywoodském velkofilmu s názvem \"Mambo Café\" a následovala role v telenovele \"Rosalinda\", kterou zapůsobila i na české diváky a zbytek Evropy. Stala se celosvětově známou a překonala svou sestru Lauru Zapatu (zahrála si roli v telenovele \"Esmeralda\").\n\nTelenovely\n\n1983 Pobre Señorita Limantour\n1987 Quinceañera\n1989 Luz y sombra\n1992 María Mercedes\n\n1994 Marimar\n\n1996 María La Del Barrio\n\n1999 Rosalinda\n\nHudba\n\nV 8 letech začala navštěvovat hodiny klavíru a herectví. O rok později začala vystupovat se skupinou Din-Din a spolu vydaly 4 studiové alba. Díky zpěvu si zahrála v muzikálu \"Pomáda\". Hudební kariéra v Mexiku stále rostla a proto dostávala nabídky i jako herečka. V roce 1990 vydala své první studiové a sólové album s názvem Thalia a v r. 2000 již vydává první celosvětové album \"Arrasando\", songy z tohoto alba dorazily i do českých rádii (\"Rosalinda, Regresa a mi...\"), dále se vydala album \"Amor a la Mexicana\" (většinu písní včetně textu si na tomto albu složila sama). Celkem brzy vyšlo další celosvětové album (v roce 2002) pod názvem \"Thalia\". Obsahuje veleúspěšný hit „Tu y yo“, který obdržel ocenění v 48 státech světa. V roce 2003 se stejnojmenné album dočkalo překladu a přezpívání do angličtiny. Nečekaně se na anglické verzi objevila novinka s názvem „I Want You“, ve které hostuje slavný raper Fat Joe. Píseň jí vynesla na vrchol amerických hitparád, začala být velmi žádanou i na evropském kontinentě a byla nominována na nejlepší píseň roku.\nV roce 2008 vydala album s názvem \"Lunada\", které zatím drží první místo v prodejnosti v latinských zemích. Značnou popularitu v Evropě (kromě Itálie, Španělska, Portugalska) již Thalía ztrácí.\n\n\n\n"}
{"id": "366512", "url": "https://cs.wikipedia.org/wiki?curid=366512", "title": "Kristián V.", "text": "Kristián V.\n\nKristián V. je jméno těchto panovníků:\n\n\n"}
{"id": "366513", "url": "https://cs.wikipedia.org/wiki?curid=366513", "title": "HMS Prince of Wales (53)", "text": "HMS Prince of Wales (53)\n\nHMS \"Prince of Wales\" (53) byla bitevní loď britského královského námořnictva třídy \"King George V\". Postavena byla v loděnicích Cammell Laird v Birkenheadu v Anglii. \"Prince of Wales\" měla krátkou, ale činnou kariéru. Pomohla zastavit loď \"Bismarck\" a dovezla Churchilla na konferenci do Newfoundlandu; nicméně její potopení japonskými bombardéry v prosinci 1941 je jednou z událostí, která vedla ke konci bitevních lodí, jako nejdůležitější kategorie válečných plavidel.\n\n29. července 1936 nařídila britská admiralita postavit dvě nové bitevní lodě třídy King George V (z druhé se stala HMS King George V). Požadovali, aby se loď jmenovala \"King Edward VIII\" na počest nového panovníka. Nicméně král Eduard, který asi cítil možné budoucí problémy ve svém panování kvůli svému vztahu s Wallis Simpsonovou upřednostňoval jméno \"Prince of Wales\". Nový \"Prince of Wales\" se stal sedmou lodí, která nesla toto jméno.\n\nV době vypuknutí války byl \"Prince of Wales\" sestrojen v Birkenheadu. V srpnu 1940 byla loď poničena během útoku na Merseyside. Utrpěla skoro přímý zásah, střela vybuchla mezi ním a částí nádrže, ve které stála. Tento výbuch způsobil vážnou deformaci vnějších plátů. Admiralita však rozhodla, že loď bude potřeba v případě, pokud lodě \"Bismarck\" nebo Tirpitz, podniknou výpad do jižního Atlantiku, nebo by ohrožovali lodní dopravu v Severním moři. Proto bylo její dokončení urychleno tím, že byly odloženy některé testy v docích, byly zkráceny manévrovací zkoušky a také přebírací zkoušky Královského námořnictva. 19. ledna 1941 byla uvedena do provozu pod vedením kapitána Johna Leache, ale fyzicky \"dokončena\" byla až 31. března.\n\nBrzy po uvedení do provozu se \"Prince of Wales\" připojil k lodi HMS Hood v odříznutí a útokům na německou bitevní loď Bismarck a doprovázející těžký křižník Prinz Eugen. \"Prince of Wales\" se plavil i s civilními techniky na palubě. 24. května bojovala spolu s \"Hoodem\" v bitvě o Dánský průliv proti dvěma německým válečným lodím. Po potopení \"Hooda\" se \"Prince of Wales\" osvobodil skrytím v kouři. Jeho posádka byla nezkušená, byl zasažen sedmi velkými kalibry, většina zbraní byla mimo provoz kvůli poruše či poškození. Během krátké bitvy zasáhla třikrát Bismarcka; jeden zásah na přední palivovou nádrž udělal z \"Bismarcka\" neužitečnou loď. To \"Bismarcka\" donutila směřovat do Francie k opravě. \"Prince of Wales\" se připojil ke křižníkům HMS Suffolk a HMS Norfolk, kteří pluli za \"Bismarckem\" už před Dánským průlivem. 25. května v 01:31 hod. si s \"Bismarckem\" krátce vyměnili palbu. O dvanáct hodin později ukončil \"Prince of Wales\" činnost kvůli klesajícímu palivu. Pak se vrátil do loděnice na šestitýdenní opravy.\n\nV srpnu vezl \"Prince of Wales\" britského premiéra Winstona Churchilla přes Atlantik do námořní stanice Argentia v Newfoundlandu, kde se Churchill na pár dní v bezpečném ukotvení tajně setkal s americkým prezidentem Franklinem D. Rooseveltem. Jejich setkání začalo 10. srpna 1941. Toto setkání vyústilo v podepsání Atlantické charty 12. srpna 1941. Po tomto výletě byla loď postoupena do Středomoří kvůli eskortě konvoje, kde 27. září sestřelila několik útočících letadel.\n\n25. října 1941 byl \"Prince of Wales\" vyslán do Singapuru jako část Svazu Z, spolu s bitevním křižníkem HMS Repulse a torpédoborci HMS Electrou a Expressem. Tím pádem se stala vlajkovou lodí východní floty pod vedením admirála sira Toma Phillipse. Počátkem prosince dorazila do Singapuru. Nová letadlová loď HMS Indomitable se měla připojit ke \"Svazu Z\", ale při testovací plavbě poblíž Jamajky najela na útes a následně byla poslána na opravy.\n\nTyto lodě byly do Singapuru poslány, aby odradily Japonsko od útoku na Malajsii a Východní Indii. Nicméně Japonci nebyli zastrašeni a 8. prosince zahájili invazi. Téhož dne zaútočili na Pearl Harbor na opačné straně mezinárodní datové hranice. Admirál Phillips rozhodl pokusit se přerušit jejich vylodění a proto byl \"Prince of Wales\" a \"Repulse\" vyslán, spolu s čtyřmi torpédoborci HMS \"Electrou\", \"Expressem\", Tenedosem a HMAS Vampire, hledat Japonce. Nebyli ale úspěšní a o jejich pohybu Japonce informovala ponorka I-65 a vzdušný průzkum. \"Prince of Walse\" a \"Repulse\", plující bez vlastního vzdušného krytí, byli 10. prosince 1941 napadeny a potopeny 86 japonskými bombardéry z 22. letecké flotily se sídlem v Saigonu.\n\nProtože šlo o moderní bitevní loď, očekávalo se od \"Prince of Wales\", že bude mnohem lepší než veterán z první světové války \"Repulse\". V určitém ohledu to ale tak nebylo. Hned na začátku bitvy byl \"Prince of Wales\" zasažen torpédem na zádi v oblasti vnější pravoboční hřídele. Zásah a následné vibrace poškozené hřídele způsobily rozsáhlý průnik vody skrz tunel hřídele do strojoven na pravoboku.\n\nPři potopení lodi bylo zabito několik stovek mužů, mezi kterými byli i viceadmirál Phillips a kapitán Leach. Buď se rozhodli potopit se spolu s lodí nebo nestihli včas loď opustit.\n\n\"Prince of Wales\" a \"Repulse\" byly prvními hlavními loděmi, které byly na otevřeném moři potopeny pouze ze vzduchu. To byla předzvěst klesající role této skupiny lodí, jež měly poté hrát v námořních zbraních. Často je také zdůrazňováno, že faktorem, který přispěl k potopení \"Prince of Wales\", byl její údajně nefunkční radar a brzké poškození od prvního torpéda.\n\nVrak lodi leží na místě v hloubce 68 metrů, kde ho v roce 1954 objevil torpédoborec HMS \"Defender\". Toto místo je zobrazeno bójkou s britskou vlajkou, která je umístěna na laně připevněném k lodnímu šroubu \"Prince of Wales\". V roce 2001 bylo místo, kde vrak leží, označena jako chráněné místo () pod ochranou Zákona o vojenských pozůstatcích z roku 1986 () při příležitosti 60. výročí potopení lodě. Tato úroveň ochrany umožňuje potápění k vraku pod podmínkou, že vrak nebude narušen (pravidlo , čili „podívat, nesahat a nevplouvat“).\n\nZvon z lodi byl v roce 2002 ručně vyzvednut na hladinu pomocí britských technických potápěčů Gavina Haywooda a George McClureho s požehnáním ministerstva obrany a Asociací přeživších z Force Z. Zvon byl restaurován a je součástí stálé výstavy v Námořním muzeu Merseyside v Liverpoolu. Na výstavě ho představil první námořní lord a velitel námořnictva admirál sir Alan West.\n\nV říjnu 2014 informoval The Telegraph, že vrak je nelegálně rozebírán sběrači kovů. Ti již ukradli všechny lodní šrouby z fosforového bronzu, hřídele a další součásti z bronzu, mědi a ocele.\n\n\n"}
{"id": "366516", "url": "https://cs.wikipedia.org/wiki?curid=366516", "title": "Vodočet", "text": "Vodočet\n\nVodočet je základním vybavením každé vodočetné či limnigrafické stanice. Vodočet nebo též \"vodočetná lať\" je poměrně jednoduché zařízení opatřené stupnicí, které slouží ke sledování vodních stavů na vodních tocích a nádržích.\n\nVodočetná lať bývá vyrobena ze smaltovaného plechu, nebo plastu a je opatřena stupnicí. Základní dílky mají vždy délku resp. výšku 2 cm vodního stavu, arabskými číslicemi jsou vyznačeny decimetry a červenými římskými číslicemi metry. Podle umístění rozlišujeme vodočty na svislé, šikmé a kombinované. Umisťují se na opevněné břehy, nábřežní zdi, mostní pilíře a pod. vždy tak, aby byly pokud možno chráněny před poškozením splávím či ledochodem.\n\nVodočet musí být umístěn tak, aby nula vodočtu byla vždy pod úrovní hladiny za minimálního možného průtoku. Nula musí být zanivelována a vztažena k nadmořské výšce, aby bylo možné vodočet případně obnovit. Podobně musí vodočet dovolovat odečet vodního stavu i v případě extrémních povodňových průtoků.\n\nPodle údajů vodočtu se kontrolují údaje limnigrafu, který se podle vodočtu případně též seřizuje.\n\nPodrobněji viz např. .\n\n"}
{"id": "366521", "url": "https://cs.wikipedia.org/wiki?curid=366521", "title": "Jaterní cirhóza", "text": "Jaterní cirhóza\n\nJaterní cirhóza či cirhóza je chronické jaterní onemocnění, při kterém postupně dochází k přestavbě jaterní tkáně a cévního řečiště jater. Jaterní cirhóza je chronický proces, při kterém dochází k nekróze jater a následně ke zvýšené tvorbě vaziva (fibrotizace) a k uzlovité přestavbě jaterních buněk. Toto onemocnění není v České republice vzácné a stále ho přibývá. Cirhotici umírají v průměru o deset let dříve, než je celkový věkový průměr, ženy ještě mnohem dříve. Mezi postižené patří nejčastěji sociálně slabší vrstvy obyvatelstva a naopak také dobře zajištěné ženy středního věku, u kterých se rozvíjí tzv. syndrom opuštěného hnízda po odchodu dětí z rodiny a všude dostupný alkohol má pomoci zvládat jejich depresivní ladění.\n\nPři vzniku jaterní cirhózy se uplatňují nejrůznější vlivy. V ČR jsou nejčastějšími příčinami virové infekce jater a nadměrné užívání alkoholu. K jaterní cirhóze může vést také obstrukce žlučových cest (\"biliární cirhóza\") a chronické srdeční městnání (\"kardiální cirhóza\").\n\nPříčinou úmrtí cirhotiků jsou častěji následné komplikace onemocnění než vlastní poškození jater. Jedná se především o krvácení z jícnových varixů, hepatocelulární karcinom, zánětlivé komplikace (hlavně plicní) a selhání ledvin.\n\nV naší populaci jsou vedoucími příčinami nadměrná konzumace alkoholu a chronické virové hepatitidy typu B a C. Celosvětově jsou na prvních místech hepatitida B (asi 30%), hepatitida C (27 %) a alkohol (odhadem asi 20% případů).\n\n\nPodle charakteru příznaků rozlišujeme \"kompenzovanou\" a \"dekompenzovanou\" formu jaterní cirhózy.\n\nKompenzovaná cirhóza svými projevy připomíná chronický zánět jater. Nemocní si stěžují na nespecifické příznaky, jako například pocity plnosti po jídle, změny stolice, lehké otoky v oblasti kotníků a noční močení. U žen se mohou objevit poruchy menstruačního cyklu ve smyslu vynechání menstruace, nebo úplného vymizení. Lékařské vyšetření prokáže zvětšení jater a postupně také zvětšení sleziny. Onemocnění pozvolna přechází ve fázi dekompenzace.\n\nDekompenzovaná cirhóza má poměrně pestré projevy. Někdy převažují projevy poškození jaterní tkáně (ikterus, krvácivé projevy, hypoalbuminémie se zadržováním tekutin, ascitem a otoky), jindy naopak projevy poškození cévního řečiště (ascites, jícnové varixy, portosystémová encefalopatie). Nemocní si stěžují na nepřekonatelnou únavu, slabost, vyčerpanost, nechutenství, úbytek svalové hmoty, zvětšování břicha a otoky. U žen jsou časté poruchy menstruačního cyklu, muži si stěžují na pokles libida a potence. Časté jsou bolesti kloubů a páteře.\n\nTypický cirhotik mívá velké břicho, tenké končetiny, vypadá unaveně a má zpomalené reakce. Jeho kůže je bledá až ikterická s četnými pavoučkovými névy. Rty a jazyk jsou červené („lakované“), na dlaních bývá erytém. Typické jsou projevy sklonu ke zvýšené krvácivosti (\"hemoragické diatézy\") - petechie (drobné tečkovité krvácení do kůže či sliznic), podlitin, krvácení z dásní, nosu atp. U mužů mizí ochlupení hrudníku, často se objevuje gynekomastie a může dojít až k atrofii varlat. Na břišní stěně jsou zvýrazněné cévy, jako důsledek vzniku kolaterálního oběhu. Břišní stěna je ochablá, a proto se snadno tvoří kýly. Játra jsou zvětšená, na pohmat tuhá s ostrým okrajem. Postupně se zvětšuje také slezina. Objevují se otoky dolních končetin různého rozsahu.\n\nJaterní cirhóza může také probíhat zcela bezpříznakově - odhaduje se, že až ve 20 % případů. Pak bývá diagnostikována náhodně během jiného vyšetření, nebo až posmrtně.\n\nZákladem diagnostiky je podrobná anamnéza, objektivní vyšetření a výsledky biochemických vyšetření. Dále se běžně provádí sonografické vyšetření jater a dopplerovské sonografické vyšetření jaterních cév. Pokud je potřeba objasnit příčinu cirhózy, nebo určit její staging a grading, provádí se perkutánní jaterní biopsie, popřípadě transjugulární biopsie. U každého nemocného je třeba vyšetřit jícen a žaludek k průkazu varixů.\n\nK nejdůležitějším komplikacím patří portální hypertenze - (zvýšený tlak v jaterní žíle) a její důsledky. Rozšíření cév v jícnu vede při jejich prasknutí k rychlému vykrvácení. Dále se může se rozvinout jaterní encefalopatie (poškození mozku), rakovina jater, větší náchylnost k infekcím (zejm. plicním), choroby trávicího ústrojí (žaludeční a dvanácterníkový vřed) a selhání ledvin.\n\nDůsledky portální hypertenze:\n\nU cirhotiků je naopak nižší výskyt srdečního infarktu a aterosklerózy.\n\nPříčinu onemocnění lze obvykle léčit jen stěží. V počátečních stádiích je proto důležitá rozumná životospráva, dieta a umírněná konzumace alkoholu. V dalších stádiích zmírňujeme projevy onemocnění a v pokročilých stádiích lze zvážit možnost transplantace jater.\n\nMezi preventivní opatření patří omezení užívání alkoholu a očkování proti viru žloutenky typu A a B.\n\nZ řeckého \"kirrhos\" nažloutlý - týká se žloutenky při finálních stadiích cirhosy; na žluté barvě se může podílet zmnožení tuku a žlučová barviva v krvi .).\n\n"}
{"id": "366522", "url": "https://cs.wikipedia.org/wiki?curid=366522", "title": "Lesklice velká", "text": "Lesklice velká\n\nLesklice velká (\"Epitheca bimaculata\") je druh vážky z podřádu šídel. Rozšíření je eurosibiřské, ve střední Evropě se vyskytuje jen ostrůvkovitě. V Evropě je to jediný druh rodu Epitheca. V celém Česku je to velmi vzácný druh s ojedinělými nálezy. Je zapsaná v červeném seznamu ohrožených druhů bezobratlých jako druh kriticky ohrožený.\n\nTělo lesklice má délku 55–60 mm a na hrudi je žlutohnědé bez kovového lesku. Oči se na temeni dotýkají v přímce. Křídla jsou žlutavě zabarvená, u základny zadních křídel mají černou skvrnu. Nohy má lesklice celé černé, na hřbetu žlutého zadečku má vykrajovaný hnědý pruh.\n\nNymfa (larva) je dlouhá až 31 mm. Na hřbetě zadečku má trny a na boku osmého a devátého článku má dlouhé boční trny. Dva velké trny má i za očima.\n\nNymfy žijí na dně hlubokých stojatých vod. Zde se živí vodním hmyzem. Nymfa se vyvíjí tři roky. Dospělci létají od května do července u stojatých vod. Samičky vypouštějí vajíčka za letu v až půl metrových provazcích pod hladinu.\n"}
{"id": "366526", "url": "https://cs.wikipedia.org/wiki?curid=366526", "title": "Švédské tažení do Ruska", "text": "Švédské tažení do Ruska\n\nŠvédské tažení do Ruska bylo součástí severní války.\n\nRoku 1700 začala severní válka, v níž stálo Rusko a jeho spojenci proti Švédsku. Hned na začátku utrpělo Rusko těžkou porážku u Narvy, ale švédský král Karel XII. se poté obrátil proti Polsku a Sasku, čímž dal Rusům možnost vzpamatovat se, čehož plně využili. Po úspěších, jichž dosáhli Švédové proti Sasům a Polákům, se chystali zaútočit na Rusko. K prvnímu pokusu došlo počátkem roku 1706, ale po neúspěchu u Grodna se znovu obrátil do Saska, kde dosahoval dalších úspěchů.\n\nTažení začalo v září roku 1707, kdy Karel XII. vytáhl s armádou čítající 43 000 mužů do Ruska a v lednu roku 1708 dosáhl Karel XII. Grodna, kde po malé bitvě přiměl cara ustoupit. V dalších bitvách znovu Rusy porážel, ale nepovedlo se mu je donutit ke generální bitvě, což to nakonec vedlo k tomu, že Karlův postup se obrátil na Ukrajinu, kde se Karel XII. chtěl spojit s ukrajinským hetmanem Mazepou. \n\nMazepa toužil po úplné samostatnosti Ukrajiny a proto přijal, ale když se o tom car dozvěděl, nechal vypálit jeho sídelní město Baturin; Mazepa navíc nepřivedl tolik kozáků, kolik bylo třeba. Generál Lewenhaupt, jenž měl přivézt posily a zásoby, byl poražen u Lesné. V dubnu 1709 oblehl Karel XII. Poltavu.\n\nPro Rusy bylo důležité ubránit Poltavu, a proto se car Petr I. vydal se silnou armádou Poltavě na pomoc. Navíc byl Karel XII. 27. května zraněn na noze a musel být na nosítkách. Přesto se Karel XII. rozhodl pro bitvu, k níž došlo 8. července 1709. Bitva u Poltavy skončila drtivým vítězstvím Rusů a zbytky švédské armády kapitulovaly u Perevoločné. Karel musel po bitvě uprchnout do Turecka a válka se obrátila v neprospěch Švédska.\n\nTažení skončilo pro Švédsko katastrofou a do konce války se už jen bránilo. Nystadský mír z roku 1721 znamenal pro Rusko získání Livonska, Estonska, Ingrie a části Karelie. Navíc se Rusko stalo skutečnou evropskou velmocí, zatímco Švédsko se vzdalo výbojné politiky.\n\n"}
{"id": "366527", "url": "https://cs.wikipedia.org/wiki?curid=366527", "title": "André Grusenmeyer", "text": "André Grusenmeyer\n\nAndré Grusenmeyer (24. listopadu 1840, Uhlwiller - 30. listopadu 1905, Haguenau) byl francouzský podnikatel, mechanik a vynálezce. Jeho nejznámějším vynálezem je mlátička obilí.\n\n"}
{"id": "366528", "url": "https://cs.wikipedia.org/wiki?curid=366528", "title": "Szawe", "text": "Szawe\n\nSzawe (SzaWe) byla značka německých luxusních automobilů vyráběných v letech 1920 až 1924 společností \"Szabo & Wechselmann Automobilfabrik\" sídlící v Berlíně-Reinickendorfu ve spolupráci s firmou NAG.\n\nSzawe Automobil- und Karosseriefabrik AG byla akciová společnost sídlící v Berlíně. Založili ji obchodníci Karl Szabo, Gerson Wechselmann, Erich Wechselmann, Karl Wechselmann a Friedrich Wilhelm Gendebien. Zkratka \"Szawe\" vznikla jako Akronym jmen Szabo a Wechselmann.\n\nI po první světové válce se zabývala výrobou kočárů. Poté začala se stavbou vlastních automobilů, kvůli nedostatku kapacit však nemohla uspokojit všechny zákazníky. Došlo proto k dohodě s automobilkou NAG, pro kterou firma Szabo & Wechselmann začala karosovat upravené podvozky. Prvním byl model NAG C 4 se čtyřválcovým motorem o objemu 2536 cm³. Vozy byly prodávány pod názvem \"Szawe 10/38 PS\".\n\nV roce 1921 vznikl první vůz nesoucí značku Szawe. Karosérii, připomínající loď s kostrou ze dřeva doplněnou hliníkem navrhl všestranně nadaný umělec, designér a vynálezce Ernst Neumann-Neander, pozdější majitel firmy Neander. \n\nPro typ \"10/50 PS\" navrhl Georg Bergmann šestiválcový motor z lehkých slitin o objemu 2570 cm³. Podvozky pro tento vůz pocházely od firmy \"Heinrich Ehrhardt AG\" sídlící ve městě Zella-Mehlis.\n\nDo roku 1924 vzniklo několik vozů na podvozku firmy NAG. V období před nástupem luxusních limuzín firem Maybach a Horch byla značka Szawe považována za německý Rolls-Royce. V roce 1924 však spolupráce obou firem na projektu skončila. Do současnosti se dochoval jen jediný vůz značky Szawe. Ten je vystaven v Dánském muzeu letectví a dopravy v Helsingør.\n\nV roce 1924 došlo ke sloučení společností Ehrhardt a vzniku firmy Ehrhardt-Szawe. Ta však existovala jen jediný rok.\n\nV rámci konkurzního řízení získala výrobní závody a materiál společnosti firma Gemeinschaft Deutscher Automobilfabriken (GDA), což bylo sdružení firem NAG, Hansa-Lloyd a Brennabor.\n\n"}
{"id": "366529", "url": "https://cs.wikipedia.org/wiki?curid=366529", "title": "Státní znak Jihoafrické republiky", "text": "Státní znak Jihoafrické republiky\n\nStátní znak Jihoafrické republiky byl přijat v roce 2000 (tj. až 10 let po zrušení režimu apartheidu). Znak tvoří (od zdola) sloní kly, nad nimi jsou dva klasy pšenice, nad nimi je zlatý štít s khoisanskou skalní malbou. Horní část znaku tvoří zkřížené kopí a kyj, nad nimi je květ Protei, pták hadilov písař a vycházející slunce.\n\nPrvní znak Jihoafrické republiky, tehdy ještě Jihoafrické unie, byl utvořen ze znaků provincií, které předtím byly nezávislé státy či kolonie. První čtvrtinu štítu znaku zabírá figura Naděje ze znaku Kapské kolonie na červeném pozadí. Druhou čtvrtinu zabírají dva pakoně ve skoku na žlutém pozadí ze znaku Natalu. Ve třetí čtvrtině štítu je pomerančovník ze znaku Oranžska. A v poslední čtvrtině se nacházel vůz ze znaku Transvaalu. Štítonoši jsou dvě odlišné antilopy ze znaků Kapska a Oranžska. Rudý (nebo červený) lev v horní části znaku drží 4 svázané tyčinky jako důkaz spojení všech 4 provincií. Pod znakem je latinské heslo \"Ex Unitate Vires\", které znamená \"Z jednoty je moc\" (Afrikánsky \"Eendragt maakt magt\") . Štít znaku byl na vlajce Jihoafrické unie už roku 1910; roku 1912 byl položen na bílý kruh. Jako státní byl tento znak přijat až roku 1932.\n"}
{"id": "366533", "url": "https://cs.wikipedia.org/wiki?curid=366533", "title": "Hlezenní kloub", "text": "Hlezenní kloub\n\nHlezenní kloub (\"Articulatio talocruralis\") je kloub složený z kosti lýtkové (\"fibula\"), kosti holenní (\"tibie\") a kosti hlezenní (\"talus\").\n\nPohyby kloubu jsou pouze flexe a extenze, jelikož tvarově kloub vypadá jako kladka, což neumožňuje pohyby do stran.\n\n"}
{"id": "366536", "url": "https://cs.wikipedia.org/wiki?curid=366536", "title": "Carl Gustav Jablonsky", "text": "Carl Gustav Jablonsky\n\nCarl Gustav Jablonsky (1756 – 25. května 1787) byl německý přírodovědec, entomolog a ilustrátor. Byl také osobním tajemníkem pruské královny. \nJablonského \"Natursystem\" byl jedním z pokusů o kompletní přehled řádu Coleoptera.\n\nZemřel poměrně mlád – ve věku 31 let. Většinu svého života prožil v Berlíně, kde i působil. Věnoval se s neúnavnou horlivostí především studiu přírodních věd, v nemž dosáhl ve své době výjimečné výsledky. Jeho předčasnou smrt způsobilo dlouhodobé enormní duševní úsilí a pracovní přetížení. \n\n\n\n"}
{"id": "366538", "url": "https://cs.wikipedia.org/wiki?curid=366538", "title": "Transmutace", "text": "Transmutace\n\nTransmutace může být :\n\n"}
{"id": "366546", "url": "https://cs.wikipedia.org/wiki?curid=366546", "title": "Seznam amerických bitevních lodí", "text": "Seznam amerických bitevních lodí\n\nSeznam amerických bitevních lodí zahrnuje bitevní lodě amerického námořnictva.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "366547", "url": "https://cs.wikipedia.org/wiki?curid=366547", "title": "Johann Friedrich Wilhelm Herbst", "text": "Johann Friedrich Wilhelm Herbst\n\nJohann Friedrich Wilhelm Herbst (1. listopadu 1743 Petershagen – 5. listopadu 1807 Berlín) byl německý přírodovědec a entomolog.\n\nV Německu se stal Linnéovým pokračovatelem. Patřil mezi významné koleopterology.\n\n\n"}
{"id": "366554", "url": "https://cs.wikipedia.org/wiki?curid=366554", "title": "André Blondel", "text": "André Blondel\n\nAndré-Eugéne Blondel (28. srpen 1863 – 15. listopad 1938) byl francouzský inženýr a fyzik. Je vynálezcem elektromechanického oscilografu a systému měření pomocí fotometrických částic.\n\nBlondel se narodil v Chaumontu, v Haute-Marne ve Francii. Jeho otec byl úředník pocházející ze staré rodiny z Dijonu. Ve své době byl nejlepším studentem ve městě. Navštěvoval École nationale des ponts et chaussées (Škola mostů a cest) a v roce 1888 maturoval jako první z třídy. Byl zaměstnán jako inženýr firmou Majáky a lampy, dokud v roce 1927 neodešel jako generální inspektor první třídy. Stal se profesorem elektrotechnologie na Škole mostů a cest a na École nationale supérieure des mines de Paris v Paříži.\n\nVelmi brzo se stal nepohyblivým kvůli paralýze nohou, která ho omezila do pokoje na 27 let, ale nikdy nepřestal pracovat.\n\nV roce 1893 hledal André Blondel řešení problému integrální synchronizace, užíval při tom teorii navrženou Cornuem. Ovlivňoval podmínky, za nichž křivka, načrtnutá nástrojem o vysoké rychlosti, bude vyhovovat pokud možno co nepřesněji aktuálním variantám fyzikálního fenoménu, který studoval.\n\nTo ho přivedlo k vynálezu oscilografu s dvojitým vláknem a oscilografů z jemného železa. Tyto nástroje vyhrály hlavní cenu na výstavě v St. Louis v roce 1904. Byli silnější než klasické stroboskopy vynalezené v roce 1891 a dosud používané. Zůstaly nejlepším způsobem, jak zaznamenat vysokorychlostní elektřinu na dalších 40 let, dokud nebyly nahrazeny osciloskopy s katodovým paprskem. Vydláždily cestu k většímu pochopení chování alternujícího náboje.\n\nBlondel sestavil teorii korekce s asymetrickými elektrodami. Demonstroval tři druhy elektrického oblouku: primitivní oblouk Duddellův, sekundární oblouk Poulsenův a nástup oscilačních výbojů.\n\nV roce 1892 publikoval studii párování synchronních generátorů ve velké elektrické síti. Tato analýza byla rovněž proveden trochu dříve dalších elektrickým inženýrem, P. Boucherotem, který užíval jiný přístup, ale oba autoři došli k podobným závěrům.\n\nV roce 1894 navrhl k užití ve fotometrii lumen a další nové jednotky měření, založené na metru a svíčce.\n\nV roce 1899 publikoval \"Empirickou teorii synchronních generátorů\", která zahrnovala základní teorii dvou armaturových reakcí (přímé a příčné). Byla užívána rozšířeně, aby vysvětlila vlastnosti vybíhajícího pólu ac strojů.\n\nV roce 1927 byl jmenován velitelem Légion d´honneur a v roce 1913 doživotním členem Francouzské akademie věd. V roce 1937 mu byla udělena Faradayova medaile. Obdržel také medaili Franklinova institutu, cenu Montefiore a cenu lorda Kelvina.\n\nV roce 1909 pracoval za asistence M. Mähla na jednom z prvních schémat pro přenos energie na dlouhé vzdálenosti. Projekt vytvořil hydroelektrárnu o síle 300 000 koní v Genissiatu na řece Rhoně a přenášel elektrickou energii do Paříže ve vzdálenosti více než 350 km. Využíval polyfázový náboj o výkonu 120 kV.\n\nZemřel v Paříži 15. listopadu 1938.\n"}
{"id": "366560", "url": "https://cs.wikipedia.org/wiki?curid=366560", "title": "Inscenace", "text": "Inscenace\n\nInscenace může být:\n\n\n"}
{"id": "366563", "url": "https://cs.wikipedia.org/wiki?curid=366563", "title": "Saguaro", "text": "Saguaro\n\nSaguaro je rod kaktusu, jehož jediným zástupcem je druh Carnegiea gigantea. Saguaro je nejvyšším druhem mezi kaktusy, nejvyšší zdokumentovaný exemplář dosáhl výšky 23,8 metrů. Saguaro je významným krajinotvorným prvkem Sonorské pouště. Poskytuje jedlé plody, které sklízejí místní obyvatelé. V jeho stonku si často vydlabávají hnízdní dutiny některé druhy ptáků žijících v Sonorské poušti. Saguaro obsahuje několik psychotropních alkaloidů, ale není využíváno jako droga. Druh je modelovým příkladem adaptace na pouštní podmínky. Stal svým specifickým tvarem daným růstem vedlejších větví symbolem amerických a mexických pouští a stylizovaně je součástí krajiny mnoha westernů, například filmu Limonádový Joe.\n\nHlavní oblastí výskytu je Sonorská poušť v Arizoně a jižní Kalifornii. Dále se vyskytuje v okrajových oblastech pouště Colorado (považované za část Sonorské pouště) a v Kalifornii poblíž řeky Colorado a v Arizoně od Mohave Co. po Graham, Yuma a Pima Co. Nachází se ve výškách 200 až 1000 m n. m., vzácně na štěrkových náplavových diluviálních čtvrtohorních svazích bachada vystupuje až do 1 350 m n. m. Teplota v létě vystupuje až k 50 °C, v zimě bývá okolo 20 °C. V některých rocích jsou úhrnné srážky jen 10 mm, průměrně se pohybují mezi 70 až 250 mm ročně dle lokality. Celková plocha oblasti výskytu se odhaduje na 250 tisíc km².\n\nOblast začala být v 19. století pastevecky využívána. Pouštní tráva byla spásána rychleji, než stačila dorůst. Došlo k odhalení a erozi půdy. Těžba kovů a zpracování rud vedlo k vykácení suchých lesů na uhlí. Taktéž bylo těženo pletivo stonků jako kaktusové dřevo pro potřeby dolů a též i na otop. To vše vedlo k úbytku pouštních porostů. V roce 1933 byla proto zřízena východně od Tusconu rezervace Saguaro National Monument o rozloze 6216 ha. V současnosti saguaro není zařazeno mezi ohrožené druhy, ale svévolné kácení je zakázáno a při kultivaci pozemků je povinnost zde rostoucí saguara přesadit na jiný vhodný pozemek.\n\nSloupovitý kaktus cereus s obvyklou výškou dosahující 12 až 18 m. Rekordní zdokumentovaný jedinec dosáhl výšky 24 m. Je uváděna hmotnost přes 13 tun. Přibližně od jedné třetiny výšky vznikají boční větve, které napřed rostou kolmo vodorovně od hlavního stonku a později se stáčejí nahoru. Vzniká tak charakteristický kandelábrovitý vzhled, kterým se saguara odlišují od podobných dalších obrovských, jen o něco nižších kaktusů rodu \"Pachycereus\", jež odnožují zejména v dolní části stonku. Stonky saguár jsou až 0,75 m silné. Přibližně ve třetině až polovině poloměru stonku od středu se nachází prstenec cévních svazků a struktura dřevitých vláken, která dává rostlině pevnost. Povrch je rozdělen do 12 až 30 přímých, nehlubokých žeber. Žebra nesou hustě umístěné areoly, ze kterých roste svazek 15 až 30 trnů, 2 až 4 cm dlouhých okrajových a až 6 cm dlouhých středových, šedých až černavých. Oblast vývinu květů je beztrnná, s více vlnatými areolami.\n\nPodzemní část tvoří až 2 m hluboko zarostlá část stonku, která rostlinu ukotvuje. Z ní vyrůstá rozsáhlý hluboký kořenový systém a u dospělých jedinců též rozsáhlý podpovrchový kořenový systém, který velmi efektivně sbírá všechny spadlé srážky.\n\nKvěty vyrůstají na boku stonku blízko pod vrcholem. Jsou trychtýřovité, mají zelenou trubku dlouhou 8 až 12 cm a talířovitě otevřené bílé okvětí o průměru až 8 cm. Otevírají se na večer a zůstávají otevřené i příští den. Plody jsou oválné, 5 až 8 cm dlouhé a 2 až 5 cm široké. Jsou mírně hrbolaté a nesou plstnaté areoly. Ve zralosti se otevírají na vrcholu 3 až 4 cípy a uvnitř jsou červené. Jsou šťavnaté a obsahují asi dva tisíce semen. Semena jsou podlouhlá, 2 mm velká, černá.\n\nDužnatá část stonku obsahuje až 0,7 % alkaloidů jako je salsoidin, karnegin, gigantin a je hořká. Vylisovaná kapalina se proto nehodí ani k nouzovému pití. Alkaloidy mají psychotropní účinek, ale jejich užívání není známo. V plodech alkaloidy nebyly prokázány.\n\nCarnegie se vyznačují specifickou vývojovou strategií. Mladé semenáčky rostou ve stínu křovinné vegetace. Vytváří pouze hlubinné kořeny čerpající spodní vodu. Naprostá většina hyne v prvním roce života. Rostlina může za život vytvořit až 40 milionů semen, z nichž při udržení stálé populace vznikne jeden dospělý exemplář. Po dosažení určité velikosti, okolo věku 50 až 75 let, při výšce 3 až 5 m rozvinou rozsáhlý podpovrchový kořenový systém. Ten sebere spadlou vláhu původní rostlině, pod jejíž ochranou před úpalem carnegie dosud rostla a rostlina hyne. V té době carnegie poprvé vykvétá. Otázka rychlosti růstu a stáří není uspokojivě zodpovězena. Jednak se rychlost růstu liší podle srážek na stanovišti, za druhé nejstarší exempláře pochází z doby před začátkem vědeckého výzkumu a jejich počátek tak není zdokumentován. Dle různých pozorování na různých lokalitách začínají kvést ve věku 35 až 75 let ( jako obvyklý věk je udáváno 55 let) a začínají se větvit ve věku 50 až 100 let (průměr 70 let). Konečné výšky dosahují asi ve věku 125 až 200 let. Dožívají se dle odhadu 200 až 250 let. V zahradnických podmínkách s intenzivní zálivkou a přihnojováním se povedlo přivést skupinu saguár do květu ve věku 15 až 20 let.\n\nNa některých lokalitách rostou dospělé carnegie pravidelně rozmístěné ve vzdálenostech daných jejich kořenovým systémem a pro mladé semenáčky tak nezbývá mnoho volných míst. Dle obvyklých ekologických měřítek vypadá populace jako vymírající, ale není to pravda\n\nSaguaro poskytuje ve stonku hnízdní dutiny drobným druhům sov, střízlíkům, drozdům strakapoudům a hrdličkám. Též slouží jako stanoviště pro dravce. Hrdličky se podílí na opylování. Semena jsou šířena trusem ptáků a hlodavců ze sežraných plodů a též mravenci.\n\nPlody saguara jsou tradičně sbírany místními indiány kmenů Hohokam, Seri, Sinagua a O'odham (Akimel O'odham (River Pima), Hiach-ed O'odham (Papago), Tohono O'odham (Sand Papago)). Roční kalendář kmene Tohono O'odham začíná měsícem Hahšani Mašad, což znamená měsíc sklizně saguara. Sklizeň plodů dříve představovala významnou tradiční slavnost s posílením sociálních vazeb kmene. Muži budovali přechodné tábory a sháněli dřevo na vaření a vodu. Ženy ve dvojicích srážely plody pomocí dlouhých tyčí, vytvořených často právě ze starých dřevnatých koster saguara, a oddělovaly dužinu od slupky a od semen. Z dužiny se vařil džem nebo se zkvašovala na víno, případně silnou kořalku. Ze semen se mlela nepříliš kvalitní mouka nebo sloužila jako krmivo pro drůbež. Pro přípravu vína byl postaven speciální vinný sklípek a ustanoven oficiální vinař kmene zodpovědný za fermentaci. Oblíbené víno se pilo též při rituálech přivolávajících déšť. Dle měření v roce 1929 dovedlo 600 indiánských rodin sklidit 45 tun plodů (Crosswhite). Plody jsou velmi výživné, obsahují až 7 % cukrů a 13 % bílkovin.\n\nDřevitá kostra je používána jako stavební materiál, na výrobu nábytku a dalších předmětů a na otop.\n\nKvět carnegie je jedním ze symbolů státu Arizona.\n\nV našich podmínkách je možné pěstovat ve skleníku nebo na jižním okně pouze malé semenáčky, původem z dovezených semen z nalezišť, zcela odlišné od dospělých rostlin v domovině. Rostou velmi pomalu a je nutné teplé suché přezimování a opatrná zálivka v období růstu, tím jsou vhodné pro prostředí moderních bytů. V nabídce pro širokou veřejnost v květinářstvích se objevuje jen vzácně.\n\nŠpanělský cestovatel Francisco Vasquez de Coronado napsal v roce 1540 : \"Pijí tam víno připravené z pitahaya, což je plod z velkých bodláků, který se otevírá jako granátové jablko. Toto víno je ohlupuje.\nTermín saguaro, též vyslovované jako suwarro, poprvé použil plukovník William H. Emory až v roce 1848. Dle jím zaslaných částí stonků a kreseb byl druh vědecky popsán prof. G. Engelmannem jako \"Cereus giganteus\". Další přesnější popis pořídil dr. Parry v roce 1852 jako účastník další expedice plk. Emorye. V roce 1919 pro něj Britton a Rose vytvořili speciální rod \"Carnegiea\", název je podle A. Carnegiho.\n\n\n"}
{"id": "366564", "url": "https://cs.wikipedia.org/wiki?curid=366564", "title": "Casa Rosada", "text": "Casa Rosada\n\nLa Casa Rosada (španělsky „Růžový dům“), oficiálně známá jako Casa de Gobierno („Vládní dům“) nebo Palasio Presidencial („Prezidentský palác“), je oficiální rezidence a sídlo úřadu argentinského prezidenta. Když nepracuje prezident v Casa Rosada, přebývá v Quinta de Olivos v Olivos na předměstí Buenos Aires.\n\nCasa Rosada byla postavena v roce 1873 na východním konci Plaza de Mayo, velkého náměstí, které bylo od založení města Buenos Aires sídlem hlavních politických institucí Argentiny. Nicméně současná budova se datuje pouze do roku 1873 a byla postavena na základech dřívější celnice, pošty a pevnosti. Balkón vedoucí na náměstí sloužil jako pódium pro mnoho postav, včetně Evy Perónové, která odtud manifestovala \"descamisados\", a papeže Jana Pavla II., který navštívil Buenos Aires v roce 1998. Madonna z balkónu zpívala filmové ztvárnění písně Don't Cry for Me Argentina ve filmu \"Evita\" po setkání s budoucím prezidentem Carlosem Menemem. \n\nBudova je vymalována světle růžovou barvou (a po nedávné přemalbě tmavě růžovou barvou na straně směřující k náměstí). V současné době prochází rozsáhlou rekonstrukcí, včetně právě přemalování. Casa Rosada byla nazvána prezidentem Domingem Faustinem Sarmientem. Říká se, že právě on vybral toto barevné schéma, aby zmírnil politické napětí. Nechal tedy smíchat červenou a bílou barvu obou opozičních stran. Další vysvětlení tvrdí, že původní nátěr obsahoval kravskou krev, aby se zabránilo poškození následkem vlhkosti.\n\n"}
{"id": "366568", "url": "https://cs.wikipedia.org/wiki?curid=366568", "title": "Já mám ráda komiky", "text": "Já mám ráda komiky\n\nJá mám ráda komiky (1994) je album, na kterém Jitka Molavcová zpívá písně známých českých i světových komiků. Většinu uvedených písní světových komiků převedl do češtiny Jiří Suchý. Album obsahuje 14 písní.\n\n\n"}
{"id": "366569", "url": "https://cs.wikipedia.org/wiki?curid=366569", "title": "Lesklice zelenavá", "text": "Lesklice zelenavá\n\nLesklice zelenavá (\"Somatochlora metallica\") je druh vážky z podřádu šídel. Vyskytuje se ve velké části Evropy a v Asii. V celém Česku je to hojný druh.\n\nTělo lesklice má délku 50–60 mm a je zelené s kovovým leskem. Oči se na temeni dotýkají v přímce, jsou zeleně lesklé. Na čele mezi očima má dvě žluté skvrny, které jsou spojeny žlutým proužkem. U základny zadních křídel může mít malé nažloutlé skvrny, mimoto jsou křídla čirá s rozpětím 70–75 mm. Plamka na křídlech je hnědá. Nohy má celé černé. Na boku zadečku nemá žluté skvrny. U samečka je zadeček v prostřední části rozšířen.\n\nNymfa (larva) je dlouhá až 25 mm. Na hřbetě zadečku má trny a na boku osmého a devátého článku má i krátké boční trny.\n\nNymfy (larvy) se líhnou z vajíčka po 4–6 týdnech. Vajíčka nakladená na podzim přezimovávají. Nymfy žijí mezi rostlinami nebo zahrabané do dna. Zde se živí vodním hmyzem. Nymfa se vyvíjí 2–4 roky. Dospělci létají od května do září. Vyskytují se u rybníků, jezer nebo u mírně tekoucích vod. Často zaletují daleko od vody, pak je lze potkat na lesních cestách nebo mýtinách. Samičky snáší vajíčka ze břehu nebo vodních rostlin pod hladinu.\n\n"}
{"id": "366573", "url": "https://cs.wikipedia.org/wiki?curid=366573", "title": "Tunku Abdul Rahman", "text": "Tunku Abdul Rahman\n\nTunku Abdul Rahman Putra Al-Haj ibni Almarhum Sultan Abdul Hamid Shah (8. února 1903 Alor Setar - 6. prosince 1990 Kuala Lumpur) byl první malajsijský premiér v letech 1957 - 1970. Je také znám pod jmény \"Bapa Kemerdekaan\" (otec nezávislosti) , \"Bapa Malaysia\" (otec Malajsie) a „the Tunku“. Byl rovněž prvním prezidentem Asijské fotbalové federace (1958-1976)\n\nByl premiérem Malajské federace pod britským protektorátem (1951). Roku 1954 Tunku Abdul Rahman vedl delegaci v Londýně, kde jednal o nezávislosti pro svou zemi, ale bezvýsledně. O rok později se konaly první všeobecné volby. Abdul Rahman se stal premiérem Malajsie.\n\nV roce 1955 Abdul Rahman opět vyjednával s britskou vládou a o dva roky později byl 31. srpen 1957 vyhlášen dnem nezávislosti. Když v Kuala Lumpuru byla stahována britská vlajka, Abdul Rahman a okolní dav volali Merdeka! (Svoboda!).\nV následujících letech spoluvytvářel \"Velkou Malajsii\". Po nepokojích roku 1969, vyhlásil \"Rukunegara\" („Principy státu“), které měly sloužit k porozumění mezi komunitami, a krátce poté odešel na penzi.\n"}
{"id": "366574", "url": "https://cs.wikipedia.org/wiki?curid=366574", "title": "Tangerine Dream", "text": "Tangerine Dream\n\nTangerine Dream je německá hudební skupina založená v roce 1967 Edgarem Froesem. Skupina hraje elektronickou hudbu a za svou existenci prošla mnoha personálními změnami, jediným stálým členem byl Edgar Froese.\n\nBubeník a skladatel Klaus Schulze byl krátce členem první sestavy, ale nejstabilnější sestavou 70. let, kdy byla skupina na vrcholu, bylo klávesové trio Edgar Froese, Christopher Franke a Peter Baumann. Začátkem 80. let nahradil Baumanna Johannes Schmoelling a též tato sestava byla stabilní a vysoce produktivní.\n\n"}
{"id": "366575", "url": "https://cs.wikipedia.org/wiki?curid=366575", "title": "STS-62", "text": "STS-62\n\nSTS-62 byla šestnáctá mise raketoplánu Columbia. Celkem se jednalo o 60. misi raketoplánu do vesmíru.\n\n"}
{"id": "366576", "url": "https://cs.wikipedia.org/wiki?curid=366576", "title": "Jaromír Pleskot", "text": "Jaromír Pleskot\n\nJaromír Pleskot (11. února 1922, Praha – 6. srpna 2009, Praha) byl český divadelní herec, filmový a divadelní režisér, pedagog a překladatel.\n\nAbsolvoval v roce 1945 dramatické oddělení Pražské konzervatoře. Již během studií vystupoval jako herec v divadle Větrník a v Nezávislém divadle a krátce působil jako režisér u Vlasty Buriana. V prosinci 1945 jej angažoval Jiří Frejka v Divadle na Vinohradech, kde pak působil jako režisér až do roku 1950.\nNásledně působil v Olomouci, v Československém státním filmu a v pražském Národním divadle (1957–88) . Po revoluci v roce 1989 byl krátce ředitelem Divadla E. F. Buriana v Praze.\n\nPo osvobození v roce 1945 aktivně pracoval v nově založeném Divadelním studiu konzervatoře (DISK). Také se zabýval překlady, zvláště děl Williama Shakespeara, které pak režíroval především na scéně Národního divadla. \n\nJe pohřben na hřbitově v Praze 6 - Střešovicích. \n\n\n\n\nPřekládal z ruštiny a angličtiny.\n\n\n\n\n"}
{"id": "366580", "url": "https://cs.wikipedia.org/wiki?curid=366580", "title": "STS-65", "text": "STS-65\n\nSTS-65 byla sedmnáctá mise raketoplánu Columbia. Celkem se jednalo o 62. misi raketoplánu do vesmíru. Cílem letu byl vynesení laboratoře Spacelab IML-2. Na oběžnou dráhu byly vyneseny medaky japonské, které se během mise staly prvními obratlovci rozmnožujícími se v prostředí mikrogravitace.\n\n"}
{"id": "366588", "url": "https://cs.wikipedia.org/wiki?curid=366588", "title": "STS-73", "text": "STS-73\n\nSTS-73 byla osmnáctá mise raketoplánu Columbia. Celkem se jednalo o 71. misi raketoplánu do vesmíru. Cílem letu byl let laboratoře Spacelab USML-2.\n\n"}
{"id": "366589", "url": "https://cs.wikipedia.org/wiki?curid=366589", "title": "Ernst Reuter", "text": "Ernst Reuter\n\nErnst Rudolf Johannes Reuter (29. července 1889 - 29. září 1953) byl starosta Západního Berlína v letech 1948-1953, během období studené války.\n\nReuter se narodil v Apenrade (Aabenraa), v provincii Šlesvicko-Holštýnsko. Dětství strávil v Leeru, kde je po něm pojmenováno náměstí. Reuter navštěvoval univerzitu v Münsteru a Marburgu, kde v roce 1912 dokončil studia a složil zkoušky na učitele. Hlavně byl ale členem společenství nazývaného \"SBV Frankonia Marburg\". V tomtéž roce se stal členem Německé sociálně demokratické strany (SPD).\n\nPo svém návratu do Německa Reuter vstoupil do Komunistické strany Německa (KPD) a byl jmenován prvním sekretářem berlínské sekce. Ujmul se pozice na levém křídle strany v březnu 1921 podporoval otevřené povstání ve středním Německu. Tím se postavil do opozice proti lídrovi strany Paulu Levim. Ačkoliv byl Reuter považován za Leninova favorita, byl v roce 1922 ze strany vyloučen. Na krátký čas se přesunul do Nezávislé sociálně demokratické strany Německa (USPD) a pak se nadobro vrátil k sociálním demokratům.\n\nV roce 1926 začal Reuter svoji službu v berlínské vládě, kde byl zodpovědný za dopravu. Úspěchem bylo založení Berlínského dopravního podniku (Berliner Verkehrsbetriebe - BVG), zavedení jednotného lístku pro městskou dopravu a rozšíření berlínského podzemního systému.\n\nV letech 1931 - 1933 byl Reuter starostou Magdeburgu, kde bojoval proti nedostatku bytů a práce jako důsledku ekonomické krize. Byl také zvolen členem Reichstagu. V roce 1933, kdy byli u moci nacisté, byl donucen abdikovat a byl převezen do koncentračního tábora (KZ) v Lichtenburgu u Torgau. Po propuštění odešel v roce 1935 do exilu do Turecka, kde zůstal do konce nacistické éry. V Ankaře vyučoval na univerzitě, založil univerzitní disciplínu urbanistické plánování a sloužil jako vládní konzultant. Během prvních měsíců druhé světové války shromáždilo Turecko všechny ty, kteří stále vlastnili německý pas a přepravilo je do internačních táborů „jako spojence nepřátel“. Bylo to již třetí Reuterovo uvěznění, po ruském a nacistickém.\n\nPo skončení druhé světové války se Reuter vrátil do Berlína a v roce 1946 byl zvolen do magistrátu (vlády), kde dohlížel na dopravní oddělení. V roce 1947 byl zvolen starostou Berlína, ale v prohlubující se krizi studené války si sovětská vláda vynucovala se vším svůj nezbytný souhlas.\n\nReuterovo jméno je spojeno s obdobím studené války v Berlíně. Během sovětské berlínské blokády (1948–1949) byla západní část města zásobována leteckými dodávkami (\"vzdušný most\"), které zřídil americký vojenský guvernér Lucius D. Clay. Jako odpověď na hrozbu se museli obyvatelé západní části spojit. Ernst Reuter se stal jejich mluvčím a lídrem, symbolickou postavou \"Svobodného Berlína\". Památná je Reuterova řeč před vyhořelým Reichstagem 9. září 1948, kdy mluvil k 300 000 lidem a apeloval na svět, aby nenechal Berlín osudu. Ve volbách konaných v západní části Berlína o dva měsíce později pomohla jeho popularita získat SPD vítězství 64,5 %, což je nejlepší výsledek, jakého kdy kterákoliv strana ve svobodných volbách v Německu dosáhla. Jako starosta vytvořil vládu velké koalice s dalšími dvěma největšími stranami a demonstroval tak berlínskou jednotu.\n\nKdyž vstoupila v platnost nová ústava státu Berlín platná pro Západní Berlín, byl Reuter 18. ledna 1951 zvolen opět starostou Berlína. V této funkci zůstal až do své smrti.\n\nPod jeho záštitou byla založena Svobodná univerzita Berlín, protože Humboldtova univerzita se nacházela v sovětském pásmu a pod komunistickým vedením. V roce 1953 vytvořil Reuter Nadaci starosty Reutera, která pomáhala utečencům do Západního Berlína.\n\nNěkolik týdnů po povstání ze 17. června 1953 Reuter náhle a neočekávaně zemřel v Západním Berlíně následkem srdečního infarktu ve věku 64 let. Jeho pohřbu se zúčastnilo více než milion lidí. Jeho hrob se nachází na hřbitově \"Waldfriedhof\" ve čtvrti Berlín-Dahlem.\n\nReuter se oženil v roce 1920 a měl se svoji ženou Hannou dvě děti. Syn Edzard se stal předsedou představenstva společnosti Daimler-Benz.\n\n\nDalší města v Německou mají ulice nebo školy pojmenované po Ernstu Reuterovi.\n\nSérie \"Mistr svobody\" vydaná Poštou Spojených států v roce 1959 poctila Reutera dvěma známkami.\n"}
{"id": "366590", "url": "https://cs.wikipedia.org/wiki?curid=366590", "title": "Lesklice horská", "text": "Lesklice horská\n\nLesklice horská (\"Somatochlora alpestris\") je druh vážky z podřádu šídel. Vyskytuje se hlavně na severu Evropy a v horách střední Evropy. V celém Česku je to vzácný druh. Je zapsaná v červeném seznamu ohrožených druhů bezobratlých jako druh ohrožený.\n\nZadeček lesklice horské má délku 32–35 mm. Hruď má tmavozelenou s kovovým leskem. Oči jsou lesklé, na temeni se dotýkají v přímce. Na čele mezi očima má dvě nespojené žluté skvrny. Křídla jsou čirá s rozpětím 63–72 mm. Plamka na křídlech je hnědá. Nohy má černé. Zadeček je skoro černý bez lesku.\n\nNymfa (larva) je dlouhá až 21 mm. Hřbet zadečku má bez trnů, zatímco na boku 8. a 9. článku zadečku má dlouhé ostré trny.\n\nNymfy žijí v rašelinných vodách, kde se vyvíjí 3 roky. Dospělci létají většinou u břehu od července do září.\n"}
{"id": "366592", "url": "https://cs.wikipedia.org/wiki?curid=366592", "title": "Édisud", "text": "Édisud\n\nÉdisud je nakladatelství založené roku 1971 Charly-Yvesem Chaudoreillem, se sídlem v Avignonu. Specializuje se od začátku na díla s tematikou Středomoří, hlavně Provence a Maghrebu.\n\nÉdisud byl koupen belgickou skupinou Éditions de la Lesse. V současnosti sídlí v Aix-en-Provence.\n\nÉdisud vydává knihy a časopisy. Disponuje 1000 položkami v katalogu a průměrně vydává 65 nových titulů ročně.\n\nČasopisy:\n\nOficiální stránky\n"}
{"id": "366593", "url": "https://cs.wikipedia.org/wiki?curid=366593", "title": "STS-75", "text": "STS-75\n\nSTS-75 byla devatenáctá mise raketoplánu Columbia. Celkem se jednalo o 74. misi raketoplánu do vesmíru.\n\n\nPrvotním úkolem STS-75 bylo vynést na orbit \"Tethered Satellite System Reflight (TSS-1R)\" (česky přibližně: \"uvázaný družicový systém (opakovaný let), TSS-1R\") a vypustit do prostoru vodicí kabel.\n\nSpecifické úkoly mise TSS1-R byly:\n\nTSS-1R byl opakovaný let TSS-1, jenž byl na palubě Atlantisu v misi STS-46 v červenci/srpnu 1992. TSS kroužil kolem Země ve vzdálenosti 296 km, čímž byl vystaven do řídce elektricky nabité vrstvy ionosféry.\n\nVědci z mise STS-75 doufali, že kabel vypustí do vzdálenosti 20,7 km. Nicméně, kabel se ke konci vypouštění přerušil a zůstal po několik týdnů na orbitu. Z povrchu (Země) byl v tu dobu zřetelně viditelný, jevil se jako jasné fluorescentní světlo putující oblohou. Utržená část kabelu měla délku přibližně 12 mil (19 kilometrů).\n\nVědecký výzkum TSS-1R zahrnoval:\n\nMise s sebou též nesla \"U. S. Microgravity Payload (USMP-3)\" (česky přibližně: \"užitečnou mikrogravitační zátěž Spojených států, USMP-3\"), navrženou k výzkumu materiálů a fyziky kondenzované hmoty.\n\nUžitná zátěž USMP-3 sestávala ze čtyř hlavních pokusů, započatých na MPESS (\"Mission Peculiar Experiment Support Structures\") a tři další pokusy ve střední sekci raketoplánu.\n\nMezy tyto pokusy patřily:\n\n\n"}
{"id": "366598", "url": "https://cs.wikipedia.org/wiki?curid=366598", "title": "STS-78", "text": "STS-78\n\nSTS-78 byla dvacátá mise raketoplánu Columbia. Celkem se jednalo o 77. misi raketoplánu do vesmíru. Cílem letu byl let laboratoře Spacelab-LMS.\n\n"}
{"id": "366602", "url": "https://cs.wikipedia.org/wiki?curid=366602", "title": "Alexej Michajlovič Remizov", "text": "Alexej Michajlovič Remizov\n\nAlexej Michajlovič Remizov (rusky: Алексей Михайлович Ремизов, 6. července / 24. června 1877, Moskva, Rusko – 26. září 1957 Paříž, Francie) byl ruský spisovatel. Věnoval se také kaligrafii.\n\nNarodil se v moskevské kupecké rodině, dostalo se mu náboženského vychování. Během studia na moskevské universitě byl v roce 1897 zatčen pro účast na studentském hnutí a řadu let strávil ve vězení a ve vyhnanství. V roce 1905 se usadil v Petrohradu a psal a graficky upravoval bizarní práce inspirované lidovou a středověkou literaturou. Říjnovou revoluci v roce 1917 nepřijal a v roce 1921 emigroval. Od roku 1923 žil v Paříži. V době druhé světové války projevil zájem vrátit se do své bývalé vlasti a dokonce obdržel sovětský pas.\n\nJeho dílo je inspirováno lidovým uměním, staroruskými vlivy a byzantskou ornamentikou. Nejvýznamnější částí jeho díla jsou romány a povídky z let 1908-1912. V apokalyptických bizarních příbězích se mísí realita s fantazií a snovostí.\n\nDivadelní hry, inspirované středověkými mystérii:\nV emigraci napsal:\n\n\n\n"}
{"id": "366603", "url": "https://cs.wikipedia.org/wiki?curid=366603", "title": "Peter Bieri", "text": "Peter Bieri\n\nPeter Bieri (* 23. června 1944 Bern), píšící pod pseudonymem Pascal Mercier, je švýcarský filozof a spisovatel.\n\n\n"}
{"id": "366609", "url": "https://cs.wikipedia.org/wiki?curid=366609", "title": "Excalibur (časopis)", "text": "Excalibur (časopis)\n\nExcalibur byl jedním z prvních časopisů v tehdejším Československu zaměřených na počítačové hry.\n\nByl vydáván Martinem Ludvíkem, první číslo vyšlo v lednu roku 1991. Název \"Excalibur\" vymyslel jeho první šéfredaktor Lukáš Ladra. Časopis původně vycházel jako černobílý měsíčník (s barevnou obálkou – v té době tvořen na počítači Atari ST), po prvních deseti číslech jako celobarevný. Zpočátku byl orientován především na hry pro počítače Amiga, později se zaměřil na rozšířenější platfomu PC. Za celou dobu jeho existence bylo vydáno přesně 80 čísel, měnila se periodicita vydávání (od měsíce až k týdnu), cena i rozsah.\n\nLukáš Ladra postupně vybudoval první redakci časopisu, ve které byli např. Jakub Červinka (Červ) a pozdější šéfredaktoři \"Excaliburu\", dvojice Jan Eisler (ICE) a Andrej Anastasov (Andrew). Jeho redaktoři-recenzenti měli mimo jiné přezdívky JKL, Muddog, Genagen (Petr Chlumský, později jeden z autorů herního pořadu GamePage), Lewis (Tomáš Smolík, později časopis Level), Tomáš Mrkvička (později časopis Score), Jan Tománek (Beast), Tomáš Landa (Silver), Rattle (Pavel Hacker), VotaN, pozdější šéfredaktoři Stanislav Procházka, Tomáš Staněk a Pavel Žďárek (později časopis Gamestar, XGen).\n\nNa žádost vydavatele Martina Ludvíka se v roce 1994 část redakce v čele s Beastem (Jan Tománek) a Silverem (Tomáš Landa) oddělila a založila časopis LEVEL, který měl být více uvolněnou konkurencí v té době serióznějšího Excaliburu.\n\nPůvodní vydavatel, Martin Ludvík, od zrušení projektu několik let na svém blogu sliboval herní komunitě jeho znovuoživení, žádný z termínů spuštění nového projektu však nedodržel.\n\nV červnu 2016 doménu excalibur.cz koupilo vydavatelství Mladá fronta a.s., web se věnuje především MMO hrám.\n\n"}
{"id": "366611", "url": "https://cs.wikipedia.org/wiki?curid=366611", "title": "Grafomanie", "text": "Grafomanie\n\nGrafomanie či hypergrafie (z řeckého \"grafein\" - psát, \"mania\" - touha) je chorobná touha psát. V lékařském smyslu jde o chorobný stav mysli, pro nějž je typické psaní nesmyslných, nesouvislých shluků slov, v obecnějším slova smyslu termín označuje chorobné nutkání psát texty literárního charakteru, většinou bez ohledu na jejich kvalitu, případně slouží jako pejorativní označení pro autora málo kvalitních děl. Tomuto obecnému chápání je bližší odborný termín typomanie, který označuje chorobnou touhu po publikaci vlastního díla.\n\nTito lidé píší, ale to, co píší, bývá pouze shluk obecně uznávaných nepravd a to proto, že autor většinou ví to, co ví obyčejný čtenář. Pokud grafomani mají o něčem ponětí, tak se obvykle nedovedou řádně vyjádřit. Postižení používají slova k vyrovnání se se slovy a obrazy, které je obklopují. Někteří mohou být nadaní a pak jsou schopni psát i autobiografie a lyrická či epická díla. Postižení píší kdekoliv, po papírech, po stěnách, atd., pokud kolem sebe nic takového nemají, uchýlí se i ke psaní po pažích či po nohách. Jedinec má chorobnou touhu po vyjádření svých fantazií pomocí psaní, ale ona touha je více méně touha po vyjádření vlastní existence. Svoje dílo si většinou velmi považují, ale kvalita je většinou pochybná.\n"}
{"id": "366612", "url": "https://cs.wikipedia.org/wiki?curid=366612", "title": "Reklamní agentura", "text": "Reklamní agentura\n\nReklamní agentura (řidčeji komunikační agentura) je společnost, která se specializuje na produkci kreativních konceptů a materiálů.\n\nPrvní reklamní agenturu si otevřel Volney B. Palmer ve Philadelphii roku 1850.\n\nMezi činnosti reklamní agentury patří vytváření:\n\nMezi další činnosti reklamních agentur může patřit také public relations, tisk a další služby.\n\n"}
{"id": "366614", "url": "https://cs.wikipedia.org/wiki?curid=366614", "title": "Lesklice severská", "text": "Lesklice severská\n\nLesklice severská (\"Somatochlora arctica\") je druh vážky z podřádu šídel. Vyskytuje se hlavně na severu Evropy a ostrůvkovitě ve vyšších polohách střední a západní Evropy. V celém Česku je to vzácný druh. Je zapsaná v červeném seznamu ohrožených druhů bezobratlých jako druh ohrožený.\n\nZadeček lesklice horské má délku 30–37 mm. Hruď má zelenou s kovovým leskem. Oči jsou lesklé, na temeni se dotýkají v přímce. Na čele mezi očima má dvě nespojené žluté skvrny. U základny zadních křídel může mít malé nažloutlé skvrny, mimoto jsou křídla čirá s rozpětím 60–70 mm. Plamka na křídlech je hnědá. Nohy má černé. Zadeček je tmavě zelený s bronzovým leskem se dvěma žlutými skvrnami na druhém článku (samička má na hřbetní části ještě dvě skvrny navíc).\n\nNymfa (larva) je dlouhá až 20 mm. Hřbet i bok zadečku má bez trnů.\n\nNymfy žijí v rašelinných vodách, kde se vyvíjí čtyři roky. Dospělci létají většinou nad rašeliništím od května do září..\n\n"}
{"id": "366617", "url": "https://cs.wikipedia.org/wiki?curid=366617", "title": "Alfred Reginald Radcliffe-Brown", "text": "Alfred Reginald Radcliffe-Brown\n\nAlfred Reginald Radcliffe-Brown (17. ledna 1881 Birmingham – 24. října 1955 Londýn) byl anglický sociální antropolog a představitel strukturního funkcionalismu. Spolu s Bronisławem Malinowským je považován za jednoho ze dvou zakladatelů britské sociální antropologie. Mezi jeho zájmy patřilo především studium domorodých příbuzenských systémů, náboženství a práva.\n\nNarodil se jako Alfred Reginald Brown v roce 1881 ve Sparbrooku v Birminghamu. Jeho otec zemřel v roce 1886 a rodinu tak živila jeho matka. O mladého Alfreda Reginalda a jeho sourozence se starala babička z matčiny strany. Příjmení si nechal změnit v roce 1926 z Brown na Radcliffe-Brown.\n\nPo studiu na \"Trinity College\" v Cambridge (zde ho ovlivnil britský antropolog W. H. R. Rivers) odcestoval na Andamanské ostrovy, kde v letech 1906–1908 prováděl terénní výzkum. Na základě dat z tohoto výzkumu vznikla jeho zásadní práce \"Andamanští ostrované\", vydaná až v roce 1922. Ve stejném roce vyšla i kniha \"Argonauti Západního Pacifiku\" od Bronisława Malinowského, Radcliffe-Brownova názorového souputníka.\n\nDalší výzkum provedl v letech 1910–1912 v Západní Austrálii. V letech 1916–1919 řídil školství v království Tonga. V letech 1920–1926 působil v Jižní Africe na universitě v Kapském městě. Od roku 1926 přesídlil do Austrálie a působil na Sydney University, kde ve spolupráci se svými studenty vydal monografii \"Sociální organizace australských kmenů\" a od roku 1930 žil v Chicagu. Od roku 1937 vyučoval sociální antropologii v Oxfordu, kde se stal jednou z hlavních postav britské sociální antropologie a význačným představitelem strukturního funkcionalismu. V roce 1946 opustil Oxford a až do roku 1954 vyučoval v Alexandrii a Kapském městě. V roce 1954 se vrátil do Anglie a v následujícím roce zde zemřel.\n\nRadcliffe-Brownův vědecký přístup byl ovlivněn francouzskou sociologickou školou, zejména sociologem Émilem Durkheimem a jeho synovcem Marcelem Maussem, s nimiž si nějaký čas i psal. Radcliffe-Brown se v duchu Durkheimovy sociologie vymezoval proti svým předchůdcům snažících se vysvětlit domorodé zvyklosti poukazem na historický vývoj. Mezi takové autory patřili evolucionisté jako Edward Burnett Tylor nebo James George Frazer a další. V případě domorodých společností nemáme podle Radcliffe-Browna žádné, nebo jen málo dokladů o historickém vývoji těchto společností. Jakékoliv domněnky o původu jednotlivých zvyklostí jsou tak podle Radcliffe-Browna jen planou spekulací. Naopak se podle něj musíme podívat na celý aktuální kontext, ve kterém se dané zvyklosti vyskytují. Vysvětlovat, proč se lidé nějakým způsobem chovají, znamená podle Radcliffe-Browna pochopit, jak daná společnost funguje jako celek v určitém okamžiku či období.\n\nAby byla naplněna vědecká podstata antropologie, je podle Radcliffe-Browna důležité zaměřit pozornost na studium sociální struktury společnosti a funkcí lidských zvyklostí. Sociální strukturu lze podle Radcliffe-Browna chápat jako síť aktuálních a pozorovatelných vztahů uvnitř společnosti. Jedná se zejména o vztahy mezi jedinci, společenskými vrstvami a skupinami. Kromě sociální struktury můžeme v každé společnosti navíc pozorovat i lidské aktivity. Řada aktivit, zejména těch pravidelných jako jsou náboženské rituály nebo právní procedury, má nějakou funkci. Funkci Radcliffe-Brown definuje jako přínos aktivity k zachování strukturální kontinuity společnosti.\n\nSociální antropologie je jednak vědou komparativní, kdy můžeme společnosti vzájemně porovnávat a srovnávat mezi sebou. Rovněž je však vědou, která by zobecňováním svých poznatků měla dospět k zákonitostem týkajících se podstaty lidských společností minulých, současných i budoucích. Radcliffe-Brown nijak neskrýval, že antropologie je vědou přírodní. Kritizoval tak své současníky, antropology Paula Radina a Marcela Griaula, kteří zobecňování v duchu přírodních věd odmítali a trvali na přepokladu specifičnosti každé společnosti.\n\nRadcliffe-Brown pomohl vychovat a ovlivnil mladší generaci sociálních antropologů. Z těch nejvýznamnějších se jedná zejména o jeho mladší kolegy na Oxfordské univerzitě, Meyera Fortese a Edwarda Evana Evanse-Pritcharda, kteří jsou společně s Radcliffe-Brownem označováni jako škola strukturního funkcionalismu. Mezi další autory inspirované či jinak rozvíjející Radcliffe-Brownův odkaz patřili například Gregory Bateson nebo Max Gluckman.\n\n"}
{"id": "366621", "url": "https://cs.wikipedia.org/wiki?curid=366621", "title": "Otto František Babler", "text": "Otto František Babler\n\nOtto František Babler (26. ledna 1901 Zenica, dnešní Bosna a Hercegovina – 24. února 1984 Olomouc), původním jménem Otto Franjo Babler, byl český překladatel, spisovatel, básník, literární historik, knihovník, kulturní publicista a polyglot. \n\nOtec pocházel z německo-slovinské rodiny, matka byla Češka. Babler vychodil obecnou školu v Prijedoru a v Sarajevu, poté studoval na reálném srbochorvatském gymnáziu v Sarajevu. V roce 1915 se jako válečný běženec s matkou dostává do Čech a dokončuje své středoškolské vzdělání na německém reálném gymnáziu v Olomouci, na němž maturoval v roce 1919.\n\nV roce 1928 se oženil a natrvalo přestěhoval do Samotišek pod Svatým Kopečkem u Olomouce, kde je na jeho počest pojmenováno náměstí.\n\nJe jedním z nejplodnějších českých překladatelů (asi 4 000 překladů). Překládal ze slovinštiny, srbocharvátštiny, bulharštiny, ruštiny, němčiny, angličtiny, francouzštiny a italštiny a z češtiny do němčiny i angličtiny. Centrem jeho pozornosti byla spiritualistická, náboženská a folkloristická tvorba. V letech 1926–1946 vydával edici \"Hlasy\", v níž v bibliofilské úpravě uváděl své překlady Rilkeho, Blakeho, Claudela, Bubera a dalších.\n\nV letech 1935–48 byl knihovníkem Obchodní komory v Olomouci, v letech 1948–1956 knihovníkem Univerzitní knihovny. Mimo to v letech 1946–56 vedl na obnovené olomoucké univerzitě cvičení ze srbochorvatštiny. Od roku 1956 žil jako nezávislý spisovatel. Bablerovým životním dílem je překlad Dantovy \"Božské komedie\", který přeložil společně s Janem Zahradníčkem. Vysoko ceněn je také jeho překlad Máchova Máje do němčiny.\n\nPrvní čtyři sloky prvého zpěvu prvního oddílu \"Božské komedie – Pekla\":\n\nI. Peklo\nZpěv prvý\n\n\n\n\n\n\n\n\n\n\n\n\n\n\n"}
{"id": "366627", "url": "https://cs.wikipedia.org/wiki?curid=366627", "title": "Vůdce opozice", "text": "Vůdce opozice\n\nVůdce opozice je titul tradičně připisován vůdci největší opoziční parlamentní strany ve westminsterském systému parlamentární vlády. Vůdce opozice je také často chápán jako potenciální premiér a někdy je také označován jako stínový premiér. Jeho straničtí kolegové, kteří jsou odborníky na jednotlivé vládní posty se označují jako stínová vláda.\n\nVe Spojeném království se titul oficiálně nazývá \"vůdce loajální opozice Jejího Veličenstva\" ( ).\n"}
{"id": "366635", "url": "https://cs.wikipedia.org/wiki?curid=366635", "title": "Thomas Wallace", "text": "Thomas Wallace\n\nThomas Wallace (1768 – 23. února 1844) byl anglický politik.\n\nByl členem parlamentu (MP) za okrsek Grampound (1790-1796), Penryn (1796-1802), Hindon (1802-1807), Shaftesbury (Dorset) (1807-1812), Weymouth (1812-1813), Cockermouth (1813-1818) a opět za Weymouth (818-1828).\n\nByl prezidentem Board of Control (1807-1816) (dohled nad British East India Company), a viceprezidentem Board of Trade (1818-1823).\n\nByl jmenován \"Privy Councillor\" roku 1801, a povýšen na barona Wallace 2. února 1828.\n\nSídlil na Featherstone Castle v Northumberlandu.\n"}
{"id": "366640", "url": "https://cs.wikipedia.org/wiki?curid=366640", "title": "Oriflame", "text": "Oriflame\n\nOriflame je švédská kosmetická společnost nabízející kosmetické přípravky a potravinové doplňky prostřednictvím svých členů, a také na e-shopu. Globální ústředí společnosti Oriflame (Oriflame Cosmetics S.A.) se nachází v Luxembourgu a obchodní oddělení ve švýcarském Fribourgu. Vývojové centrum sídlí v Irském Dublinu, kde pracuje 100 vědeckých pracovníků. Oriflame je vlastníkem několika patentů (například) a držitelem mnoha certifikátů kvality i ekologické šetrnosti. Některé výrobky nosí označení Fairtrade, Certifikát Ecocert, a další .V roce 2013 se umístil mezi 25 nejznámějšími značkami České republiky v Consumer Superbrands 2013.\n\nSpolečnost byla založena v roce 1967 ve Švédsku bratry Jonasem (1937-2019) a Robertem van Jochnickovými. V České republice začala firma Oriflame působit v roce 1990.\n\nOriflame prodává své výrobky prostřednictvím přímého prodeje svých členů. Členové dostávají provize z prodejů a mohou motivovat ostatní, aby se také stali členy. Pokud si člen vytvoří vlastní prodejní tým, dostává provize i z prodejů celého týmu.Oriflame působí v 67 zemích celého světa a to například i v Egyptě, Malajsii, Rusku atp. V ČR působí 90 000 členů, na celém světě pak 3,6 milionů.\n\n\n\n"}
{"id": "366641", "url": "https://cs.wikipedia.org/wiki?curid=366641", "title": "Bilijský šimpanz", "text": "Bilijský šimpanz\n\nBilijský šimpanz je označení pro dosud ne zcela jednoznačně popsanou a klasifikovanou variantu šimpanze učenlivého. Vyskytuje se v oblasti pralesa Bili na severu Demokratické republiky Kongo a od běžných šimpanzů se liší především větším vzrůstem a odlišným chováním. \n\nPodle analýzy mitochondriální DNA náleží patrně k poddruhu šimpanze východního (\"Pan troglodytes schweinfurthii\"), diskuse o tom, zda by se mohlo jednat o samostatný poddruh však zatím není zcela uzavřena. Domorodé pověsti o \"zabijácích lvů\" a některé neobvyklé rysy tohoto šimpanze vyvolaly v minulosti dohady okolo jeho existence a učinily z něj předmět zájmu kryptozoologů. Anglický název \"Bili Ape\" či \"Bondo Mystery Ape\" bývá do češtiny někdy nesprávně překládán jako Bondova či Biliho opice – Bili a Bondo jsou však geografické názvy oblasti potažmo města.\n\nPrvní zprávy o těchto primátech pocházejí z počátku 20. století, kdy v r. 1908 belgický důstojník zatřelil dva jedince tohoto druhu a věnoval jejich lebky belgickému \"Muzeu střední Afriky\" v Tervurenu. V r. 1937 je Henri Schouteden popsal jako nový poddruh gorily, který pojmenoval \"Gorilla gorilla uellensis\" (podle řeky Uelle, u níž byli primáti uloveni). Po celé 20. století však nebyl odchycen žádný další jedinec. Teprve v l. 1996 – 2004 se výzkumu tohoto primáta intenzivně věnoval švýcarský badatel Karl Ammann, jemuž se podařilo primáty několikrát vyfotografovat a získat vzorky jejich chlupů, takže bylo možné provést analýzu jejich DNA.\n\n"}
{"id": "366642", "url": "https://cs.wikipedia.org/wiki?curid=366642", "title": "Insomniac", "text": "Insomniac\n\nInsomniac je čtvrté album americké punk rockové skupiny Green Day. Bylo vydáno 10. října 1995 u Reprise Records.\n\n"}
{"id": "366644", "url": "https://cs.wikipedia.org/wiki?curid=366644", "title": "Prvočíselná funkce", "text": "Prvočíselná funkce\n\nPrvočíselná funkce je funkce udávající počet prvočísel menších než zadané reálné číslo \"x\" . Bývá značena pomocí řeckého písmeneme π jako formula_1 (ovšem nesouvisí nijak přímo se známějším Ludolfovým číslem) a je předmětem studia v matematice, v teorii čísel.\n\nRozložení prvočísel mezi přirozenými čísly je předmětem zájmu číselných teoretiků již dlouho. Na konci 18. století vyslovili Carl Friedrich Gauss a Adrien-Marie Legendre předpoklad, že prvočíselná funkce přibližně odpovídá funkci\n\ntedy že\n\nTo se povedlo dokázat poprvé v roce 1896, kdy nezávisle dosáhli důkazu Jacques Hadamard a Charles de la Vallée Poussin za použití Riemannovy funkce.\n\nPro malé hodnoty je nejsnazší explicitně zjistit všechna prvočísla menší než formula_5 (například pomocí Eratosthenova síta) a sečíst je.\n\nLegendre vymyslel propracovanější způsob výpočtu formula_1: Pro dané reálné číslo formula_5\na různá prvočísla formula_8, formula_9, …, formula_10 je počet přirozených čísel nesoudělných se všemi formula_11 a menších než formula_5 roven\n\nPokud za formula_8, formula_9, …, formula_10 zvolíme všechna prvočísla menší než odmocnina z formula_5, je toto číslo rovno:\n\nJeště lepší algoritmy od té doby vymysleli například Ernst Meissel nebo Derrick Henry Lehmer.\n"}
{"id": "366646", "url": "https://cs.wikipedia.org/wiki?curid=366646", "title": "Globulin", "text": "Globulin\n\nGlobulin je označení frakce sérových proteinů, která je při elektroforéze sérova méně pohyblivá než albumin. Pojem globulin je poměrně obecný, zahrnuje celou řadu proteinů. Globulin je méně rozpustný ve vodě, má větší molekuly než albumin.\n\nGlobuliny jsou v hojném množství například v semenech luštěnin a olejnin, kde slouží jako zásobní látky (legumin, fazeolin, a podobně).\n\nProteiny elektroforézy se používají pro kategorizaci globulinů a rozdělují se do následujících čtyř kategorií:\n\n"}
{"id": "366647", "url": "https://cs.wikipedia.org/wiki?curid=366647", "title": "Josef Richard Vilímek", "text": "Josef Richard Vilímek\n\nJosef Richard Vilímek může být:\n\n"}
{"id": "366650", "url": "https://cs.wikipedia.org/wiki?curid=366650", "title": "Expedice 18", "text": "Expedice 18\n\nExpedice 18 byla osmnáctá posádka dlouhodobě obývající Mezinárodní vesmírnou stanici (ISS). První dva členové posádky, Michael Fincke a Jurij Lončakov, odstartovali 12. října 2008 na palubě kosmické lodi Sojuz TMA-13. K nim se na ISS připojil astronaut Gregory Chamitoff, který už pracoval na stanici jako člen Expedice 17. V listopadu Chamitoffa zaměnila Sandra Magnusová a ji v březnu 2009 japonský astronaut Kóiči Wakata.\n\n\n\n\n\n"}
{"id": "366651", "url": "https://cs.wikipedia.org/wiki?curid=366651", "title": "Lesklice skvrnitá", "text": "Lesklice skvrnitá\n\nLesklice skvrnitá (\"Somatochlora flavomaculata\") je druh vážky z podřádu šídel. Vyskytuje se ve velké části Evropy, kde je na většině území ohrožená. V celém Česku je to vzácný druh. Je zapsaná v červeném seznamu ohrožených druhů bezobratlých ČR jako druh ohrožený.\n\nZadeček lesklice skvrnité má délku 34–40 mm. Hruď má zelenou s kovovým leskem. Oči jsou lesklé, na temeni se dotýkají v přímce. Na čele mezi očima má dvě nespojené žluté skvrny. U základny zadních křídel může mít malé nažloutlé skvrny, mimoto jsou křídla čirá. Nohy má černé. Zadeček je velmi tmavě zelený s bronzovým leskem se žlutými skvrnami na boku pátého až osmého článku.\n\nNymfa (larva) je dlouhá až 21 mm. Na těle je ochlupená. Na hřbetě zadečku má trny a na boku devátého článku má i boční trny.\n\nVajíčka i nymfy mohou přečkat několik týdnu sucha. Nymfa se vyvíjí až čtyři roky. Dospělci létají od května do srpna. Vyskytují se v nížinách na zarostlých bažinatých či rašelinných vodách. Samičky snáší vajíčka za kolébavého letu na bahnitou mělčinu.\n"}
{"id": "366654", "url": "https://cs.wikipedia.org/wiki?curid=366654", "title": "Římský klub", "text": "Římský klub\n\nŘímský klub je globální think tank, který byl založen v dubnu 1968 a celosvětovou pozornost získal v roce 1972 svou první zprávou \"Meze růstu\" (Limits to Growth). Římský klub o sobě uvádí, že je \"\"organizací jednotlivců, kteří sdílejí společný zájem o budoucnost lidstva a usilují o změnu. Naším posláním je podporovat porozumění globálním výzvám, kterým čelí lidstvo a navrhovat řešení prostřednictvím vědecké analýzy, komunikace a jejich prosazování\".\" Členy jsou známé a respektované osobnosti v disciplínách, které jsou pro poslání klubu relevantní, jako je sociální rozvoj, ekonomika a životní prostředí. Mezi členy jsou významní vědci, špičkoví podnikatelé, bývalí politici a bývalé hlavy států, jejichž společným zájmem je budoucnost lidstva a diskutují o hlavních globálních problémech a výzvách. Přibližně jednou ročně si nechávají zpracovat tzv. \"Zprávu Římskému klubu\" na určité téma, které pak obšírně diskutují. Od 1. července 2008 má klub sídlo ve Winterthuru ve Švýcarsku.\n\nZa jeho zakladatele jsou považováni italský průmyslník Aurelio Peccei a skotský vědec Alexander King.\n\nNa začátku roku 2018 měl Římský klub 101 plných členů, 21 asociovaných členů a byl řízen dvanáctičlenným řídícím výborem. Dále na svých stránkách uvádí 43 čestných členů, mezi které patří Al Gore, Michail Gorbačov, španělský král Juan Carlos I, princ Filip z Belgie, královna Beatrix z Nizozemska, Romano Prodi a Jacques Delors. Jediným českým členem samotného Římského klubu byl v minulosti Václav Havel.\n\nCílem Římského klubu je identifikovat nejdůležitější budoucí problémy lidstva a planety prostřednictvím holistického, interdisciplinárního a dlouhodobého výzkumu; vyhodnotit alternativní budoucí scénáře a analýzy rizik; vyvíjet a navrhovat praktické postupy; sdělovat nové poznatky a trendy významným činitelům a veřejnosti a iniciovat společenské debaty s cílem zlepšit budoucnost. Současný pracovní program římského klubu se zaměřuje na témata\n\n\nK dosažení svých cílů se Římský klub spoléhá také na vzdělávání mladší generace. Například v Německu proto byla v roce 2004 založena celá síť středních škol v rámci německé asociace Římského klubu, mezi jejichž hlavní programové cíle patří naplňování Cílů udržitelného rozvoje OSN.\n\nŘímský klub má národní asociace ve 35 zemích. Posláním národních sdružení je rozšiřovat myšlenky a vize Římského klubu ve svých zemích, nabízet řešení a prosazovat udržitelnější a spravedlivější ekonomiku ve svých zemích a podporovat mezinárodní sekretariát Římského klubu s pořádáním akcí, jako je výroční valná hromada.\n\nZprávy Římskému klubu považuje toto sdružení za nejdůležitější dokumenty, které vydává. Jedná se o recenzované studie zadané výkonným výborem nebo navrhované členem nebo skupinou členů nebo jednotlivcem nebo institucí mimo klub. Podle členů klubu pomáhají rozhodujícím osobám a veřejnosti lépe pochopit hlavní globální problémy. Často obsahují konkrétní politické návrhy a usilují o posílení většího smyslu pro občanskou odpovědnost. Jsou určeny k zahájení diskuse mezi podnikateli, politiky, šéfy mezinárodních agentur, akademiky, pedagogy a médii.\n\nVybrané zprávy Římského klubu:\n\n\nNositel Nobelovy ceny ekonom Robert Solow kritizoval publikaci \"Meze růstu\" pro „zjednodušující“ scénáře. Kritizoval Římský klub pro údajně amatérské metody: \"„Jediná věc, která mě opravdu zneklidňuje, jsou amatéři, kteří dělají absurdní výroky o ekonomice, a myslím si, že Římský klub je nesmysl. Ne proto, že by přírodní zdroje nebo ekologické potřeby nebyly v čase omezené, ale omezení nesouvisí s růstem, ale s úrovní hospodářské činnosti. Nemyslím si, že Římský klub je nesmyslný nápad – ale tak, jak dělají amatérskou dynamiku bez licence, bez řádné kvalifikace je špatně.“\"\n\nVznik československé pobočky Římského klubu prosazoval již v roce 1990 Miloš Zeman, oficiálně pobočka – Československá asociace Římského klubu – vznikla 22. února 1991. Sdružovala v době svého vzniku tři desítky osobností vědy, kultury a veřejného života z Československa. Čestným předsedou byl zvolen Václav Havel, předsedou byl prof. Valtr Komárek, vědeckým sekretářem Ing. J. Nekola, místopředsedy byli zvoleni rektor Univerzity Karlovy prof. Radim Palouš, děkan matematicko-fyzikální fakulty University Komenského prof. Beloslav Riečan a Miloš Zeman. Po smrti Václava Havla uveřejnil Římský klub nekrolog.\n\nDne 4. března 2008 byl zvolen předsedou České asociace Římského klubu docent Pavel Nováček, dalšími členy výboru byli zvoleni prof. Jarmila Doubravová, prof. Jiří Drahoš, doc. Jaroslav Kalous a Ivan Klíma, sekretářem pak Michal Paulus. Po svém zvolení do čela Akademie věd se Jiří Drahoš práce České asociace Římského klubu nezúčastňoval. V roce 2018 se stal předsedou České asociace Římského klubu doc. RNDr. Bohumír Štědroň, CSc. z Univerzity Karlovy.\n\nK různým zprávám o tom, že Římský klub je součástí zednářského hnutí, prohlásil v roce 2018 doc. Nováček: \"\"Jako předseda české asociace prohlašuji, že Římský klub nespřádá konspirační plány a nechce se nějakými záludnými metodami podílet na moci ve státě či ve světě\".\" \n\n"}
{"id": "366655", "url": "https://cs.wikipedia.org/wiki?curid=366655", "title": "Betanin", "text": "Betanin\n\nBetanin \"(CHNO)\" je červené glukosidové potravinářské barvivo získávané z řepy. Slouží jako potravinářsky přídavná látka a má označení E162. Betanin degraduje při vystavení světlu, teplu a kyslíku, a proto se používá pro mražené výrobky, výrobky s krátkou trvanlivostí, nebo výrobky prodávané v suchém stavu. Výrobci barviva sice přidávají vitamín C a antioxidanty, aby zabránili oxidaci, toto opatření ale není příliš účinné. Betanin není tepelně stabilní, záleží tedy na technologické úpravě, tzn. výšce teploty, době působení při technologickém zpracování a aktivitě vody v produktu. \n\nBetanin dokáže přežít i při pasterizaci ve výrobcích s vysokým obsahem cukru. Jeho citlivost vůči kyslíku je nejvyšší u produktů s vysokým obsahem vody nebo u produktů obsahující kationty kovů (např. železa a mědi), antioxidanty, jako je kyselina askorbová. V suché podobě je betanin stabilní v přítomnosti kyslíku.\n\nBetanin je obvykle získávaný z extraktu šťávy červené řepy, koncentrace betaninu v červené řepě může dosáhnout 300-600 mg/kg. Červená řepa obsahuje také další barviva, jako např. vulgaxanthin a anthokyany. Z jiných zdrojů lze získat betanin např. z kaktusu Opuntia, nebo mangoldu.\n\nBarva betaninu závisí na pH; mezi hodnotou 4 až 5 je barva světle namodralá až červená, modro-fialová je pokud se pH zvyšuje. Při velké hodnotě pH se barva promění na žluto-hnědou.\n\nBetanin se používá pro zbarvení masa a uzenin. Nejčastěji se betanin používá ke zbarvení zmrzliny, cukrovinek a nealko nápoje v prášku. Nejčastěji se toto barvivo přidává do zmrzliny, jogurtů, sorbetů nebo mléčných výrobků. Jako prášek je využíván např. v instantních dezertech. \n\nProblematické může být toto barvivo pro velmi malé děti kvůli obsahu dusičnanů přirozeně se vyskytující v červené řepě.   \n\nBetanin se dobře vstřebává ze střeva, má antioxidační účinky.\n"}
{"id": "366659", "url": "https://cs.wikipedia.org/wiki?curid=366659", "title": "Théta", "text": "Théta\n\nThéta (majuskulní podoba Θ, minuskulní podoba θ případně ϑ, řecký název Θήτα) je osmé písmeno řecké abecedy. V řecké číselné soustavě reprezentuje hodnotu 9.\n\nVelké písmeno 'Θ' se používá jako symbol pro:\n\nMalé písmeno 'θ' se používá jako symbol pro:\n\nMalé písmeno 'ϑ' se používá jako symbol pro:\n\nV Unicode je podporováno \n\nV HTML je možné zapsat tyto znaky pomocí jejich Unicode čísla: Θ respektive θ respektive &#977.\nMajuskulní podobu je také možné zapsat pomocí HTML entity Θ, varianty minuskulní podoby pomocí θ a ϑ.\n\nV prostředí LaTeXu je možné použít příkazy \\theta a \\vartheta pro minuskulní varianty a příkaz \\Theta pro majuskulní variantu.\n"}
{"id": "366664", "url": "https://cs.wikipedia.org/wiki?curid=366664", "title": "Sklárny Bohemia", "text": "Sklárny Bohemia\n\nSklárny BOHEMIA a.s. jsou sklárny, nacházející se ve městě Poděbrady. Jsou to nejstarší sklárny ve středních Čechách a jsou tradičním výrobcem olovnatého křišťálu, který je exportován do celého světa.\n\nSklářskou huť v Poděbradech založili poblíž poděbradského nádraží v roce 1876 bratři Jan a Augustin Gerhardtové. Moderní sklárna, jež zahájila provoz v červnu roku 1877, byla první sklárnou ve Středních Čechách. Výroba sem byla převedena z jejich starší sklárny v Pavlově u Světlé nad Sázavou. Vliv na to, že sklárnu otevřeli v oblasti s nedostatkem nerostných surovin i levné pracovní síly, mělo i jejich přátelství s vlastníkem poděbradského panství, knížetem Arnoštem Filipem Hohenlohe ze Schillingfürstu. \n\nSklárna tehdy vyráběla ne příliš kvalitní draselné sklo, určené především na lampy, lahve a různé drobné předměty. Ekonomicky se sklárnám nedařilo a v letech 1886–1893 v nich byla zastavena výroba.\n\nZchátralé sklárny odkoupil v roce 1893 podnikatel Josef Inwald, který obnovil a modernizoval výrobu. Za jeho vedení firma začala prosperovat (vznikla tu i leptárna a brusírna). V roce 1911 se novinkou výrobního programu staly žárovky. Za první světové války byla výroba v podniku omezena, ale za první republiky sklárny čekal rozmach.\n\nV letech 1920–1927 se rozvíjela výroba olovnatého křišťálu, který podniku získal dobré jméno po celém světě a je ve sklárnách vyráběn dodnes. Továrna také byla modernizována. Známým se podnik stal především díky ručně vyráběnému umělecky broušenému sklu a vyráběl i lisovaný olovnatý křišťál. Během světové hospodářské krize však Inwaldův koncern (po smrti Josefa Inwalda v roce 1925 firmu vedl jeho syn Oskar Inwald) čekal bankrot a podnik převzala Česká eskontní banka, která chtěla sklárnu zbourat a na pozemcích postavit obytné domy. Nový ředitel Leo Moser ji však přivedl k nové prosperitě a zachránil. Během druhé světové války byl podnik převeden do německé správy a byla zde zavedena válečná výroba. Výroba upadala a navíc byl jedna ze dvou pecí v roce 1941 poškozena požárem.\n\nV roce 1946 byly sklárny znárodněny a do roku 1950 rozsáhle modernizovány. Poté se staly podnikem \"Poděbradské sklárny n. p\". V roce 1965 byli všichni výrobci olovnatého křišťálu v Čechách a na Moravě, včetně Poděbrad, sloučeni do podniku \"Sklárny Bohemia Poděbrady\" (pozdější \"Crystalex\" a. s.).\n\nDne 1. prosince 1993 byly sklárny privatizovány a staly se z nich \"Sklárny BOHEMIA a. s\". V roce 1999 se podnik stal součástí firmy \"BOHEMIA CRYSTALEX TRADING a. s\".\n\n\n"}
{"id": "366666", "url": "https://cs.wikipedia.org/wiki?curid=366666", "title": "MTV Unplugged (album, Ricky Martin)", "text": "MTV Unplugged (album, Ricky Martin)\n\nRicky Martin MTV Unplugged je první živé album zpěváka Ricky Martina, které vyšlo 7. listopadu 2006\nve formě CD a DVD u vydavatelstvy Sony Music dceřiné společnosti s latinskou tematikou Sony BMG Norte.\n\nNa 8. předávání hudebních cen Latin Grammy Awards, konaném v listopadu 2007, bylo album oceněno dvěma cenami, a to za nejlepší pop vokální album (muži) a nejlepší hudební příběhové video (dlouhé).\n\nByl nahráván 17. srpna 2006 v Miami. V říjnu 2006 mělo premiéru různých latinských televizních stanic včetně, MTV Latin America a MTV Puerto Rico.\n\n\n"}
{"id": "366667", "url": "https://cs.wikipedia.org/wiki?curid=366667", "title": "Kombucha", "text": "Kombucha\n\nKombucha (vyslov 'kombuča', rusky: чайный гриб, čínsky: 茶菌, korejsky:버섯차, japonsky:紅茶キノコ), je lehce perlivý fermentovaný nápoj vzniklý z oslazeného černého nebo zeleného čaje, který je užíván jako funkční potravina.\nK fermentaci je užívána symbiotická kolonie bakterií a kvasinek, nazývané též zkratkou SCOBY.\n\nBarva nápoje je různá dle čaje, ze kterého byl vyroben, obvykle medová až tmavě červená. Chuť závisí na délce fermentace, je obvykle popisována jako sladkokyselá. Délka a podmínky fermentace ovlivňují obsah kyseliny octové, která je hlavní příčinou senzorické kyselosti.\n\nKombuchová kultura je symbióza octových bakterií (hlavně \"Gluconacetobacter xylinus\" a bakterií rodu \"Lactobacillus\") a několika druhů kvasinek (nejběžnější jsou kvasinky rodu \"Zygosaccharomyces\", ale často se vyskytují i rody \"Saccharomyces\" a další)\n\nKolonie může být kontaminována jinými druhy kvasinek a bakterií. Její soudržnost je zajišťována celulózou tvořenou octovými bakteriemi.\nKombuchová kultura má vzhled šedo-hnědého, rosolovitého povlaku. Mladá má světlou barvu, postupem času tmavne. Životnost kultury se pohybuje okolo šesti měsíců.\n\nKombucha se začala široce pěstovat krátce po skončení první světové války. Kdy přesně se k nám dostala, není známo. Podle jedné verze ji přivezli ještě před válkou vyslanečtí úředníci, podle druhé legionáři po skončení války. V tehdejších textech byla nazývána jako kombucha, kombuča nebo německým názvem Wunderpilz. Obliba výrazně poklesla mezi lety 1926 a 1928, kdy se začaly šířit fámy o tom, že houba roste dál i v lidském organizmu. V roce 1928 byly publikovány první články českých odborníků - mykologů. Uváděli, že nápoj obsahuje vitamíny, alkohol, kyselinu uhličitou (oxid uhličitý), octovou a mléčnou. Jindřich Walter provedl mikroskopickou analýzu, kterou zjistil, že „houbu“ tvoří kolonie kvasinek a bakterií žijících v symbióze, přičemž mezi nimi mohou být vtroušené i plísně (Aspergillus, Penicillium), kterými byla kombucha patrně kontaminována ze vzduchu. Názory na možné léčivé účinky nebyly mezi odborníky zcela jednotné - vesměs připouštěli pozitivní vliv přítomných vitamínů a účinky podobné jako u jiných kvašených (kysaných) nápojů, které ale ještě nebyly příliš rozšířené.\n\nPřestože se kombuche přisuzují některé pozitivní zdravotní účinky, neexistuje přesvědčivý vědecký důkaz. Jiné zdroje uvádějí, že kombucha podporuje trávení, očistu střev.\n\nAčkoliv stále nebyly publikovány žádné kontrolované medicínské studie týkající se efektu kombuchy na lidské zdraví, je tento fermentovaný nápoj v ojedinělých případech podezřelý z poškození centrálního nervového systému, jater, metabolické acidózy a všeobecné toxicity, ačkoliv není výslovně uvedeno, že tyto efekty byly způsobeny výhradně kombuchou. Akutní stavy organismu, jako je laktátová acidóza, se spíše mohou objevit u osob s vrozenými predispozicemi. Jiná medicínská hlášení sdělují, že by se měla věnovat pozornost kontraindikaci kombuchy s některými léky, například těmi, které jsou využívány při hormonální terapii. Také mohou vzniknout alergické reakce. Některé publikované zdravotní komplikace mohly být způsobeny prostou kyselostí tohoto nápoje, které lze předcházet vhodným stupněm fermentace.\n\nDo uvařeného černého nebo zeleného čaje přidáme cukr a roztok podrobíme octovému kvašení. Kvašení lze podpořit přidáním zakoupené kombuchové kultury. Část procesu může probíhat anaerobně, proto kombucha může být mírně alkoholická a perlivá.\n"}
{"id": "366670", "url": "https://cs.wikipedia.org/wiki?curid=366670", "title": "Lesklicovití", "text": "Lesklicovití\n\nLesklicovití (Corduliidae) je čeleď vážek s více než 200 druhy po celém světě. Nejvíce je rozšířena v mírném pásmu. V Evropě se vyskytuje devět druhů. V Česku žije sedm druhů ve třech rodech. Zatím u nás nelze vyloučit ani potvrdit výskyt dalšího druhu, lesklice čárkované (\"Oxygastra curtisi\"), která byla pozorovaná např. v Německu.\n\nLesklice jsou středně velké vážky s často kovově lesklým tělem (v Evropě je nelesklá jen lesklice velká). Jsou to výborní letci, kteří jen málokdy odpočívají na vegetaci.\n\n"}
{"id": "366673", "url": "https://cs.wikipedia.org/wiki?curid=366673", "title": "Derek Prince", "text": "Derek Prince\n\nPeter Derek Vaughan Prince (14. srpna 1915, Bangalore – 24. září 2003, Jeruzalém) byl mezinárodně uznávaný britský letniční kazatel. Jeho denní rozhlasový program \"Derek Prince Legacy Radio\" mohla naladit polovina světové populace v mnoha jazycích. Byl autorem více než 50 spisů, které byly přeloženy do více než 100 jazyků. Řada jeho knih vyšla i v češtině.\n\nByl znám svým učením o démonech a křesťanským sionismem. Nepůsobil v rámci žádné církve a jeho slogan byl „Zasáhnout nezasažené a učit nepoučené“.\n\n"}
{"id": "366678", "url": "https://cs.wikipedia.org/wiki?curid=366678", "title": "Pierre-Joseph Garidel", "text": "Pierre-Joseph Garidel\n\nPierre-Joseph Garidel (1. srpna 1658 Manosque – 6. června 1737 Aix-en-Provence) byl francouzský lékař a botanik.\n\nPierre-Joseph Garidel byl synem právníka Pierra Garidela a jeho ženy Louisy de Barthelemy. Studoval medicínu na univerzitě v Aix-en-Provence u Honoré Bicaise a Antoina Mérindola (1570–1624).\n\nSpolu s Josephem Pittonem de Tournefort a Charlesem Plumierem prozkoumali roku 1678 rostlinstvo regionů Dauphiné a Savojska.\n\n23. června 1682 promoval na lékaře, a později na univerzitě pracoval jako profesor anatomie. Na návrh Tourneforta se stal 4. března 1699 členem Académie des Sciences.\n\nV jeho díle \"Histoire des plantes qui naissent aux environs d'Aix-en-Provence\" je poprvé popsána francouzská flóra. Jako první systematicky prozkoumal rostlinstvo Provence.\n\nJoseph Lieutaud (1703–1780) byl jeho synovec.\n\nJoseph Pitton de Tournefort po něm pojmenoval rostlinný rod \"Garidella\" z čeledi Ranunculaceae.\n\"Histoire des plantes qui naissent aux environs d'Aix-en-Provence et dans plusieurs autres endroits de la Provence\". Aix, 1715\n"}
{"id": "366679", "url": "https://cs.wikipedia.org/wiki?curid=366679", "title": "C64 Direct-to-TV", "text": "C64 Direct-to-TV\n\nC64 Direct-to-TV, zkráceně C64DTV je malá implementace herní konzole Commodore 64 se zabudovaným joystickem a 30 hrami. Konstrukce je podobná jako u Atari Classics 10-in-1 TV game, schéma navrhla návrhářka počítačových čipů Jeri Ellsworth, která původně navrhla počítač C-One.\n\nSpolečnost Tulip Computers (která získala práva na značku Commodore v roce 1997) poskytla práva Ironstone Partners, kteří spolupracovali s DC Studios, Mammoth Toys a The Toy:Lobster Company v oblasti vývoje a marketingu jednotky. Celou první výrobní sérii o 250.000 kusech zakoupila společnost QVC a 70.000 z nich prodala hned první den prodeje.\n\nExistuje několik verzí C64DTV. DTV1 (pro televizi typu NTSC) je dodávaný s 2 MB ROM. Ten se poprvé objevil na konci roku 2004 pro americký / kanadský trh. DTV2 (někdy nazývaný C64D2TV) je revidovanou verzí pro evropské a světové trhy (pro televize typu PAL) a objevil se koncem roku 2005. ROM byla v těchto zařízeních nahrazena flash pamětí. Bohužel verze DTV2/PAL trpí výrobní chybou, která má za následek špatnou barvu vykreslování. V DTV3 byl problém s blitterem opraven. Jinou variantou je DTV Radio Shack \"Hummer off-road Racing Challenge Video Game\"\n\n\nOficiální hry pro jednotky jsou převážně složené z C64 her od Epyxu a Hewsonu. Tento seznam je platný pro NTSC verzi.\n\n\nVzhledem k tomu, že vnitřní okruh desky má předpřipravené body pro připájení portů pro disketovou mechaniku a klávesnici, jsou změny hardware v C64DTV poměrně jednoduché.\n\nZnámé hardware modifikace \n\nPřídavný hardware\n\nAčkoliv je interní flash paměť připojena jako zařízení 1, software není uzpůsoben pro zápis, takže nejdou například ukládat skóre. Také ostatní paměti flash v zařízení mají pouze omezený počet zápisů.\n"}
{"id": "366686", "url": "https://cs.wikipedia.org/wiki?curid=366686", "title": "Lanová dráha Velká Úpa – Portášovy Boudy", "text": "Lanová dráha Velká Úpa – Portášovy Boudy\n\nSedačková lanová dráha Velká Úpa – Portášovy Boudy je osobní lanová dráha v Krkonoších. Spojuje město Pec pod Sněžkou, respektive jeho část Velkou Úpu, s osadou Portášovy Boudy, která se nachází právě nad Velkou Úpou. Lanovka je v provozu celoročně, přímo vedle dráhy se nachází sjezdovka.\n\nLanová dráha na „Portášky“ vznikla na konci 60. let 20. století a svůj provoz zahájila v roce 1968 jakožto druhá lanovka v oblasti Pece pod Sněžkou (po dráze na Sněžku). Výrobcem lanové dráhy byl národní podnik \"Transporta Chrudim\", který použil svoji tehdejší obvyklou konstrukci – lanovku s oběžným provozem a pevně uchycenými jednomístnými sedačkami. V roce 1983 proběhla rekonstrukce dráhy, byly opraveny podpěry a vyměněny sedačky.\n\nJednalo se o osobní visutou jednolanovou dráhu oběžného systému s pevným uchycením jednomístných sedaček. Šikmá, skutečná délka lanovky byla 1459 m, vodorovná délka potom 1416 m. Dráha překonávala převýšení 352 m a měla dvě stanice: Velká Úpa (708 m n. m.) a Portášovy Boudy (1060 m n. m.). Dopravní rychlost činila 2 m/s, jízda jedním směrem tak trvala 12,2 minuty. Hodinová přepravní kapacita byla 274 cestujících. Na dráze se nacházelo 130 jednomístných sedaček a 3 sedačky nákladní. Podpěr bylo vystavěno 24 (tři tlačné, zbytek nosných).\n\nNa začátku 21. století již ale zastaralá a málo kapacitní lanovka nevyhovovala. Proto majitel přistoupil v roce 2005 k demontáži celé lanové dráhy (motor byl např. prodán lanovce na Kleť) a k zakoupení trojsedačkové lanovky ze Slovenska, která od roku svého vyrobení v roce 1986 sloužila v lyžařském středisku Jasná v Nízkých Tatrách. Tuto dráhu vyrobila slovenská společnost \"Tatrapoma\". Její provoz na novém působišti v Krkonoších byl zahájen ještě v roce 2005. Současným provozovatelem lanové dráhy je firma \"BOBOLIFT společnost s ručením omezeným\".\n\nNová lanovka je osobní visutá jednolanová dráha oběžného systému s pevným uchycením trojmístných sedaček. Má šikmou délku 1464 m, vodorovnou 1421 m a převýšení 354 m. Dolní stanice Velká Úpa se nachází v nadmořské výšce 708 m, horní stanice Portášovy Boudy v 1062 m n. m. Rychlost byla zvýšena na 2,5 m/s, čímž se zkrátila jízdní doba na 9,8 min. Díky zvýšené dopravní rychlosti a použití trojmístných sedaček (celkem 142 ks) činí současná přepravní kapacita dráhy 1300 osob za hodinu. Počet podpěr byl snížen na 15 (jedna tlačná, čtyři nosnotlačné, ostatní nosné).\n\nLanovka na Portášovy Boudy jezdí celoročně. V zimní sezóně je v provozu denně od 9 do 17 hodin. V roce 2007 jezdila celoročně každý den od 9 do 16 hodin, jedna jízda stála 40 Kč.\n\n\n"}
{"id": "366702", "url": "https://cs.wikipedia.org/wiki?curid=366702", "title": "Exekuce", "text": "Exekuce\n\nExekuce (z latinského \"exsecutio\", vykonání, provedení) neboli vykonávací řízení je nucený výkon exekučního titulu. Tím je např. vykonatelné rozhodnutí soudu, vykonatelný rozhodčí nález, notářský zápis se svolením k vykonatelnosti, vykonatelné rozhodnutí orgánu státní správy a územní samosprávy, nebo jiná vykonatelná rozhodnutí a schválené smíry a listiny, jejichž výkon připouští zákon.\n\nExekuce spočívá většinou ve vymožení peněžité částky od \"povinného\" (dlužníka) pro \"oprávněného\" (věřitele), případně v donucení ke splnění jiné povinnosti. Jako \"vykonávací řízení\" tedy sleduje realizaci toho, co bylo shledáno právem v \"řízení nalézacím\", jestliže poté nedošlo k dobrovolnému plnění ze strany povinného. Mezi nalézacím a vykonávacím řízením však neexistuje bezprostřední návaznost, exekuční řízení je samostatný druh civilního procesu se specifickými procesními zásadami a instituty, v jehož průběhu navíc vznikají nové hmotněprávní vztahy. Vždy ale musí nejdříve proběhnout řízení nalézací, jehož výsledkem musí být vykonatelný exekuční titul a teprve v případě dobrovolného nesplnění takto nalezeného a oprávněnému přiznaného práva vůči povinnému lze podat návrh na zahájení \"exekuce\". Bez návrhu oprávněného nelze vykonávací řízení zahájit.\n\nV České republice se rozlišují výkony rozhodnutí, které provádějí soudy samy, a exekuce, které provádějí samostatní soudní exekutoři. Významným rozdílem například je, že výkon rozhodnutí podle občanského soudního řádu zajišťuje soudní vykonavatel, který je zaměstnancem soudu, je tedy placen soudem a řízení o výkonu tohoto rozhodnutí je zpoplatněno podle zákona o soudních poplatcích. Výkon rozhodnutí podle exekučního řádu ale provádí soudní exekutor – soukromá fyzická osoba, kterou stát pověřil exekutorským úřadem, náklady exekuce platí zpravidla povinná osoba. Kromě toho své vlastní exekuce mohou provádět i finanční úřady a další správní úřady.\n\nSamotný pojem \"výkon rozhodnutí\" je však relativně novým, který zvolil zákonodárce v roce 1963 při přijímání občanského soudního řádu, neboť podle tehdejších představ šlo o vhodnější český název, než dřívější obecný termín \"exekuce\". Ten však v lidovém povědomí přežil a od 90. let 20. století se k němu česká legislativa opět vrací (daňová exekuce, správní exekuce, exekuce prováděná soudními exekutory). Při rekodifikaci civilního procesu lze pak předpokládat úplný návrat k tradičnímu pojmu \"exekuce\".\n\nPodle občanského soudního řádu nemohou soudy vykonávat pouze ta rozhodnutí, která se primárně vykonávají ve správní nebo daňové exekuci. Návrh na zahájení výkonu rozhodnutí se podává k místně příslušnému okresnímu soudu, který po odstranění případných vad návrhu usnesením výkon rozhodnutí nařídí, přičemž v tomto usnesení zároveň rozhodne i o jeho nákladech, které se pak v rámci nařízeného výkonu také vymůžou. Soud, který výkon rozhodnutí nařídil, se zároveň postará o jeho provedení.\n\nV každé věci může oprávněný navrhnout jen jeden způsob výkonu rozhodnutí. Vybrat si může podle toho, zda jde o vymožení povinnosti zaplatit peněžitou částku (\"exekuce na peněžité plnění\"), nebo o vymožení jiné povinnosti (\"exekuce na nepeněžité plnění\"), což je základní dělení i u dalších druhů exekucí. U peněžitého plnění to mohou být srážky ze mzdy, přikázání pohledávky, správa nemovité věci, prodej movitých věcí nebo prodej nemovitostí, postižení závodu nebo zřízení soudcovského zástavního práva k nemovitým věcem. Nepeněžitá povinnost se vymáhá vyklizením, odebráním věci, rozdělením společné věci nebo provedením prací a výkonů.\n\nSoudní výkon rozhodnutí končí především vymožením pohledávky oprávněného a nákladů tohoto výkonu, lze ho však ještě předtím zastavit ze zákonem stanovených důvodů, jako je např. neexistence vykonatelného exekučního titulu, již splněná vymáhaná povinnost nebo nedostatek exekučně postižitelného majetku. O zastavení rozhoduje soud i bez návrhu.\n\nNaopak prostřednictvím (soukromého) soudního exekutora lze vykonat libovolný exekuční titul, s výjimkou rozhodnutí ve věcech péče o nezletilé děti a ochrany proti domácímu násilí a některých cizích rozhodnutí. Exekuci provede ten soudní exekutor, kterého v exekučním návrhu označí oprávněný a který je zapsán v rejstříku zahájených exekucí, přičemž prvním úkonem takto vybraného soudního exekutora je právě zápis v zákoně stanovených údajů do tohoto rejstříku. Elektronický rejstřík zahájených exekucí je neveřejný, je spravován Ministerstvem spravedlnosti a nahlížet do něj mohou soudy, exekutorská komora a soudní exekutoři. Exekuční návrh podává oprávněný k soudnímu exekutorovi, kterého chce provedením exekuce pověřit. Ten jej po odstranění případných vad postoupí exekučnímu soudu, kterým je okresní soud, v jehož obvodu má povinný místo trvalého pobytu. Exekuční soud poté daného soudního exekutora pověří jejím provedením, jestliže jsou splněny zákonné předpoklady. Pověření není soudním rozhodnutím a nelze se proto proti němu odvolat, účastník řízení může uplatnit pouze návrh na zastavení zahájené exekuce. Po pověření soudní exekutor zašle povinnému do vlastních rukou (po 10 dnech od výzvy k vyzvednutí nastává fikce doručení) především vyrozumění o zahájení exekuce a výzvu ke splnění vymáhané povinnosti. Od té chvíle povinný nesmí nakládat se svým majetkem (\"generální inhibitorium\"), pokud však do 30 dnů dobrovolně splní vymáhaný nárok včetně nákladů exekuce, exekuce tím zanikne. Jinak ji soudní exekutor provede.\n\nSoudní exekutor může v jedné věci zvolit více způsobů exekuce zároveň, pro každý z nich pak vydá zvláštní exekuční příkaz (avšak nebrání-li to účelu exekuce, musí před prodejem movitých nebo nemovitých věcí upřednostnit přikázání pohledávky z bankovního účtu). Exekuce ukládající zaplacení peněžité částky může být provedena srážkami ze mzdy a jiných příjmů, přikázáním pohledávky, prodejem movitých nebo prodej nemovitých věcí, postižením závodu, zřízením exekutorského zástavního práva na nemovitých věcech, správou nemovité věci, pozastavením řidičského oprávnění. Exekuci ukládající jinou povinnost než zaplacení peněžité částky lze provést vyklizením, odebráním věci, rozdělením společné věci nebo provedením prací a výkonů. O nákladech exekuce je pak rozhodnuto v samostatném příkazu k úhradě nákladů exekuce, přičemž tyto náklady se také vymáhají v rámci již nařízené exekuce.\n\nPodobně jako soudní výkon rozhodnutí končí exekuce především vymožením pohledávky oprávněného a nákladů exekuce, lze již však také ještě předtím ze stejných důvodů zastavit. O zastavení rozhoduje i bez návrhu soudní exekutor, pokud ale v případě podaného návrhu tomuto návrhu nevyhoví, postoupí jej exekučnímu soudu, který rozhodne s definitivní platností.\n\nV rámci správní exekuce nejen vymáhá správní orgán povinnost, kterou v určitém správním řízení uložil, ale návrh na zahájení může podat i libovolná osoba, které bylo vykonatelným správním rozhodnutím přiznáno určité právo, případně byl správním orgánem schválen vykonatelný smír a z tohoto smíru ji vymáhané právo plyne. Návrh na zahájení správní exekuce se podává k \"exekučnímu správnímu orgánu\", kterým je většinou obecní úřad obce s rozšířenou působností, případně jiný obecní úřad, krajský úřad nebo i jiný správní úřad. Pokud jím je ten správní orgán, který vydal exekuční titul, pak o zahájení vykonávacího řízení, ve kterém vystupuje jako exekuční správní orgán a zároveň je v pozici oprávněného, rozhodne z úřední povinnosti.\n\nProvedení správní exekuce se liší podle toho, zda je vymáháno peněžité plnění, nebo nepeněžité. Pro exekuci peněžitého plnění se použije stejný postup, jako u exekuce daňové. O provedení exekuce nepeněžitého plnění rozhodne exekuční správní orgán vydáním vlastního \"správního exekučního příkazu\", který může znít na provedení náhradního výkonu v případě zastupitelného plnění, přímé vynucení v případě nezastupitelného plnění (zejména vyklizením, odebráním movité věci nebo předvedením) nebo na ukládání donucovacích pokut. O nákladech správní exekuce rozhodne exekuční správní orgán a nebudou-li povinným uhrazeny dobrovolně, budou také posléze exekučně vymáhány.\n\nDaňová exekuce slouží pouze k vymáhání daňových nedoplatků a nedoplatků na pokutách, udělených v daňovém řízení. Vymáhajícím orgánem a zároveň v pozici oprávněného je správce daně, tedy finanční úřad, který kromě využití tohoto typu exekučního řízení může podat i návrh na provedení exekuce prostřednictvím soudního exekutora. Právní úprava daňové exekuce je obsažena v daňovém řádu a subsidiárně se využívá občanský soudní řád. Exekučním titulem je zde vykonatelný výkaz nedoplatků, vykonatelné rozhodnutí ukládající peněžité plnění nebo vykonatelný zajišťovací příkaz.\n\nO zahájení daňové exekuce rozhodne z úřední povinnosti správce daně a to tak, že vydá vlastní \"daňový exekuční příkaz\", který může znít na provedení exekuce přikázáním pohledávky, srážkou ze mzdy nebo jiného příjmu, prodejem movitých věcí, prodejem nemovitostí nebo postižením jiných majetkových práv. Náklady této exekuce se vymáhají současně s vymáhaným nedoplatkem.\n\nV českých zemích probíhala majetková exekuce soudního nálezu v několika fázích, při exekuci na nemovité věci se uplatňovaly ale jen první tři:\n\n\n"}
{"id": "366706", "url": "https://cs.wikipedia.org/wiki?curid=366706", "title": "Zemská brána", "text": "Zemská brána\n\nPřírodní rezervace Zemská brána se nachází v Orlických horách na toku řeky Divoké Orlice na území od hranic s Polskem po Klášterec nad Orlicí. Rezervace byla vyhlášena v roce 1987 a její celková rozloha čítá 88,2 ha, nachází se v nadmořské výšce 570 až 650 m n. m.\n\nPředmětem ochrany je především balvanité řečiště Divoké Orlice, která v těchto místech prorazila hřeben Orlických hor a vytvořila hluboce zařízlé údolí nazvané Zemská brána. Na strmých svazích říčního údolí se zde nacházejí zajímavé a horolezecky využívané skalní útvary.\n\nNázev je odvozen od skutečnosti, že řeka, po staletí tvořící státní hranici, se právě v tomto místě stáčí do vnitrozemí a její údolí tvoří pomyslnou bránu do země České.\n\nLesní porosty této přírodní rezervace jsou tvořeny především smrkovými lesy s jedlí a bukem.\nNejzachovalejší a nejcennější jsou porosty lemující Divokou Orlici. Zde roste i několik vzácnějších druhů rostlin, například kamzičník rakouský a oměj pestrý. Pro faunu rezervace jsou příznačné především druhy žijící v Divoké Orlicí a v její blízkosti: z ryb je to například vranka obecná, z ptáků skorec vodní. Při přeletu lze vidět čápa černého, který hnízdívá v okolních lesích. Běžně se v lesích vyskytuje liška obecná, jelen evropský, srnec obecný a prase divoké z ptactva pak strakapoud velký a datel černý. Příležitostně se v místních lesích objeví i mufloni.\n\nKromě přírodních krás je jednou z dominant oblasti i historický kamenný most přes Divokou Orlici. Byl postaven v letech 1900–1903 a na jeho stavbě se podíleli i italští odborníci. Technický stav mostu se však časem zhoršil (vlivem povětrnostních podmínek a zejména povodní). V letech 2004–2005 prošel původní most kompletní rekonstrukcí za 11 milionů Kč, při které byl v horní části rozšířen o chodníky na obou stranách. Pískovcové kameny byly pečlivě rozebrány, uskladněny a použity znovu na obložení mostu tak, aby byla co nejvíce zachována jeho původní podoba. Rovněž i dřevoocelová svodidla navazující na most byla vybrána za účelem co nejméně narušovat přírodní okolí. Tento druh svodidel byl v České republice poprvé použit právě zde. Při přestavbě bylo také rozšířeno přilehlé parkoviště a zlepšen přístup na naučnou stezku po rezervaci.\n\nRezervace nabízí výborné možnosti pro turistiku a relaxaci. Podél řeky prochází modrá značená cesta využívající Pašeráckou lávku. Souběžná naučná stezka v několika zastaveních představuje místní zajímavosti. Návštěvníci si mohou kromě vlastní řeky, skal a okolních lesů prohlédnout i prvky předválečného opevnění nebo se zbojnickou legendou spojenou Ledříčkovu skálu. Soutěska pod mostem je zajímavá pro vodáky (krátký úsek dle vodního stavu WW II–III). Horolezci příležitostně (již od 70. let 20.století) využívají k lezení místní, nepříliš vysoké, ale o to převislejší rulové skály .\nV okolí lze provozovat i cykloturistiku, přestože úsek mezi kamenným mostem a Pašeráckou lávkou je po levém břehu na kole nesjízdný.\n\n"}
{"id": "366710", "url": "https://cs.wikipedia.org/wiki?curid=366710", "title": "Súrjavarman II.", "text": "Súrjavarman II.\n\nSúrjavarman II. byl v rozmezí let 1113 až 1145/1150 králem Khmerské říše. Nechal postavit Angkor Vat, původně hinduistický chrám zasvěcený Višnuovi, jednomu z trojice hlavních hinduistických bohů, Trimúrti. Období jeho vlády bylo příznačné stavebním rozvojem, válečnými výpravami (neúspěně bojoval se státem Đại Việt a Čamy), upevňováním jednoty říše i jejím kulturním rozmachem. O jeho životě a činech informují mnohé nápisy na stavbách, nápisy o konečném období jeho vlády však nebyly nalezeny; jeho přesná doba ani příčina smrti tak není známa. Po jeho smrti se moci chopil jeho synovec Dharaníndravarman II.\n"}
{"id": "366712", "url": "https://cs.wikipedia.org/wiki?curid=366712", "title": "Platební neschopnost", "text": "Platební neschopnost\n\nPlatební neschopnost neboli insolvence je neschopnost dlužníka splácet své dluhy a tak dostát svým závazkům i přes snahu dlužníka splácet svůj dluh věřiteli. Jedná se o rozdílný stav oproti platební nevůli, kdy dlužník nemá vůli svůj dluh splácet. Dlužník se do platební insolvence může dostat např. vyhlášením konkurzu nad firmou, vyrovnáním dlužníka s věřitelem atd.\n\nV druhotné platební neschopnosti se nachází dlužník, který není schopen hradit své závazky z důvodu neuhrazených pohledávek od odběratelů. Stav druhotné platební neschopnosti se postupně přenáší na další subjekty, čímž ohrožuje podnikatelské prostředí jako celek.\n\nPojem platební neschopnost bývá často používán velmi volně a často je zaměňován s pojmem platební nevůle. Platební neschopnost je neschopnost dlužníka dostát svým závazkům včas a v plném rozsahu. Platební nevůle je stav, při kterém dlužník disponuje disponibilními zdroji, které by mu buď bez větších problémů, nebo i s určitými dopady umožnily uhradit dluh, ale dlužník se rozhodl zadržet peníze a využít benefity z tohoto postupu, které jsou větší než zápory. Jako nástroj omezení rizika platební neschopnosti je velmi často voleno pojištění rizika platební neschopnosti, avšak to bývá spojováno se spoluúčasti pojištěného.\n\nInsolvence podniku se projevuje pozastavením jeho plateb a bývá řešena formou vyrovnání nebo konkurzu, eventuálně exekucí majetku. Formálně insolvence vzniká v těchto případech:\n\n\nInsolvenční řízení definuje insolvenční zákon jako soudní řízení, jehož předmětem je dlužníkův úpadek nebo hrozící úpadek a způsob jeho řešení. Insolvenční zákon rovněž definuje úpadek. Existují dvě varianty úpadku: platební neschopnost a předlužení podniku. Zjevný úpadek se projevuje navenek tím, že podnik neplní platby a to ani po třiceti dnech, kdy jsou splatné. Předlužení se nemusí projevit navenek, protože podnik své závazky hradí (například díky úvěru), ale celkový objem jeho závazků je větší než majetek podniku. Obě situace jsou důvodem pro zahájení insolvenčního řízení.\n\nDo platební neschopnosti se může podnik dostat vinou zvýšení pohledávek po lhůtě splatnosti. V takovém případě se jedná o druhotnou platební neschopnost.\n\nDodavatel může utrpět škodu rovněž, pokud zboží ještě neodeslal, ale vynaložil na jeho výrobu nebo koupi prostředky. V době, kdy je odběratel insolventní, nemůže zakázku dokončit nebo odeslat a musí hledat jiné řešení odbytu daných výrobků.\n\nDruhotná platební neschopnost v době krize je trvalá a závažná hrozba. Proto je důležité myslet na to, že firma má několik klíčových odběratelů nebo hlavních komodit, které tvoří jádro jejího hrubého zisku. Pád, popř. insolvence, klíčových odběratelů může způsobit firmě výrazné problémy. Proto je potřeba sledovat celkovou finanční situaci klíčových odběratelů. Zde je na místě klasické rozdělení odběratelů podle Paretova principu. Podle něj platí, že 20 % odběratelů vytváří 80 % celkového příjmu a proto je nutné starat se zejména o klíčové odběratele, ale rovněž je potřeba sledovat jejich platební morálku nebo jiné signály o jejich eventuálních hospodářských potížích. \n\nRiziko platební nevůle a neschopnosti lze přenést na jiné partnery: zprostředkovatele, obchodní zástupce, komisionáře apod. zpravidla za zvláštní odměnu. Účinnost této metody však závisí na spolehlivosti firem, na které je riziko přenášeno. Mnohem efektivnější je využití služeb finančních institucí, zejména úvěrových pojišťoven a institucí poskytujících bezregresní faktoring a forfaiting. \n\nDalším faktorem, který může vést k platební neschopnosti je zpožďování plateb. Zpožďování plateb je prodlužování obchodního úvěru tj. prodlužování doby splatnosti faktury. Příčinou uvedeného jevu může být dočasný nedostatek likvidních prostředků, nedbalost při vyřizování plateb nebo platební nevůle. Důsledkem jsou dodatečné náklady pro zabezpečení náhradního financování. Podnik může rovněž přestat platit své závazky, pokud se vyskytne změna v okolí, kterou nemůže ovlivnit.\n\n\n"}
{"id": "366715", "url": "https://cs.wikipedia.org/wiki?curid=366715", "title": "Monte Grappa", "text": "Monte Grappa\n\nMonte Grappa je 1 775 metrů vysoká italská hora v oblasti Veneto v masívu Grappa, který je geograficky označován jako \"\"Alpské Předhůří.\"\" Jedná se o místo, kde se odehrávaly za první světové války krvavé boje. Hora bývá nazývána jako \"\"italské Thermopyly.\"\"\n\nOd listopadu 1917 se stala hora Monte Grappa významným místem, na němž se uskutečnily těžké boje, které jsou nazvané pod souhrnným názvem bitva na Piavě. Opevnění na hoře bylo posledním obranným pásmem Italů, které leželo před městem Benátky. V těžkých bojích zde zahynuly desítky tisíc italských, anglických, francouzských, rakousko-uherských a německých vojáků. Mezi mrtvými byla i řada Čechů, bojujících jak v rakousko-uherské armádě, tak na straně Spojenců jako legionáři.\n\nV rcce 1935 bylo na vrcholu hory zřízeno ossarium, ve kterém byly uloženy kosti 13 000 vojáků. Na sousedním hřbitově byly uloženy pozůstatky více, než 10 000 padlých.\n"}
{"id": "366716", "url": "https://cs.wikipedia.org/wiki?curid=366716", "title": "Pavel Prantl", "text": "Pavel Prantl\n\nPavel Prantl (* Sušice) je český houslista, manžel klavíristky Martiny Maixnerové.\n\nStudoval housle na Vejvanovského konzervatoři v Kroměříži a Hudební fakultě AMU v Praze (prof. Václav Snítil). V roce 1967 byl přijat do skupiny 1. houslí České filharmonie, o 11 let později zvítězil v konkurzu na místo koncertního mistra Pražského komorního orchestru bez dirigenta. V roce 1980 emigroval a získal místo koncertního mistra Singapurského symfonického orchestru, často vystupoval také v duu se svou manželkou Martinou Maixnerovou. V letech 1993 až 1995 byl profesorem hry na housle a vedoucím katedry strunných nástrojů na Hong Kong Academy for Performing Arts. Po svém návratu do České republiky v roce 1996 byl uměleckým vedoucím Komorního orchestru České filharmonie a od ledna 1997 uměleckým vedoucím souboru Trio d'Archi di Praga. V letech 1996 až 2000 byl 1. koncertním mistrem Symfonického orchestru Českého rozhlasu. Jako pedagog vychoval řadu vynikajících houslistů, z nichž nejúspěšnější je Josef Špaček.\n\n"}
{"id": "366717", "url": "https://cs.wikipedia.org/wiki?curid=366717", "title": "Zastupitelstvo Libereckého kraje", "text": "Zastupitelstvo Libereckého kraje\n\nZastupitelstvo Libereckého kraje je zastupitelstvem kraje, ve kterém dle zákona o krajích zasedá 45 zastupitelů, jelikož Liberecký kraj má méně než 600 000 obyvatel. Zasedá v zasedací místnosti krajského úřadu v Liberci. Zastupitelstvo volí devítičlennou radu kraje.\n\nPrvní funkční období zastupitelstva Libereckého kraje trvalo od 12. listopadu 2000 do 6. listopadu 2004. Ustavující zasedání zastupitelstva, na kterém byla volena rada kraje, se konalo 19. prosince 2000. Závěrečné zasedání proběhlo 19. října 2004.\n\nPrvní volby do zastupitelstev krajů se v České republice uskutečnily 12. listopadu 2000. Volební účast v Libereckém kraji činila 33,07 %.\n\nZastupitelstvo v tomto volebním období zřizovalo následující výbory:\n\n\nDruhé funkční období zastupitelstva Libereckého kraje trvalo od 6. listopadu 2004 do 19. října 2008. Ustavující zasedání zastupitelstva, na kterém byl volena rada kraje, se konalo 10. prosince 2004. Závěrečné zasedání proběhlo 14. října 2008.\n\nVolby do zastupitelstev krajů se v České republice uskutečnily 5. a 6. listopadu 2004. Volební účast v Libereckém kraji činila 30,83 %.\n\nPrvním zastupitelem, který se vzdal svého mandátu byl Petr Pávek. Ten se rozhodl skončit v politice. Na jeho místě usedla Dagmar Helšusová.\n\nZastupitel Jiří Čeřovský se stal v lednu 2007 ředitelem krajské společnosti Centrum vzdělanosti Libereckého kraje a kvůli neslučitelnosti funkcí 10. ledna 2007 rezignoval na funkci zastupitele. Nahradila ho Olga Kubínová. Ze stejného důvodu rezignovala o týden později, 19. ledna 2007, i Dagmar Helšusová. Ta byla pověřena řízením Krajské vědecké knihovny v Liberci a v zastupitelstvu ji nahradil Martin Půta.\n\n21. října 2010 zemřel zastupitel Vítězslav Kverka. Kverku nahradil desenský starosta Marek Pieter.\n\n9. ledna 2008 nahradil Josef Havlík komunistického zastupitele Václava Čížka, který den před tím rezignoval. 5. května 2008 na svůj post rezignoval i starosta Nového Boru Radek Nastič, odsouzený za trestný čin korupce. Nastiče nahradila Jarmila Kottowská.\n\nZastupitelstvo v tomto volebním období zřizovalo následující výbory:\n\n\nTřetí funkční období zastupitelstva Libereckého kraje trvalo od 18. října 2008 do 13. října 2012. Ustavující zasedání zastupitelstva, na kterém byl volena rada kraje, se konalo 28. listopadu 2008. Závěrečné zasedání proběhlo 25. září 2012.\n\nVolby do zastupitelstev krajů se v České republice uskutečnily 17. a 18. října 2008. Volební účast v Libereckém kraji činila 38,08 %.\n\nKrajský soud v Liberci obdržel stížnost na neplatnost voleb z důvodu nedostatečného barevného odlišení obálek ve krajských a v témže termínu konaných senátních volbách do senátního obvodu Česká Lípa. Soud návrh zamítl.\n\n25. ledna 2010 rezignoval Pavel Ploc, který byl zároveň i poslancem, na svůj post zastupitele, neboť dle svých slov nezvládal vykonávat obě funkce naráz. Ploce měl nahradit František Špoták, ten však zastupitelský mandát přenechal Romanu Šotolovi. Ve stejný den zemřel zastupitel za ODS Lukáš Kalous, toho nahradil starosta Jilemnice Vladimír Richter.\n\n1. dubna 2010 začal vykonávat Josef Havlík funkci zastupitele místo Stanislava Mackovíka, který byl pověřený vedením krajské záchranné služby. Funkce ředitele krajské společnosti a krajského zastupitele jsou totiž neslučitelné.\n\n25. května 2010 zemřel zastupitel Petr Doležal, nahradil ho starosta Koberov Jindřich Kvapil. Po svém zvolení do Poslanecké sněmovny odešel ze zastupitelstva také Jan Farský. Na jeho místo nastoupil starosta Lomnice nad Popelkou Vladimír Mastník. Posledním, kdo v tomto volebním období rezignoval na zastupitelskou funkci, byl Jiří Kittner. Stalo se tak 24. října 2010, poté, co byl jmenován ekonomickým ředitelem Krajské nemocnice Liberec. Za Kittnera do zastupitelstva usedla Dana Halberstadtová.\n\nZastupitelstvo v tomto volebním období zřizovalo následující výbory:\n\n\nVolby do zastupitelstev krajů se v České republice uskutečnily 12. a 13. října 2012. Volební účast v Libereckém kraji činila 38,55 %.\n\n24. října 2012 byla liberecké pobočce Krajského soudu v Ústí nad Labem doručena stížnost na neplatnost voleb. Navrhovatelka si stěžovala na nedostatečné odlišení obálek ve volbách do krajského zastupitelstva a ve stejném termínu probíhajících volbách do Senátu v senátním obvodě 35 - Jablonec nad Nisou. Soud žalobu 12. listopadu zamítl.\n\nZastupitelka za Změnu pro Liberecký kraj Blanka Nedvědická rezignovala na post zastupitelky 26. listopadu 2012, den před ustavujícím jednání zastupitelstva. Nedvědická totiž byla v době konání zastupitelstva v zahraničí a koalice Starostů a Změny potřebovala pro zvolení hejtmana a krajské rady hlasy všech 23 koaličních zastupitelů. Okolnosti rezignace provázely nejasnosti a to zejména z důvodu toho, že na rezignaci bylo uvedeno datum 27. listopadu (tj. den konání ustavujícího zastupitelstva). Nedvědická však rezignaci podepsala již před svým odjezdem na služební cestu 14. listopadu. Legalitu rezignace navrhla ČSSD zpochybnit u správního soudu.\n\nDne 18. prosince 2012 rezignovala na svou funkci Eva Bartoňová pro neslučitelnost s funkcí náměstkyně Ministerstva školství. Kvůli neslučitelnosti funkcí rezignoval 26. února 2013 také další zastupitel, lídr Komunistické strany Čech a Moravy Stanislav Mackovík. Nadále se hodlá věnovat funkci ředitele Zdravotnické záchranné služby Libereckého kraje. Mackovíka nahradil v zastupitelském křesle Josef Vondruška, bývalý dozorce v minkovické věznici, stíhaný za násilí na politických vězních.\n\nIhned po prohraných volbách avizovali odchod z krajského zastupitelstva bývalí radní za ČSSD Martin Sepp, Zdeněk Bursa a Pavel Petráček. Nakonec rezignovali až o čtyři měsíce později, poté, co byli obviněni kvůli neoprávněnému pobírání odměn ve firmách patřících kraji.\n\nZastupitelstvo v tomto volebním období zřizovalo následující výbory:\n\n\nNovinkou se stal fakt, že zasedání výborů jsou v tomto funkčním období veřejná.\n\nVítězné hnutí Starostové pro Liberecký kraj nejprve chtělo uzavřít koalici s třetí Změnou pro Liberecký kraj a pátou ODS. Kvůli vzájemným antipatiím Změny a ODS však nakonec vznikla koalice složená jen ze Starostů a Změny. Koalice má v pětačtyřicetičlenném zastupitelstvu nejtěsnější třiadvacetihlasovou většinu.\n\nV devítičlenné krajské radě zasedlo pět zástupců Starostů a čtyři zástupci Změny. Hejtman má čtyři náměstky, všichni radní jsou neuvolnění.\nUstavující zasedání zastupitelstva proběhlo 27. listopadu 2012. Na tomto zasedání byl zvolen hejtmanem Martin Půta, jeho náměstky se stali Zuzana Kocumová (statutární náměstkyně), Marek Pieter, Hana Maierová a Josef Jadrný. Zbylá místa v radě obsadili Alena Losová, Petr Tulpa, Vladimír Mastník a Ivana Hujerová. Volbu vedení kraje provázel bojkot opozičních stran. Zastupitelé ČSSD a KSČM opustili jednací sál, zastupitelé ODS v sále zůstali, ve volbách však nehlasovali.\n"}
{"id": "366718", "url": "https://cs.wikipedia.org/wiki?curid=366718", "title": "FoRS - České fórum pro rozvojovou spolupráci", "text": "FoRS - České fórum pro rozvojovou spolupráci\n\nFoRS – České fórum pro rozvojovou spolupráci je platforma sdružující české nevládní neziskové organizace, akademické instituce a další subjekty zaměřené na zahraniční rozvojovou spolupráci, humanitární pomoc a globální rozvojové vzdělávání.\n\nVizí FoRS je svět, ve kterém existují podmínky pro důstojný život, jsou naplňována lidská práva a principy udržitelného rozvoje.\n\nFoRS usiluje o zlepšení kvality a udržitelnost života lidí ve světě i v ČR a o zvyšování efektivnosti rozvojové spolupráce. FoRS prosazuje společné zájmy svých členských organizací, přispívá k rozvíjení odbornosti a k vytváření prostoru pro spolupráci.\n\nOd založení FoRS v roce 2002 se členská a pozorovatelská základna rozrostla na téměř padesátku organizací v roce 2015.\n\nPrincipy, ke kterým se FoRS hlásí:\n\nZastupuje zájmy svých členů a pozorovatelů:\n\nInovuje a vzdělává:\n\nKoordinuje a spolupracuje:\n\nČlenové a pozorovatelé FoRS působí v rámci zahraniční rozvojové spolupráce zejména v Africe, Asii, ale také na Balkáně a ve východní Evropě, a to v oblasti vzdělávání, zdravotnictví, podpory občanské společnosti, zemědělství, lidských práv, humanitární pomoci a v ČR zejména v oblasti globálního rozvojového vzdělávání a osvěty.\n\nAfghánistán, Angola, Bangladéš, Barma, Demokratická republika Kongo, Etiopie, Guinea, Gruzie, Haiti, Indie, Kambodža, Keňa, Kosovo, Moldavsko, Mongolsko, Somálsko, Srbsko, Sýrie, Ukrajina, Vietnam, Zambie a další.\n\nDomovská stránka FoRS\n"}
{"id": "366719", "url": "https://cs.wikipedia.org/wiki?curid=366719", "title": "Provincie León", "text": "Provincie León\n\nProvincie León je jednou z provincií Španělska a co do rozlohy největší provincií autonomního společenství Kastilie a León. Leží na severozápadě země na hranicích s Galicií, Asturií a Kantábrií. Provincie byla utvořena roku 1833 na části území někdejšího regionu León, resp. království León.\n\nHlavním městem je León (135 000 obyvatel). Dalším důležitým městem je Ponferrada, středisko území zvaného El Bierzo, kde se vedle španělštiny mluví také galicijsky.\n\n\"En campo de plata, un león rampante de púrpura, linguado de gules y coronado de oro. \nTimbre: Corona real abierta.\"\nPřeklad: Ve stříbře purpurový (!) lev s červeným jazykem a zlatou korunou. Klenot – otevřená královská koruna. Provincie přirozeně převzala znak někdejšího království León. Město León má stejný znak, ale se zlatou kartuší kolem štítu a s nekorunovaným lvem.\n\nVlajka je karmínově červená s úplným znakem ve středu. Není známo, jakým aktem byla zavedena, je však fakticky užívána provinční deputací.\n"}
{"id": "366722", "url": "https://cs.wikipedia.org/wiki?curid=366722", "title": "Norman (ostrov)", "text": "Norman (ostrov)\n\nNorman Island je jedním z ostrovů v jižní části Britských Panenských ostrovů.\n\nV současnosti je více než čtyři kilometry dlouhý ostrov s povrchem 2,47 km² neobydlen. Nejvyšším bodem je Norman Hill (nadmořská výška 130 metrů).\n\nJe soukromým ostrovem. Vlastní jej Dr. Henry Jarecki, americký vědec, psychiatr, producent a filantrop německého původu.\n\n"}
{"id": "366725", "url": "https://cs.wikipedia.org/wiki?curid=366725", "title": "Vynález", "text": "Vynález\n\nVynález je výrobek nebo technický postup, který představuje poprvé prakticky realizovanou novou myšlenku, která buď zlepšuje současný stav, nebo poskytuje úplně nové možnosti. Za určitých podmínek může být na vynález udělen patent.\n\nVynálezem nemůže být objev, vědecká teorie, matematická metoda, vzorec, pouze estetická vnější úprava výrobku, plán, počítačový program bez technického účinku, nebo uvedení informace. Pojem vynález je legislativně upraven zákonem 527/1990 Sb.\n"}
{"id": "366729", "url": "https://cs.wikipedia.org/wiki?curid=366729", "title": "Skalariak", "text": "Skalariak\n\nSkalariak je španělská hudební skupina založená roku 1994 v Navaře. Žánrově hraje převážně ska se španělskými a baskickými texty (výjimečně také ve francouzštině nebo v italštině).\n\nTradiční ska mísí Skalariak s afrokubánskou hudbou, s vlivy rocku, reggae a místního folklóru.\n\nMimo tradiční témata (jako je láska, alkohol atd.) se skupina profiluje silně politicky angažovaně. Stojí v opozici proti globalizaci a rasismu, staví se za baskickou identitu a španělskou republiku.\n\nÚspěch zaznamenává, mimo Španělsko, především v Jižní Americe.\n\n\n"}
{"id": "366730", "url": "https://cs.wikipedia.org/wiki?curid=366730", "title": "Rudolf Fabry", "text": "Rudolf Fabry\n\nRudolf Fabry (8. února 1915, Budmerice, Uhersko – 11. února 1982, Bratislava, Československo) byl slovenský básník, prozaik, novinář, redaktor, scenárista, publicista, překladatel a grafik, představitel nadrealismu.\n\nNarodil se v rodině strojníka a vzdělání získával v Trnavě a Praze. V roce 1938 se natrvalo usadil v Bratislavě. V letech 1939-1945 pracoval jako úředník, v letech 1945-1946 v Československém státním filmu, později v roce 1946 na Pověřenictví pro informace. V následujících letech střídal povolání téměř každý rok nebo dva. V letech 1947-1948 byl redaktorem deníku Práca, v letech 1948-1950 působil jako šéfredaktor časopisu Nedeľa, v letech 1950-1956 šéfredaktorem časopisu Život, v letech 1956-1957 týdeníku Svět socializmu, v letech 1957-1958 časopisu Film a divadlo a nakonec v letech 1958-1960 týdeníku Kultúrny život. V letech 1960-1965 se věnoval výhradně literatuře, nicméně v letech 1966-1968 pracoval ve slovenském Ústředí knižní kultury. V letech 1969-1971 se stal šéfredaktorem časopisu Expres, v letech 1973-1975 revue Výtvarný život. V roce 1975 se konečně rozhodl odejít do důchodu.\n\nZačátky jeho básnické tvorby sahají do období jeho středoškolských studií, kdy v roce 1933 uveřejnil první báseň ve studentském časopisu Svojeť, přispíval i do časopisu Postup. První básnická sbírka mu vyšla knižně jen o dva roky později v roce 1935 a nesla silné znaky nadrealismu. Kromě poezie psal prózy s válečnou tematikou, reportáže a cestopisy (\"Salaim aleikum - Rozprávanie o starom a novom Egypte\"). Kromě poézie a prózy psal také libreta, scénáře a komentáře k filmům a spolupracoval při sestavování výtvarných a reprezentačních obrazových publikací a příležitostně se věnoval i překladům. Mimo literatury sa věnoval také výtvarnému umění - vytvářel koláže a věnoval sa knižní grafice. Jako grafik ilustroval obálky ke knihám svých současníků, jako byli Valentín Beniak, Rudolf Dilong, Vladimír Reisel, Janko Silan a další.\n\n\n\n\n\n\n\n"}
{"id": "366734", "url": "https://cs.wikipedia.org/wiki?curid=366734", "title": "Zilupe", "text": "Zilupe\n\nZilupe (, latgalsky \"Sīnuoja\", do roku 1920 pod názvem Rozenova) je nejvýchodněji ležící město v Lotyšsku, v regionu Latgale. Začalo vyrůstat okolo roku 1900, kdy byla vybudována železniční trať Ventspils–Ribinska. Začali se zde usazovat železniční pracovníci, úředníci a obchodníci. Stanice byla vybudována v bývalém panství barona Rozena, 1. světová válka však přerušila její vývoj. Po vyhlášení nezávislosti Lotyšska v roce 1918 začal nový rozmach, rozvíjel se zahraniční obchod. Roku 1931 bylo Zilupe povýšeno na město, v letech 1949–1959 fungovalo jako správní centrum vlastního rajónu. Městem protéká stejnojmenná řeka.\n"}
{"id": "366736", "url": "https://cs.wikipedia.org/wiki?curid=366736", "title": "André Previn", "text": "André Previn\n\nAndré Previn, rodným jménem Andreas Ludwig Priwin (6. dubna 1929, Berlín, Německo – 28. února 2019, New York, New York, USA) byl americký klavírista, dirigent, aranžér a hudební skladatel, \nčtyřnásobný držitel ceny americké Akademie filmového umění a věd (Oscar) a desetinásobný držitel Ceny Grammy.\n\nPocházel ze židovské rodiny usazené v německém hlavním městě Berlíně. V roce 1939 emigrovala celá rodina do Spojených států před hrozícím nacistickým pronásledováním. Občanem USA se stal v roce 1943. Studoval hudbu v Beverly Hills u Los Angeles do roku 1946. \n\nJako skladatel a dirigent se prosadil v Hollywoodu už v roce 1948, kdy začal psát a aranžovat filmovou hudbu a řídit filmové orchestry. Poté, co se úspěšně etabloval, dirigoval hudební nahrávky pro slavné filmové muzikály, jako jsou např. \"Gigi\" (1958), \"Porgy a Bess\" (1959) a \"My Fair Lady\" (1964), za něž obdržel čtyři Oscary.\n\nV roce 1967 se stal dirigentem symfonického orchestru v Houstonu (\"Houston Symphony Orchestra\") a příští rok i symfonického orchestru v Londýně (\"London Symphony Orchestra\"). V následujících letech působil jako dirigent např. u symfonického orchestru v Pittsburghu, Královského filharmonického orchestru (\"Royal Symphony Orchestra\") v Londýně a jako šéfdirigent u Los Angeles Philharmonic. Nadále skládal filmovou hudbu, komponoval a aranžoval hudbu k muzikálům. Skládal ale i hudební díla spadající do oboru klasické hudby, jako byl např. jeho violoncellový koncert nebo koncert pro kytaru a orchestr.\n\nOd poloviny padesátých let 20. století také cestoval a hrál jako jazzový pianista. Tehdy spolupracoval s hudebníky jako byli Shelly Manne, Leroy Vinnegar a Benny Carter. Společně s nimi nahrál i album, které obsahovalo upravené písně pocházející z muzikálu \"My Fair Lady\" (1956), toto album se ve své době stalo hudebním bestsellerem.\n\nV pozdějších letech se Previn soustředil výlučně na komponování klasické hudby. Jeho první operou se stala \"Tramvaj do stanice Touha\" (\"A Streetcar Named Desire\") podle stejnojmenné divadelní hry Tennessee Williamse, jež byla poprvé provedena v operním domě v San Franciscu roku 1998. Hlavní role (Blanche DuBois) byla při této světové premiéře svěřena sopranistce Renée Fleming. Previn složil v tomto období mnoho dalších děl z oblasti vážné hudby. Jsou to díla vokální, komorní hudba i symfonie.\n\nPrevin byl velmi úspěšný a světově uznávaný skladatel a dirigent. Pravidelně vystupoval s mnoha předními světovými symfonickými tělesy. V rámci hudebního festivalu Pražské jaro roku 2010 vystoupil v pražském Obecním domě jako dirigent s Českou filharmonií. V tento večer řídil svou vlastní skladbu \"Diversions\", Koncert pro klarinet a orchestr Aarona Coplanda (sólista Thomas Martin) a 7. symfonii Antonína Dvořáka.\n\nAndré Previn prošel pěti manželstvími. Jeho pátou ženou byla v letech 2002 až 2006 světoznámá německá houslistka Anne-Sophie Mutter.\n\nAndré Previn obdržel Oscary za nejlepší hudební provedení (\"Academy Award for Original Music Score\") těchto filmových muzikálů:\n\n\n"}
{"id": "366739", "url": "https://cs.wikipedia.org/wiki?curid=366739", "title": "Video the Vote", "text": "Video the Vote\n\nVideo the Vote je americká občanská iniciativa založená za účelem monitorování důležitých voleb státního nebo celostátního měřítka. Byla založena ve státě Ohio, v roce 2006, těsně před tamními volbami státního guvernéra, ad hoc.\n\nÚčelem iniciativy je eliminovat případy, kdy voličův hlas není započítán. Video the Vote je založena na dobrovolnosti a jejím cílem je mít co největší rozsah a v den voleb mobilizovat dobrovolníky monitorující co nejvíce volebních obvodů.\n\nDo iniciativy se zaregistrují dobrovolníci (není nutné být občanem USA nebo způsobilým voličem), kteří v den voleb pomocí videokamer monitorují jejich průběh, resp. potenciální problémy. Zaměřují se zejména na případy, kdy některý volič byl odmítnut, byl chybně registrován jeho hlas, došlo k technickým problémům s volebními přístroji, nebyla dodržena doba, po kterou mají být otevřeny volební místnosti, atp.\n\nVideo the Vote tyto dobrovolníky instruuje k základní osvětě v oblasti volebního práva (způsobilost volit, povinné dokumenty, které si volič musí vzít s sebou k volbám; jak řešit případné problémy a další) a vyzývá je, aby odmítnuté voliče nebo voliče, kteří se při své volbě setkali s technickými či jinými problémy, natočili (resp. jejich bezprostřední výpověď).\n\nZáběry z videokamer jsou průběžně posílány do pro tento účel dočasně zřízených bodů, kde jsou editovány, stěžejní materiál vystřižen, a převeden do videosouborů, které jsou následně uploadovány na server této iniciativy, kde je opět zpracován, probrán a nejzávažnější záznamy uploadovány na server YouTube, kde si je může prohlédnout kdokoli s internetovým připojením. Pro iniciativu jsou vítaní i blogeři popř. právníci, kteří jednotlivým případům poskytnou právní rozbor nebo pouhý komentář.\n\n"}
{"id": "366746", "url": "https://cs.wikipedia.org/wiki?curid=366746", "title": "Hippolyte Babou", "text": "Hippolyte Babou\n\nHippolyte Babou (24. února 1823 Peyriac – 21. října 1878 Paříž) byl francouzský spisovatel a literární kritik.\n\nHippolyte Babou spolupracoval s mnoha časopisy jako \"Revue contemporaine\", \"Athénaeum français\" a \"Revue de Paris\", pod pseudonymy Camille Lorrain a Jean-sans-Peur. \n\n"}
{"id": "366751", "url": "https://cs.wikipedia.org/wiki?curid=366751", "title": "Ein Deutsches Requiem", "text": "Ein Deutsches Requiem\n\nEin deutsches Requiem, nach Worten der heiligen Schrift, Op. 45 (Německé rekviem na slova svatých Písem) je rekviem Johannese Brahmse pro sbor, orchestr a pěvecké sólisty (baryton a soprán). Jde o Brahmsovu nejrozsáhlejší skladbu, skládá se ze sedmi vět a provedení trvá 70 až 80 minut. Rekviem bylo složeno mezi lety 1865 a 1868, bylo inspirováno smrtí skladatelovy matky v roce 1865. Autor ho skládal postupně, po větách, poslední věta měla premiéru v Lipsku v roce 1869. Text vokální skladby není psán na tradiční římskokatolické rekviem a nejde proto o liturgickou skladbu. Text je založen na Brahmsově výběru pasáží z Lutherova německého překladu bible, textu se ale nedrží zcela doslovně.\n\n"}
{"id": "366752", "url": "https://cs.wikipedia.org/wiki?curid=366752", "title": "Jules Beaujoint", "text": "Jules Beaujoint\n\nJules Beaujoint, řečený Jules de Grandpré (12. července 1830 Grandpré – 23. prosince 1893 Paříž) byl francouzský romanopisec.\n\nJeho nejznámější román \"L'Auberge sanglante de Peirebeilhe\", byl za jeho života vydán v nákladu 200 000 kusů a byl znovu vydán i v roce 1960.\n\n\n\n"}
{"id": "366754", "url": "https://cs.wikipedia.org/wiki?curid=366754", "title": "Valdemar Mazura", "text": "Valdemar Mazura\n\nValdemar Mazura (7. září 1880 Žamberk – 4. dubna 1947 Žamberk) byl obchodník, majitel vinárny, starosta, fotograf a vydavatel, syn W. R. Mazury (1838–1900). \n\nPo otci převzal obchod, vinárnu a fotografický atelier, jehož činnost v letech 1898–1914 rozšířil o vydávání pohlednic.\nValdemar Mazura byl zakládajícím členem Rotary klubu.\n\n"}
{"id": "366761", "url": "https://cs.wikipedia.org/wiki?curid=366761", "title": "Prielom", "text": "Prielom\n\nPrielom (2290 m) je sedlo v hlavním hřebeni Vysokých Tater. Leží mezi vrcholy Východná Vysoká (2429 m) a Divá Veža (2373 m). Spojuje Velkou Studenou dolinu na východě s Bielovodskou dolinou na západě.\n\nPřístup do sedla je možný ve čtyřech hlavních variantách, některé jsou časově dosti náročné.\n"}
{"id": "366769", "url": "https://cs.wikipedia.org/wiki?curid=366769", "title": "Susitna", "text": "Susitna\n\nSusitna ( ) je řeka na Aljašce v USA. Je přibližně 500 km dlouhá. Povodí má rozlohu 46 500 km².\n\nPramení na východě Aljašského hřbetu. Ústí do Cookova zálivu Tichého oceánu.\n\nZdrojem vody jsou převážně sněhové i dešťové srážky a také ledovce. Průměrný roční průtok vody činí 670 m³/s. Nejvyšších vodních stavů dosahuje od května do září.\n\nVodní doprava je možná do vzdálenosti 150 km od ústí. Údolím řeky prochází železniční trať ze Sewardu do Fairbanks.\n"}
{"id": "366783", "url": "https://cs.wikipedia.org/wiki?curid=366783", "title": "STS-80", "text": "STS-80\n\nSTS-80 byla jednadvacátá mise raketoplánu Columbia. Celkem se jednalo o 79. misi raketoplánu do vesmíru.\n\n"}
{"id": "366785", "url": "https://cs.wikipedia.org/wiki?curid=366785", "title": "Hlavatý", "text": "Hlavatý\n\nČeské příjmení Hlavatý nosí více osobností:\n\n\n"}
{"id": "366788", "url": "https://cs.wikipedia.org/wiki?curid=366788", "title": "Josef Koláček", "text": "Josef Koláček\n\nJosef Koláček (1. září 1929 Bystrc u Brna – 10. září 2019 Řím) byl český katolický duchovní, teolog, překladatel, spisovatel a publicista z řad Tovaryšstva Ježíšova, dlouholetý redaktor (od 1970) a bývalý vedoucí (1971–2001) české sekce Radia Vatikán.\n\nNapsal řadu knih týkajících se především historie jezuitů a je autorem řady překladů náboženských textů z němčiny, francouzštiny, italštiny a španělštiny, především pak děl sv. Terezie od Ježíše, papeže Jana Pavla II. a Tomáše Špidlíka a řady moderních církevních dokumentů.\n\nJako žádaný vedoucí exercicií procestoval celý svět.\n\nVystudoval gymnázium a vstoupil do řad Tovaryšstva Ježíšova. Z četných básní, které tehdy napsal, se většina nedochovala, pouze malá část vyšla v zahraničí jako sbírka \"Křížová cesta ženy\". V roce 1950 byl v rámci tzv. Akce K spolu s ostatními jezuity zbaven osobní svobody a deportován do koncentračních klášterů, internován byl v Bohosudově a Oseku. Po propuštění byl poslán do PTP a posléze v letech 1954 až 1968 pracoval jako pomocný dělník ve Zbrojovce Brno a tajně studoval teologii. Byl vyšetřován v různých procesech s jezuity, ale nikdy nebyl odsouzen.\n\nNa kněze byl vysvěcen 23. ledna 1968. Na podzim tohoto roku odešel do Rakouska, kde v Innsbrucku a ve Vídni dokončil svá teologická studia. V roce 1970 odešel do Říma, kde začal pracovat pro českou sekci Vatikánského rozhlasu, v letech 1971–2001 byl jejím vedoucím.\n\nV roce 1985 učil papeže Jana Pavla II. před jeho cestou do Rakouska česky, aby tam papež mohl skrz rakouskou televizi, naladitelnou i na českém území, Čechy pozdravit.\n\nMimo následující knihy je autorem stovek článků a příspěvků pro katolický tisk a rozhlas, především pro českou sekci Radia Vatikán, jezuitský tisk a časopis Studie.\n\n\n\"Ze španělštiny\"\n\n\"Z italštiny\"\n\n\n\n\n\"Z francouzštiny\"\n\n\"Z němčiny\"\n\nV roce 2016 mu byla udělena Cena za statečné občanské postoje v době nacistické okupace a komunistické diktatury.\n\n\n"}
{"id": "366791", "url": "https://cs.wikipedia.org/wiki?curid=366791", "title": "STS-83", "text": "STS-83\n\nSTS-83 byla dvacátádruhá mise raketoplánu Columbia. Celkem se jednalo o 82. misi raketoplánu do vesmíru. Cílem letu byl let laboratoře Spacelab MSL. Kvůli poruše jedné z vodíkovo-kyslíkových baterií však musela být mise předčasně ukončená po čtyřech dnech namísto plánovaných šestnácti.\n\nMise STS-83 měla být plně věnována experimentům s mikrogravitací, panující na oběžné dráze. V nákladovém prostoru raketoplánu se nacházela laboratoř Spacelab MSL-1 (\"Microgravity Science Laboratory\"). Spacelab s orbiterem spojoval dlouhý přechodový tunel, v nákladovém prostoru byla také přechodová komora ATA (\"Airlock Tunnel Adapter\"). Na pravoboku se nacházelo zařízení CRYOFD (\"Cryogenic Flexible Diode\"). Na obytné palubě byl umístěn ještě manipulační box pro experimenty s materiály a amatérská vysílačka SAREX II (\"Shuttle Amateur Radio Experiment\"). Posádka měla naplánovaných celkem 33 experimentů, jejichž hlavním cílem bylo vypozorovat chování nejrůznějších materiálů a tekutin ve stavu beztíže, procesy hoření ve stavu beztíže a testování některých zařízení a postupů pro Mezinárodní vesmírnou stanici. Na palubě rovněž skleník s 50 rostlinami, ve kterém měly být zkoumané možnosti pěstování potravin ve vesmíru.\n\nStartu předcházel jeden jednodenní odklad z důvodů problémů s tepelnou izolací a dvacetiminutové zpoždění kvůli problémům s hermetičností, které se na poslední chvíli vyskytly. Raketoplán Columbia odstartoval 4. dubna 1997 v 2:20:32.074 místního času. Samotný start proběhl bez problémů a ve 20:00 UT bol orbiter Columbia manévrem OMS-2 naveden na základní oběžnou dráhu.\n\nKrátce poté, co Columbia dorazila na oběžnou dráhu, začaly se vyskytovat problémy s jednou z palivových baterií. Každá baterie je tvořená třemi paralelně propojenými sekcemi, sestavenými z 32 palivových článků. Ty tvoří dvě subjednotky po 16 článcích. V jedné subsekci baterie č. 2 docházelo už od prvního dne letu k nepatrnému, ale stálému poklesu napětí, generovaného jejími články oproti ostatním článkům v baterii. Řídící středisko proto vzkázalo posádce, aby propláchla baterii reakčními plyny - vodíkem a kyslíkem. To mělo baterii zbavit případného nadbytku vody (která snižuje účinnost článků) nebo jiných znečištění. Po tomto zákroku sice rychlost poklesu napětí zpomalila, ale nezastavila se. Dne 6. dubna se rozdíl mezi problematickou a normálně fungujícími bateriemi přiblížil kritické hranici 200 mV. Po jejím překročení by mohlo dojít k přepólování článků a k elektrolýze vody, při níž vzniká vysoce výbušná směs vodíku a kyslíku. Baterie proto byla nenávratně vypnutá, čímž se ale snížilo množství dostupné elektřiny pro raketoplán i pro naplánované experimenty. Podle bezpečnostních předpisů se Columbia musela vrátit na Zemi při první příležitosti.\n\nPři kontrole systémů raketoplánu před přistáním piloti zjistili, že nefunguje také jedna tryska systému manévrovacích motorů RCS (\"Reactive Control System\") a nepracovalo ani jedno z čidel astronavigačního systému. Tyto problémy však nemohly ohrozit bezpečnost přistání. Dne 8. dubna ráno byl deaktivovaný Spacelab, krátce na to byly uzavřené dveře do nákladového prostoru.\n\nDne 8. dubna V 17:30 UT zažehla Columbia motory OMS a vydala se na cestu do atmosféry. V 18:33:11 UT dosedla zadním podvozkem na dráhu 33 Kennedyho vesmírného střediska. Raketoplán se zastavil v 18:34.10 UT. Celý let trval jen 3 dny 23 hodin 12 minut a 39 sekund oproti plánovaným 15 dním a 16 hodinám.\n\nJelikož nebyl žádný z hlavních cílů mise splněný, NASA rozhodla, že po odstranění závady bude tento let raketoplánu zopakován. Toto opakování mise je v historii kosmonautiky jedinečné. Dne 1. července 1997 odstartoval raketoplán Columbia opět do vesmíru, tentokrát na misi označenou STS-94. Odletěl s naprosto stejnou posádkou, se stejným vybavením a téměř shodným znakem mise (jen barva pozadí jmen astronautů byla změněná z červené na modrou). Při misi STS-94 se už podařilo uskutečnit všechny experimenty.\n\n"}
{"id": "366793", "url": "https://cs.wikipedia.org/wiki?curid=366793", "title": "Victor Barrucand", "text": "Victor Barrucand\n\nVictor Barrucand (7. října 1864 Poitiers – 13. března 1934 El Biar (Alžírsko) byl francouzský novinář a spisovatel.\n\nByl humanistou s náklonností k anarchismu. Většinu svého života žil v Alžíru, kde se účastnil kulturního a politického života jako novinář. Přátelil se s Isabelle Eberhardtovou, a psal o orientálních malířích. Roku 1895, v období, kdy spolupracoval s \"La Revue blanche\", adaptoval pro divadlo Šúdrakovo dílo \"Le Chariot de terre cuite\".\n\n"}
{"id": "366794", "url": "https://cs.wikipedia.org/wiki?curid=366794", "title": "Fluorid dusitý", "text": "Fluorid dusitý\n\nFluorid dusitý (NF, \"fluorodusík\" neboli \"trifluoramin\") je plyn lehčí než vzduch. Patří k méně známým skleníkovým plynům.\n\nFluorid dusitý je nehořlavý plyn bez barvy a zápachu. Používá se mj. při výrobě plazmových obrazovek, solárních panelů a displejů z kapalných krystalů, také jako selektivní činidlo při leptání oxidu křemičitého.\n\nPodle nejnovějších zjištění je fluorid dusitý skleníkovým plynem s přibližně 17 tisíc krát vyšším účinkem než oxid uhličitý. V atmosféře Země se v současnosti nachází asi 5 400 tun fluoridu dusitého; z analýzy vzorků vzduchu z posledních třiceti let vyplývá, že jeho koncentrace rostla v průměru o 11 %. Přesto nepatří mezi plyny, jejichž emise jsou omezeny Kjótským protokolem. Podle názoru některých vědců by proto v budoucnosti měly jeho emise kontrole podléhat.\n\n"}
{"id": "366795", "url": "https://cs.wikipedia.org/wiki?curid=366795", "title": "Informační fyzika", "text": "Informační fyzika\n\nInformační fyzika je nová oblast vědy, která usiluje o hlubší propojení zákonů fyziky s fundamentálními zákony pro informaci a pravděpodobnost. Pojem informace a s ním úzce související pojem pravděpodobnost užíváme běžně ve všech oblastech poznání i každodenního života. Informační fyzika tyto pojmy zpřesňuje, matematizuje a interpretuje. Zákony (axiomy, postuláty) teorie informace i teorie pravděpodobnosti patří navíc k nejlépe ověřeným a univerzálním poznatkům vědy. Informační fyzika je proto slibná pro budování sjednocené teorie, která kromě syntézy různých oblastí teoretické fyziky nabízí i řadu přesahů do oblastí jiných. Jde tudíž o jednu z forem tzv. \"teorií všeho\". Informační fyzika úzce souvisí s mnoha moderními oblastmi vědy, jako je informační geometrie, problematika kvantového počítače, bioinformatika a informační teorie mozku, teorie chaosu, evoluční teorie, ale např. také teorie čísel a matematická logika, interpretační problémy kvantové mechaniky i statistické fyziky, některé otázky kosmologie, aj. \n\nPředobraz projektu informační fyziky předložil již Pierre-Simon Laplace, který nejen navrhoval teorii pravděpodobnosti jako obecný a univerzální nástroj k matematizaci všech oblastí lidského poznání, ale současně k rozpracování tohoto zastřešujícího pojetí přispěl řadou velmi obecných i zcela praktických metod, jejichž význam v moderní době stále vzrůstá. Příkladem může být Laplaceova teorie generujících funkcí, které mají celou řadu hlubokých metamorfóz v informačně-teoretické oblasti – od teorie čísel přes kombinatoriku po statistickou a kvantovou fyziku. Laplace přitom považoval pravděpodobnost za obecný nástroj pro popis problémů s neúplnou vstupní informací (bayesovská teorie pravděpodobnosti).\n\nStatistická mechanika v pojetí Ludwiga Boltzmanna a později J. Willarda Gibbse, při úsilí propojit zákony fyziky na mikroskopické a makroskopické úrovni, byla poprvé konfrontována s fundamentální, avšak dosud přehlíženou rolí informace ve fyzice. Ukázalo se, že při popisu fyzikálního systému musí být vždy definováno, vůči jaké zadané informaci či úrovni popisu je vlastně systém definován. Vymezení fyzikálního systému od jeho popisu nelze oddělit, má-li být zabráněno fyzikálním paradoxům, jako je tzv. Maxwellův démon a perpetuum mobile II. druhu. Tyto poznatky připravily půdu pro pozdější interpretaci experimentů kvantové mechaniky.\n\nNa úzký vztah mezi statistickou termodynamikou a teorií informace znovu upozornil fyzik Leó Szilárd ve své klasické práci o Maxwellově démonu. Také proslulý a vlivný teoretický fyzik Niels Bohr v pozdějším období zdůrazňoval úzký vztah mezi informací, kvantovou a statistickou fyzikou. Jak vzpomíná Werner Heisenberg, Gibbsovy \"Elementary Principles of Statistical Mechanics\" byly první knihou, kterou mu Bohr doporučil ke studiu při rozvoji kvantové mechaniky. S fundamentální rolí informace ve fyzice (zejména kvantové) úzce souvisí kodaňská interpretace kvantové mechaniky i ergodický princip boltzmannovské školy statistické mechaniky. Na možný význam teorie informace pro teoretickou fyziku výslovně upozorňoval též John Archibald Wheeler, který tuto představu vtělil do známého aforismu \"It from Bit\".\n\nZa skutečný počátek informační fyziky lze však nejspíše považovat až dvě velmi vlivné práce, které v r. 1957 uveřejnil Edwin T. Jaynes.V těchto pracích Jaynes rozpoznal, že zjevná formální analogie mezi Gibbsovou statistickou mechanikou a Shannonovou teorií informace není pouze náhodná, nýbrž naznačuje hlubší souvislost obou oblastí. Současně předložil obecnou metodu maximální entropie (MaxEnt), která umožňuje rozšíření Gibbsovy metody statistické fyziky i na obecné zákony zachování. \n\nInformační fyzice jde v prvé řadě o hlubší pochopení a propojení těch základních a univerzálních pojmů a zákonů, na kterých staví i moderní teoretická fyzika. Jde zejména o pochopení významu pravděpodobnosti a informace pro univerzální fyzikální pojmy jako symetrie, zákony zachování, první a druhý zákon statistické termodynamiky, princip nejmenší akce a pohybové rovnice, zákon chemické rovnováhy či zákon akce hmoty, partiční funkce a statistická rozdělení, vlnově-částicový dualismus, a v neposlední řadě pojmy prostor a čas, hmotnost, teplota a potenciální energie. Informační fyzika umožňuje lépe pochopit formální ekvivalenci mezi pojmy tepla a mechanického pohybu, současně však odhaluje fundamentální rozdíl mezi nimi, který je velmi zřetelný např. ve spektroskopii.\n\nUkazuje se, že prakticky všechny reprodukovatelně měřitelné fyzikální veličiny představují v podstatě parametry určitých pravděpodobnostních rozdělení (např. fyzikální statistiky). Platí to dokonce i o veličinách, které figurují ve zdánlivě \"čistě deterministických\" rovnicích, např. v rovnicích klasické mechaniky. Systematicky se odvozování pravděpodobnostních rozdělení ve fyzice věnuje statistická termodynamika, konkrétněji široce rozpracovaná Gibbsova-Jaynesova metoda maximální entropie. Z tohoto zorného úhlu je zřejmé, že důležitou roli v projektu informační fyziky má právě statistická termodynamika. Centrální role statistické termodynamiky v budově teoretické fyziky byla nejednou zdůrazňována též řadou vlivných teoretických fyziků, jako byli J. W. Gibbs, Max Planck, Albert Einstein, Arthur Eddington, Niels Bohr, L. D. Landau, Laszlo Tisza a E. T. Jaynes. V informační fyzice tedy statistická termodynamika není v pozici nějaké staromódní teorie 19. století, nýbrž představuje velmi živou oblast teorie, kterou je zapotřebí integrovat do oblastí dalších. Současně probíhají více či méně úspěšné pokusy o různá zobecnění a hlubší pochopení druhého zákona termodynamiky a pojmu entropie. Výrazem těchto snah jsou např. tzv. zobecněné entropie, které nalezneme např. v kontextu Tsallisovy neextenzívní termodynamiky. Ujasnit odpovídající místo pro tato zobecnění statistické termodynamiky je také jedním z úkolů informační fyziky. \n\nOkolo r. 1980 si japonský matematik a bioinformatik Shun-ichi Amari povšimnul, že pravděpodobnostním rozdělením (zejména tzv. exponenciální rodina) i jiným strukturám teorie informace (např. tzv. entropickým funkcionálům) může být dán určitý geometrický význam, pokud je nahlížíme jako struktury diferenciální Riemannovy geometrie. Jde o geometrii, ve fyzice dobře známou z Einsteinovy obecné teorie relativity. Amari se spolupracovníky též ukázal, že takováto riemannovská informační geometrie umožňuje propojení s teorií neuronových sítí a informační teorií mozku.\n\nNedávno bylo též ukázáno, že další přirozenou podkladovou geometrií pro formulaci teorie pravděpodobnosti a informační fyziky je geometrie projektivní. Fundamentální význam projektivní geometrie pro fyziku byl výslovně zdůrazněn již Felixem Kleinem v jeho Erlangenském programu. Podobně závažně se vyslovil též Arthur Cayley (\"Projektivní geometrie je veškerá geometrie.\") Zvláštní význam má přitom projektivní prostor s reálnou dimenzí 6, popř. komplexní dimenzí 3. To lze intuitivně nahlédnout tak, že k formulaci součinového a součtového zákona teorie pravděpodobnosti potřebujeme celkem šest podmíněných pravděpodobností. Určitá výlučnost dimenze 6 úzce souvisí např. s teorií elektromagnetického pole, s Penroseho teorií twistorů, a je často zmiňována i v teoriích kvantové gravitace a Calabiho-Yauových variet. \n\nObě naznačené geometrizace informační fyziky, Riemannova geometrie ve 4 dimenzích a projektivní geometrie v 6 dimenzích, spolu úzce souvisí. Jde v podstatě o \"vnitřní\" (intrinsický) a \"vnější\" (extrinsický) pohled na geometrii. Projektivní hledisko ukazuje na fundamentální význam incidenčních struktur pro fyziku, a také na velmi zajímavou okolnost, že fyziku, teorii informace a pravděpodobnosti lze konzistentně budovat i bez zdánlivě nepostradatelného pojmu metriky. Problematika mimo jiné souvisí s projekty kvantového počítače a chemického počítače.\n"}
{"id": "366798", "url": "https://cs.wikipedia.org/wiki?curid=366798", "title": "Johnsonovo vesmírné středisko", "text": "Johnsonovo vesmírné středisko\n\nJohnsonovo vesmírné středisko (\"Lyndon B. Johnson Space Center\") je středisko Národního úřadu pro letectví a kosmonautiku (NASA). Nachází se v jihovýchodním Houstonu, v Texasu. V roce 1973 bylo středisko přejmenováno na počest prezidenta a texaského rodáka Lyndona B. Johnsona.\nNASA připravující program letů Apollo měla v Langley svou Skupinu pro pilotované lety (Space Task Group – STG), kterou v roce 1959 vedl Robert Gilhurt. Tato skupina byla přetvořena na Středisko pilotovaných lodí (Manned Spacecraft Center – MSC). Toto středisko bylo později přetvořeno a přejmenováno na \"Lyndon B. Johnson Space Center\" – JSC.\n\nJe sídlem oddílu astronautů Spojených států amerických a je zodpovědné za jejich výcvik. V Johnsonově vesmírném středisku sídlí Středisko řízení vesmírných letů NASA, které koordinuje a sleduje všechny pilotované vesmírné lety Spojených států, to jest lety raketoplánů a činnost Mezinárodní kosmické stanice (ISS), v minulosti programů Mercury, Gemini, Apollo, Skylab. Johnsonovo vesmírné středisko je také zodpovědné za řízení operací na White Sands Test Facility v Novém Mexiku, která sloužila jako záložní přistávací místo raketoplánů.\n\n"}
{"id": "366800", "url": "https://cs.wikipedia.org/wiki?curid=366800", "title": "Kuskokwim", "text": "Kuskokwim\n\nKuskokwim ( ) je řeka na západě Aljašky v USA. Je 1300 km dlouhá. Povodí má rozlohu 130 000 km². Je to druhá největší řeka Aljašky po Yukonu.\n\nVzniká soutokem svých zdrojnic Severního Kuskokwimu, jež je hlavním pramenným tokem a stéká ze severních výběžků pohoří Kuskokwim a Jižního Kuskokwimu, který pramení na Aljašském hřbetu. Protéká přes málo zalesněnou tundru v široké dolině úvalového charakteru. V místech, kde protéká pohořím Kuskokwim, překonává řadu peřejí. Ústí do zálivu Kuskokwim Beringova moře Tichého oceánu, přičemž vytváří estuár.\n\nZdrojem vody jsou převážně sněhové srážky. Průměrný roční průtok vody u sídla Crooked Creek činí 1280 m³/s. Zhruba půl roku je řeka pokrytá ledem. V období letních záplav zatápí celý úval.\n\nVodní doprava pro říční lodě je možná do vzdálenosti 800 km od ústí.\n"}
{"id": "366804", "url": "https://cs.wikipedia.org/wiki?curid=366804", "title": "János Esterházy", "text": "János Esterházy\n\nHrabě János Esterházy nebo Ján Esterházi (14. března 1901 Veľké Zálužie, Uhersko – 8. března 1957 Mírov, Československo) byl významný politický činitel maďarské menšiny v Československu a v období Slovenského státu.\n\nJános Esterházy pocházel ze starobylé šlechtické rodiny, jeho matka Elżbieta Tarnowska byla Polka, otec Mihály Antal Esterházy patřil do galantské (sedmihradské) větve rodu Esterháziů. Otec zemřel, když byly Jánosovi čtyři roky. Studoval na gymnáziu a obchodní akademii v Budapešti, později začal hospodařit na rodinném velkostatku. Dne 15. října 1924 se oženil s hraběnkou Líviou Serényiovou, z tohoto manželství pocházely děti János a Alice.\n\nV roce 1931 stál v čele Ligy maďarské sounáležitosti v Československu (\"Csehszlovákiai Magyar Népközösségi Liga\"), která působila při Společnosti národů. O rok později 11. prosince 1932 se s podporou maďarské vlády stal předsedou Krajinské křesťanskosocialistické strany v ČSR (\"Országos Keresztényszocialista Párt\"). Po volbách v roce 1935 byl zvolen v košickém volebním obvodu poslancem Národního shromáždění. Esterházy byl hluboce věřící katolík se silným maďarským národním povědomím, což se odráželo také v jeho konzervativní, pravicové politice. Na maďarské menšinové politické scéně patřil k těm, kteří na rozdíl od tzv. „aktivistů“ zastávali vyhraněné opoziční postoje. Z hlediska státoprávního uspořádání pak oficiálně podporoval požadavky autonomie Slovenska. Myšlenka autonomie Slovenska sehrávala důležitou roli také v politice Maďarska, které v autonomistickém hnutí vidělo příležitost k oslabování Československa. Společný postup „praobyvatelů Slovenska“ pak vnímalo jako cestu k odstranění slovensko-maďarských rozporů a k vytvoření podmínek k návratu Slovenska k svatoštěpánské koruně. V roce 1935 projevila maďarská vláda ochotu podpořit společný postup s HSĽS také finančně, akce však na poslední chvíli selhala.\n\nPo odstoupení T. G. Masaryka z funkce prezidenta se maďarští poslanci, podobně jako poslanci za HSĽS, přiklonili na stranu Edvarda Beneše. Tato podpora se neobešla bez konzultací s maďarskou vládou, které probíhaly ještě před jejich oslovením Benešovým týmem (na rokování si Beneš vybral právě Esterházyho). I když jejich podpora nebyla nakonec potřebná, Beneš si v pozdějších letech zachoval k Esterházymu určitou náklonnost.\n\nPo sloučení maďarských stran pod nátlakem maďarské vlády na novozámeckém sjezdu 21. června 1936 do Sjednocené maďarské strany (\"Egyesült Magyar Párt\") byl zvolen jejím výkonným předsedou. V té době odmítl nabídku od Edvarda Beneše na křeslo ministra v československé vládě. S maďarskou vládou udržoval úzké kontakty, a to i konspirativním způsobem. V tajných správách pod krycími jmény „Tamás“, „Matyás“ a „221“ se mimo standardní menšinové politiky věnoval také koordinaci politiky proti Československu a strategií jeho oslabení, resp. jeho likvidace. O cílech maďarské politiky byl dobře informován, a to i díky svým četným kontaktům s čelními maďarskými politiky. V roce 1938 Maďarsko už koncepci „praobyvatel“ Slovenska opustilo a orientovalo se na rozbití Československa v spolupráci s Henleinovou stranou a potenciálně i s HSĽS. Maďarská vláda, po jednáních henleinovců v Budapešti v únoru 1938, v tomto smyslu instruovala i maďarské menšinové politiky na Slovensku. Esterházy veřejně vystupoval jako přítel slovensko-maďarské spolupráce a HSĽS mu poskytla prostor i ve svém stranickém tisku. Po jednáních s HSĽS se k této spolupráci vyjádřil v tajné správě tak, že je prvořadou povinností Maďarů, podle možností i prostřednictvím jiných, destruovat republiku. Jeho a Henleinovo vyjádření v ľudáckém tisku měla podle jeho vlastních slov ľudáky kompromitovat. Díky spolupráci s Henleinem byl informován o plánech Sudetoněmecké strany sabotovat jednání s československou vládou o národnostním statutu a její strategii navyšovat požadavky jako nejrychlejší cestě k rozbití státu. Ve stejném duchu maďarská vláda instruovala Sjednocenou maďarskou stranu. V květnu 1938 ho Henlein informoval o německých plánech s Československem, jak mu byly prezentovány Hitlerem. Slovensko mělo připadnout Maďarsku, část Čech obývaná Čechy a Moravany měla být připojena k Německu „s rozsáhlou autonomií“.\nV roce 1938 se opakovaně setkal s vedoucím britské mise lordem Runcimanem. V memorandu odevzdaném britskému diplomatovi maďarští poslanci požadovali uplatnění práva sebeurčení pro maďarskou menšinu ve smyslu Wilsonových zásad.\n\nV roce 1938 se účastnil různých jednání v Maďarsku, Polsku a v Itálii. Na těchto jednáních vystupoval jako polooficiální zprostředkovatel maďarské vlády. Ve dnech 17. a 18. dubna 1938 se zúčastnil jednání v Polsku, na kterém předložil program vypracovaný maďarskou vládou, jehož cílem bylo rozbití Československa a úplné přičlenění Slovenska k Maďarsku. Těmto jednáním předcházely „sondážní“ rozhovory Tisa (Budapešť) a Sidora (Varšava) o dalším osudu Slovenska po zániku ČSR. V Tisovi, i přes jeho ochotu vytvořit s Maďarskem společný státní svazek, však rozhovory zanechaly velmi špatný dojem. Celkově mezi autonomisty panovala k maďarské politice silná nedůvěra. Klíčovým se tak stalo rozptýlení jejich obav pomocí „polských garancí“. Pokyny k jednáním získal Esterházy přímo v Budapešti. Podle plánu, který představil v Polsku, mělo mít Slovensko vlastní sněm, vlastní rozpočet, který by byl součástí maďarského, ale disponovalo by s ním samostatně; rozsáhlou vnitřní, kulturní a administrativní autonomii, a také menší vojsko podřízené maďarskému. Tyto přísliby však spíše odrážely Esterházyho představy než oficiální postoj maďarské vlády. Ta sice možnost autonomie Slovenska opakovaně propagandisticky využívala, nikdy se jí však vážněji nezabývala. Esterázy si byl vědom, že se jeho a Horthyho představy o osudu Slovenska zásadně liší. Také v tomto případě maďarská vláda nakonec volila jiné řešení než dohodu s autonomisty.\n\nPo Mnichovské dohodě odjel János Esterházy do Budapešti připravit půdu pro očekávané připojení Slovenska. Jeho snaha zúčastnit se československo-maďarských jednání v Komárně nebyla úspěšná, rozsáhlejší aktivity vyvíjel pak v průběhu příprav první vídeňské arbitráže. Z pověření maďarské vlády, která mu opět poskytla instrukce a o jeho účasti informovala italské partnery, odletěl do Říma, kde vystupoval jako expert na slovensko-maďarskou hranici. Jako poslanec za město Košice vítal Miklóse Horthyho vjíždějícího do města, čímž se pro část slovenské veřejnosti stal až doposud symbolem maďarského iredentismu. Po druhé vídeňské arbitráži pak vítal maďarskou okupační armádu obsazující rumunskou Kluž. Ve svém projevu v Košicích žádal o stejná práva pro Slováky, jaká byla požadována pro Maďary na Slovensku. To bylo v souladu i s Horthyho projevem slibujícím plnou svobodu slovenského jazyka a kultury. Zejména ze strany Horthyho šlo o hrubou propagandu již brzy následovanou rozsáhlými perzekucemi nemaďarského obyvatelstva, likvidací slovenských škol a vyháněním slovenské inteligence. Ani po anexi jižního Slovenska se jeho strana nezdržela akcí, které byly chápány jako provokační, příp. protistátní jako podepisování petic za připojení dalších obcí k Maďarsku.\n\nEsterházy nevyužil možnost stát se členem maďarského parlamentu a zůstal na neokupovaném území, kde se nacházela i většina jeho majetku. Založil Maďarskou stranu na Slovensku (\"Szlovenskói Magyar Párt\"), která zastupovala přibližně 67 000 Maďarů na Slovensku. Ve zmanipulovaných volbách ho HSĽS přijala na „sjednocenou kandidátku“, a tak byl v prosinci 1938 zvolen do slovenského sněmu. Měl se stát i státním sekretářem pro maďarskou menšinu. Kvůli chybějící spolupráci ze strany Maďarska byl však tento post nakonec zřízen jen pro slovenské Němce.\n\nSnažil o zmírnění slovensko-maďarského napětí, na druhé straně pokračoval ve své politice s cílem připojení Slovenska k Maďarsku. Postup maďarské vlády považoval za chybu, která prohlubovala vzájemnou propast. Podle jeho názoru bylo Maďarsko při předcházejících jednáních příliš netrpělivé. Výměnou menší části okupovaného území za dobrou obchodní dohodu by vazby Slovenska na Maďarsko posílily. V průběhu další návštěvy Polska v prosinci 1938 si stěžoval na neúspěch plánovaných polsko-maďarských teroristických akcí proti československému státu. Územní změny považoval za nedostatečné, dožadoval se nových „energických“ řešení a nabídl i další intervence v prospěch Maďarska, k čemuž chtěl využít svou poslaneckou imunitu.\n\nPo střelbě v okupovaných Šuranech (prosinec 1938), která vzájemné vztahy dále vyhrotila, si stěžoval maďarské vládě. Údálost však veřejně neodsoudil, aby tím Maďarsku neuškodil. Na jeho „upřímné zdrcení událostí“ reagoval stranický tisk HSĽS tím, že si měl být vědom toho, že se maďarská politika za poslední desetiletí nezměnila. Ještě v únoru 1938 tvrdil nacistům v Berlíně, že si Slováci přejí návrat k Maďarsku.\n\nV rozhlasovém projevu dne 14. března 1939 přivítal vznik Slovenského státu. Jeho vznik pod patronátem Německa však zkomplikoval maďarské revizionistické ambice a Esterházyho strana se zaměřila na realističtější cíle. Zůstal poslancem sněmu, kde byl členem politicky méně významného dopravně-technického výboru a jediným poslancem za maďarskou stranu. Ve sněmu se vyjadřoval zejména k otázkám, které přímo nebo nepřímo souvisely s maďarskou menšinou. Právy jiných menšin se přímo nezabýval. V případe Židů podpořil i jejich perzekuce. Jako nečlen vládní strany patřil ke „zlobivým dětem“ sněmu a jeho vystoupení, přednášená výhradně v maďarštině, často budila pozornost.\n\nVztah vládní strany k maďarské menšině byl určován hlavně principem reciprocity, který se stal i součástí slovenské legislativy. Maďarská menšina tak mohla mít jenom taková práva, jaká měla slovenská menšina v Maďarsku. V praxi to znamenalo výrazné omezení práv maďarské menšiny, přičemž reciproční opatření byla uplatňována s charakteristickou hrubostí. Za propuštěné menšinové zaměstnance na jedné straně tak byli propouštěni zaměstnanci na straně druhé, nepovolení slovenské strany v Maďarsku způsobilo blokování oficiální registrace maďarské strany. Nepovolení slovenských kulturních organizací v Maďarsku způsobilo blokování činnosti maďarských. Esterházy tento princip nepovažoval za konstruktivní. I ke prospěchu menšiny, kterou reprezentoval, intervenoval za povolení Strany slovenské národní jednoty a slovenské kulturní organizace \"Spolok sv. Vojtěcha\". Slovenská politická strana však nebyla povolena na základě jeho činnosti, ale až v důsledku diplomatické intervence Německa, nespokojeného se vzájemnými konflikty svých spojenců. V souvislosti s pozemkovou reformou v Maďarsku se v prohlášení adresovaném maďarským šlechticům zasazoval za uskutečnění reformy. V roce 1941 založil v Bratislavě knižní vydavatelství \"Madách\", v roce 1942 obnovil činnost předtím zakázaného kulturního spolku Szemke.\nJako poslanec byl aktivní zejména v letech 1939–1942. Kromě kritiky některých opatření režimu, jako např. věznění osob bez soudu v Ilavě, vystupoval v souladu s dobovou vládní politikou a rétorikou. Svou deklarovanou věrnost Slovenskému státu dával do protikladu s postojem k Československu, které bylo podle jeho vyjádření státem bez práva na existenci, který chtěl bořit ještě jako poslanec pražského parlamentu. Podle něj šli maďarští poslanci proti československému režimu „ohněm a železem“. Ti, kteří s československými vládami spolupracovali, „vyčerpali obsah pojmu národní zrady“. V zahraniční politice schvaloval a obhajoval orientaci na Německo a Itálii, veřejně obhajoval i roli Maďarska jako věrného německého spojence. Agresi na východ označil za „úsilí za lepší budoucnost Evropy“. Po roce 1942 jeho politická aktivita postupně upadala, podobně jako aktivita nejen většiny funkcionářů Maďarské strany, ale i HSĽS.\n\nV době přípravy prvních protižidovských zákonů projevil János Esterházy zájem na tom, aby se jejich přijetí oddálilo nebo byly přijaty v umírněné formě. Toto však nezdůvodnil ochranou občanských práv svých židovských spoluobčanů, ale jako taktiku výhodnou pro maďarský revizionizmus. Údajná neochota autonomní vlády implementovat protižidovskou legislativu v rozsahu požadovaném Německem měla podle něj oslabit německo-slovenské vztahy s tím, že „ovoce budeme sbírat tehdy, když se Berlín rozhodne vyřešit československou otázku s definitivní platností“ (šlo o získání zbytku Slovenska, legislativa se připravovala v době po okupaci jižního Slovenska, ale před definitivním rozbitím ČSR).\n\nPo rozbití ČSR pak podpořil celou řadu protidemokratickým zákonů, včetně těch, které byly namířeny proti židovské menšině. Ty podpořil nejen svým hlasováním, ale i svými veřejnými vystoupeními v plénu. Stěžoval si i na nízký podíl maďarské menšiny na arizaci a intervenoval ve prospěch maďarských správců. Tuto politiku nezastával jen v počátcích řešení židovské otázky, ale i v „salcburském období“, když iniciativu převzali pronacističtí radikálové, kteří se netajili snahou řešit celý problém podle „německého vzoru“. Esterházy podpořil i přijetí ústavního zákona, kterým sněm svěril tuto otázku slovenské vládě s cílem úplného vyloučení Židů ze společenského a hospodářského života. Po jeho přijetí a realizaci rozsáhlých opatření proti Židům se 8. října 1940 nechal slyšet: „Maďarské masy, maďarské sedláctví, maďarské maloživnostnictví, maďarský obchodník během desetiletí a staletí právě tolik trpěl od Židů a od různých židovských přehmatů, jako kvůli nim trpěli i Slováci“ a uvítal jejich samostatnou kategorizaci v chystaném sčítání.\nDne 15. května 1942 jako jediný poslanec Slovenského sněmu hlasoval proti ústavnímu zákonu Slovenského státu č. 68/1942 o vystěhování Židů, čímž se stal terčem útoků ze strany slovenského tisku. Svůj postoj odůvodnil slovy (text ponechán v originálním slovenském znění):\nV roce 1944 pomohl stovkám pronásledovaných Židů, Čechů a Slováků v útěku ze Slovenska přes Maďarsko. V říjnu 1944 v memorandu protestoval proti obsazení Maďarska německou armádou. Příslušníci Strany Šípových křížů ho krátce internovali, gestapo na něj vydalo zatykač.\n\nV roce 1945 byl János Esterházy po osvobození Bratislavy internován sovětským velením, po 12 dnech byl ale propuštěn. Následně navštívil tehdejšího předsedu Sboru pověřenců Gustáva Husáka, aby s ním jednal o maďarském memorandu (žádajícím revizi hranic) a protestoval proti perzekucím vůči Maďarům na osvobozeném území (které byly iniciovány Košickým vládním programem). Gustáv Husák ho však nechal zatknout a předal jej sovětské státní bezpečnosti. Rok strávil v moskevském vězení Lubjanka. Na základě vykonstruovaných obvinění byl poté odsouzen na 10 let nucených prací a transportován na Sibiř. Dne 16. září 1947 jej Národní soud v Bratislavě v nepřítomnosti během jediného stání odsoudil k trestu smrti za úklady proti Československé republice a kolaboraci s fašismem. V roce 1949 jej sovětské úřady odevzdaly zpět československým orgánům. Na základě prezidentské milosti mu byl zmírněn trest smrti na doživotí. Zemřel 8. března 1957 po dlouhé pouti po mnoha tehdejších československých věznicích v Mírově na Šumpersku.\n\nJeho dcera Alica Malfattiová, podporovaná představiteli maďarské menšiny na Slovensku, Světovým kongresem Maďarů i maďarskou vládou, se od listopadu 1989 pokouší o jeho rehabilitaci. Moskva jej v roce 1993 oficiálně rehabilitovala. Na Slovensku rehabilitován není. V roce 1994 jeho dcera požádala o obnovení řízení, ale soud si vyžádal od slovenských a českých historiků odborné posudky, které vyzněly negativně. U příležitosti 100. výročí narození Jánose Esterházyho se 11. března 2001 konala v maďarském parlamentu slavnost za účasti maďarského prezidenta Ference Mádla. Zúčastnil se ho i František Mikloško, který se pokusil o usmíření mezi Maďarskem a Slovenskou republikou. Maďarská strana to však neopětovala a jeho účast vydává za potvrzení svých snah.\n\n\n"}
{"id": "366807", "url": "https://cs.wikipedia.org/wiki?curid=366807", "title": "Deadache", "text": "Deadache\n\nDeadache je čtvrté album vydané skupinou Lordi. Vychází na Halloween 2008 s velkým očekáváváním. Jako předvoj byl vyslán singel Bite it Like a Bulldog, který sklidil u fanoušků i kritiků přívětivé názory. Samotné album však bylo pro kritiky zklamání, ale fanoušci ho přejali velice dobře. Je ovšem pravda, že album zůstalo ve stínu alba The Arockalypse. V turné k albu Deadache Lordi také poprvé zavítali do USA, kde jejich show a vystupování získalo velkou oblibu. Mezi další zastavky patřila také Česká republika. Koncerty se konaly v Ostravě, Pardubicích a Plzni. Toto cd bylo i první cd vydané baskytaristou OXem.\n\n\n"}
{"id": "366810", "url": "https://cs.wikipedia.org/wiki?curid=366810", "title": "La Revue blanche", "text": "La Revue blanche\n\nLa Revue blanche (1889-1903) byla francouzská literární a umělecká revue, na které spolupracovali mnozí známí spisovatelé a umělci své doby.\nByla založena a řízena bratry Natansonovými (Alexandrem, Thadéem a Louisem-Alfredem). Vznikla jako odpověď na \"Mercure de France\". Manželka Thadéa, Misia, spolupracovala na provozu a stála modelem několika ilustrací. V redakci působili Lucien Muhlfeld, Léon Blum a hlavně Félix Fénéon (1896-1903).\n\n\n"}
{"id": "366811", "url": "https://cs.wikipedia.org/wiki?curid=366811", "title": "STS-94", "text": "STS-94\n\nSTS-94 byla třiadvacátá mise raketoplánu Columbia. Celkem se jednalo o 84. misi raketoplánu do vesmíru. Cílem letu byl let laboratoře Spacelab MSL.\n\n"}
{"id": "366821", "url": "https://cs.wikipedia.org/wiki?curid=366821", "title": "Jamie Uys", "text": "Jamie Uys\n\nJamie Uys, celým jménem Jacobus Johannes Uys (30. května 1921, Boksburg, Jihoafrická republika – 29. ledna 1996, Johannesburg), byl uznávaný jihoafrický filmový režisér a scenárista. Debutoval v roce 1951 a celkem režíroval 24 filmů, mimo jiné i film \"Bohové musejí být šílení\".\n\nMiloval přírodu a často utíkal z rušného Johannesburgu, kde žil. Měl skromný příbytek na Paradise Beach v klidné pobřežní oblasti 5 km západně od města Jeffreys Bay, známé surfařské destinace. V domku vzdáleném 300 m od moře nebyla zavedena elektřina, svítilo se svíčkami a později plynovými lampami. Byl vášnivým amatérským botanikem, sbíral rostliny do svého herbáře. Byl ale také zapáleným leteckým modelářem; tímto koníčkem trávil při návštěvách Paradise Beach mnoho času. Na přelomu 70. a 80. let si Uys pořídil na pobřeží luxusní dům jen několik set metrů vzdálený od svého starého příbytku.\n\nV roce 1974 obdržel cenu \"Hollywood Foreign Press Association award\" za nejlepší dokument za film \"Animals Are Beautiful People\", v roce 1981 pak Grand Prix na \"Festival International du Film de Comedy Vevey\" za film \"The Gods Must Be Crazy (Bohové musejí být šílení)\".\n\nZemřel 29. ledna 1996 na infarkt ve věku 74 let.\n\n\n"}
{"id": "366826", "url": "https://cs.wikipedia.org/wiki?curid=366826", "title": "STS-87", "text": "STS-87\n\nSTS-87 byla čtyřiadvacátá mise raketoplánu Columbia. Celkem se jednalo o 87. misi raketoplánu do vesmíru.\n\n"}
{"id": "366831", "url": "https://cs.wikipedia.org/wiki?curid=366831", "title": "PFOS", "text": "PFOS\n\nPerfluoroktansulfonan (PFOS) je fluorovaný aniont používaný jako součást polymerů nebo jako surfaktant (látka ovlivňující povrchové napětí).\n\nPFOS je považován za perzistentní organickou látku, má silnou schopnost hromadit se v organismu a byl nalezen v tělech ryb, ptáků, savců i lidí. Na zvířatech bylo prokázáno, že může poškodit játra, narušit rozmnožování nebo způsobit poruchu vývoje plodu. Podle epidemiologických studií může u lidí vyvolat rakovinu močového měchýře.\n\nV Evropské unie je použití PFOS omezeno směrnicí 2006/122/ES. V květnu 2009 bylo v Ženevě na 4. konferenci smluvních stran Stockholmské úmluvy rozhodnuto o zařazení PFOS na černou listinu úmluvy o perzistentních organických látkách.\n\n"}
{"id": "366833", "url": "https://cs.wikipedia.org/wiki?curid=366833", "title": "Copper (řeka)", "text": "Copper (řeka)\n\nCopper ( tj. Měděná řeka) je řeka na Aljašce v USA. Je přibližně 500 km dlouhá. Povodí má rozlohu 60 000 km².\n\nPramení na severních svazích Wrangelova pohoří. Na dolním toku protíná pohoří Chugach a ústí do Aljašského zálivu Tichého oceánu.\n\nZdrojem vody jsou převážně sněhové srážky a ledovce. Průměrný roční průtok vody u Chitiny činí 1000 m³/s. Zhruba půl roku je řeka pokrytá ledem. Nejvyšších vodních stavů dosahuje v období letních záplav od června do srpna.\n\nNa řece se nachází centrum těžařské oblasti vesnice Copper Center, které je spojené železnicí s přístavem Cordova u Aljašského zálivu.\n"}
{"id": "366834", "url": "https://cs.wikipedia.org/wiki?curid=366834", "title": "Slovensko na letních olympijských hrách", "text": "Slovensko na letních olympijských hrách\n\nSlovensko na letních olympijských hrách startuje od roku 1996. Toto je přehled účastí, medailového zisku a vlajkonošů na dané sportovní události.\n\nUvedeni jsou vlajkonoši na zahajovacím ceremoniálu příslušných olympijských her.\n"}
{"id": "366836", "url": "https://cs.wikipedia.org/wiki?curid=366836", "title": "STS-90", "text": "STS-90\n\nSTS-90 byla dvacátá pátá mise raketoplánu Columbia. Celkem se jednalo o 89. misi raketoplánu do vesmíru. Cílem letu byl let laboratoře Spacelab.\n\n"}
{"id": "366845", "url": "https://cs.wikipedia.org/wiki?curid=366845", "title": "Chronologie starověkého Egypta", "text": "Chronologie starověkého Egypta\n\nChronologie starověkého Egypta je věda, jejímž předmětem je datování historických událostí starověkého Egypta.\n\nVytvoření spolehlivé chronologie je velmi obtížný problém. Většina egyptologů se shodne na hrubých obrysech členění historie Egypta, v detailech se však liší. Příčinou je nejednotnost starověkých Egypťanů v datování svých historických událostí a někdy i snahy panovníků upravit historii ve svůj prospěch. Dalším problémem je tzv. spoluvláda, kdy vládli současně dva panovníci. To umožňovalo nenásilné předání vlády. Systém datování koregencí se pravděpodobně v jednotlivých obdobích lišil.\n\nModerní chronologie egyptských dějin kombinuje tři základní přístupy:\n\nV historických textech je užíváno datování podle roku panování faraona nebo podle roku sčítání dobytka. Sčítání dobytka se provádělo v některých obdobích jednou za dva roky, někdy každý rok. Ustálilo se pravděpodobně až během 6. dynastie, kdy se stalo každoročním.\n\nZ důvodu užívání datování podle let od nástupu vládnoucího faraona na trůn v záznamech starověkých písařů je důležité mít co nejpřesnější seznam králů. Egyptologové mají k dispozici několik seznamů králů. Jsou to hlavně: výpisky z Manehtova díla Aegyptiaka, Palermská deska, Turínský královský papyrus, Abydoský královský seznam, Karnacký královský seznam a Sakkárský královský seznam. Tyto seznamy se však liší, v některých byla vynechána jména panovníků nebo celých dynastií, protože je autoři nepovažovali za legitimní vládce.\n\nManehto ve svém díle Aegyptiaka rozdělil chronologii Egypta do 30. dynastií a toto dělení se víceméně používá dodnes. Čerpal ze starších seznamů jako je například Palermská deska. Jeho dílo se však zachovalo pouze ve výpiscích pozdějších historiků (Iosepha Flavia, Africana, Eusebia a Syncella), kteří si jeho údaje případně upravili, aby je přizpůsobili biblické chronologii.\n\nPalermská deska vznikla v období 5. dynastie. Obsahuje seznam panovníků až k mytickým prehistorickým panovníkům. Z původní desky se však zachovala pouze malá část.\n\nTurínský královský papyrus je staroegyptský papyrus obsahující nejúplnější a relativně nejpřesnější seznam panovníků. Během přepravy do Evropy se papyrus rozpadl na malé fragmenty a jeho původní podobu se přes veškerou snahu doposud nepodařilo rekonstruovat.\n\nAbydoský královský seznam je vytesán na stěně jednoho z chrámů v Abydu vybudovaném Sethim I. a dokončeném Ramessem II. Seznam obsahuje jména celkem 76 králů v nepřetržitém sledu a bez jakýchkoli dalších údajů. Jména řady králů jsou vypuštěna (např. po panovnících 12. dynastie následují králové 18.dynastie).\n\nKarnacký královský seznam byl součástí výzdoby chrámu v Karnaku. Vznikl v první polovině samostatné vlády Thutmose III. a uvádí i panovníky Prvního a Druhého přechodného období, kteří jsou v ostatních seznamech vynecháni.\n\nSakkárský královský seznam je zapsán na papyru nalezeném v hrobce v Sakkáře. Vznikl v době Ramesse II. a stejně jako v ostatních seznamech jsou některá jména vynechána.\n\nDalšími zdroji jmen faraonů jsou skalní nápisy, např. seznam ve vápencovém lomu ve Wádí Hammamátu.\n\nProblémem těchto seznamů je královská titulatura, kdy faraon používal více jmen. V období Střední říše měl každý faraon až pět jmen (Horovo jméno, jméno Obě paní, jméno Zlatý Hor, jméno nisut-bitej, a osobní jméno Syn Reův). U některých faraonů, hlavně z počátku historického období starověkého Egypta, neznáme všechna jejich jména. To vede k nejednotnosti, kdy jsou někteří panovníci z různých seznamů ztotožňováni. Také v jsou v těchto seznamech někteří panovníci vynecháváni, protože nebyli zapisovately považováni za právoplatné vládce.\n\nW. Flinders Petrie si při svých vykopávkách v Egyptě na začátku 20. století všiml, že nalezená keramika se v různých místech vrstvách liší. Navrhl ji tedy rozdělit podle tvaru a výzdoby do několik po sobě následujících stupňů. Měla se vyvíjet od nejstarších kulovitých nádob s ostře formovanými funkčními uchy, z nichž se postupně vyvinuly nádoby se zvlněnými držadly, k nádobám válcovitého tvaru s pouze dekorativními držadly. Toto jeho rozdělení je do dnešní doby s malými úpravami platné a umožňuje relativní datování počátečního období starověkého Egypta, ze kterého je velmi málo písemných památek.\n\nJeho metoda začala být používána i na jiné předměty, např. na dřevěné rakve ze Střední říše. Tuto metodu rozvinul Harco Williems a zpřesnila datování tohoto období.\n\nSluneční rok začínal ve starém Egyptě heliaktickým východem Síria. Staroegyptský civilní rok měl 365 dní a proto se oproti slunečnímu roku za každé čtyři roky opozdil o jeden den.\n\nRanní východ Síria a ranní východ slunce se tak shodoval pouze jednou za 1456 let. K této události došlo v roce 139 n. l., kdy byla tato událost oslavena ražením speciálních mincí v Alexandrii. Předchozí synchronizace těchto dvou východů nastala v letech 1321 – 1317 př. n .l. a v letech 2781 – 2777 př. n. l. Za použití těchto znalostí a několika známých údajů o východu hvězdy Sírius z písemných památek z doby Senusreta III. a Amenhotepa I. se podařilo zjistit, že 7. rok vlády Senusreta III. je rok 1872 př. n. l. a 9. rok vlády Amenhotepa I. je rok 1541 př. n. l.\n\nToto datování však může být ovlivněno místem, kde byl východ Síria pozorován, a proto tyto údaje nemusí být přesné. Rozdíly v možných chronologiích však tvoří maximálně několik desetiletí.\n\nPrstencové zatmění umožňuje přesné datování vlády Merenptaha.\n\nPři tvorbě staroegyptské chronologie je výhodné využít chronologii sousedních národů, hlavně Asyrské a Babylonské říše. Nejstarší letopočet, který lze takto určit je ze 14. století př. n. l. z amarnského období, z kterého máme množství diplomatické korespondence mezi egyptskými faraony Amenhotepem III. a Achnatonem, a různými panovníky z oblasti Levanty.\n\nRadiokarbonové datování je založeno na měření množství radioaktivního nuklidu uhlíku C v původně živých objektech. Tato metoda poskytuje pouze přibližné stáří s chybou v rozmezí desítek až stovek let. Tuto metodu lze zpřesnit pomocí dendrochronologické křivky, která umožňuje upřesnit stáří na kalendářní roky. Přesto například datování výbuchu sopky na ostrově Santorini může zpochybnit tradiční chronologii Egypta.\n\nDatování pomocí termoluminiscence je možná u předmětů, které byly vypáleny nebo prošly prudkým žárem. Zkoumaný předmět se určitým způsobem rozžhaví a následně se měří emise záření, kterou vydává. Intenzita vyzařování závisí na době, která uplynula mezi dvěma vypáleními. Tato metoda však také určuje stáří předmětu s chybou v rozmezí desítek až stovek let.\n\nZ tabulky je patrné, že egyptologové se shodují v podstatě až na datu 332 př. n. l., kdy Egypt získal Alexandr Makedonský. V ČEgÚ končí Římská doba rokem 313 n. l., kdy císař Constantinus I. vydal Edikt milánský, kterým zrovnoprávnil křesťanství. U I. Shawa končí Římská doba rokem 395 n. l., kdy došlo k rozdělení Římské říše a Egypt připadl nově vzniklé Východořímské říši.\n\nExistují také všeobecně nepřijímané alternativní chronologie jako je například glasgowská či ta, kterou propaguje egyptolog David Rohl, která posouvá starý Egypt ještě více do současnosti.\n\n"}
{"id": "366848", "url": "https://cs.wikipedia.org/wiki?curid=366848", "title": "Lindan", "text": "Lindan\n\nLindan je chlorovaný cyklický uhlovodík, které se užíval jako pesticid.\n\nZ chemického hlediska se jedná o gama izomer hexachlorcyklohexanu. Za běžných podmínek jde o bílý prášek lehce zatuchlého zápachu. Lindan je dobře rozpustný v organických rozpouštědlech a tucích. Je považován za perzistentní organickou látku a zvažuje se jeho zařazení na seznam Stockholmské úmluvy.\n\nVystavení lindanu u lidí vyvolává bolesti hlavy, podráždění sliznic, svalovou ochablost, poruchy jater. Mezinárodní agentura pro výzkum rakoviny (IARC) ho klasifikovala jako možný karcinogen pro člověka, tedy skupiny 2B.\n\nV Československu se lindan vyráběl v podniku Spolana Neratovice. V roce 1965 pak bylo zavedeno zpracování odpadů z výroby lindanu na výrobu pesticidu 2,4,5 – T, který pak Československo prostřednictvím podniku zahraničního obchodu prodávalo přes prostředníka na americké letecké základny ve Vietnamu pro míchání Agent Orange.\n\nLindanem je silně kontaminován bývalý sklad pesticidů v Lubech u Klatov. Riziková analýza prokázala také kontaminaci zdrojů podpovrchové vody a doporučila, aby vlastníci studen byli upozorněni na zdravotní rizika spojená s případnou konzumací vody.\n\nJeho výroba a použití v České republice je zakázána. V květnu 2009 bylo v Ženevě na 4. konferenci smluvních stran Stockholmské úmluvy rozhodnuto o zařazení lindanu na černou listinu úmluvy o perzistentních organických látkách. V červnu 2015 ho WHO zařadila spolu s DDT na seznam karcinogenních látek.\n\n"}
{"id": "366849", "url": "https://cs.wikipedia.org/wiki?curid=366849", "title": "STS-93", "text": "STS-93\n\nSTS-93 byla 26. mise raketoplánu Columbia. Celkem se jednalo o 94. misi raketoplánu do vesmíru. Hlavním cílem bylo vynesení astronomické observatoře Chandra na oběžnou dráhu. Přes technické problémy při startu bylo vypuštění observatoře úspěšné. Při této misi byla poprvé v historii NASA ve funkci velitele raketoplánu žena - Eileen Collinsová.\n\nRentgenová observatoř Chandra se původně jmenovala \"Advanced X-ray Astrophysics Facility (AXAF)\". Původně měla obsahovat dalekohled s vysokým stupněm rozlišení, ale přehodnocení projektu v letech 1992 a 1993 zredukovalo přístrojové vybavení. Původní termín startu měl být v roce 1997, neustálé komplikace spojené se stavbou dalekohledu a testování družice však vedly k neustálým odkladům. V roce 1998 byl ještě nedokončený dalekohled pojmenovaný Chandra na počest významného amerického astrofyzika indického původu Subrahmanyana Chandrasekhara.\n\nRaketoplán columbia byl po své předcházející misi STS-90 dne 17. dubna 1999 přesunut do hangáru OPF-1. Odtud 2. června putoval do montážní haly VAB, kde byl připojený k nádrži ET a motorům SRB. Celý komplex se 7. června přesunul na rampu 39-B. Dne 27. června byla do nákladového prostoru raketoplánu vložena observatoř Chandra i se jeho raketovým stupněm IUS a nosným prstencem ASE. Odpočítávání začalo 17. července, neproběhlo však až do úplného konce.\n\nOdpočítávání zpočátku probíhalo hladce a počasí bylo dobré. V čase T-31 sekund předal počítač GLS řízení startu palubním počítačům Columbie. V čase T-16 sekund však technik zodpovědný za kontrolu hladiny koncentrace plynného vodíku v prostoru motorů zpozoroval, že kontrolní čidla detekují koncentraci vodíku překračující až dvojnásobně povolenou hodnotu. Jelikož hrozila exploze při zážehu hlavních motorů, byl vydán povel k přerušení startu. Odpočítávání se zastavilo v čase T-7 sekund.\n\nPozdější vyšetřování ukázalo, že porucha byla jen na sledovacím senzoru. Skutečná koncentrace vodíku nebezpečné hodnoty nedosáhla. Další pokus o start byl zahájen až o několik dní později - 22. července. Druhý pokus o start byl ale odvolán kvůli zhoršujícímu se počasí. Další pokus o start ale mohl proběhnout následující den. Při třetím pokusu nenastalo žádné neplánované přerušení. V čase 04:31:00 UT nastal zážeh motorů SRB a Columbia se odpoutala od startovací rampy.\n\nUž pět sekund po startu nastaly první technické problémy. V jednom ze tří rozvodů elektrické energie na palubě raketoplánu došlo ke zhruba půlsekundovému zkratu. Následkem toho vysadila jedna elektrická baterie a dvě řídící jednotky v motorech SSME. Ostatní dva rozvody fungovaly dobře, takže let mohl pokračovat.\n\nDalším problém během letu bylo to, že motory SSME ukončily svoji činnost o 150 milisekund dříve, než bylo v plánu. Důvodem byl nedostatek kyslíku v hlavní nádrži ET. Vyšetřovní ukázalo, že už na rampě došlo k poškození jednoho motoru SSME. Uvolněná zátka vyražená tlakem kyslíku se dostala do motoru a narazila na stěnu jeho trysky, kde přerušila tři trubičky, kterými při startu proudí kapalný vodík jako chlazení hlavního motoru. Kvůli poškození začal vodík z trubiček unikat. Během letu tudy uteklo 1110 kg vodíku. Palubní počítače zaznamenaly víc paliva v motoru, proto přidaly do pohonné směsi víc kyslíku. Množství spotřebovaného kyslíku navíc (1808 kg) bylo větší než množství ztraceného vodíku. K motorům SSME se tak nedostalo okysličovadlo a motory tak musely ukončit svou činnost předčasně. Posádka raketoplánu byla během startu v reálném nebezpečí. Pokud by byl únik vodíku větší, raketoplán by musel přistát nouzovým manévrem RTLS, nebo by dokonce posádka možná musela opustit raketoplán na padácích nad oceánem.\n\nV důsledku předčasného vypnutí motorů měl raketoplán o 4,5 m/s nižší rychlost, než bylo plánované (o cca 7 km nižší než bylo apogeum). Manévrem MS-2 v 05:12 UT Columbia dosáhla kruhové oběžné dráhy, která však byla asi o 10 km nižší, než stanovil plán. To však neohrozilo průběh další mise.\n\nPo otevření dveří nákladového prostoru a obvyklých kontrolách dostala posádka zelenou pro pobyt na oběžné dráze a vypuštění observatoře Chandra. Colemanová přepnula systémy IUS na vlastní zdroj energie a krátce poté (v 11:37 UT) se odpojily kabely, spojující systém observatoře a její urychlovací rakety s raketoplánem. O pět minut později byl nosný prstenec vytočen do polohy pro vypuštění IUS (58°). V 11:47:25 UT se Chandra a její raketový stupeň oddělily od raketoplánu. Řízení observatoře v tu chvíli převzalo středisko Onizuka AFB v Kalifornii.\n\nPiloti Columbie uskutečnili ve 12:03 UT úhybný manévr, aby byl raketoplán v době zážehu motorů IUS bezpečně daleko. K zážehu motoru došlo ve 12:47 UT. Po 117-sekundovém zážehu a odhození motoru se Chandra pohybovala po dráze ve výšce 330-72 031 km. Úspěšně proběhlo i vyklopení solárních panelů a uvedení na konečnou oběžnou dráhu 9 652-139 189 km.\n\nDruhý den se posádka raketoplánu věnovala astronomickým pozorováním. Hawley zahájil pozorování Měsíce, Merkuru, Venuše a Jupiteru přístrojem SWUIS. Dne 25. července se posádka věnovala vědeckým experimentům. Následující den pokračovala vědecká pozorování a biochemické experimenty. Dne 27. července se posádka soustředila na hlavní prověrky lodních systémů před přistáním a ukončování experimentů.\n\nCelý let STS-93 byl zakončen perfektním nočním přistáním na KSC 28. července 1999 v 03:21 UT (05:21 SELČ). Po přistání se však potvrdilo, že v průběhu startu došlo k prasknutí třech z mnoha ocelových trubiček, tvořících plášť trysek motoru SSME a k následujícímu úniku vodíku. Na otázku novinářů, jak vnímala technické problémy během startu, velitelka Collinsová odpověděla: \"Vesmírný let představuje pokaždé určité riziko. Jistě, nějaké riziko existuje všude, ať už děláte cokoliv, ať pilotujete letadlo, nebo řídíte auto. Naší úlohou je riziko minimalizovat.\"\n\n"}
{"id": "366853", "url": "https://cs.wikipedia.org/wiki?curid=366853", "title": "Bratrská jednota baptistů Vikýřovice", "text": "Bratrská jednota baptistů Vikýřovice\n\nSbor Bratrské jednoty baptistů ve Vikýřovicích je místní náboženské společenství, které je v této malé obci jedinou církví. Sbor baptistů zde má kolem 80 členů.\n\nJde o první z řady baptistických sborů, které vznikly díky reemigrantům. Při první pozemkové reformě došlo ke zrušení vikýřovického dvora a rozprodeji pozemků. Příděly obdrželo po zaplacení zejména 18 rodin emigrantů z Volyně a Zelova. Přijeli 11. dubna 1925 a vytvořili v téměř ryze německé obci českou komunitu. Již 13. dubna (na velikonoční pondělí) měli v místní škole první bohoslužbu. Koncem května byl oficiálně založen sbor - měl 46 členů. Prvním kazatelem se stal Karel Jersák. Poté, co čeští baptisté přišli v této německé katolické obci o možnost scházet se ve škole, mívali bohoslužby na sýpce a roku 1928 si během léta postavili vlastní modlitebnu. Po Mnichově byla obec připojena k Německu a roku 1941 byla řada českých rodin donucena odejít do vnitrozemí. Ve sboru zůstalo 8 členů a kazatel Teofil Malý, který byl brzy poslán do koncentračního tábora v Osvětimi, kde ve věku 37 let zemřel. Po válce se Češi do Vikýřovic vrátili a spolu s nimi další vlna potomků pobělohorských emigrantů z Polska a Volyně. Sbor měl 77 plnoprávných členů a 64 dětí a mládeže a sházel se v Rapotíně, Bartoňově, Vyšehoří a nově ve Velkých Losinách. V roce 1947 bylo v okolí již tolik baptistů, že byl založen sbor i v nedalekém Šumperku - ve Vikýřovicích zůstalo 164 členů. V únoru 1955 byl kazatel sboru Vilém Pospíšil zatčen komunisty a nezákonně na tři a půl roku odsouzen do vězení. Misijní práce byla ochromena. Sbor ale žil i pod tlakem ateistické propagandy dál - v roce 1974 přistavěl dům s bytem pro kazatele a v roce 1980 adaptoval interiér modlitebny.\n\n\n\n"}
{"id": "366854", "url": "https://cs.wikipedia.org/wiki?curid=366854", "title": "Třída King George V", "text": "Třída King George V\n\nTřída King George V označuje dvě třídy bitevních lodí Royal Navy:\n"}
{"id": "366860", "url": "https://cs.wikipedia.org/wiki?curid=366860", "title": "Rab (protein)", "text": "Rab (protein)\n\nRab je rodina proteinů, jež se řadí do nadrodiny Ras monomerických G proteinů. U člověka bylo dosud identifikováno kolem 45 různých typů těchto proteinů. Vyskytují se však u všech eukaryotických organismů a pravděpodobně i u archebakterií. Rab GTPázy regulují mnoho kroků membránové přepravy včetně tvorby váčků, jejich pohybu po aktinových a tubulinových vláknech a splývání membrán. Umožňují, aby váčky putovaly buňkou přesně na místo svého určení.\n\nRab proteiny jsou opatřené geranylgeranylovou skupinou, která umožňuje jejich asociaci s membránou. Pokud jsou v cytoplazmě, mají na sobě navázaný GDP, neboť výměnu GDP za GTP inhibuje protein GDI (\"guanine nucleotide dissociation inhibitor\"). Existují však i speciální faktory, které jsou schopné zablokovat GDI, načež Rab-specifický GEF vymění GDP za GTP. Tato změna aktivuje Rab proteiny, které následně plní svou funkci při vytváření, transportu a splývání váčku. Na cílové membráně je aktivována GTPázová aktivita, dochází k hydrolýze GTP na GDP, načež se v cytoplazmě opět může navázat GDI inhibitor a celý proces se může opakovat.\n\nJedná se o rozsáhlou skupinu proteinů, dělených na jednotlivé podrodiny označené čísly 1 – 45 s výjimkou 16 („Rab16“ je neplatný název). Databáze RabDB udává v lidském genomu 115 genů kódujících Rab proteiny (Ran proteiny nejsou zahrnuty). \n"}
{"id": "366864", "url": "https://cs.wikipedia.org/wiki?curid=366864", "title": "Černý kocour", "text": "Černý kocour\n\nČerný kocour (anglicky \"„The Black Cat“\") je hororová povídka spisovatele Edgara Allana Poea. Poprvé byla vydána roku 1843.\n\nHlavní postavou a také vypravěčem je milovník zvířat. Jednou najde černého kocoura a protože jeho žena zvířata také miluje, nechají si ho. Černý kocour se brzy stane vypravěčovým oblíbencem.\n\nMuž ale propadne alkoholu a svá zvířata začne bít, na svou manželku je nevrlý a černého kocoura začne nenávidět. Jednou mu vzteky vypíchne oko. Kocour se mu začne vyhýbat, to jej ale nezachrání: nakonec se ho muž rozhodne oběsit. Druhý den ráno ho probudí výkřiky z ulice - jeho dům je v plamenech. Později se k němu donesou podivné historky o zdi jeho domu. Jde se tam tedy podívat a s hrůzou zjistí, že na jediné zdi, která zůstala z jeho shořelého domu, je obtisknut černý kocour s lanem kolem krku.\n\nPřijde mu to podivné. Věc si vysvětluje tak, že kocoura na stromě během požáru lidé rychle objevili. Někdo ho odvázal, vhodil oknem do jeho pokoje. Poté vápno omítky nějak reagovalo se čpavkem a vytvořilo kocourův obrys na stěně.\n\nKocour mu stále leží v hlavě. Rozhodne se sehnat jiného, co nejvíce podobného. V hospodě objeví kocoura, který je úplně stejný, jako ten původní, až na bílé chlupy na hrudi. Zjistí, že nikomu nepatří a vezme si ho domů.\n\nJeho žena si nového kocoura zamiluje. On se alkoholu oddává víc a víc. Snaží se kocourovi vyhýbat, ten ho ale pronásleduje po celém domě a když se pak jednou rozzuří, pokusí se ho zabít sekyrou. Máchne a ve sklepě se náhle objeví jeho žena, která mužovu ruku zachytí. On vyrve svou ruku z jejího sevření a v záchvatu hněvu ji sekne do hlavy. Chvíli je zděšen, ale pak ji chladnokrevně zazdí do sklepní zdi.\n\nKdyž se rozkřikne, že žena zmizela a dům přijde prohlédnout policie, popadne muže jakýsi záchvat radosti z jeho úkrytu pro mrtvolu a neustále říká věty jako „Podívejte se na ty pevné zdi“ a „Ty jsou tu už tak dlouhou dobu!“ Je si jistý, že mrtvolu nikdy neobjeví. Náhle se ale ozve výkřik, nelidský, až všem ztuhne krev v žilách. Vychází ze zdi. Policie zeď rychle rozkope a přijde na děsivý objev – ve zdi je zazděna pohřešovaná manželka a na její hlavě sedí černý kocour s bílou skvrnou na hrudi. To on vydal ten děsivý výkřik. A co je hlavní, ten kocour stále žije!\n\nMuž je odsouzen k popravě a v posledních chvílích svého života sepisuje příběh o kocourovi, který mu zničil život. Celý příběh končí jeho zoufalým zvoláním: „\"Zazdil jsem obludu do hrobky!\"“\n\nVysvětlení je nejasné – kdo nebo co byl ve skutečnosti Černý kocour? Byl to démon, ďábel nebo čarodějnice? Je jen na čtenáři, jak si to vyloží.\nČesky vyšla povídka v následujících sbírkách nebo antologiích:\n\n"}
{"id": "366865", "url": "https://cs.wikipedia.org/wiki?curid=366865", "title": "Džajavarman II.", "text": "Džajavarman II.\n\nDžajavarman II. (asi 770 – asi 835) byl králem Khmerské říše, jejíž jednotu a nezávislost obnovil (jádro říše se nacházelo v dnešní Kambodži). Z jeho doby se nedochovaly žádné textové památky, která by o Džajavarmanovi vypovídaly, jeho život je však relativně dobře znám ze záznamů z pozdější doby. Časté střídání jeho sídelních měst (Indrapura, Hariharálaja, Amaréndrapura, Mahédraparvata a opět Hariharálaja) vypovídá o jeho politické a vojenské snaze znovusjednotit zemi. Džajavarman II. konsolidoval státní moc (vyhlášení nezávislosti na javánské dynastii Šailendra) a institucionoval ji podle javánského vzoru v podobě kultu dévarádži (božského krále).\n\nPo jeho smrti nastoupil na trůn jeho syn Džajavarman III.\n"}
{"id": "366866", "url": "https://cs.wikipedia.org/wiki?curid=366866", "title": "Melanie Griffithová", "text": "Melanie Griffithová\n\nMelanie Griffithová (* 9. srpna 1957 New York) je americká herečka a držitelka Zlatého glóbu.\n\nNarodila se v New Yorku herečce Tippi Hedrenové a producentovi a herci Peteru Griffithovi. Rodiče se rozvedli, když jí byli čtyři. Otec se znovu oženil s modelkou Nanitou Greene a měl další dvě děti. Matka si vzala producenta Noaha Marshalla a díky tomu vyrůstala se třemi nevlastními bratry.\n\nVe čtrnácti letech začala chodit s dvaadvacetiletým Donem Johnsonem, který hrál spolu s její matkou ve filmu. O čtyři roky později se za něj provdala v Las Vegas, ale jejich manželství vydrželo jen šest měsíců.\n\nV září 1981 se provdala za Stevena Bauera, se kterým má syna Alexandera (nar. 1985). V roce 1987 se manželé rozvedli. Po tomto manželství měla problémy s alkoholem, ze kterých ji dostal její bývalý manžel Don Johnson. Toho si v roce 1989 znovu vzala a mají spolu dceru Dakotu Johnsonovou (nar. 1989). O šest let později Johnsona ale opustila kvůli jeho zneužívání prášků. Později se za ním na chvíli vrátila, ale krátce na to ho znovu opustila kvůli Antoniu Banderasovi. Rozvod s Johnsonem byl ukončen v únoru 1996, v květnu si vzala Banderase a v září se jim narodila dcera Stella. Manželství skončilo v roce 2015.\n\nS herectvím začínala už v devíti měsících v reklamě. První velkou roli získala ve filmu \"Noc postupuje\", ve kterém jako sedmnáctiletá odehrála několik nahých scén. Díky tomu získala pozornost a další role ve filmech \"Úsměv\", \"Návrat Lew Harpera\" a \"Jeden na jednoho\".\n\nV roce 1984 hrála v thrilleru \"Dvojník\", díky kterému získala roli ve filmu \"Něco divokého\". Úspěch jí přinesla postava Tess McGillové ve filmu \"Podnikavá dívka\", za který byla oceněna Zlatým glóbem a získala nominaci na Oscara.\n\nMnoho jejích dalších filmů nebylo moc úspěšných, např. \"Ohňostroj marnosti\". Se svým tehdejším manželem Donem Johnsonem hrála ve filmech \"Prázdniny v ráji\" a \"Včera narození\". Dobré hodnocení získala filmy \"Psychopat ze San Francisca\" a \"Nejsem žádný blázen\". Svého dalšího manžela Antonia Banderase potkala při natáčení filmu \"Jedna navíc\". S ním pracovala i na dalším filmu \"Léto v Alabamě\", kde si její dvě dcery zahrály její filmové dcery. Pozitivní ohlas získala díky roli v nezávislém filmu \"Feťáci\" z roku 1998. V roce 2002 svůj hlas propůjčila Margalo ve filmu \"Myšák Stuart Little 2\".\n\n"}
{"id": "366868", "url": "https://cs.wikipedia.org/wiki?curid=366868", "title": "Džajavarman VII.", "text": "Džajavarman VII.\n\nDžajavarman VII. (asi 1125–1218) byl zhruba mezi lety 1181–1218 král Khmerské říše, která se nacházela v oblasti dnešní Kambodže. Po vpádu Čamů do Angkoru v roce 1177 a jeho zničení vedl proti Čamům povstání, a poté, co se mu podařilo shromáždit obrovskou armádu, Čamy porazil a dobyl Angkor zpět. V roce 1181 byl prohlášen za nového krále Khmerské říše a za krátkou dobu přivedl Angkor opět na vrchol moci.\n\nNejprve si zajistil neutralitu státu Dai Viet a potom úspěšně zaútočil na Čampu, kterou v letech 1203 – 1220 připojil ke Khmerské říši. Coby stoupenec mahájánového buddhismu nahradil (hinduistický) státní kult dévarádži (božského krále) kultem Buddharádži. Opravil a dostavěl hlavní město Angkor Thom (především ústřední chrám hlavního města Bayon, další sakrální a sekulární stavby, a také značnou část kanalizace).\n\nDžajavarman VII. je považován za nejmocnějšího vládce Kmerské říše za celou dobu její existence. Po jeho smrti nastoupil na trůn Indravarman II.\n\n"}
{"id": "366870", "url": "https://cs.wikipedia.org/wiki?curid=366870", "title": "Georges Simenon", "text": "Georges Simenon\n\nGeorges Joseph Christian Simenon (13. února 1903 Lutych – 4. září 1989 Lausanne) byl belgický spisovatel detektivních a psychologických románů. Tvůrce komisaře Maigreta.\n\nKvůli otcově vážné nemoci nedokončil středoškolská studia a začal pracovat jako cukrářský učeň, příručí v knihkupectví a v 16 letech jako novinář v místních novinách. V roce 1923 odešel do Paříže, kde začal psát do deníku \"Le Matin\". Deset let zde psal pod různými pseudonymy velké množství sešitových románů. V Paříži ho v jeho další literární činnosti velmi ovlivnila francouzská spisovatelka společenských románů S. G. Colettová. Nejprve psal psychologické romány, později v roce 1930 začal psát také detektivní romány s hlavní postavou komisaře Maigreta. Často cestoval, po válce žil v Kanadě a v USA, ve Francii a ve Švýcarsku. Napsal více než 200 románů a 150 kratších povídek. Jeho romány byly překládány do mnoha jazyků světa a desítky z nich byly zfilmovány. Pouze postavu komisaře Maigreta ztvárnilo po celém světě postupně nejméně 29 filmových a televizních herců, tři z nich ve třech rozsáhlých televizních seriálech, snad nejznámější z nich byl francouzský herec Jean Gabin, který si tuto postavu zahrál ve třech celovečerních hraných filmech.\n\n\n"}
{"id": "366871", "url": "https://cs.wikipedia.org/wiki?curid=366871", "title": "Křižíkova světelná fontána", "text": "Křižíkova světelná fontána\n\nFontána navržená slavným českým elektrotechnikem Františkem Křižíkem (1847-1941) se poprvé rozsvítila 24. května roku 1891 u příležitosti Jubilejní zemské výstavy. \n\nPrvní práce začaly v říjnu roku 1890 a vznikly při nich pode dny bazénů prostory pro obsluhu včetně 150 metrů dlouhého průchodu k nedaleké strojovně, kde bylo kromě jiného umístěno i čerpadlo. Stavba nadzemní části byla zahájena v únoru následujícího roku a skončila o tři měsíce později. Od 28. května 1891 fungovala každý večer.\n\nDna dolního a horního bazénku tvořila silná skla, pod nimiž byly umístěny regulovatelné obloukovky s parabolickými reflektory z hliníkového plechu, které osvětlovaly proudy vody stříkající z trysek. V dolním bazénu bylo šest střiků osvětlováno šesti lampami, v bazénu bylo 16 lamp a 14 trysek rozmístěných ve dvou soustředných kruzích kolem jedné střední trysky. Vlastní osvětlení měly i tři vodopády tvořené vodou stékající z horního bazénu do dolního. \n\nVoda stříkala až do výše několika desítek metrů a v záři světelných zdrojů bylo vidět až ze Starého Města. Aby se voda zabarvila, byla využívána různobarevná skla, která byla umístěna nad obloukovkami a vyměňovanými obsluhou v pravidelných intervalech. Veškeré osvětlovací zařízení pocházelo z dílen Křižíkova pražského závodu.\n\nVelkou rekonstrukcí prošla fontána v souvislosti s přestavbou Výstaviště pro Všeobecnou československou výstavu konanou v roce 1991. Kolem fontány vznikl amfiteátr pro více než 6 000 diváků.\n\nV roce 2017 dostal provozovatel fontány výpověď a její obnova měla původně trvat několik let. Proti ukončení provozu fontány a za její znovuzprovoznění vznikla petice, požadující zachování více než 125 let staré kulturní památky.\n\nJAROLÍMKOVÁ, Stanislava. Co v průvodci nebývá 2, 1.vyd., Praha: MOTTO, 2007\n\n"}
{"id": "366874", "url": "https://cs.wikipedia.org/wiki?curid=366874", "title": "Simenon", "text": "Simenon\n\nSimenon může znamenat:\n\n"}
{"id": "366878", "url": "https://cs.wikipedia.org/wiki?curid=366878", "title": "Slova obsahující kořen -fil-", "text": "Slova obsahující kořen -fil-\n\nPříklady slov obsahujících morfémovou skupinu \"-fil(ie). Tento slovní kořen pochází z řeckého slova φιλια\" (filia), které znamená lásku, přátelství, náklonnost. Samotný morfém \"-fil\" znamená \"milovník, milující\".\n\nNěkterá ze slov s obdobným významem mají tento kořen na začátku, například\n\"filantrop\", \"filatelie\", \"filumenie\", \"filharmonie\", \"filologie\", \"filosofie\", \"filhelénství\", \"filosemita\", \"filodendron\", \"afilace\", \"afiliace\").\n\nVětšina ze slov uvedených níž v seznamu má některý (nebo současně i více) z těchto významů:\n\nVýznamy a významová zabarvení některých ze slov přecházejí od neerotického nebo úplně nepsychologického významu přes erotický až ke genitálně-orgasmickému – je-li v článku zdůrazněn jeden z nich, neznamená to nutně, že v ostatních se slovo nepoužívá.\n\nOpakem slov končících -filie (v kterémkoliv z typů významů) je často obdobné slovo končící -fobie (vyjadřující strach), jiným opakem může být například slovo začínající mis(o)-, vyjadřující nenávist (misantropie, misogynie). V seznamu jsou uvedeny především ustálenější nebo častěji používané výrazy. V psychologii, psychiatrii, sexuologii ale i v mnoha dalších oborech se podle potřeby běžně používají další slova utvořená příležitostně podobným způsobem, často nahrazením morfémové skupiny \"fobie\" skupinou \"filie\".\n\n\n\n\n\n\n\n\n\n\n\n\n\n\n\n\n\n\n\nKořen etymologicky souvisí také s latinskými slovy \"filius\" (syn) a \"filia\" (dcera), může vyjadřovat příbuznost, vzájemnou odvozenost, „dceřinost“ (\"filiace\", \"filiální\", \"filiálka\"). Vzdáleněji mohou s tímto kořenem souviset slova odvozená od latinského slova \"filo\" (niť, vlákno), například \"profil, filé, defilé, filigrán, filatorium\".\n"}
{"id": "366882", "url": "https://cs.wikipedia.org/wiki?curid=366882", "title": "Slovensko na zimních olympijských hrách", "text": "Slovensko na zimních olympijských hrách\n\nSlovensko na zimních olympijských hrách startuje od roku 1994. Toto je přehled účastí, medailového zisku a vlajkonošů na dané sportovní události.\n"}
{"id": "366884", "url": "https://cs.wikipedia.org/wiki?curid=366884", "title": "Alžběta (matka Jana Křtitele)", "text": "Alžběta (matka Jana Křtitele)\n\nSvatá Alžběta (hebrejsky אֱלִישֶׁבַע / אֱלִישָׁבַע, standardní hebrejština Elišévaʿ / Elišávaʿ, tiberská hebrejština ʾĔlîšéḇaʿ / ʾĔlîšāḇaʿ; arabsky: إشاع) byla podle Nového zákona a Koránu matkou Jana Křtitele a manželkou kněze Zachariáše.\nV Lukášově evangeliu je popisována jako příbuzná Marie. Použité řecké slovo συγγενίς může odkazovat k různým příbuzenským vztahům. Podle anglické Catholic Encyclopedia je jejich vztah popsán svatým Hippolytem (asi 170 – 236), který je považuje za sestřenice. Matku Alžběty a matku Marie považuje za sestry. Matka Marie je známa i z apokryfních textů.\nNěkteré překlady tohoto verše uvádějí jejich příbuzenství obecně, jiné je označují rovnou za sestřenice.\n\nPodle Lukášova evangelia Alžběta pocházela z kněžského rodu Áronovců. Její manžel Zachariáš byl jedním z kněží pověřených chrámovou službou. Oba byli „upřímně zbožní lidé“, ale byli již starší a bezdětní, protože Alžběta byla neplodná. Poté při vykonávání obřadu Zachariáše navštívil anděl Gabriel a oznámil mu, že jeho žena Alžběta porodí syna, který „bude velikým před Pánem“.\nTěhotnou Alžbětu navštěvuje poté její příbuzná Maria, která měla v lůně Ježíše:\n\nNa jiném místě než v Lukášově evangeliu není již Alžběta v Novém zákoně jmenována. Zmiňují se o ní ještě některé apokryfy, zejména Protoevangelium Jakubovo, které líčí narození jejího syna a následnou vraždu jejího manžela.\n\nAlžběta je uctívána jako svatá v římskokatolické církvi (5. listopadu), v pravoslaví a anglikánských církvích pak 5. září ve stejný den jako její manžel Zachariáš.\n\n"}
{"id": "366886", "url": "https://cs.wikipedia.org/wiki?curid=366886", "title": "Regulace toku", "text": "Regulace toku\n\nRegulace toku je lidský (antropogenní) zásah člověka do přirozeného prostředí vodního toku.\n\n\n"}
{"id": "366897", "url": "https://cs.wikipedia.org/wiki?curid=366897", "title": "Společnost sester Ježíšových", "text": "Společnost sester Ježíšových\n\nSpolečnost sester Ježíšových (\"SSJ - Societas sororum Jesu\") je katolická ženská řeholní rodina s česko-rakouskými kořeny.\n\nSpolečnost sester Ježíšových má poměrně krátkou historii. Vznikla v roce 1981 v Klagenfurtu v Rakousku a u jejího zrodu stál český jesuita P. Robert Kunert SJ, tou dobou v exilu. V roce 1984 společnost schválil klagenfurtský biskup Msgre. Egon Kapellari.\n\nPo roce 1989 se společnost rozšířila do České republiky. Společnosti vyšel vstříc tehdejší olomoucký arcibiskup František Vaňák a díky němu byl zřízen noviciát společnosti na bývalé faře v obci Moravská Huzová. V roce 1993 nástupce arcibiskupa Vaňáka na olomouckém stolci - Msgre. Jan Graubner schválil stanovy společnosti a českou část společnosti vůbec.\n\nV roce 2002 se Společnost sester Ježíšových stala řeholním institutem diecézního práva (čili podléhající biskupovi té které diecéze, ve které se nachází).\n\nV současnosti má Společnost celkem 41 členek a její hlavní sídlo je v Olomouci. Další domy společnosti jsou na těchto místech:\n\nV České republice:\n\n\nV Rakousku:\n\n\nSestry se věnují nejrůznějším činnostem uvnitř katolické církve a apoštolátu. Pilíře jejich činnosti jsou:\n"}
{"id": "366905", "url": "https://cs.wikipedia.org/wiki?curid=366905", "title": "Tráva (seriál)", "text": "Tráva (seriál)\n\nTráva (v anglickém originále Weeds) je americký seriál z dílny Jenji Kohanové v hlavní roli s Mary-Louise Parker. V letech 2005–2012 bylo na televizi Showtime odvysíláno osm řad s celkem 102 díly.\n\nHlavní postavou je Nancy Botwin (Mary-Louise Parker), která je v roli vdovy po bohatém židovském manželovi. Brzy jí však dojdou peníze, které její zesnulý manžel vydělával a aby si udržela svůj dosavadní životní standard, začne prodávat marihuanu. Dalšími postavami jsou dva její synové − starší Silas (Hunter Parrish) a mladší Shane (Alexander Gould), švagr Andy (Justin Kirk), známá Nancy Celia Hodes (Elizabeth Perkins), účetní Doug Wilson (Kevin Nealon) a několik dalších.\n\nDěj prvních 3 sérií se odehrává na předměstí Los Angeles, konkrétně v Agresticu. Na konci 3. série ovšem známý Nancy nehodou podpálí celé město a Nancy pro jistotu ještě polije svůj dům benzínem. Poté se přesune do pohraničí USA s Mexikem v okolí města Tijuana, proslulého válkou gangů narkomafie. Celá 4. a 5. série se odehrává v této oblasti. Pátá série končí, když Shane zabije Nancyinu rivalku Pilar Zuazo.\n\n"}
{"id": "366909", "url": "https://cs.wikipedia.org/wiki?curid=366909", "title": "Alfa Romeo Spider", "text": "Alfa Romeo Spider\n\nAlfa Romeo Spider je model sportovního kabrioletu italské automobilky Alfa Romeo. Spider, (výr. označení ř. 105 či 115) byl vyráběn od roku 1966 až do roku 1993 ve velmi málo změněné podobě. Poté nastoupila výrazně odlišná pátá (1994–2005, tov. označení 916) a šestá generace (od roku 2006, 939).\n\nNa ženevském autosalonu 1966 byl představen jeden z nejlíbivějších italských automobilů 60. a 70. let. Společnost Alfa Romeo vymyslela soutěž na název pro svůj nový sportovní model a mezi 140 000 návrhy byla i jména jako Bardot, Lolobrigita či dokonce Stalin. Společnost vybrala název Duetto (dvousedadlový vůz), později hlavně v anglicky mluvících zemích se uchytil název Spider. Vůz byl osazen výkonným celoslitinovým dvouvačkovým motorem, precizním řízením, přesnými brzdami a výtečně \"sedícím\" podvozkem. Vůz byl k dostání pouze v otevřené verzi.\n\nCena byla srovnatelná s Jaguarem E což je však o třídu výkonnější automobil. Vzhled spideru se postupem doby měnil, v 70. letech byla ladná dlouhá záď zkrácena. Celkem bylo vyrobeno v letech 1966 až do roku 1994 v počtu 80 000 vozů.\n\nByla nabízena ve třech motorových verzích (1300, 1600 a 1750 cm³), i když díky jeho vysoké ceně si mohly novou Alfu dovolit spíše vyšší majetkové vrstvy. Maximální rychlost byla 170 km/h a výkon 89 koní (základní verze 1300).\n\nVe druhé generaci (od r. 1970), označované podle useknuté zádě jako \"coda tronca\" přibyl v roce 1971 motor 2000 cm³ (98 kW). Toto špičkové provedení bylo označováno Spider Veloce.\n\nTvar vozu navrhl slavný italský návrhář Battista Pininfarina, šlo o jeho poslední projekt, v roce 1966 zemřel. Celkové vzezření vozu bylo mistrovským spojení ladnosti a elegance oblých tvarů. Všechny karoserie byly přímo vyráběny v továrně Pininfarina.\nPostupem doby se kvalita vozů snižovala (výrobní krize postihla v 70. letech celý italský automobilový průmysl) a zároveň karoserie ztrácela na původní kráse díky dosazováním levnějších plastových doplňků z levnějších modelů značky, i přesto se vůz udržel ve výrobě až do 90. let.\n\n"}
{"id": "366910", "url": "https://cs.wikipedia.org/wiki?curid=366910", "title": "Terrence Howard", "text": "Terrence Howard\n\nTerrence Dashon Howard je americký herec a zpěvák nominovaný na cenu akademie (Oscar). Jeho kariéra se započala na konci osmdesátých let a první hlavní role přišla v roce 1995 ve filmu \"Opus pana Hollanda\".\n\nÚčinkoval ve filmech jako \"Hartova válka\", \"Ray\", \"Lackawanna Blues\", \"Crash\", \"Čtyři bratři\", \"Hustle & Flow\", \"Get Rich or Die Tryin\", \"Idlewild\", \"The Brave One\".\n\nHoward hraje ve filmu \"Iron Man\" a původně se s ním počítalo i pro \"Iron Mana 2\", avšak role byla v říjnu 2008 přeobsazena Donem Cheadlem.\n"}
{"id": "366912", "url": "https://cs.wikipedia.org/wiki?curid=366912", "title": "Thomas Cavalier-Smith", "text": "Thomas Cavalier-Smith\n\nThomas Cavalier-Smith (* 21. srpna 1942) je profesor evoluční biologie na University of Oxford. V roce 2004 získal ocenění International Prize for Biology a v roce 2007 Zlatou medaili Linného společnosti.\n\nPublikoval některé přelomové práce týkající se systematiky prvoků (1992), předložil systém šesti říší života, fagotrofní teorii o vzniku eukaryotické buňky, novou systematiku bakteriální domény, a podobně. Některé jeho studie jsou však kontroverzní či nebyly všeobecně přijaty vědeckou obcí.\n\nCavalier-Smith je autorem množství nových taxonů, z nichž je mnoho používaných dodnes:\n\n\n"}
{"id": "366919", "url": "https://cs.wikipedia.org/wiki?curid=366919", "title": "Perforace", "text": "Perforace\n\nPerforace (česky proděravění) může mít tyto významy:\n\n"}
{"id": "366920", "url": "https://cs.wikipedia.org/wiki?curid=366920", "title": "Tim Schafer", "text": "Tim Schafer\n\nTim Schafer (* 26. června 1967 Kalifornie) je americký producent počítačových her, zakladatel společnosti Double Fine Productions, ale především více jak 10 let zaměstnanec LucasArts, kde spolupracoval na titulech jako \"The Secret of Monkey Island\", \"\", \"Day of the Tentacle\" a sám vedl projekt hry \"Full Throttle\".\n\nV říjnu 2009 vydal se svou společností, ve spolupráci s Electronic Arts hru Brütal Legend pro Xbox 360 a PlayStation 3. V herním průmyslu je nejlépe znám pro jeho dovednosti podání příběhu a humoru ve hrách.\n\n\n"}
{"id": "366923", "url": "https://cs.wikipedia.org/wiki?curid=366923", "title": "Deutsches Wörterbuch", "text": "Deutsches Wörterbuch\n\nDeutsches Wörterbuch (tj. \"Německý slovník\", označovaný také DWB nebo der Grimm podle svého zakladatele) je nejvýznamnější výkladový a etymologický slovník německého jazyka. Práce na tomto projektu byla započata bratry Grimmovými v roce 1838, projekt byl úplně dokončen až v roce 1961. Slovník má celkem 32 svazků a obsahuje asi 350 000 hesel. V roce 1971 k němu byly přidány další dodatky. Slovník obsahuje výklady příslušných slov v němčině a latině, dále podrobné informace o jejich etymologii a příklady použití z německé i překladové literatury. Jsou v něm obsaženy jak historická, tak soudobá slova. Slovník obsahuje slova ze všech oborů.\n\n"}
{"id": "366926", "url": "https://cs.wikipedia.org/wiki?curid=366926", "title": "Kim Basinger", "text": "Kim Basinger\n\nKimila Ann \"Kim\" Basinger (* 8. prosince 1953 Athens, Georgie) je americká herečka a bývalá modelka, držitelka Oscara a Zlatého glóbu.\n\nNarodila se v Georgii muzikantovi Donu Basingerovi a modelce, herečce a plavkyni Ann jako třetí z pěti dětí. Má dva bratry Micka a Skipa a dvě sestry Ashley a Barbaru. Vyhrála několik regionálních soutěží krásy, díky nimž se také dostala k modelingu.\n\nV roce 1980 se provdala za Rona Snydera, ale toto manželství skončilo o osm let později. V roce 1990 potkala při natáčení filmu svého druhého manžela Alece Baldwina. Po třech letech se vzali. Společně se objevili v seriálu \"Simpsonovi\", kde opraví Homera Simpsona, když špatně vyslovuje její příjmení, a leští svou oscarovou sošku. Se svým druhým manželem má dceru Ireland Eliesse (nar. 1995). Roku 2000 začali žít odděleně a o dva roky později se rozvedli.\n\nTrpí agorafobií, je přísnou vegetariánkou a podporuje organizaci PETA na ochranu zvířat.\n\nDo svých dvaceti let se stala topmodelkou, která vydělávala tisíce dolarů. Objevovala se na obálkách časopisů, ve stovkách reklam. Během modelingu začala navštěvovat hodiny herectví. V roce 1976 se rozhodla svou modelingovou kariéru opustit, přestěhovala se do Los Angeles a začala pracovat jako herečka.\n\nNejdříve se objevovala v malých rolích v televizních seriálech. Její první větší rolí byla venkovská dívka, která přišla do Hollywoodu, aby se stala herečkou, v televizním filmu \"Katie: Portrait of a Centerfold\". V bondovce \"Nikdy neříkej nikdy\" si zahrála bondgirl Seana Conneryho. V roce 1983 se nechala vyfotit pro Playboy, čímž získala další příležitosti, jako ve filmu \"Přirozený talent\", který jí přinesl nominaci na Zlatý glóbus. Oscarový režisér Robert Benton ji obsadil do snímku \"Nadine\", dalšími filmy byly třeba \"Schůzka naslepo\", \"Láskou posedlí\", \"Batman\" apod. V roce 1997 získala roli ve filmu \"L. A. – Přísně tajné\", který jí přinesl Oscara i Zlatý glóbus. V roce 2002 si zahrála matku zpěváka Eminema ve filmu \"8 Mile\". Měla také hrát roli Donny ve filmové adaptaci muzikálu \"Mamma Mia!\", ale nakonec ji získala Meryl Streepová.\n\n"}
{"id": "366930", "url": "https://cs.wikipedia.org/wiki?curid=366930", "title": "Evropská", "text": "Evropská\n\nJméno Evropská má v České republice více ulic:\n\n"}
{"id": "366933", "url": "https://cs.wikipedia.org/wiki?curid=366933", "title": "Woordenboek der Nederlandsche Taal", "text": "Woordenboek der Nederlandsche Taal\n\nWoordenboek der Nederlandsche Taal (Slovník nizozemského jazyka, často zkracováno na WNT) je slovník nizozemštiny, nejrozsáhlejší tištěný slovník vůbec. Zahrnuje přes 430 000 hesel a obsahuje nizozemskou slovní zásobu od roku 1500 do roku 1921. Jeho tištěné vydání se skládá ze čtyřiceti tří svazků a skoro 50 000 stran. Slovník by vydáván průběžně mezi lety 1863 – 1998, v roce 2001 byly vydány další dodatky, obsahující novější nizozemská slova. V současnosti je slovník k dispozici výhradně v elektronické formě. Od 27. ledna 2007 je slovník dostupný online zdarma bez jakýchkoli omezení, je vyžadována pouze bezplatná registrace.\n\n"}
{"id": "366935", "url": "https://cs.wikipedia.org/wiki?curid=366935", "title": "Trojmezí (Hranice)", "text": "Trojmezí (Hranice)\n\nTrojmezí (německy a do roku 1947 \"Gottmannsgrün\") je vesnice v okrese Cheb, místní část města Hranice. V roce 2011 zde trvale žilo 26 obyvatel. Rozprostírá se v úplném severozápadním koutu České republiky. Na tomto místě se nachází také trojmezí historických zemí, Čech, Bavorska a Saska.\n\nTrojmezí leží přibližně 2 kilometry západně od Hranic a 12 kilometrů severozápadně od Aše, v nadmořské výšce 602 metrů.\n\nDříve se Trojmezí dělilo na Trojmezí (\"Gottmannsgrün\"), Dolní Trojmezí (\"Unter Gottmannsgrün\") a Kozí hřbet (\"Ziegenrück\"), a součástí obce byly také samoty Richterovy Domky, Neustadt, Schwammenbach a Císařský hamr (\"Kaiserhammer\"). Některé prameny uvádějí také Mäcklovy Domky.\n\nPrvní zmínka o Trojmezí pochází z roku 1356, kdy jej vlastnili Neubergové. V 16. a 17. století se v okolí těžila železná ruda. Pozůstatky těžební činnosti jsou dodnes patrné. V té době také vznikalo v okolí, podél potoka Rokytnice několik mlýnů, a později barevna. Vesnice je rozptýlena na větším území, proto byly vždy problémy s docházkou dětí do školy. I tak byla v roce 1903 postavena moderní škola.\n\nV nejseverozápadnějším koutu Trojmezí se nachází trojmezí s Bavorskem a Saskem, přičemž ještě před vstupem České republiky do Schengenského prostoru zde byl turistický přechod. Dnes je možné se tudy dostat na několik německých turistických cest. Dříve na tomto místě stál mlýn a hamr. Ty již neexistují, ale zachoval se zde smírčí kříž.\n\nPo 2. světové válce a odsunu německého obyvatelstva bylo Trojmezí téměř vylidněno. Velká část Čechů, která zde zůstala, musela odejít v roce 1951 poté, co zde bylo zřízeno hraniční pásmo, a jejich domy byly strženy. Později zde byla vystavěna budova Pohraniční stráže, která byla jen sporadicky využívána, ale nakonec dlouhá léta chátrala. V květnu 2008 byla však konečně prodána místním podnikatelům, kteří z ní hodlají udělat ženskou věznici.\n\nV současné době se v obci nachází jen 11 domů, ve kterých žije 34 obyvatel, kasárna a opuštěný hostinec, který zažíval svůj boom po otevření hranic s Německem.\n\nPodle sčítání 1930 zde žilo v 163 domech 845 obyvatel. Jeden obyvatel se hlásil k československé národnosti a 747 k německé. Žilo zde 33 římských katolíků a 732 evangelíků.\n\n\nPřes Trojmezí vede cyklistická trasa 2058 z Hranic do Aše, a červeně značená turistická trasa. Je možné dostat se z obou do německé obce Prex a dále po německých turistických trasách například do měst Rehau nebo Regnitzlosau.\n\n"}
{"id": "366936", "url": "https://cs.wikipedia.org/wiki?curid=366936", "title": "Collegium 1704", "text": "Collegium 1704\n\nCollegium 1704 je barokní orchestr, který se věnuje interpretaci staré hudby s převažujícím zaměřením na období vrcholného baroka. Zejména díla skladatele Jana Dismase Zelenky a jeho současníků.\n\nByl založen v roce 1991 dirigentem, hornistou a cembalistou Václavem Luksem.\n\nOd roku 2005 je ansámbl rozšířen o vokální soubor Collegium Vocale 1704 založený u příležitosti mezinárodního hudebního projektu „Bach - Praha - 2005“. \n\nMnohé nahrávky byly oceněny domácí i mezinárodní kritikou v časopisech Diapason, Repertoire, Concerto, Fonoforum nebo Harmonie. Nahrávka Zelenkova díla Missa votiva pro francouzskou společnost Zig-Zag Territoires (ve spolupráci s festivalem v Sablé) se ihned po svém vydání (srpen 2008) ve Francii umístila mezi TOP 10 Classique (deset nejprodávanějších CD) a získala ocenění Coup de coeur (Zásah do srdce) francouzské TV Mezzo.\n\nKoncertů Collegia 1704 & Collegia Vocale 1704 jsou často zaznamenány nebo přenášeny živě evropskými televizními i rozhlasovými stanicemi - Mezzo, ORF, Deutschland Radio Berlin, Radio France, ČRo 3 Vltava a EBU.\n\n\nCollegium 1704 se hudebně podílí také na operních produkcích.\n\nV roce 2009 nastudovalo ve spolupráci s francouzským týmem režisérky Louise Moaty v Národním divadle v Praze Händelovu operu Rinaldo, která byla o rok později uvedena ve francouzských divadlech Théâtre de Caen, Opéra de Rennes a Grand Théâtre de Luxembourg.\n\nOd roku 2009 jsou Václav Luks a Collegium 1704 interprety scénické hudby Víta Zouhara při každém představení činoherní inscenace Radúz a Mahulena v pražském Národním divadle v režii J. A. Pitínského.\n\nV roce 2013 byla uvedena Myslivečkova l'Olipiade v Praze, Caen, Dijonu, Lucemburku a Vídni. Momentálně je nominována na cenu Opera Award 2014\n\nKoncertní cyklus Hudební most Praha-Drážďany, postavený na bohaté kulturní tradice obou měst a na osobě Jana Dismase Zelenky jako jejich spojujícího článku, vznikl na podzim 2008. Pravidelné koncerty cyklu paralelně probíhají v Praze i v Drážďanech.\n\nCyklus navazující na Hudební most Praha - Drážďany. dříve známý pod názvem Hvězdy barokní opery. Koná se každoročně od roku 2012 (tudíž se letos koná po třetí) a hostí mimořádné pěvecké ostobnosti současnosti.\n\nOrchestr pravidelně vystupuje na mezinárodních festivalech jako Schleswig-Holstein Musikfestival, Uckermärkische Musikwochen, Arolser Barockfestspiele, Internationale Barocktage Stift Melk, Pražské jaro, Festival de Sablé a Festival de musique de La Chaise Dieu. Společně s Colegium Vocale 1704 je od roku 2007 rezidenčním souborem Svatováclavského hudebního festivalu v Ostravě.\n\n"}
{"id": "366938", "url": "https://cs.wikipedia.org/wiki?curid=366938", "title": "Fulgence Bienvenüe", "text": "Fulgence Bienvenüe\n\nFulgence Bienvenüe [\"fylžás bjeveny\"] (27. ledna 1852, Uzel – 3. srpna 1936 Paříž) byl francouzský inženýr který se proslavil svými plány na výstavbu metra v Paříži.\n\nNarodil se v městečku Uzel v Bretani. Roku 1872 získal diplom stavebního inženýra. Jeho první aktivitou bylo navrhování linek železnice v oblasti Mayenne. Tehdy přišel při stavebním neštěstí o levou ruku, která mu musela být amputována. Roku 1886 se přestěhoval do Paříže; roku 1896 se stal vedoucím inženýrem výstavby pařížského metra. V této pozici zůstal po více než třicet let až do svého odchodu do důchodu 6. prosince 1932.\n\nNa jeho počest byla 30. června 1933 přejmenována stanice nazývaná „Avenue du Maine“ na „Bienvenüe“. Bienvenüe se osobně účastnil slavnostního přejmenování. Roku 1942 byla propojena s blízkou stanicí Montparnasse a spojená stanice získala dnešní jméno Montparnasse-Bienvenüe.\n\n"}
{"id": "366940", "url": "https://cs.wikipedia.org/wiki?curid=366940", "title": "Max Buchon", "text": "Max Buchon\n\nJoseph-Maximilien Buchon (8. května 1818 Salins – 14. prosince 1869 tamtéž) byl francouzský básník, romanopisec a překladatel.\n\nSyn bývalého důstojníka, studoval ve Švýcarsku na koleji Saint-Michel ve Fribourgu, v letech 1834 až 1837. Po návratu do Salins se věnoval psaní. Často se vracel do Švýcarska a tamní zážitky zachycoval ve svém díle.\n\nStal se pokračovatelem Fouriera a jedním z prvních představitelů socialismu. V letech 1848 až 1851 pracoval v Salins jako redaktor novin \"Rouge\". Po státním převratu Louise-Napoléona, uprchl do Švýcarska, nejprve do Fribourgu, poté do Bernu. \n\nPřekládal také do francouzštiny díla Jeremiase Gotthelfa, kterého objevil pro Francii. Pod vlivem svého přítele Julese Champfleura publikoval v \"L'Indépendant\" studii o realismu v malířství.\n\n\n\n"}
{"id": "366941", "url": "https://cs.wikipedia.org/wiki?curid=366941", "title": "Rekviem (Durych)", "text": "Rekviem (Durych)\n\nRekviem je prozaická sbírka tří historických povídek od Jaroslava Durycha. Povídky se odehrávají na pozadí třicetileté války po smrti Albrechta z Valdštejna. Název sbírky, Rekviem, odkazuje na Valdštejnovu smrt a celkové smuteční vyznění díla. Hlavní myšlenkou je kritika vypočítavosti a zrady oproti tomu dílo vyzdvihuje statečnost a věrnost.\n\nOkrajová část historického románu \"Bloudění\". Tři historické povídky o událostech po smrti Albrechta z Valdštejna.\n\nSamostatně vyšlo roku 1927. Kurýr Valdštejnova spojence přijede do Olomouce. Nic netuší o Valdštejnově zavraždění. Po kardinálovi a generálovi posádky požaduje věrnost Valdštejnovi. Generál se snaźí kurýra přesvědčit o tom, že Valdštejn je po smrti. Kurýr jim uvěří až tehdy, když přivedou jeho bratra. Utíká a volí smrt skokem z hradeb. Povídka byla v roce 1993 zfilmována pro televizi.\n\nNěkdy téže jako Budějovické slavnosti. Samostatně vyšlo roku 1928. Valdštejnovi spojenci jsou ve vazbě válečného soudu. Když na louce odpočívají po honu, přijde mezi ně milenka uherského krále, která utíká z Vídně. Řekne jim o děkovné mši, kterou nechal sloužit císař za zbavení se Valdštejna.\n\nŠvédský generál Banér přijede do valdického kláštera, kde je pohřben Valdštejn ve své hrobce v kostele. Ukradne z jeho mrtvoly hlavu a pravou ruku, protože jeho král padl kvůli Valdštejnovi v bitvě u Lützenu v Německu.\n\nSnaha o napodobení barokní češtiny, tedy spisovný a zastaralý jazyk, cizí slova (např. impertinentní), archaismy (např. rasovna), historismy (např. rumormistr).\n"}
{"id": "366942", "url": "https://cs.wikipedia.org/wiki?curid=366942", "title": "Sedimentační nádrž", "text": "Sedimentační nádrž\n\nSedimentační nádrž je umělá vodní nádrž vytvořená za účelem usazení částic na jejím dně.\n\nNapříklad se používají při čištění vod z povrchových lomů a dolů. Jeden ze stupňů je sedimentační nádrž, kde se usazují nejhrubší částice a jemnější pokračují na další přečištění. Při čerpání důlních vod do vedlejších nádrží se musí vody projít přes sedimentační nádrž a až potom pokud splňuje parametry dané zákonem může být vypuštěna do vodoteče.\n"}
{"id": "366943", "url": "https://cs.wikipedia.org/wiki?curid=366943", "title": "Musica Florea", "text": "Musica Florea\n\nMusica Florea je hudební soubor, který roku 1992 založil violoncellista a dirigent Marek Štryncl.\n\nRepertoár souboru sahá od hudby raného baroka přes vrcholná díla této epochy až po klasicismus. Od roku 2004, kdy Musica Florea provedla na dobové nástroje orchestrální díla A. Dvořáka, čímž se součástí jejího repertoáru stává i hudba období romantismu.\n\nSpolečně s mezinárodním týmem se Musica Florea v letech 1999-2002 podílela na výjimečném provedení představení opery Castor et Polux od J. Ph. Rameaua v Národním divadle v Praze a v novodobé premiéře provedla na Pražském hradě korunovační hru J. D. Zelenky Sub olea pacis et palma virtutis.\n\nOd roku 2002 pořádá Musica Florea vlastní koncerty s důrazem na prezentaci nově objevených děl zejména českého původu i na interpretaci již známého hudebního materiálu s přihlédnutím k dobové interpretační praxi.\n\nPro společnost Supraphon soubor natočil komplet Braniborských koncertů J. S. Bacha.\n\n"}
{"id": "366945", "url": "https://cs.wikipedia.org/wiki?curid=366945", "title": "Sammy Davis mladší", "text": "Sammy Davis mladší\n\nSamuel George „Sammy“ Davis mladší (8. prosince 1925, New York – 16. května 1990, Beverly Hills) byl americký zpěvák, herec a tanečník. Ale také hudebník, uměl hrát třeba na trumpetu nebo na bubny. Byl členem skupiny Rat Pack, kterou vedl jeho starý přítel Frank Sinatra, a kde vystupovali umělci jako Dean Martin, Joe Bishop, Peter Lawford.\n\nDavis mladší se narodil v Harlemu v New York City ženě jménem Elvera Sanchez, tanečnici původem z Portorika. Otcem byl afroamerický umělec Sammy Davis, Sr. Oba rodiče byli tanečníci ve varieté. Když mu byly tři roky, rodiče se rozešli a on od té doby žil s otcem. Učil se od něho tančit a cestoval s ním za prací. Rasismus ho ale pronásledoval na každém kroku i v armádě během druhé světové války.\n\nJeho kariéru odstartovala show, dnes bychom řekli muzikál, Mr. Wonderful v roce 1956. O tři roky později se stal členem Rat Packu a dal se spíše na dráhu baviče a zpěváka.\nNejproduktivnější éra jeho života byla ta v 60. a 70. letech. V té době natočil nejvíc filmů a nahrál největší počet alb.\nByl třikrát ženatý a celkem měl jen jednu dceru, ale další tři adoptované děti.\n\n\n\n\n\n\n"}
{"id": "366949", "url": "https://cs.wikipedia.org/wiki?curid=366949", "title": "Andrássyho nóta", "text": "Andrássyho nóta\n\nAndrássyho nóta je odpověď ministra zahraničí Rakouska-Uherska hraběte Gyuly Andrássyho na 14 bodů prezidenta USA Woodrowa Wilsona, v nichž byly vyjádřeny podmínky nutné k uzavření mírové dohody. V Andrássyho nótě, odeslané 27. října 1918 rakousko-uherskému vyslanci ve Stockholmu, Rakousko-Uhersko tyto podmínky, včetně sebeurčení dřívějších částí Rakouska-Uherska, přijalo. Zveřejnění Andrássyho nóty o den později 28. října 1918 v pražské redakci Národní politiky vedlo k pozdvižení lidu a vyhlášení nezávislosti Československa.\n"}
{"id": "366951", "url": "https://cs.wikipedia.org/wiki?curid=366951", "title": "Cheltenham (Pensylvánie)", "text": "Cheltenham (Pensylvánie)\n\nCheltenham je správní oblast města Filadelfie v okrese Montgomery, Pensylvánie, Spojené státy americké. Podle sčítání lidu z roku 2000 zde žilo 36 875 obyvatel. Byl založen roku 1682 skupinou 15 kvakerů z Anglie.\n\n\n"}
{"id": "366961", "url": "https://cs.wikipedia.org/wiki?curid=366961", "title": "František Vyhnálek", "text": "František Vyhnálek\n\nFrantišek Vyhnálek je český stavitel cembal a kopií historických nástrojů. \n\nDílna Františka Vyhnálka existuje od roku 1987 v Hovorčovicích u Prahy. Od té doby zde bylo postaveno více než 100 různých nástrojů, které vlastní vysoké hudební školy, profesionálové i nadšenci. Jeho cembala jsou v koncertních sálech po celém světě (v Praze, Brně, Vídní, Bratislavě, Vilniusu, Paříži, Wuerzburgu, Clevelandu, Bostonu, Kyotu atd.). František Vyhnálek se věnuje i restaurování historických cembal, klavichordů a kladívkových klavírů.\n\nCembalisté Giedré Lukšaité-Mrázková a Jaroslav Tůma natočili 2CD \"Život s cembalem/František Vyhnálek\" na jeho nástroje - na kopie barokních cembal. Nahrávku vydala společnost ARTA Music v roce 2007. \n\nAkademická malířka Miluše Poupětová pro dílnu Františka Vyhnálka zajišťuje dekorativní malovanou výzdobu hudebních nástrojů, jako jsou především cembala a virginaly (předchůdce klavíru). Nejčastěji maluje kopie vlámských nástrojů ze 17. století a francouzských z 18. století. Francouzská cembala jsou ve výzdobě bohatší, obsahují bohatou malbu květin v rokokové barevnosti, zpěvné ptactvo, časté je zdobení zlatem, malovanými girlandami a krajinkami. Vlámský styl je o něco úspornější, květinová výzdoba je jednodušší, a střídmější, převažují tulipány a z ptáků zejména papoušci. Zajímavý je několik metrů dlouhý ornament lemující veškeré obvodové lišty a žebra. Linka je tenká asi půl milimetru v indigové akvarelové barvě.\n\n"}
{"id": "366964", "url": "https://cs.wikipedia.org/wiki?curid=366964", "title": "Kingston Frontenacs", "text": "Kingston Frontenacs\n\nKingston Frontenacs je kanadský juniorský klub ledního hokeje, který sídlí v Kingstonu v provincii Ontario. Od roku 1989 působí v juniorské soutěži Ontario Hockey League (dříve Ontario Hockey Association). Založen byl v roce 1989 po přejmenování týmu Kingston Raiders na Frontenacs. Své domácí zápasy odehrává v hale Rogers K-Rock Centre s kapacitou 5 614 diváků. Klubové barvy jsou černá, zlatá a bílá.\n\nNejznámější hráči, kteří prošli týmem, byli např.: Jan Bulis, Sean Avery, Peter Hamerlík, Matt Bradley, Craig Rivet, Doug Gilmour, Erik Gudbranson, Jan Šulc, Michael Kolarz nebo Zdeněk Skořepa.\n\nZdroj: \n\n\n\n"}
{"id": "366965", "url": "https://cs.wikipedia.org/wiki?curid=366965", "title": "Ekologická zátěž", "text": "Ekologická zátěž\n\nEkologická zátěž je závažná kontaminace horninového prostředí, podzemních nebo povrchových vod, ke které došlo nevhodným nakládáním s nebezpečnými látkami v minulosti (zejména se jedná např. o ropné látky, pesticidy, polychlorované bifenyly, chlorované a aromatické uhlovodíky, těžké kovy apod.)\nStará ekologická zátěž je závažná kontaminace podzemních a povrchových vod, horninového\nprostředí a stavebních konstrukcí, která ohrožuje zdraví člověka a složky životního prostředí.\nZjištěnou kontaminaci můžeme považovat za starou ekologickou zátěž pouze v případě, že původce kontaminace neexistuje nebo není znám. Kontaminované lokality mohou být rozmanitého charakteru – může se jednat o skládky odpadů, průmyslové a zemědělské areály, drobné provozovny, nezabezpečené sklady nebezpečných látek, bývalé vojenské základny, nebo území postižená těžbou nerostných surovin.\nJako ekologickou zátěž lze považovat každé místo, ze kterého dochází, nebo může dojít trvale, periodicky i občasně k úniku nežádoucích látek do životního prostředí a může rovněž docházet k nepřijatelnému ovlivnění zdravotních, fyzických, psychických, sociálních, genetických,estetických podmínek nebo ke ztížení podmínek ochrany životního prostředí.\n\nPod pojmem staré ekologické zátěže jsou zahrnuta kontaminovaná místa (podzemní vody, zeminy, skládky, stavební konstrukce apod.) kde byl závadný stav způsoben státními podniky v období před privatizací používáním k životnímu prostředí nešetrných, ale ve většině případů povolených technologií a chemických látek.\n\nV současné době je v ČR známo více jak 8 900 lokalit se starou ekologickou zátěží. Na více než 4 000 lokalitách již proběhly ověřovací a průzkumné práce. Zhruba 1 000 lokalit je podrobně prozkoumáno, na 746 lokalitách již probíhají sanační práce a na 166 lokalitách byla sanace ukončena.\n\nStátní zakázka na sanaci starých ekologických zátěží\n"}
{"id": "366967", "url": "https://cs.wikipedia.org/wiki?curid=366967", "title": "Tenkrát v Mexiku", "text": "Tenkrát v Mexiku\n\nTenkrát v Mexiku (ang. Once Upon a Time in Mexico) je americko-mexický film režiséra Roberta Rodrigueze z roku 2003. Jde o závěrečný díl trilogie o El Mariachim. Prvními dvěma díly jsou \"Desperado\" a \"El Mariachi\".\n\nEl Mariachi dostane po dlouhých letech příležitost se pomstít, za smrt své manželky a malé dcery, když jej agent CIA Sands najme, aby zabil Barillu, který se chystá udělat atentát na mexického prezidenta. Barilla je ten samý muž, který před lety zabil El Mariachiho manželku.\n"}
{"id": "366968", "url": "https://cs.wikipedia.org/wiki?curid=366968", "title": "Šen-čou 4", "text": "Šen-čou 4\n\nŠen-čou 4 (; česky \"Božská loď 4\") byl let se dvěma figurínami na lodi Číny. Let se uskutečnil v roce 2002. Návratový modul přistál v oblasti vnitřního Mongolska.\n\n"}
{"id": "366973", "url": "https://cs.wikipedia.org/wiki?curid=366973", "title": "Kanál 1", "text": "Kanál 1\n\nKanál 1 (hebrejsky: הערוץ הראשון, \"ha-Aruc ha-Rišon\", doslova První kanál, zkráceně \"Aruc 1\") je nejstarší izraelská televizní stanice a jedna ze dvou pozemních stanic v zemi (druhou je Kanál 2). Je spravována Izraelským úřadem pro vysílání (\"Israel Broadcasting Authority\"). Vysílat začala 2. května 1968.\n\nZákon, který zřídil Izraelský úřad pro vysílání byl schválen Knesetem 6. června 1965 a televize začala vysílat 2. května 1968. První vysílání bylo černobílé a barevné vysílání začalo 13. ledna 1982, ačkoliv některé příležitostná barevná vysílání byla i dříve, kupříkladu při příležitosti vystoupení egyptského prezidenta Anvara Sadata v Jeruzalémě v roce 1977 nebo při soutěži Eurovize v roce 1979.\n\nDo roku 1994 se televizní stanice nazývala ha-Televizia ha-Klalit (hebrejsky: הטלוויזיה הכללית) nebo ha-Televizia ha-Jisra'elit (hebrejsky: הטלוויזיה הישראלית, doslova: Izraelská televize), ale od 4. listopadu 1993 je známá pod novým názvem.\n\n"}
{"id": "366978", "url": "https://cs.wikipedia.org/wiki?curid=366978", "title": "Cheltenham", "text": "Cheltenham\n\nCheltenham označuje více měst či míst:\n\n\nDalší významy:\n"}
{"id": "366981", "url": "https://cs.wikipedia.org/wiki?curid=366981", "title": "Animals Are Beautiful People", "text": "Animals Are Beautiful People\n\nAnimals Are Beautiful People je dokumentární film jihoafrického režiséra Jamie Uyse z roku 1974.\n\nFilm vypráví humorným způsobem o rostlinách a zvířatech v Jihoafrické republice, Namibii, Botswaně a Zimbabwe. Těžištěm režisérova zájmu byla především pouštní zvířata. Natáčelo se v poušti Kalahari, v Namibské poušti a také v deltě řeky Okavango. Známou se stala scéna ukazující slony, prasata, opice a další zvířata „opilá“ po konzumaci zkvašených plodů stromu marula spadaných na zem.\n\nFilm je podbarven úryvky ze známých děl vážné hudby, například:\n\n"}
{"id": "366982", "url": "https://cs.wikipedia.org/wiki?curid=366982", "title": "Ido Netanjahu", "text": "Ido Netanjahu\n\nDr. Ido Netanjahu ( עִדו נתניהו) (narozen 24. července 1952 v Jeruzalémě) je izraelský radiolog, spisovatel a dramatik.\n\nJe nejmladší ze tří bratrů Netanjahuových. Část dětství strávil v USA. V roce 1973 přerušil studium na Cornellově univerzitě a zapojil se Jomkipurské války. Jeho nejstarší bratr Jonatan byl zabit během operace Entebbe a je považován za válečného hrdinu. Jeho další bratr Benjamin byl v letech 1996–1999 izraelským premiérem a do této funkce se vrátil znovu v březnu 2009. Obdobně jako jeho dva bratři sloužil Ido ve speciální izraelské jednotce Sajeret Matkal. Vystudoval Hebrejskou univerzitu v Jeruzalémě a absolvoval postdoktorandské studium ve Washingtonu a New Yorku. \n\nPracuje na částečný úvazek jako radiolog, ale většinu času věnuje psaní scénářů divadelních her. Jeho hra \"Šťastný konec\" měla velký úspěch v Itálii na European Memorial Day 2008. Jeho hra \"Worlds In Collision\" byla inscenována izraelským Národním divadlem Habima v Tel Avivu.\n\nJe ženatý, má dvě děti a žije v Hornellu, ve státě New York.\n\n"}
{"id": "366983", "url": "https://cs.wikipedia.org/wiki?curid=366983", "title": "Osová", "text": "Osová\n\nOsová (do roku 1924 nazývaná \"Osové \") je vesnice na Moravě v okrese Žďár nad Sázavou a je součástí obce Osová Bítýška. V její bezprostřední blízkosti prochází železniční trať z Brna do Havlíčkova Brodu, která ji odděluje od pouhých pár set metrů vzdáleného Vlkova.\n\nNejvýznamnější dominantu osady tvoří zdejší zámek, který byl v minulosti sídlem rozsáhlého panství. Již v roce 1348 byl na jeho místě hrad Osové, obklopený rybníky a močály, v roce 1540 se uvádí jako pustý a roku 1638 vyhořel. Nynější zámek pochází z konce 17. století. Je obdélníkového půdorysu s průčelím obráceným k jihovýchodu, příjezdová cesta je lemována rybníky, na severozápadě se rozkládá zámecký park. Roku 1900 patřily ke zdejšímu panství městys Osová Bítýška a vesnice Osová, Vlkov, Březí, Ondrušky, Skřinářov, Borovník, Rozseč, Milešín a Vidonín. Po roce 1945 zámek pustl, od 90. let 20. století je v rukách soukromého majitele, který provedl dílčí rekonstrukce.\n\n\n"}
{"id": "366986", "url": "https://cs.wikipedia.org/wiki?curid=366986", "title": "Netanjahu", "text": "Netanjahu\n\nNetanjahu je příjmení následujících osob:\n\n"}
{"id": "366989", "url": "https://cs.wikipedia.org/wiki?curid=366989", "title": "Škvorec", "text": "Škvorec\n\nMěstys Škvorec se nachází v okrese Praha-východ, kraj Středočeský. Rozkládá se 22 kilometrů východně od centra Prahy, 10 kilometrů západně od Českého Brodu a 16 kilometrů jižně od města Brandýs nad Labem-Stará Boleslav. Žije zde obyvatel. Součástí městyse je i vesnice Třebohostice.\n\nPrvní písemná zmínka o obci pochází z roku 1279.\n\nHrad Škvorec byl založen roku 1279 královským komořím Domaslavem; v jeho držení se vystřídali Olbramovici pražští, Klinštejnové, Smiřičtí a Albrecht z Valdštejna, jenž hrad a panství prodal roku 1623 Liechtensteinům, kterým patřil do roku 1918. Hrad byl během třicetileté války Švédy vypálen, až později (1710) zčásti obnoven a upraven na zámek. Měla zde sídlo kněžna Marie Terezie, kněžna ze Savojska, princezna z Piemontu, markraběnka ze Zalužan, hraběnka ze Soissonu, Svaté Říše Římské rozená kněžna z Liechtensteinu a Mikulova, kněžna opavská a krnovská, dědičná paní panství Kostelec (nad Černými lesy), Uhříněves a Škvorec.\n\nČást objektu Starého zámku byla v 19. století zbořena, zbylé torzo jihovýchodní části s kamenným mostem a věžičkou se nyní opravuje. Východně od Starého zámku byl na sklonku 18. století postaven Nový zámek, léta využívaný jako panský hospodářský dvůr. Ten je již opraven. Oba zámky jsou veřejnosti nepřístupné.\n\nOd 10. října 2006 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost městyse v roce, kdy ke změně došlo:\n\nV městysi Škvorec \"(1073 obyvatel, poštovní úřad, telegrafní úřad, telefonní úřad, kostel československé církve, evangelický kostel, četnická stanice)\" byly v roce 1932 evidovány tyto živnosti a obchody: lékař, autobusová doprava, 2 bednáři, biograf Sokol, cihelna, cukrář, obchod s umělými hnojivy, 2 holiči, 4 hostince, jednatelství, 2 kapelníci, 2 koláři, kominík, 2 kováři, 4 krejčí, 2 obchody s mlékem, obchod s obilím, pražírna obilí, 4 obuvníci, 2 pekaři, pletárna, pokrývač, porodní asistentka, 12 rolníků, 3 řezníci, 2 sadaři, 2 sedláři, sladovna, 9 obchodů se smíšeným zbožím, spořitelní a záložní spolek, 2 obchody se střižním zbožím, 2 švadleny, 3 trafiky, 2 truhláři, 3 zahradnictví, zámečník.\n\nVe vsi Třebohostice \"(239 obyvatel, samostatná obec se později stala součástí Škvorce)\" byly v roce 1932 evidovány tyto živnosti a obchody: 2 hostince, kapelník, kolář, kovář, 2 rolníci, obchod se smíšeným zbožím, trafika, zahradnictví, zednický mistr.\n\n\nDopravní síť\n\nVeřejná doprava 2011\n\nV obci měly zastávku příměstské autobusové linky:\n\n"}
{"id": "366991", "url": "https://cs.wikipedia.org/wiki?curid=366991", "title": "Strašilkovci", "text": "Strašilkovci\n\nStrašilkovci (Mantophasmatodea) jsou řád hmyzu popsaný teprve nedávno v roce 2002. První známé druhy pocházejí z Afriky (Namibie a Tanzanie). Podle molekulárních analýz jsou příbuzní se cvrčkovci (Grylloblattodea) a mohou být s nimi řazeni do jednoho řádu Notoptera.\n\nVývoj strašilkovců probíhá proměnou nedokonalou. Živí se dravě. Na hlavě mají dlouhá tykadla a kousavé ústní ústrojí. Tělo mají žlutavé, hnědavé, jasně zelené nebo zelenobílé a jsou bezkřídlí.\n\nStrašilkovci byly poprvé popsání podle starých muzejních exemplářů, které pocházely z Namibie (\"Mantophasma zephyrum\"), Tanzanie (\"Mantophasma subsolanum\") a 45 miliónů starého baltického jantaru (\"Raptophasma kerneggeri\").\n\nPrvní živé exempláře byly nalezeny v Namibií mezinárodní výpravou na počátku roku 2002. \"Tyrannophasma gladiator\" byl nalezen na horském masivu Brandberg a \"Mantophasma zephyrum\" na masívu v regionu Erongo.\n\n"}
{"id": "366994", "url": "https://cs.wikipedia.org/wiki?curid=366994", "title": "Benny Begin", "text": "Benny Begin\n\nZe'ev Binjamin „Benny“ Begin ( , narozen 1. března 1943 Jeruzalém) je izraelský politik a syn bývalého izraelského premiéra Menachema Begina.\nPůvodním povoláním geolog byl Begin zvolen roku 1988 za stranu Likud do Knesetu. V roce 1993 se po odchodu Jicchaka Šamira z vedení strany ucházel o předsednický post, ale byl poražen Benjaminem Netanjahuem. V Netanjahuově vládě zastával od roku 1996 post ministra pro vědu, ale o rok později na protest proti Hebronskému protokolu rezignoval.\n\nNásledně vedl tvrdé pravicové stoupence Likudu v touze po obnově politické strany Cherut založené jeho otcem. S plnou podporou bývalého premiéra Šamira založil Cherut - Národní hnutí, které se oddělilo od Likudu, aby se připojilo k jiným pravicovým stranám za účelem vytvoření aliance proti dohodám z Osla – Národní jednotu. Národní jednota však ve volbách do Knesetu v roce 1999 získala pouhé čtyři mandáty, načež se Begin svého mandátu vzdal a opustil politiku. Od té doby vede stranu Micha'el Kleiner. Po odchodu z politiky se Begin vrátil ke své vědecké a učitelské kariéře a byl jmenován ředitelem geologického průzkumu. K politice se znovu vrátil v listopadu 2008, kdy oznámil návrat do Likudu. V parlamentních volbách v únoru 2009 pak byl zvolen poslancem Knesetu. Ve volbách v roce 2013 se poslancem nestal. Poslanecký mandát získal až ve volbách v roce 2015.\n\n"}
{"id": "366996", "url": "https://cs.wikipedia.org/wiki?curid=366996", "title": "Begin", "text": "Begin\n\nBegin může znamenat:\n\n\n\n"}
{"id": "366997", "url": "https://cs.wikipedia.org/wiki?curid=366997", "title": "Livni", "text": "Livni\n\nExistuje více nositelů příjmení Livni:\n\n"}
{"id": "366999", "url": "https://cs.wikipedia.org/wiki?curid=366999", "title": "León (Španělsko)", "text": "León (Španělsko)\n\nLeón (v leónštině a asturštině \"Llión\") je město na severozápadě Španělska, středisko provincie León, součásti autonomního společenství Kastilie a León.\n\nPřestože \"león\" znamená ve španělštině lev (který je také dominantou městského znaku a vlajky), název pochází od latinského slova \"legio\" (legie). Město bylo založeno roku 79 př. n. l. jakožto ležení VI. římské legie a ve stálé sídlo se vyvinulo roku 68 s příchodem VII. legie vedené efemérním císařem Galbou. Ve středověku pak bylo hlavním městem království León, svého času nejdůležitějšího křesťanského státu na Iberském poloostrově.\n\nV roce 2013 žilo v Leónu přes 130 000 obyvatel, v metropolitní oblasti kolem 205 000. León je známý především svou gotickou katedrálou a románskou bazilikou sv. Isidora.\n\nLeón je také železničním uzlem, odkud vedou tratě do Palencie, Monforte de Lemos (Galicie) a Ovieda (Asturie) a úzkorozchodná trať do Bilbaa (Baskicko).\n\n\n\n\n"}
{"id": "367002", "url": "https://cs.wikipedia.org/wiki?curid=367002", "title": "HC Oceláři Třinec v české hokejové extralize 2008/2009", "text": "HC Oceláři Třinec v české hokejové extralize 2008/2009\n\n\n\n\n\n\n\n\n\n\n\n\n\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n"}
{"id": "367005", "url": "https://cs.wikipedia.org/wiki?curid=367005", "title": "Slavná revoluce", "text": "Slavná revoluce\n\nSlavná revoluce (anglicky Glorious Revolution) nebo Revoluce roku 1688, vedla ke svržení krále Jakuba II. spojenectvím parlamentaristů a armády vedené nizozemským místodržitelem Vilémem Oranžským. Ten poté nastoupil na anglický trůn jako Vilém III. Tato událost je úzce svázána s válkami Velké aliance na kontinentální Evropě. Odstranění katolického Jakuba II. ukončilo možnost obnovení vlivu katolické církve v Anglii a vedlo k jisté, byť omezené, toleranci nekonformního protestantismu. Pro katolíky to znamenalo katastrofu – bylo jim na více než sto let odebráno právo volit do parlamentu nebo se stát jeho poslancem. Rovněž se nemohli stát armádními důstojníky a panovník nesměl být katolíkem nebo se oženit s katoličkou; toto ustanovení platí dodnes.\n\nV průběhu své tříleté vlády byl Jakub zapojen do politických sporů mezi katolíky a protestanty i sporů o to, jaký vliv v politice náleží panovníkovi a parlamentu. Jeho největším problémem bylo to, že byl katolíkem. Whigové neuspěli v pokusu o Jakubovo odstranění z trůnu v letech 1679 a 1681 a jeho hlavními spojenci byli Toryové. Po jeho korunovaci roku 1685 se parlament skládal především z Toryů. Jakubův pokus změnit zákony podporující postavení Anglikánské církve mu jeho spojence odcizil. Jakub se snažil vytvořit zázemí vznikem \"královské strany\" a roku 1687 zahájil politiku náboženské tolerance a vydal Deklaraci svobody vyznání (\"Declaration of Indulgence\"). Spolu s katolíky, odpadlíky od anglikánské církve a nonkonformisty chtěl vytvořit spojenectví pro emancipaci katolicismu.\n\nRoku 1686 změnil názor vrchního soudního dvora na to, že může zrušit náboženská omezení pro katolíky a nonkonformisty. Nechal odvolat protikatolického londýnského biskupa, propustil protestantské odborné asistenty na Magdalen College v Oxfordu a nahradil je katolíky. Vytvořil také silnou armádu, jejímiž důstojníky se stali katolíci. Jeho oponenti v parlamentu to považovali za přípravu k despotické vládě, načež Jakub odročil jednání parlamentu bez jeho souhlasu.\n\nV dubnu 1688 Jakub znovu vydal Deklaraci svobody vyznání a nařídil, aby ji duchovní četli na bohoslužbách. Když mu canterburský arcibiskup a šest jiných biskupů napsali žádost o revizi jeho rozhodnutí, byli uvězněni za pobuřování. Události nabraly spád, když Jakubova druhá manželka porodila syna. Do té doby byla Jakubovým nástupníkem jeho protestantská dcera Marie, narozením dědice však se pravděpodobnost nástupnictví katolické dynastie na anglickém trůnu stala reálnou. Někteří vedoucí představitelé Toryů se sešli s členy strany Wighů, aby tento problém řešili.\n\nRoku 1686 se skupina spiklenců setkala v Charborough House v Dorsetu, aby naplánovali svržení krále Jakuba. V červnu 1688 se konala další schůzka, na které se debatovalo o nahrazení Jakuba jeho dcerou Marií a jejím manželem Vilémem Oranžským. Oba byli protestanti a dědečkem obou byl Karel I. Před narozením Jakubova syna patřili oba mezi možné nástupníky. Jakub je však považoval za nástupníky pouze pokud by akceptovali jeho prokatolický postoj, což oba odmítali obávajíce se narůstajícího vlivu Francie.\n\nVilém byl také místodržitelem hlavních nizozemských provincií, které se tehdy připravovaly na válku Velké aliance proti Francii. Byl také hlavním činitelem protestantské aliance proti katolicismu a francouzskému absolutismu. Není zcela zřejmé, zda bylo spiknutí iniciováno Angličany nebo Vilémem a jeho manželkou. Vilém se snažil ovlivnit anglickou politiku již dříve, když zveřejnil otevřený dopis napadající Jakubovu náboženskou politiku. Zdá se, že narození Jakubova následníka přimělo Viléma k rozhodnutí provést invazi do Anglie v létě roku 1688 a začal pro svůj záměr hledat finanční a politickou podporu.\n\nAutorem textu dopisu, který vyzval Viléma Oranžského k převzetí vlády v Anglii, byl Henry Sydney, dopis pak kromě něj podepsalo šest lordů, v britské historiografii je toto uskupení známé pod názvem \"Immortal Seven\" (sedm nesmrtelných). Jediným představitelem církve, který dopis podepsal, byl londýnský biskup Henry Compton, který později v roce 1689 korunoval Viléma anglickým králem. Další signatáři dopisu dosáhli nejvyšších funkcí ve státní správě, u dvora, v armádě a námořnictvu, všichni také postupovali ve šlechtické hierarchii. Delikátním úkolem dopravit dopis z Londýna do Haagu byl pověřen Arthur Herbert, který tak učinil v přestrojení za prostého námořníka a pak se stal ministrem námořnictva a vrchním velitelem anglického loďstva. Signatáři dopisu byli:\n\n\n\n\n\n\n\n\nI když se Vilémovy přípravy na invazi odehrávaly v rychlosti, nemohly zůstat utajeny. Nalodění bylo zahájeno 22. září a bylo dokončeno 8. října. V tentýž den Jakub vydal prohlášení k anglickému národu, aby se připravil na nizozemskou invazi. Vilém 10. října vydal \"Hágskou deklaraci\", která byla v 60 000 exemplářích přeložených do angličtiny rozšířena v Anglii; v ní ujišťoval, že jeho snahou je zachování protestantského náboženství, svolání svobodného parlamentu a vyšetření nástupnictví prince Waleského. Slíbil respektovat Jakubovu pozici. 14. října vydal další prohlášení, v němž odmítal úmysl stát se králem a obsadit Anglii.\n\nRychlost nalodění překvapila všechny zahraniční pozorovatele. Francouzský král odložil své přípravy na válku s Nizozemci na září. Nizozemská armáda čítala asi 5000 koní a asi 60 000 mužů, včetně námořníků. Vylodění mělo proběhnout na sever od Harwiche, poté co flotila proplula okolo Doverského hradu a Calais, aby Nizozemci demonstrovali svou sílu. Anglické námořnictvo, umístěné v ústí Temže, zahlédlo nizozemské loďstvo dvakrát, ale nemohlo proti němu vyrazit poprvé pro silný protivítr a podruhé pro nevýhodný příliv. Vilém se se svým vojskem vylodil 15. listopadu 1688 v Torbay, byl vřele uvítán a k jeho vojsku se připojili někteří místní obyvatelé. 17. listopadu se směr větru obrátil na jihovýchod a znemožnil tak útok anglického vojska na Vilémovy síly. Francouzské loďstvo bylo v té době ve Středozemním moři. Ludvík otálel s vyhlášením války až do 26. listopadu, protože doufal, že nizozemská angažovanost v Anglii povede ke snížení podpory Nizozemců v Německu.\n\nVilém považoval své síly za dostatečně velké, aby mohl odrazit případný Jakubův útok. Chtěl se ale vyhnout otevřenému střetu a tak zaujal obrannou pozici ve velké vzdálenosti od Jakubovy armády. Doufal v to, že se jeho angličtí spojenci chopí iniciativy proti Jakubovi a on se soustředí na obranu svých sil. Byl připraven čekat na vhodný okamžik, protože svým vojákům vyplatil žold na tři měsíce dopředu. 9. listopadu Vilém převzal kontrolu nad Exeterem poté, co úředníci opustili město. Od 12. listopadu mnoho šlechticů ze severu země vyjadřovalo Vilémovi, jak přislíbili, podporu. Nicméně zpočátku byla většina lidí opatrná ve vyjadřování svého názoru a spíše pasivně očekávali vývoj událostí.\n\nJakub odmítl nabídku Francouzů o poskytnutí vojenské podpory, protože se obával, že by tím ztratil podporu místních obyvatel. Snažil se získat podporu u Toryů, ale neuspěl, protože odmítl změnit svůj přístup k vyhlášení náboženské svobody. Jeho vojsko se nacházelo u Salisbury a Jakub se k němu připojil 19. listopadu. S ohledem na antikatolickou náladu v Londýně neměla část vojska velké nadšení pro boj a i část důstojníků nebyla vůči králi dostatečně loajální. Při prvních drobných střetech dezertovali první důstojníci. 23. listopadu dezertoval a přešel na Vilémovu stranu jeden z jeho hlavních velitelů lord Churchil z Eyemothu a 26. listopadu i jeho vlastní dcera Anna. Obě tyto události byly pro Jakuba velkou ztrátou a sám se vrátil tentýž den do Londýna.\n\nPoté co 18. listopadu kapituloval Plymouth pokračoval Vilém na Salisbury a po třech dnech dosáhl Hungefordu, kde se setkal s Jakubovými vyslanci. Král přislíbil svobodné volby a všeobecnou amnestii pro vzbouřence. V té době ale Jakub hrál o čas, protože se rozhodl opustit zemi, obávaje se, že Angličané ho budou chtít popravit. V prosinci se konaly protikatolické demonstrace v mnoha městech, například v Bristolu, Herefordu, Yorku, Cambridge a Shropshire. 8. prosince se Vilém setkal naposledy s Jakubovými vyslanci a přijal Jakubovy návrhy, trval ale také na tom, že katolíci budou odstraněni ze státních funkcí a Anglie uhradí nizozemské válečné náklady.\n\nV noci z 9. na 10. prosince prchla královna se synem do Francie. Den nato se snažil uniknout i Jakub, byl však zajat rybáři. 11. prosince 27 členů Sněmovny lordů vytvořilo prozatímní vládu, rozhodli se požádat Viléma o zjednání pořádku, zároveň však požádali Jakuba, aby se vrátil do Londýna a dohodl se se svým zetěm. Při svém návratu byl Jakub přivítán zdravícím davem, zahájil jednání vlády a předsedal státní radě. Poslal lorda Fevershama za Vilémem, aby dojednal jejich osobní setkání. V té době se ukázalo, že Vilém nemá zájem, aby si Jakub uchoval svou moc v Anglii. Odmítl uvěznit Jakuba, protože by porušil své dřívější prohlášení, zároveň však se rozhodl podpořit Jakubovy obavy o život. Jakubovi vyslanci byli posláni zpět ze vzkazem, že Vilém nemůže garantovat Jakubovu bezpečnost a doporučuje mu odjet do Hamu. Vilém také nařídil všem anglickým silám, aby se vzdálily z Londýna.\n\nJakub ze své vlastní vůle odjel pod ochranou nizozemského oddílu do Rochesteru. Vilém v té samé době vjel do Londýna, oblečen celý v oranžovém. Nizozemští důstojníci také dostali příkaz, aby nebránili Jakubovi v odchodu ze země, pokud by se tak rozhodl. 23. prosince Jakub odjel, poté co ho o to požádala jeho manželka, do Francie, kde se k ní připojil. To, že Jakubovi bylo umožněno odejít na místo poblíž pobřeží a příkazy k jeho nedbalému střežení byly zřejmě úmyslné, vypovídá o tom, že Vilém zřejmě doufal, že Jakub uteče ze země možná i proto, že nebude chtít riskovat osud Karla I. Jakub tak pomohl vyřešit otázku, je-li stále legitimním králem.\n\nVilém se 28. prosince postavil do čela prozatímní vlády a na radu spojenců mezi Whighy svolal shromáždění všech poslanců původního parlamentu Karla II. a tím obešel Torye z parlamentu z roku 1685. Toto shromáždění bylo nazváno konventem, protože parlament mohl svolat pouze král. I když byl Jakub v zahraničí, měl stále mnoho příznivců. V konventu byli zástupci několika názorů. Jedni chtěli jmenovat Viléma králem, jiní chtěli, aby byli panovníky jmenováni Vilém a Marie společně a Toryové chtěli, aby byl Vilém jmenován regentem a Marie královnou. Dolní sněmovna se usnesla, že trůn je opuštěný, protože Jakub odjel ze země, zatímco Sněmovna lordů prohlásila, že panovníkem je buď Jakub nebo Marie, ale trůn nemůže zůstat opuštěným. Vilém dal Toryům najevo, že mají možnost jmenovat ho králem nebo soupeřit s Whighy bez jeho vojenské podpory, protože v tom případě by opustil Anglii. Poté Sněmovna lordů odhlasovala, že trůn je opuštěn.\n\nVilémovi a Marii byla navrženo společné panování, což přijali. 23. února 1689 byli Marie II. a Vilém III. jmenováni společně panovníky Anglie. Komise formulovala 23 bodů (později byla tato ustanovení nazvána Deklarací práv), které byly přečteny před Marií a Vilémem a jimi akceptovány. Oba byli 11. dubna korunováni.\n\nVe Skotsku byla podpora povstání velmi vlažná, ale poté, co Jakub utekl do Francie, většina členů skotské státní rady odjela do Londýna a nabídla Vilémovi své služby. 7. ledna ho požádali, aby se ujal vlády ve Skotsku. Skotský konvent se 4. dubna usnesl, že skotský trůn je uvolněný. Formuloval požadavky na práva, které Vilém a Marie akceptovali a s tím i nabídku stát se skotskými panovníky.\n\nJakub udržoval v některých částech Británie, v katolickém Irsku a na skotské vysočině, kontakty se svými podporovateli. Tito jeho příznivci, nazýváni Jakobité, byli připraveni odporovat tomu, co považovali za nelegální převrat. První vzpoura ve Skotsku vypukla roku 1689. Byla vedena Johnem Grahamem, který shromáždil armádu ze skotských klanů z vysočiny. V Irsku vedl katolíky, kteří obsadili všechny pevnosti s výjimkou Derry, Richard Talbot. Samotný Jakub se vylodil v Irsku s francouzským vojskem čítajícím asi 6000 mužů. Válka probíhala v letech 1689 až 1691. Jakub utekl z Irska po pokořující porážce v bitvě na řece Boyne, ale jakobitský odpor pokračoval až do bitvy o Aughrim v roce 1691. Irští jakobité kapitulovali v souladu s Dohodou v Limericku z 3. října 1691. Navzdory vítězství skotských jakobitů v bitvě u Killiecrankie bylo jejich povstání potlačeno, a to pro smrt jejich vůdců a díky Vilémovu vítězství v bitvách u Dunkeldu a Cromdale. Mnoho lidí, zvláště ve Skotsku a Irsku, považovalo dále Jakuba za svého krále a jakobitské vzpoury, hlavně ve Skotsku, pokračovaly i později v letech 1715, 1719 a 1745.\n\nRevoluce roku 1688 je mnohými považována za jednu z nejdůležitějších událostí v dlouhodobém vývoji rozložení sil mezi anglickým parlamentem a panovníkem. Deklarace práv z roku 1689 zrušila navždy možnost, aby se stal anglickým panovníkem katolík a ukončila možnost vzniku absolutistické monarchie omezením pravomocí panovníka ve prospěch parlamentu. Panovník nemohl vetovat zákon či daň nebo vytvořit a udržovat armádu v době míru bez souhlasu parlamentu. Od roku 1689 je vláda konstituční monarchie v Anglii a později ve Velké Británii kontinuální. Od té doby pravomoci parlamentu na úkor panovníka znatelně posílily. Na rozdíl od občanské války nezasáhla tato revoluce běžné obyvatele Anglie (hlavní válečné střety probíhaly v Irsku). Některými historiky je tak nazývána spíše než revolucí převratem.\n\nAčkoli se Vilém v prohlášení z října 1688 zavázal tolerovat katolíky, nebyl vzhledem k vlivu Toryů v novém parlamentu úspěšný. Toleranční zákon z roku 1689 zajistil svobodu vyznání pro nonkonformisty, ne však pro katolíky.\n"}
{"id": "367008", "url": "https://cs.wikipedia.org/wiki?curid=367008", "title": "The Complete Tubular Bells", "text": "The Complete Tubular Bells\n\nThe Complete Tubular Bells je dvanácté výběrové album britského multiinstrumentalisty Mika Oldfielda. Bylo vydáno v květnu 2003 (viz 2003 v hudbě) a v britském žebříčku prodejnosti hudebních alb se neumístilo.\n\n\"The Complete Tubular Bells\" je tzv. box set. Obsahuje celkem tři kompletní alba \"Tubular Bells\", která vyšla u vydavatelství Warner Music Group. Jsou to \"Tubular Bells 2003\", které vyšlo zároveň s tímto box setem samostatně, \"Tubular Bells II\" z roku 1992 a \"Tubular Bells III\" z roku 1998. Jako bonus bylo k \"The Complete Tubular Bells\" přiloženo bonusové DVD se třemi skladbami se zvukem 5.1 a videoklipem „Introduction 2003“.\n\n\"The Complete Tubular Bells\" vyšlo, stejně jako nově nahrané album \"Tubular Bells 2003\", k 30. výročí vydání Oldfieldova debutového alba \"Tubular Bells\" u vydavatelství \"Virgin Records\".\n\nPart One\n\n\nPart Two\n\n\n\n\n\n"}
{"id": "367015", "url": "https://cs.wikipedia.org/wiki?curid=367015", "title": "Ministr financí Izraele", "text": "Ministr financí Izraele\n\nMinistr financí Izraele (: , \"sar ha-ocar\"; : ) je člen izraelské vlády, který stojí v čele ministerstva financí. Od května 2015 tento post zastává Moše Kachlon ze strany Kulanu.\n\nMinisterstvo pod ministrovým vedením dozírá na státní rozpočet, daně, národní dluh, celní úřady a úzce spolupracuje se všemi ministerstvy v otázce rozpočtů. Dohlíží rovněž na všechny záležitosti týkající se kapitálových trhů. Reguluje Telavivskou burzu cenných papírů a korporace působící v Izraeli.\n\n"}
{"id": "367016", "url": "https://cs.wikipedia.org/wiki?curid=367016", "title": "Bitva u Selångeru", "text": "Bitva u Selångeru\n\nBitva u Selångeru byla poslední bitvou severní války. K bitvě došlo 25. května 1721 a skončila ruským vítězstvím.\n\nV roce 1720 si švédský král Frederik uvědomil že válku již nelze vyhrát a zahájil mírová jednání v Nystadu. Jednání však kvůli Livonsku uvázla. Z tohoto důvodu ruský car vyslal flotilu vedenou generálmajorem Lacym proti švédskému pobřeží.\n\nLacy se vylodil 150 kilometrů severně od Stockholmu a napadl město Gefle, ale nedokázal ho dobýt. Poté se vydal na jih a cestou vypálil 506 vesnic, 3 města a devatenáct farností.\n\nBrzy proti němu byly vyslány jednotky vedené majorem Fieandtem.\n\nK bitvě obou armád došlo 25. května. 1721, když ruská flotila zaútočila na Sundeval, byli Švédové po těžkém boji nakonec poraženi.\n\nŠvédsko se poté vzdalo Livonska a Lacy byl později stažen.\n"}
{"id": "367017", "url": "https://cs.wikipedia.org/wiki?curid=367017", "title": "Ivan Mauger", "text": "Ivan Mauger\n\nIvan Mauger, OBE, MBE (4. října 1939, Christchurch, Nový Zéland - 16. dubna 2018) (nositel Řádu britského impéria) byl motocyklový plochodrážní jezdec. Vyhrál rekordních šest světových mistrovství na krátké dráze a 3 na dlouhé dráze. Jezdil za několik britských týmů - Newcastle Diamonds, Belle Vue Aces, Exeter Falcons a Hull Vikings.\n\nV mládí vynikal ve většině sportů a svoji zemi reprezentoval v ragby a hokeji na školní úrovni.\n\nRychlost se stala pro Ivana posedlostí, jeho hlavní ambicí bylo stát se plochodrážním jezdcem; ve věku 14 let mu matka koupila první motocykl a hodiny trénoval na závodní dráze v Aranui. Byla to první etapa jeho kariéry, která trvala více než 30 let a rozložila se mezi čtyři desetiletí, protože zůstával tomuto sportu hluboce oddán v podobě promotéra a manažera. Vše řídil ze své základny na Gold Coast v australském Queenslandu.\n\nNa začátku kariéry se mu ne vše dařilo podle očekávání, počáteční úspěch v týmu Wimbledon Dons nepřicházel. V roce 1958 se vrátil domů a následkem útrap a oddanosti tomuto sportu začal získávat uznání díky svým schopnostem jako jezdec závodící ve své rodné zemi a Austrálii.\n\nMauger poprvé přijel do Anglie jako čerstvě sedmnáctiletý mladík na palubě SS Rangitoto, která v roce 1957 kotvila v Tilbury, se svou mladou nevěstou Raye. Pronajmuli si jednopokojový byt ve Wimbledonu stojící hned za rohem od Plough Lane, kde vládli Moore a Briggs jako \"králové škváry\".\n\n\"Bez Ronnieho by nebyl žádný Briggo a žádný Ivan Mauger, kdykoliv se vrátil domů na Nový Zéland bylo to jako příjezd Elvise. Byl to náš Pelé, pokud chcete\".\n\nOd svých 12 let se Mauger oddal myšlence stát se mistrem světa na ploché dráze, inspirován skutky Moorea. Každý den po škole a o prázdninách pracoval jako poslíček pro místní chemičku v Christchurchi, aby si ušetřil peníze na svoji první závodní motorku.\n\nMaugerovo největší dobrodružství začalo na Plough Lane, kde jezdil v závodech tváří budoucnosti a asistoval správci Macovi.\n\n\"Nikdy jsem necítil potřebu pracovat z jiného prostého důvodu, než že jsem miloval atmosféru na stadionu ve Wimbledonu. Čistil jsem šatny, toalety, boxy a dílny. Pomáhal jsem Macovi s pracemi na trati, plel jsem záhony s tulipány a každé pondělí odpoledne jsem musel sekat trávu uprostřed oválu, před závody.\"\n\nHlavní zlom v jeho kariéře nastal v roce 1963, kdy se s Raye a svoji mladou rodinou vrátil do Anglie, aby se připojil k týmu Newcastle Diamonds Mikea Parkera. V roce 1965 se kvalifikoval do svého prvního světového finále, ve kterém skončil čtvrtý. V roce 1968 vyhrál svůj první ze rekordních šesti titulů mistra světa.\n\nV roce 1969 přestoupil do týmu Belle Vue Aces, kde si užíval být v nejlepším ligovém týmu. V týmu Belle Vue Ace vyhrál další tituly v letech 1969 a 1970, čímž se stal prvním a jediným jezdcem, který zkompletoval triplovou korunu.\n\nV roce 1973 přestoupil do týmu Exeter Falcons. V roce 1977 vyrovnal v barvách Exeteru rekord Oveho Fundina pěti tituly mistra světa.\n\nV roce 1978 přestoupil do týmu Hull Vikings, kde v roce 1979 vyhrál svůj poslední a rekordní šestý světový titul. V roce 1981 Hull opustil, ale v roce 1984 ve věku 44 let se vrátil do Exeteru, kde soutěžil v domácích závodech.\n\nV roce 1976 byl vyznamenán Řádem britského impéria a v roce 1989 se stal členem Řádu britského impéria. V prosinci 1999 byl jezdci Speedway Star a časopisem Vintage Speedway zvolen nejproslulejším mužem ploché dráhy tisíciletí. V roce 1990 byl uveden do novozélandské sportovní síně slávy. Pro zkompletování těchto význačných ocenění byl Olympijským výborem vybrán, aby na hrách v Sydney nesl olympijskou pochodeň. Této pocty se zhostil 12. června 2000.\n\nV letech 2007 - 2008 byl prezidentem Světové asociace plochodrážních jezdců.\n\nV roce 1970 řekli dva muži z USA George Wenn a Ray Bokelman, že pokud vyhraje třetí titul v řadě ve Vratislavi (Polsko), pozlatí vítězný motocykl. Ivan ten rok finále mistrovství světa vyhrál a dle jejich slibu odvezli jeho motocykl do Ameriky a pozlatili ho. Tak se zrodila \"Triplová koruna\". Stroj je v současné době umístěn v muzeum v Christchurchi.\n\n\n"}
{"id": "367022", "url": "https://cs.wikipedia.org/wiki?curid=367022", "title": "Magnatune", "text": "Magnatune\n\nMagnatune je menší nezávislé hudební vydavatelství se sídlem v Berkeley (Kalifornie, USA), založené na jaře roku 2003 Johnem Buckmanem, tehdejším ředitelem společnosti Lyris, zabývající se e-mailovým software. Cílem tohoto vydavatelství je vytvořit férové podmínky jak pro umělce, tak pro samotné posluchače — jeho slogan zní „Nejsme zlí“. Původně prodávalo hudbu pouze ke stažení ze svých webových stránek, avšak ke konci roku 2004 přibyla ještě možnost nechat si poštou poslat na vyžádání potištěné CD. Říjnu roku 2007 začalo také s prodejem celých alb i jednotlivých skladeb v internetovém obchodě Amazon.com. V roce 2008 Magnatune umožnilo předplatitelům platit libovolnou částku za členství a je podle všeho prvním internetovým hudebním obchodem, nabízejícím nelimitované členství bez DRM. Magnatune se také stalo prvním vydavatelstvím, které licencuje hudbu online a k roku 2008 (tedy po pěti letech existence) prodalo již 3000 licencí.\n\nMagnatune neuzavírá s umělci exkluzivní smlouvy a dává jim 50 % ze všech zisků z jejich hudby. V letech 2003–2004, kdy společnost začínala, nebylo něco takového vůbec běžné. Uživatelé mohou, předtím než se rozhodnou, zda si album koupí či ne, poslouchat streamovanou hudbu ve formátu MP3 (bez DRM), aniž by platili jakékoli poplatky. Navíc si nakupující vybere vlastní cenu, kterou je za album ochoten zaplatit – od 5 do 18 dolarů, a mohou si stáhnout hudbu v několika formátech (WAV, FLAC, MP3, Ogg Vorbis a AAC. Hudební soubory a CD Magnatune neužívají žádných druhů ochrany proti kopírování, naopak ještě povzbuzují svoje zákazníky, aby hudbu sdíleli se svými přáteli (až tři kopie).\n\nVšechny skladby stažené zdarma jsou licencovány pomocí licence Creative Commons Attribution-NonCommercial-ShareAlike License. Ačkoli samotné používání liberálních licencí není žádným novým objevem, je Magnatune jednou z prvních a nejnápadnějších firem, která se snaží uvést do praxe obchodní model fungující na základě jejich použití.\n\nMagnatune má vlastní XML API, které umožnilo propojení s hudebními přehrávači. V říjnu 2006 vyšel Amarok 1.4.4, který umožnil uživatelům přehrávání i nákup hudby. Rhythmbox 0.9.7 má tuto funkci od prosince roku 2006. Další programy podporující Magnatune pomocí pluginů: SlimServer, Songbird.\n\n\n"}
{"id": "367025", "url": "https://cs.wikipedia.org/wiki?curid=367025", "title": "Volby do Knesetu 1992", "text": "Volby do Knesetu 1992\n\nVolby do 13. Knesetu se v Izraeli konaly 23. června 1992. Výsledkem bylo vítězství levice vedené Stranou práce Jicchaka Rabina, ačkoliv jejich úspěch lze také přičíst skutečnosti, že množství malých pravicových stran nepřekročilo volební práh a tím propadly hlasy pravice. Voličská účast byla 76,8 %.\n\nOd Strany práce se vyčlenila Třetí cesta a Nava Arad\n\nNásledující strany, které se zúčastnily voleb nepřekročily volební práh 1,5 %:\n\nJicchak Rabin ze Strany práce sestavil 13. června 1992 v pořadí 25. vládu složenou ze Strany práce a stran Merec a Šas, která měla 17 ministrů. Vládu podporovaly i strany Chadaš a Arabská demokratická strana a to přesto, že nebyly součástí koalice. Šas opustil koalici v září 1993 a Jiud do ní vstoupil v lednu 1995.\n\nRabinova vláda dělala v mírovém procesu mimořádné pokroky. V roce 1993 došlo k podepsání mírových dohod z Osla s předsedou OOP Jásirem Arafatem a v roce 1994 byla podepsána Izraelsko-jordánská mírová smlouva. Ochota vlády k uzavření míru se Sýrií výměnou za vzdání se Golanských výšin vedla Avigdora Kahalaniho a Emanuela Zismana k odchodu ze strany a vytvoření strany Nová cesta.\n\nPo Rabinově vraždě 4. listopadu 1995 se stal premiérem Šimon Peres, který 22. listopadu sestavil novou vládu. Jeho koalice se stejně jako ta předešlá sestávala ze Strany práce a stran Merec a Ji'ud. Na rok 1996 vyvolal Peres předčasné volby, aby získal mandát k pokračování mírového procesu.\n\n\n\n"}
{"id": "367031", "url": "https://cs.wikipedia.org/wiki?curid=367031", "title": "Mickey's Revue", "text": "Mickey's Revue\n\nMickey's Revue je krátký animovaný film s Mickeym Mousem, který byl vydán 2. května 1932. Ve filmu si zahrál i Goofy, což byla jeho vůbec první role v animovaném filmu. V \"Mickey's Revue\" vystupoval ještě pod svým původním jménem Dippy Dawg. Ve filmu dále hrají Minnie Mouse, Horace Horsecollar a Clarabelle Cow.\n\nDěj se odehrává v operním sále. Mickey Mouse diriguje orchestr složený se zvířat. Po otevření opony se nad jevištěm vznáší na rybářském vlasci Minnie Mouse. Hraje vílu, která máváním kouzelného proutku proměňuje herce představující květiny zpět v herce, když se na scéně poprvé objeví pes Goofy. Když je násilně odvlečen z jeviště, většina diváků si ho ani nevšimne a děj opery pokračuje dále. Když scénka s Minnie skončí, zatáhne se opona a po jejím rozevření na scénu dva psi, kteří předvedou divákům své krátké taneční vystoupení doprovázené hudbou. Poté, co skončí, je chycen do vodítka Googy, který neustále lezl na pódium, aniž by tam měl co dělat.\n\nV další, již třetí scéně vystupuje Mickey s Minnie. Minnie hraje na klavír a Mickey na všemožné další nástroje. V průběhu jejich vystoupení vlezou na pódium malá koťata, která se zabydlela pod pódiem. Rozlezou se po hudebních nástrojích, a různě stěžují oběma hudebníkům jejich vystoupení. Když koťata spatří k židli přivázaný Goofy, rozběhne se za nimi. Při svém zběsilém běhu rozbije na pódiu takřka vše, co rozbito ještě nebylo. Za krátko Mickey i Minnie dohrají, zatáhne se opona a celý děj končí.\n\n"}
{"id": "367033", "url": "https://cs.wikipedia.org/wiki?curid=367033", "title": "Bothrideridae", "text": "Bothrideridae\n\nBothrideridae je čeleď brouků z nadčeledi Cucujoidea.\n\n\n\n"}
{"id": "367034", "url": "https://cs.wikipedia.org/wiki?curid=367034", "title": "Kia Picanto", "text": "Kia Picanto\n\nKia Picanto je malý pětidveřový hatchback jihokorejské automobilky Kia. Byl představen v roce 2003 na mezinárodním autosalonu v německém Frankfurtu. Vzápětí se dostal do výroby. Po třech letech produkce došlo k rozšíření nabídky pohonných jednotek, když k dosud nabízeným benzinovým verzím přibyla i vznětová, tvořená přeplňovaným tříválcem 1.1 CRDi. Rok 2007 přinesl facelift modelu jenž znamenal ještě větší zaoblení přídě, nová světla i nárazníky a směrovky integrované do zpětných zrcátek.\n\n\n"}
{"id": "367037", "url": "https://cs.wikipedia.org/wiki?curid=367037", "title": "GPSBabel", "text": "GPSBabel\n\nGPSBabel je multiplatformní, open source program umožňující převod GPS záznamů (trace logů) a pro konverzi mezi různými typy datových formátů GPS. Nabízí rozhraní příkazového řádku a grafické uživatelské rozhraní pro řadu operačních systémů.\n\n\n\n\n"}
{"id": "367038", "url": "https://cs.wikipedia.org/wiki?curid=367038", "title": "Ondrušky", "text": "Ondrušky\n\nOndrušky () jsou osada, která je součástí obce Březí na Moravě v okrese Žďár nad Sázavou. Vesnice je tvořena širokou nepravidelnou návsí se zvonicí uprostřed, všechny domky mají předzahrádky.\n\nOsada byla vystavěna mezi lety 1560 a 1590. Zdejší osadníci pocházeli ze dnes zaniklé vsi \"Rohy\", která se nacházela v blízkosti hájenky \"Na Rohách\" při silnici mezi Skřinářovem a Heřmanovem. Původní název zněl proto \"Nové Rohy\", od konce 17. století se používá název Ondrušky.\n\n"}
{"id": "367039", "url": "https://cs.wikipedia.org/wiki?curid=367039", "title": "Walter Schreiber", "text": "Walter Schreiber\n\nDr. Walter Paul Emil Schreiber (21. března 1893 – 5. září 1970) byl německý lékař, brigádní generál a válečný zločinec. Od roku 1933 byl členem nacistické strany.\n\nNarodil se roku 1893 do rodiny poštovního inspektora. Vystudoval gymnázium a medicínu na univerzitě v Berlíně. Dobrovolně nastoupil do první světové války a působil jako vojenský lékař na západní frontě.\n\nV letech 1942 až 1943 společně s Wolframem Sieversem řídil projekt nacistické SS, který zahrnoval testování psychochemických látek a zkoumání jejich působení na zajatce v koncentračních táborech Dachau a Ravensbrück. Přihlížel např. i vstřikování fenolu do těl vězňů za účelem zjištění, za jak dlouho umřou. Organizoval také práci dalších nacistických lékařů a vyplácel jim mzdu. Byl považován za německého odborníka na anthrax.\n\nV roce 1945 byl zatčen Rudou armádou jako válečný zajatec a odvezen do Sovětského svazu. Ke konci Norimberského procesu se překvapivě objevil v Norimberku a svědčil jako svědek předvolaný žalobcem Romanem Ruděnkem. Roku 1948 začal pracovat jako lékař pro východoněmeckou policii a později téhož roku se objevil v západním Berlíně, kde byl zajat a vyslechnut americkou organizací Counterintelligence Corps. Za své zločiny byl odsouzen na šest let odnětí svobody, ale po necelých dvou letech byl osvobozen.\n\nV rámci operace Paperclip byl roku 1951 převezen do Spojených států, jeho nacistická minulost byla zahlazena a v Texasu začal pracovat na letecké základně Randolph Air Force Base. V roce 1952 bylo v deníku New York Times uveřejněno Schreiberovo norimberské svědectví a tak vyšel najevo jeho podíl na experimentech s vězni. Kvůli tomu mu americká vláda (organizace \"Joint Intelligence Objectives Agency\") zajistila let do Argentiny a tamější práci v epidemiologické laboratoři.\n\n"}
{"id": "367040", "url": "https://cs.wikipedia.org/wiki?curid=367040", "title": "Seznam ruských careven", "text": "Seznam ruských careven\n\nSeznam ruských careven zahrnuje jak manželky vládnoucích ruských carů, počínaje manželkami velkoknížete a pozdějšího prvního cara Ivana Hrozného, tak čtyři vládnoucí carevny.\n"}
{"id": "367041", "url": "https://cs.wikipedia.org/wiki?curid=367041", "title": "Malinovníkovití", "text": "Malinovníkovití\n\nMalinovníkovití (Byturidae) je čeleď brouků z nadčeledi Cucujoidea.\n\n\n"}
{"id": "367043", "url": "https://cs.wikipedia.org/wiki?curid=367043", "title": "Cvrčkovci", "text": "Cvrčkovci\n\nCvrčkovci (Grylloblattidae) jsou reliktní řád hmyzu popsaný teprve až v roce 1914. Jedná se o velice primitivní skupinu hmyzu, připomínající spíše hmyz z podtřídy šupinušky. Bývají označováni jako žijící fosílie. Na světě se vyskytuje asi 25 druhů v jediné čeledi. Vyskytují se jen vysoko v horách Severní Ameriky (Kanada, Kalifornie) a Japonska.\n\nHmyz dlouhý 20–30 mm s jemným okrovým povrchem těla, připomínajícím trochu povrch larvy. Na velké hlavě, která připomíná škvoří, má malé oči a dlouhá tykadla. Jednoduchá očka na temeni nejsou vyvinuté. Hruď má bezkřídlou se třemi, vzájemně pohyblivými, články. Nohy jsou běhavé s velikými kyčlemi (podobné švábům). Zadeček má 10 článku s dlouhými tenkými štěty na konci.\n\nVývoj cvrčkovců probíhá proměnou nedokonalou. Samičky kladou vajíčka do mechu, ze kterých se líhnou larvy až po roce. Z larvy se stává dospělec po 5 letech, který pak žije ještě další 2 roky. Velmi dlouhou délkou života se jedná o raritu mezi hmyzem. Samička často, podobně jako kudlanka, po páření sežere samečka. Živí se dravě, nejčastější dvoukřídlými Chionea, ale vydrží 3–4 měsíce bez jídla. Žijí velmi vysoko v horách až na horní hranici lesa. Dobře snáší jen malé rozmezí teplot, od 0 do -6°C, při překročení 16 °C hynou. Aktivní jsou v noci.\n\n"}
{"id": "367046", "url": "https://cs.wikipedia.org/wiki?curid=367046", "title": "JR West", "text": "JR West\n\nZápadojaponská železniční společnost (, ) je jednou ze společností Japonské železniční skupiny a působí na západě ostrova Honšú. Na mezinárodním poli je společnost známější pod svým kratším názvem JR West \"(JR西日本; JR Niši-Nihon)\".\n\n1. dubna 1987 byla Západojaponská železniční společnost zapsána jako obchodní společnost (kabušiki gaiša) jako součást rozpadu vládou vlastněné Japonských státních železnic. Původně to byla plně vlastněná pobočka Společnosti japonských státních železnic, zvláštní společnost vytvořená k držbě aktiv bývalých Japonských státních železnic, které byly rozděleny mezi nové společnosti Japonských železnic.\n\nPrvní čtyři roky své existence měla Západojaponská železniční společnost pronajatou nejvýnosnější trať odděleného holdingu Šinkansen, kterou bylo Sanjó Šinkansen. V říjnu 1991 Západojaponská železniční společnost trať koupila za 974,1 miliard jenů (asi 7,2 miliard USD) za dlouhodobý úvěr.\n\nV říjnu 1996 prodala Společnost japonských státních železnic 68,3 % Západojaponské železniční společnosti na tokijské burze ve veřejné nabídce. Poté, co v říjnu 1998 Společnost japonských státních železnic zanikla, její akcie v Západojaponské železniční společnosti byly převedeny na vládou vlastněnou veřejnou Společnost japonských železničních staveb, která se v říjnu 2003 sloučila do Agentury japonských železničních staveb, dopravy a technologií jako součást balíčku byrokratických reforem. V roce 2004 nabídla Agentura japonských železničních staveb, dopravy a technologií všechny své akcie v Západojaponské železniční společnosti veřejnosti a tím skončilo období vládního vlastnictví Západojaponské železniční společnosti. Nyní je Západojaponská železniční společnost obchodována na tokijské burze, burze v Nagoji, burze v Ósace a burze ve Fukuoce.\n\nZápadojaponská železniční společnost pokračuje v úhradě dluhů, které vytvořila Společnost japonských železnic až do roku 1987, i když díky přefinancování se jí podařilo za posledních deset let snížit platby úroků na polovinu.\n\nNejvýnosnější tratí Západojaponské železniční společnosti je vysokorychlostní San'jó šinkansen mezi Ósakou a Fukuokou. Samotný San'jó šinkansen se stará o asi 40 % výnosů z pasažérů Západojaponské železniční společnosti. Společnost rovněž provozuje trať Hakata-Minami, krátké spojení vlakem šinkansen ve Fukuoce.\n\nMěstská síť je označení pro spojnicovou trať Západojaponské železniční společnosti v metropolitní oblasti Keihanšin (jap.: 京阪神). Tyto tratě dohromady tvoří 610 km, mají 245 stanic a starají se o asi 40 % výnosů z pasažérů celé Západojaponské železniční společnosti. Stanice Městské sítě jsou vybaveny zařízeními pro cestovní karty ICOCA. Vlaková kontrola na těchto tratích je vysoce automatizovaná a během hodin špičky jezdí vlaky každé dvě minuty.\n\nMěstská síť Západojaponské železniční společnosti soutěží s množstvím soukromých místních železničních provozovatelů okolo Ósaky, \"Velkou 4\" tvoří Železnice Hankjú/Železnice Hanšin (v roce 2005 Hankjú koupil Hanšin), Železnice Keihan, Kintecu a Železnice Nankai. Podíl na trhu Západojaponské železniční společnosti v regionu je zhruba stejný jako Velké 4 dohromady, především díky své husté síti a vysokorychlostním spojnicovým vlakům (Vlaky Zvláštní rychlostní služby na tratích v Kóbe a v Kjótu jezdí rychlostí až 130 km/h).\n\nNázvy psané \"kurzívou\" jsou zamýšlené tratě.\n\nMnožství dalších tratí tvoří více než polovinu traťové výměry Západojaponské železniční společnosti. Tyto tratě v první řadě vozí obchodníky a návštěvníky mezi menšími městy a venkovskými oblastmi v západním Japonsku. Starají se o asi 20 % výnosu z pasažérů celé společnosti.\n\n\n\nPobočky Západojaponské železniční společnosti zahrnují:\n\n\nZápadojaponská železniční společnost také přímo provozuje Západojaponskou plavební službu Mijadžima mezi Hirošimou a ostrovem Mijadžima.\n\n"}
{"id": "367047", "url": "https://cs.wikipedia.org/wiki?curid=367047", "title": "HC Oceláři Třinec v české hokejové extralize 2007/2008", "text": "HC Oceláři Třinec v české hokejové extralize 2007/2008\n\n\n\n\n\n\n1. utkání\n2. utkání\n3. utkání\n\n1. utkání\n2. utkání\n3. utkání\n4. utkání\n5. utkání\n\n\n\n"}
{"id": "367049", "url": "https://cs.wikipedia.org/wiki?curid=367049", "title": "Kia Soul", "text": "Kia Soul\n\nKia Soul je osobní automobil vyráběný jihokorejskou automobilkou Kia. Jedná se o crossover, byl představen na pařížském autosalonu v roce 2008. Původně byl prezentován jako koncept během \"North American International Auto Show\" v Detroitu v roce 2006. \n\nSoul v dnešní době disponuje třemi motory – dva zážehové a jeden vznětový. Zážehové motory využívají technologie variabilního časování ventilů (CVVT). Vznětový motor používá k dosažení vyšších výkonů turbodmychadlo s variabilním nastavením lopatek (VGT) a technologii vysokotlakého vstřikování paliva Common rail.\n\nV nabídce je pětistupňová manuální převodovka dostupná u všech motorů, čtyřstupňová automatická je nabízená k zážehovému motoru 2.0 a ke vznětovému.\n\n\n\nVýsledky testů EuroNCAP:\n\n"}
{"id": "367052", "url": "https://cs.wikipedia.org/wiki?curid=367052", "title": "Rory Byrne", "text": "Rory Byrne\n\nRory Byrne (* 10. ledna 1944) je jihoafrický inženýr a tvůrce automobilů, v současné době konzultant designu a vývoje týmu Scuderia Ferrari.\n\nByrne přišel do Ferrari v roce 1997 a od té doby zkonstruoval vozy, které vyhrály přes sedmdesát Velkých cen, šest titulů Poháru konstruktérů a pět titulů mistra světa jednotlivců. Tento výjimečný rekord úspěchu dělá z Byrneho nejúspěšnějšího konstruktéra ve Formuli 1 za poslední desetiletí, téměř převyšuje svého konkurenta Adriana Neweyho.\n\nByrne se narodil v Pretorii.\n\nNa univerzitě Witwatersrand v Johannesburgu v Jihoafrické republice se začal zajímat o motoristické závody, nejdříve jako závodník a později ho zajímala technická stránka tohoto sportu. Po ukončení studií v roce 1965 začal Byrne pracovat jako chemik, ale ponechal si zájem o závodění. Koncem 60. let spolu s přáteli Davem Collierem, Ronnym a Dougiem Bennettovými založil společnost Auto Drag and Speed Den dovážející výkonné autodíly. Společnost sídlila v Jules Street v Malvernu v Johannesburgu a později na Voortrekket Road v Albertonu. V tomto období začal poprvé konstruovat závodní vozy s využitím svých matematických znalostí i přesto, že mu scházela formální inženýrská zkušenost. Jeho první vůz závodící ve Formuli Ford byl konkurenceschopný a v sezóně 1972 se umístil na dobrých pozicích.\n\nPo tomto úspěchu se Byrne v roce 1972 přestěhoval do Anglie, kde chtěl usilovat o kariéru designéra závodních vozů. Koupil starý vůz Royale z Formule Ford a začal skládat dohromady své schopnosti, aby zlepšil jeho design. V roce 1973 přišel šťastný zlom, když se zakladatel Royale Bob King rozhodl tým prodat. Nový majitel sháněl inženýra, který by Kinga nahradil (King byl rovněž designérem automobilů) a nabídl místo Rory Byrneovi. Ten příští čtyři roky strávil konstrukcí různých vozů pro tým Royale a jeho zákazníky.\n\nV roce 1977 se seznámil s Tedem Tolemanem a to třiatřicetiletému Byrnemu, který byl tou dobou již známou postavou v britském motorismu, poskytlo další příležitost. Toleman byl majitelem týmu z Formule 2 a najal Jihoafričana jako designéra. Několik sezón zlepšujících se výsledků vyvrcholilo v roce 1980 prvním a druhým místem v britském mistrovství Formule 2. Tým s Rory Byrnem jako šéfkonstruktérem byl připraven udělat skok do Formule 1.\n\nPrvní vůz, který zkonstruoval Byrne pro Velkou cenu, byl TG181 poháněný motorem Hart. Protože Tolemanovi chyběli finance k účasti na prvních třech závodech, vstoupil jeho tým do Formule 1 Velkou cenou San Marina. Uběhly dvě sezóny než začal nováčkovský tým sbírat body, ale na konci sezóny 1983 získali Derek Warwick a Bruno Giacomelli úctyhodných 10 bodů - to bylo pro tým dost k tomu, aby skončil desátý v týmu konstruktérů a také dost pro to, aby si Byrne získal respekt v boxech. Před sezónou 1984 podepsal Toleman smlouvu s Ayrtonem Sennou - to byl přestup, který z Byrnea, Senny a týmu málem udělal první vítěze ve Velké ceně Monaka.\n\nTrvalý postup týmu směrem k čelu startovního pole znamenal v roce 1985 vzestup a tým Benetton oznámil plán koupit Tolemana. S více penězi, více zdroji a nejvýkonnějším motorem, který byl k dispozici (turbo BMW s pohonem na všechny čtyři kola) trvalo pouze do října 1986, aby Gerhard Berger získal ve Velké ceně Mexika první vítězství pro sebe, pro tým a pro vůz zkonstruovaný Byrnem.\n\nV následujících pěti sezónách zkonstruoval Rory Byrne vozy, které vyhrály více závodů, ale tým Benetton nebyl nikdy v pozici, aby mohl skutečně bojovat s týmy Ferrari, Williams a McLaren. Nejvíce vítězství se podařilo ve dnech, kdy konkurence klopýtla.\n\nPo krátké zkušenosti s nezdařilým projektem Reynardu ve Formuli 1 v roce 1991 se na podzim vrátil Byrne do Benettonu. Nalezl tým, který byl změněný a pevně pod kontrolou Flavia Briatoreho a s hvězdou Michaelem Schumacherem jako prvním jezdcem týmu. Byrneův vůz B193 byl značným technickým pokrokem proti vozům z předešlých sezón. Vůz měl poloautomatickou převodovku, aktivní závěs a kontrolu trakce. Vůz v rukách Schumacheru dosáhl jediného vítězství, ale vše bylo připraveno pro to, aby mohli bojovat o titul v roce 1994.\n\nIhned v prvním závodě sezóny 1994 bylo zřejmé, že Byrneova konstrukce B194 bude vozem, kterého budou ostatní nahánět. Kritikové namítali, že dominance týmu byla spíše výsledkem nezvyklého poklesu Adriana Neweyho, hvězdného konstruktéra Williamsu a obvinění z podvodů, která týmu po celou sezónu šlapala na paty. Výkony Williamsu z konce sezóny ukradli Byrneovi jeho první titul v Poháru konstruktérů, ale heslem \"\"Evoluce, ne revoluce\"\" vše nasvědčovalo dalším úspěchům v roce 1995.\n\nI přes obvinění z podvodů u týmu Benetton si tým zajistil oba tituly ještě před koncem sezóny a Byrne konečně dosáhl toho, co chtěl. Jeho tým vyhrál Pohár konstruktérů. Na konci sezóny opustil Schumacher Benetton a odešel do Ferrari. Byl pro tým vysoce vlivný, a proto se tým začal rozpadat. Asi proto, že cítil, že jsou jeho největší úspěchy za ním, oznámil Byrne, že v roce 1996 odejde do důchodu.\n\nS koncem sezóny 1996 dostal Michael Schumacher ve Ferrari volnou ruku k tomu, aby sestavil tým inženýrů schopných vrátit tým po letech podprůměrných výkonů opět na špičku. Technický ředitel Benettonu Ross Brawn byl najat a Ferrari se obrátilo na Rory Byrneho, aby nahradil šéfkonstruktéra Johna Barnarda, který se odmítl přestěhovat do Itálie. Po dlouhých jednáních byl Byrne nalákán od odchodu do důchodu a vrátil se z Thajska zpět do Evropy, kde začal budovat v sídle Ferrari v Maranellu konstruktérskou kancelář.\n\nV roce 2000 bylo Ferrari konečně připraveno bojovat o titul a v dalších sezónách pokračovalo v pohybu vpřed. V lednu 2005 vozy Ferrari, zkonstruované Byrnem, si zajistily 71 vítězství v závodech, šest po sobě jdoucích vítězství v Poháru konstruktérů a pět po sobě jdoucích titulů mistra světa pro Michaela Schumachera. Vše s takovou mírou suverenity, která předtím nikdy ve sportu nebyla k vidění.\n\nV roce 2004 oznámil Rory Byrne, že odejde z Formule 1 a konci sezóny 2006 a předá roli šéfkonstruktéra Aldo Costovi, který mu byl od roku 1998 asistentem. 19. září 2006 bylo však oznámeno, že Rory prodlouží svůj pobyt v týmu jako konzultant na další dva roky až do počátku roku 2009.\n\n"}
{"id": "367055", "url": "https://cs.wikipedia.org/wiki?curid=367055", "title": "STS-63", "text": "STS-63\n\nSTS-63 byla mise amerického raketoplánu Discovery. Cílem letu byly vědecké experimenty v mikrogravitační laboratoři Spacehab-3 a přiblížení se (ovšem ne spojení) raketoplánu k ruské kosmické stanici Mir. Tato mise měla být přípravou na následující lety amerických raketoplánů k Miru. Zároveň to byla první mise, při které letěla ve funkci pilota (resp. druhého pilota) žena - Eileen Collinsová.\n\n\nPo své předcházející misi STS-64, která skončila přistáním na Edwards AFB byl orbiter Discovery převezen pomocí letadla Boeing 747-SCA z Kalifornie zpět na Floridu. V Kennedyho vesmírném středisku parkoval v hale č. 2 hangáru OPF, kde se podrobil poletovým prověrkám a odstrojení. 21. listopadu 1994 technici začali montovat trojici motorů SSME a o týden později vyměnili jeden z motorků RCS a jedno hydraulické čerpadlo. 29. listopadu byl do nákladového prostoru Discovery vložen jeho náklad: modul Spacehab a autonomní družice Spartan 204.\n\n5. ledna 1995 převezli technici orbiter Discovery do haly VAB. Tam na něho na mobilním vypouštěcím zařízení MLP čekala sestava složená z hlavní palivové nádrže ET a startovacích motorů SRB. Následující den byl Discovery připojen k nádrži ET. Jeho odvoz na startovací komplex se zdržel o 24 hodin kvůli poklesu tlaku okysličovadla jednoho z motorů RCS. Sestava se proto dostala na rampu až 10. ledna ve 20:00 EST. Zkušební odpočítávání TCDT (\"\") probíhalo 18. až 19. ledna souběžně s výměnou vadného dílu čerpadla APU č. 2. Skutečné odpočítávání začalo 29. února ve stavu T-43 hodin. V čase T-11 hodin bylo plánované přerušení odpočítávání prodlouženo, protože inerciální navigační plošina IMU 2 neprošla testy a bylo potřeba ji vyměnit.\n\nDalší průběh odpočítávání byl bezproblémový, a proto 3. února 1995 v čase 05:22:04 UT raketoplán Discovery odstartoval na svoji dvacátou misi.\n\nV T + 125 sekund byly od nádrže ET odhozeny motory SRB, které se při dopadu na hladinu Atlantiku mírně poškodily. V čase T +511,1 sekund došlo k vypnutí motorů SSME (manévr MECO) a raketoplán se pohyboval po suborbitální dráze. Za chvíli byl 143 sekundovým zážehem motorů OMS úspěšně naveden na oběžnou dráhu. V průběhu motorického letu však selhal jeden z motorků RCS a začaly unikat pohonné hmoty. Tento fakt mohl vážně ohrozit plánované přiblížení ke stanici Mir. Po dokončení manévru OMS-2 nařídilo řídící středisko veliteli Discovery, aby natočil raketoplán do polohy, ve které bude na vadnou trysku svítit Slunce a ohřívat ji. To mělo pomoci odstranit netěsnosti ventilů. Rychlost úniku pohonných hmot se skutečně snížila.\n\nUvnitř Spacehabu mezitím specialisté mise rozběhli 20 experimentů. Kromě jiného také vyzkoušeli dálkový manipulátor RMS a televizní kamerou umístěnou na jeho konci zkontrolovali nákladový prostor. 4. února vypustili z nákladového prostoru prostřednictvím pružinového mechanismu kalibrační družici ODERACS. Později byla vypuštěna družice Spartan 204 a po šesti hodinách práce byla opět zachycena. Raketoplán Discovery se postupně přibližoval k Miru rychlostí 350 km za oběh. Při zkušebním zážehu motorů RCS se objevila netěsnost u další trysky, což se řídící středisko znovu rozhodlo vyřešit natočením této trysky na Slunce a zároveň uzavřením přívodu okysličovadla k poškozené trysce. Únik paliva však pokračoval a ruští odborníci se obávali, že unikající látky, především oxid dusičitý, by mohly poškodit citlivý povrch solárních panelů Miru. Na palubě Discovery mezitím pokračovaly pozorování a experimenty. Večer pilot upravil dráhu na výšku 365-375 km, kvůli čemuž se raketoplán přibližoval ke stanici jen rychlostí 144 km za oběh. 6. února v čase 14:16 a 15:02 UT proběhly další dva manévry, které opět snížily rychlost přibližování k Miru. 15:25 UT dostala posádka povolení přiblížit se k ruské stanici na původně plánovanou vzdálenost, avšak s uzavřeným rozvodem poslední problémové trysky. V 16:37 UT bylo tedy zahájeno závěrečné přibližování.\nV čase 17:30 UT posádka Miru natočila stanici tak, aby spojovací uzel mířil do směru letu raketoplánu. Piloti Discovery přešli na ruční řízení a v 18:16 UT činila vzdálenost Discovery od Miru 120 metrů. Po vyrovnání rychlosti obou strojů Wetherbee za asistence Collinsové zmenšoval vzdálenost až po hranici 30 metrů, kdy byly zapojeny dva laserové dálkometry a rychlometry. Discovery dále pokračoval v přibližování stále menší rychlostí až se nakonec v 19:20 UT vůči Miru úplně zastavil. Jeho vzdálenost od stanice byla 11,3 metru. Svým otevřeným nákladovým prostorem mířil přímo proti spojovacímu uzlu na modulu Kristall. Let v těsné formaci trval přibližně 10 minut, potom se raketoplán opět vzdálil na 120 metrů a obletěl stanici. Ve 21:13 UT raketoplán začal přecházet na samostatnou oběžnou dráhu.\n\n7. února posádka opět vypustila družici Spartan, která zahájila výzkum mezihvězdného plynu. Následující dny na palubě Spacehabu pokračovaly experimenty. 9. února byl Spartan opět zachycen. Krátce po 12:00 UT Harris a Foale vystoupili do otevřeného prostoru, aby odzkoušeli nově upravené skafandry. Harris také vyzkoušel manipulaci s družicí Spartan v beztížném stavu. Výstup ukončili v čase 16:30 UT a trval 4 hodiny 39 minut.\n\n11. února zahájila posádka přípravy na přistání. V čase 08:04 UT byl uzavřen nákladový prostor, v 10:44 UT proběhl přistávací manévr pomocí motorů OMS. Raketoplán přistál na dráze 15 Shuttle Landing Facility na Kennedyho vesmírném středisku. Hlavní podvozek dosedl na dráhu v 11:50:19 UT, přední v 11:50:33 a orbiter se zastavil v 11:51:39 UT.\n\n"}
{"id": "367058", "url": "https://cs.wikipedia.org/wiki?curid=367058", "title": "Syncytium", "text": "Syncytium\n\nSyncytium (soubuní) je mnohojaderný buněčný útvar, který vznikne rozrušením buněčných membrán několika sousedních buněk a dojde ke splynutí jejich cytoplazem. Ve výsledku se tedy jedná o buňku obsahující více jader.\n\nSyncitiální buňky jsou například svalová vlákna (myocyty v příčně pruhované svalovině). Vznik syncytií však může v lidském těle způsobit i virové onemocnění, například virus HIV, známé jsou tím i paramyxoviry.\n\nSamostatným typem syncytia je tzv. plazmódium některých prvoků. Toto plazmódium může dorůstat (např. u vápenatky mnohohlavé) za laboratorních podmínek až několika centimetrů, jindy se udává až několik metrů – zaznamenáni byli jedinci s plochou 5,54 m.\n"}
{"id": "367063", "url": "https://cs.wikipedia.org/wiki?curid=367063", "title": "Skeleton na Zimních olympijských hrách 1928", "text": "Skeleton na Zimních olympijských hrách 1928\n\nNa II. Zimních olympijských hrách se poprvé konala soutěž ve skeletonu. Místem konání byla přírodní dráha zvaná Cresta-Run, obsahující 15 zatáček na 1.210 metrů dlouhé trase překonávající převýšení 157 metrů. Specifické požadavky na skeletonovou dráhu byly příčinou toho, že se tento sport objevil znovu na pořadu her až v roce 1948, kdy pořadatelem byl opět St. Moritz.\n\nZávod se skládal ze tří jízd. Časy ze všech jízd se pak sčítaly. Závodů se zúčastnilo deset jezdců ze 6 zemí, ale Francouz P. Dorneuil a Švýcar W. Noneschen nedokončili všechny jízdy. První a druhé místo obsadili bratři Heatonovi ze Spojených států, kteří byli pravidelnými návštěvníky St. Moritzu. Vítězný Jennison Heaton navíc získal stříbrnou medaili v soutěži čtyřbobů a stal se tak jedním z nejúspěšnějších sportovců těchto her. Jeho bratr John Heaton nastoupil ve skeletonu i na olympiádě v roce 1948 a získal zde opět stříbrnou medaili.\n\n"}
{"id": "367070", "url": "https://cs.wikipedia.org/wiki?curid=367070", "title": "N!xau", "text": "N!xau\n\nN!xau (též G!kau či Gcao Coma) (16. prosince 1944, Tsumkwe, Namibie – 1. (5.) července 2003, tamtéž) byl namibijský herec, Křovák žijící v poušti Kalahari, známý z filmů \"Bohové musejí být šílení\" režiséra Jamie Uyse.\n\nVykřičník v jeho jméně znamená mlaskavku.\n\nPodle úředních záznamů se narodil 16. prosince 1944. Datum je však nejisté, on sám přesně své datum narození neznal. Režisér Jamie Uys jej objevil pro film v roce 1980. Ztělesnil postavu Xi ve filmech \"Bohové musejí být šílení\" (\"The Gods Must Be Crazy\"), \"Bohové musí být šílení II\" (\"The Gods Must Be Crazy II\") a v navazujících filmech \"Bohové se zase zbláznili\" (\"The Gods Must Be Crazy III\"), \"Crazy Hong Kong\" a \"Bohové musí být šílení i v Číně\" (\"The Gods Must Be Funny in China\"). Za účinkování ve svém prvním filmu dostal honorář ve výši pouhých několika set dolarů. Nedokázal jej však užít, neznaje ještě cenu peněz. Papírové peníze, v nichž dostal honorář vyplacen, nechal uletět ve větru. Za účinkování v druhém filmu si však již vyjednal honorář 80 000 dolarů.\n\nPo ukončení filmové kariéry se živil jako rolník. Pěstoval kukuřici, banány a fazole a choval stádo skotu.\n\n1. července 2003 se vydal do buše na lov, domů se však už nevrátil. Jeho tělo nalezli při následném pátrání rodinní příslušníci nedaleko bydliště. Policie potvrdila jeho úmrtí až 5. července. Příčina úmrtí není známa, zemřel pravděpodobně v důsledku dlouhodobého onemocnění multirezistentní tuberkulózou. Byl pohřben 12. července 2003 částečně tradičním obřadem v Tsumkwe nedaleko hrobu své druhé manželky.\n\n\n\n"}
{"id": "367075", "url": "https://cs.wikipedia.org/wiki?curid=367075", "title": "Alfred Kubin", "text": "Alfred Kubin\n\nAlfred Kubin (pokřtěn Alfred Leopold Isidor, 10. dubna 1877 Litoměřice, Rakousko-Uhersko – 20. srpna 1959 Zwickledt, Wernstein am Inn, Rakousko) byl rakouský expresionistický grafik, ilustrátor a spisovatel narozený v Čechách.\n\nNarodil se v severočeských Litoměřicích. Jeho otec Friedrich Kubin (1848–1907), bývalý vojenský důstojník, pracoval jako zeměměřič, jeho matka Johanna, rozená Kletzl (1848–1887), byla pianistka. V letech 1879–1882 žila rodina v Salcburku. V roce 1882 se přestěhovali do Zell am See. V roce 1887 zemřela Kubinovi matka, ve stejném roce začal studovat na gymnáziu v Salcburku. Nebyl ale úspěšný a příští rok se vrátil zpět do Zell am See na obecnou školu. Ve školním roce 1891–1892 studoval na uměleckoprůmyslové škole v Salcburku.\n\nV letech 1892–1896 se učil fotografem u svého strýce Aloise Beera v Klagenfurtu. V roce 1898 nastoupil jako dobrovolník vojenskou službu, byl odvelen do Lublaně. Po nervovém zhroucení byl hospitalizován a propuštěn z armády. Po rekonvalescenci v otcově domě v Zell am See odešel do Mnichova studovat kresbu na soukromé škole Ludwiga Schmidta-Reutteho, později (1898–1901) pokračoval na mnichovské Akademii výtvarných umění v kreslířské třídě Nikolause Gysise. V roce 1903 mu vyšlo tiskem první album reprodukcí kreseb. V roce 1904 se oženil s Hedvikou Gründlerovou, rozenou Schmitzovou. V Lipsku se setkal s Maxem Klingerem. Následujícího roku navštívil Paříž, kde se setkal s Odilonem Redonem. V roce 1906 manželé Kubinovi přesídlili do Zwickledtu u Wernsteinu v Horních Rakousích.\n\nV roce 1908 napsal Kubin román \"Die andere Seite\" (česky vyšlo jako \"Země snivců\"), který vyšel následujícího roku tiskem.\nV roce 1909 se stal členem sdružení \"Neue Künstlervereinigung München\" (Nová společnost umělců Mnichov), jehož předsedou byl Vasilij Kandinskij. Seznámil se s Franzem Marcem, Hansem Carossou a Paulem Klee. Po rozpuštění sdružení Neue Künstlervereinigung München se Kubin stal členem skupiny \"Der Blaue Reiter\" (Modrý jezdec). V roce 1912 začal spolupracovat se satirickým týdeníkem \"Simplicissimus\". V roce 1921 měl první soubornou výstavu v Mnichově, v únoru 1924 první výstavu v Čechách, v pražském Rudolfinu. V roce 1930 začal jezdit na pravidelné letní pobyty na Šumavu (až do roku 1944). Alfred Kubin zemřel v roce 1959 v Zwickledtu. Je pohřben na hřbitově ve Wernsteinu nad Innem.\n\n\nVydal řadu alb reprodukcí kreseb a dále alba originálních litografií.\nIlustroval množství knih, mezi ilustrované autory patřili: Edgar Allan Poe, Wilhelm Hauff, E. T. A. Hoffmann, Hans Christian Andersen, Jules Barbey d'Aurevilly a mnoho dalších.\nIlustroval rovněž historický román Jaroslava Durycha z třicetileté války: \"Die Kartause von Walditz\" (Valdice), Mnichov 1934\n\nposmrtné souborné vydání:\n\n\n\n\n"}
{"id": "367078", "url": "https://cs.wikipedia.org/wiki?curid=367078", "title": "GNU Manifest", "text": "GNU Manifest\n\nGNU Manifest napsal Richard Stallman a vydal ho v březnu 1985 v časopisu \"Dr. Dobb's Journal of Software Tools\" jako vysvětlení a definici cílů projektu GNU, a též jako výzvu k účasti a podpoře. GNU Manifest si v hnutí svobodného softwaru udržuje vysoký respekt jako základní filosofický zdroj. Celý text manifestu je přiložen k některému softwaru GNU (např. Emacs) a je také dostupný na webu.\n\n\n"}
{"id": "367080", "url": "https://cs.wikipedia.org/wiki?curid=367080", "title": "Oběžná rovina", "text": "Oběžná rovina\n\nOběžná rovina (vesmírného tělesa) je v astronomii rovina určená jeho oběžnou dráhou, tedy množinou bodů, kterými toto těleso při oběhu prochází. V praxi tato množina bodů nikdy nenáleží dokonalé rovině, neboť se vesmírná tělesa navzájem gravitačně ovlivňují a jsou přítomny i jiné vlivy. S určitým zanedbáním nepřesností se však o oběžné rovině jako rovině hovoří.\n\n"}
{"id": "367086", "url": "https://cs.wikipedia.org/wiki?curid=367086", "title": "Žofie Dorota Württemberská", "text": "Žofie Dorota Württemberská\n\nŽofie Dorota Württemberská (25. října 1759, Štětín – 5. listopadu 1828, Pavlovsk) byla württemberská princezna, která se provdala za ruského cara Pavla I. a přijala jméno Marie Fjodorovna.\n\nNarodila se jako sedmé z dvanácti dětí vzešlých z manželství vévody Fridricha Evžena (1732 - 1797) s Bedřiškou Braniborsko-Schwedtskou (1736 - 1798). Jejími sourozenci byli:\n\nV dubnu 1776 se zasnoubila s pozdějším hesenským velkovévodou Ludvíkem I.. Brzy se ale na obzoru objevil vhodnější snoubenec – následník ruského trůnu cesarevič Pavel. Sňatek domluvili pruský král Fridrich \"Veliký\" a Pavlova matka carevna Kateřina \"Veliká\" a 23. července 1776 v Berlíně proběhly zásnuby. Sofie přijala pravoslaví a s novou vírou i nové jméno \"Marie Fjodorovna\". Svatba se pak uskutečnila 7. října 1776 v Petrohradě. Z manželství vzešlo deset dětí:\n\n\nCarevna Kateřina vždy Marii odebrala děti záhy po narození, což mladé matce působilo nesmírný žal. Po svatbě však bylo manželství velmi šťastné. Marie v jednom dopise příteli píše: \"\"Nikdy, drahý příteli, bych nemohla být šťastnější.\"\" A Pavlovi:\"\"Nemohu jít spát, aniž bych šla za mým drahým knížetem a řekla mu ještě jednou, jak ho šíleně miluji.\"\"\n\nPavel byl mimořádně nevzhledný a měl složitou povahu, ale Marie Fjodorovna se zcela ztotožnila se svým prohlášením: \"\"Můj muž je dokonalým andělem a já ho miluji bez výhrad.\"\" Marie nikdy nepřestala svého manžela milovat i přes jeho trudný a často tyranský charakter.\n\nPo Pavlově nastoupení na trůn v roce 1796 měla Marie velký a celkově velmi dobrý vliv na svého muže. Třebaže v pozdější době již si manželský pár nebyl tak blízký jako na počátku manželství, i nadále byl jejich vztah velmi vřelý.\n\nSehrála významnou roli v problematice péče o mládež – již v roce 1797 se stala náčelnicí sirotčinců v zemi. Podobně věnovala pozornost i rozvoji vzdělání žen v Rusku – pod jejím vlivem a záštitou bylo (již za vlády Alexandra I.) založeno několik ženských vzdělávacích ústavů jak v Petrohradě, tak v Moskvě, Charkově, Simbirsku a dalších městech.\n\nSpolu s manželem vybudovala palác Pavlovsk – letní carskou rezidenci.\n\nPo Pavlově smrti Marie upadla do hysterie. Obvinila syna (Alexandr I.), že na jeho smrti nese vinu a nechtěla ho již znát. Teprve po nějakém čase se vztah mezi nimi upravil, když jí Alexandr vše vysvětlil.\n\nCarevna-vdova zemřela 5./12. listopadu 1828 v Pavlovsku. Byla považována za ideální carevnu, dobrou a bohabojnou. Byla uznávána i za to, že přes těžkou manželovu povahu ho nikdy nezradila a vždy ho upřímně milovala.\n"}
{"id": "367088", "url": "https://cs.wikipedia.org/wiki?curid=367088", "title": "Marie Fjodorovna", "text": "Marie Fjodorovna\n\nPrincezny, které před sňatkem s ruskými následníky trůnu přijaly pravoslaví a jméno Marie Fjodorovna:\n\n"}
{"id": "367091", "url": "https://cs.wikipedia.org/wiki?curid=367091", "title": "Portální hypertenze", "text": "Portální hypertenze\n\nPortální hypertenze je zvýšený tlak krve v povodí vrátnicové žíly (lat. \"vena portae\"). Vrátnicová žíla odvádí krev z orgánů dutiny břišní, konkrétně z dolní části jícnu, ze žaludku, střev, sleziny, slinivky břišní a žlučníku, do jater. Z různých důvodů může dojít k omezení průtoku a krev pak namísto vrátnicovou žílou odtéká drobnými spojkami do systémového oběhu, rozvíjí se tzv. kolaterální oběh.\n\nPrůtok vrátnicovou žilou může být omezen ještě před vstupem žíly do jater (\"prehepatální portální hypertenze\"), uvnitř jater (\"intrahepatální portální hypertenze\"), nebo při odtoku krve z jater (\"posthepatální portální hypertenze\").\n\nNejčastější příčinou intrahepatální portální hypertenze je jaterní cirhóza.\n\nNejzávažnějším důsledkem portální hypertenze je rozvoj kolaterálního řečiště (tzv. \"portokaválních anastomóz\"). Krev odtéká drobnými spojkami do povodí dolní duté žíly, místo do žíly vrátnicové. Tyto žilní spojky se rozšiřují a vznikají varixy, a to zejména v oblasti jícnu a žaludku. Na břišní stěně je patrné rozšíření žil - u dětí v oblasti pupku (tzv. \"caput medusae\"), u dospělých zejména po stranách břicha. V oblasti konečníku se vytváří křečové žíly (anorektální varixy), nikoliv však hemoroidy.\n\nKrev z trávicí soustavy obchází játra, tudíž před vstupem do systémového oběhu není detoxikována. Důsledkem je například poškození mozkové tkáně, vznik tzv. encefalopatie.\n\nPortální hypertenze také podmiňuje vznik ascitu a způsobuje zvětšení sleziny.\n\nNejvětší riziko představuje krvácení z jícnových varixů, ke kterému může dojít při poškození stěny přeplněných žilních spojek. K zástavě krvácení může dojít spontánně, v ostatních případech se provádí endoskopická sklerotizace nebo ligace varixů.\n\n"}
{"id": "367103", "url": "https://cs.wikipedia.org/wiki?curid=367103", "title": "Gómez", "text": "Gómez\n\nPříjmení Gómez nebo Gomez nese více různých osobností:\n\n\n"}
{"id": "367125", "url": "https://cs.wikipedia.org/wiki?curid=367125", "title": "Sigulda", "text": "Sigulda\n\nSigulda () je město v regionu Vidzeme ve středním Lotyšsku ležící 53 kilometrů od hlavního města Rigy v těsném sousedství národního parku Gauja. Pro své působivé okolí s údolím řeky Gauji zaříznutým do devonského pískovce je město někdy nazýváno Livonským Švýcarskem. Je to významné lotyšské turistické centrum.\n\nStředověký hrad v Siguldě byl postavený v letech 1207–1209, dochovaly se jen trosky. Od roku 2012 je možné vystoupat na obranné věže hradu. \n\nNachází se zde místo s největším převýšením v Lotyšsku – 85 metrů. Neobvykle členitého terénního profilu využívali obyvatelé v minulosti stejně jako dnes. Na kopcích na opačném břehu řeky leží staré hrady Turaida a Krimulda. Na území města se nachází bobová dráha, kde se konají závody světového poháru bobistů, sáňkařů a skeletonistů. Sigulda je tak jedním z nejvýznamnějších center zimních sportů v Lotyšsku. V létě může veřejnost projet bobovou dráhu na čtyřbobu s kolečky, který řídí profesionální bobista. Přes údolí řeky byly vybudovány dvě lanové dráhy. Dalšími místními atrakcemi jsou například svislý větrný tunel, dobrodružný park \"Meža kaķis\" (doslova \"kočka divoká\"). Mezi Siguldou a hradem Turaidou se nachází největší jeskyně v Pobaltí, Gūtmaņa ala (Gutmanisova jeskyně). Jeskyně je zdarma přístupná veřejnosti. Ve městě se každoročně koná Mezinárodní festival opery.\n\n\nSigulda je také od roku 2004 členem sdružení měst Douzelage.\n"}
{"id": "367129", "url": "https://cs.wikipedia.org/wiki?curid=367129", "title": "Jūrmala", "text": "Jūrmala\n\nJūrmala () je největší lázeňské město v Lotyšsku ležící ve Vidzeme asi 25 kilometrů na západ od hlavního města Rigy. 32 kilometrů dlouhé město se táhne podél Rižského zálivu a řeky Lielupe.\n\nMěsto vzniklo spojením šestnácti obcí (od západu k východu) – Ķemeri (výsl. /těmeri/), Jaunķemeri (výsl. /jauntěmeri/, význam \"Nové Ķemeri\"), Sloka (výsl. /sluoka/), Kauguri, Vaivari, Asari, Valteri, Melluži, Pumpuri, Jaundubulti, Dubulti, Majori (výsl. /majuori/), z něm. \"Majorenhof\"), Dzintari, Bulduri, Lielupe a Priedaine. Lázeňské město bylo založeno ve druhé polovině 19. století. V době sovětské okupace byla Jūrmala jedněmi z nejpopulárnějších lázní v SSSR a svoji někdejší oblibu si v posledních letech opět získává.\n\nMěsto je z Rigy dostupné předměstskou železnicí vedenou podél pobřeží, na které je na jeho území zřízeno 14 stanic a zastávek. Jejich názvy se ve 13 případech shodují s názvem některé z uvedených původních obcí. Výraz \"Jūrmala\" není v železničním jízdním řádu použit. Stanice Ķemeri slouží jako východisko na Lielais Ķemeru tīrelis (\"Velké ķemerské vřesoviště\") v Národním parku Ķemeri.\n\n\nV koncertní hale \"Dzintari\" se již desítky let konají především pěvecké festivaly.\n\nOd roku 1986 do roku 1993 se zde konala soutěž mladých umělců vedená významným lotyšským hudebním skladatelem Raimondsem Paulsem. Po rozpadu Sovětského svazu se soutěž pořádala na Jaltě.\n\nV letech 2002-2014 se Jūrmala proslavila díky celosvětovému hudebnímu festivalu \"Nová vlna\", který pořádali Raimonds Pauls, Alla Pugačova a Igor Krutoj. Festival se pořádal vždy v letních měsících.\n\n\n"}
{"id": "367133", "url": "https://cs.wikipedia.org/wiki?curid=367133", "title": "Rēzekne", "text": "Rēzekne\n\nRēzekne (, latgalsky \"Rēzne\", česky zastarale \"Režica\")) je město ve východním Lotyšsku v regionu Latgale, 242 km východně od hlavního města Rigy. Leží na sedmi pahorcích na křižovatce železničních tratí Moskva-Riga a Varšava-Sankt Petěrburg. Městem protéká stejnojmenná řeka, podle níž je také pojmenováno.\n"}
{"id": "367134", "url": "https://cs.wikipedia.org/wiki?curid=367134", "title": "Ahmed Jásin", "text": "Ahmed Jásin\n\nŠejch Ahmad Ismail Jásin (: الشيخ أحمد ياسين, narozen 28. června 1937, Al-Jura, Distrikt Gaza – 22. března 2004, Gaza, Pásmo Gazy) byl spolu s Abdelem Azizem al-Rantissi spoluzakladatelem palestinské militantní islamistické organizace Hamás. Byl vůdcem této organizace, která má na svědomí nespočet ozbrojených a sebevražedných útoků proti izraelským civilistům.\n\nByl téměř slepý paraplegik, od sportovní nehody ve 12 letech upoután na invalidní vozík. Byl zabit izraelským vojenským vrtulníkem rámci tzv. mimosoudní likvidace 22. března 2004 v Gaze. Jeho zabití si vyžádalo život sedmi dalších osob včetně dvou tělesných strážců a přineslo kritiku Izraele. Mnoho pozorovatelů ze zahraničí předpokládalo, že bude mít negativní dopad na mírový proces. Jeho pohřbu se zúčastnilo na 200 tisíc palestinských Arabů.\n"}
{"id": "367137", "url": "https://cs.wikipedia.org/wiki?curid=367137", "title": "Frankfurt nad Odrou", "text": "Frankfurt nad Odrou\n\nFrankfurt nad Odrou (oficiální německý název Frankfurt (Oder), dříve \"Frankfurt an der Oder\", lužickosrbsky \"\") je město v Německu, v Braniborsku. Leží na levém břehu řeky Odry, naproti polskému městu Słubice, které bylo až do roku 1945 částí Frankfurtu.\n\nSousední obce: Treplin, Lebus, Słubice (Polsko), Brieskow-Finkenheerd, Groß Lindow, Müllrose, Briesen a Jacobsdorf.\n\n\n\n"}
{"id": "367141", "url": "https://cs.wikipedia.org/wiki?curid=367141", "title": "Chálid Maš'al", "text": "Chálid Maš'al\n\nChálid Maš'al (někdy také Chálid Miš'al, arabsky: , narozen 28. května 1956) je od smrti šejcha Ahmeda Jásina v roce 2004 vůdcem palestinské militantní teroristické organizace Hamas v syrském exilu. Veřejně se přihlásil k odpovědnosti za množství palestinských sebevražedných teroristických útoků během druhé intifády. V roce 2006 se po volbách na palestinských územích ostře postavil proti vládě národní jednoty Hamasu a Fatahu a pohrozil smrtí přednímu představiteli Hamasu Ismailu Haníjovi.\n\n"}
{"id": "367143", "url": "https://cs.wikipedia.org/wiki?curid=367143", "title": "Hotel Rwanda", "text": "Hotel Rwanda\n\nHotel Rwanda je film z roku 2004 natočený v koprodukci JAR, Spojeného království a Itálie.\n\nJde o válečné drama natočené podle skutečných událostí, totiž rasové genocidy ve Rwandě v roce 1994 uskutečňované Hutuy na Tutsiích i umírněných Hutech při pasivním dohledu mírových sil OSN. Při této události zahynul téměř milion obětí. Paul Rusesabagina byl v té době manažerem luxusního hotelu v hlavním městě, v jehož areálu umožnil přežít více než 1200 uprchlíků. Ve filmu jeho postavu ztvárnil herec Don Cheadle.\n\nFilm byl nominován na Oscara ve třech kategoriích, z nichž ale neproměnil ani jednu.\n\n\n"}
{"id": "367144", "url": "https://cs.wikipedia.org/wiki?curid=367144", "title": "Kontrolní body buněčného cyklu", "text": "Kontrolní body buněčného cyklu\n\nKontrolní body buněčného cyklu jsou mechanismy zajišťující maximálně bezchybné dělení eukaryotických buněk. Tyto kontrolní body ověřují, zda byly úspěšně dokončeny všechny procesy probíhající v dané fázi buněčného cyklu, předtím, než buňka postoupí do další fáze. Bylo nalezeno několik takových kontrolních bodů, u některých z nich však mnohým detailům jejich mechanismu zcela nerozumíme.\n\nDůležitou funkcí mnoha kontrolních bodů je dohled nad poškozením DNA, které detekují senzorové mechanismy. Jakmile je poškození zjištěno, kontrolní bod využívá signálních mechanismů buď k pozastavení buněčného cyklu, dokud není poškození opraveno, nebo – v případě vážného poškození, které nelze opravit – ke spuštění programované buněčné smrti (efektorový mechanismus). Všechny kontrolní body dohlížející nad poškozením DNA používají zřejmě stejný mechanismus senzor–signál–efektor.\n\nPrůběh buněčného cyklu (podle Templa & Raffa, 1986) byl původně přirovnáván k hodinám. To by však znamenalo, že jednotlivé fáze nastávají v závislosti na jakýchsi vnitřních hodinách buňky, které řídí, jak dlouho bude daná fáze trvat. V dnešní době je buněčný cyklus naopak připodobňován spíše k dominovým kostkám, kde musí být každá fáze nejprve ukončena (pád dominové kostky), aby mohla buňka pokračovat do další (počátek pádu následující kostky). Kontrolní body jsou proto zprostředkovány kaskádami protein kináz a adaptorových proteinů, které hrají všechny důležitou roli při udržování celistvosti buněčného cyklu.\n\nUrčité kontrolní body zřejmě existují v každém okamžiku buněčného cyklu. Kontrolní bod, který hlídá poškození DNA, zůstává stále aktivní. Většina lidských buněk se nicméně na konci vývoje diferencuje a buněčný cyklus musí opustit. V pozdní G fázi buňka prochází tzv. restrikčním bodem (RP, \"restriction point\"); v tomto okamžiku buňky, které by se měly přestat dělit (tj. diferencované nebo poškozené) z buněčného cyklu vystupují a vstupují do G. Jedny z mála buněk, které se i nadále nepřetržitě dělí jsou např. hematopoetické kmenové buňky nebo endoteliální buňky střeva. Návrat do buněčného cyklu je tak možný pouze po úspěšném průchodu RP; ten je umožněn expresí proteinu cyklinu D indukovanou růstovými faktory. Po dosažení dostatečné koncentrace cyklinu D dokáže buňka překonat bariéru pro výstup z G a může dále pokračovat v buněčném cyklu.\n\nHlavními kontrolními body řídícími buněčný cyklus eukaryotických buněk jsou:\n\nPrvní kontrolní bod se nachází na konci G fáze, těsně před vstupem do S fáze; zde se děje klíčové rozhodnutí, zda se bude buňka dělit, dělení bude oddáleno, nebo buňka vstoupí do klidové fáze. Většina buněk v tomto stádiu zastavuje a přechází do klidové G fáze. Jaterní buňky kupříkladu procházejí mitózou 1–2× ročně. Na kontrolním bodu G se eukaryotické buňky typicky zastavují, je-li buněčné dělení znemožněno okolními podmínkami, nebo pokud má buňka na delší dobu vstoupit do G fáze. V živočišných buňkách je tento kontrolní bod nazýván restrikčním bodem, v kvasinkách bodem startovním. Restrikční bod je řízen především činností CKI-p16 (CDK inhibitor p16). Tento protein inhibuje CDK4/6 a zajišťuje tak, že nemůže interagovat s cyklinem D a umožnit tak pokračování buněčného cyklu. Je-li buňka růstovými faktory nebo onkogeny stimulována ke zvýšení exprese cyklinu D, je tento kontrolní bod překonán, protože zvýšená koncentrace cyklinu umožňuje kompetovat s CKI-p16 o vazbu na CDK4/6. Jakmile vzniknou aktivní komplexy CDK4/6-cyklin D, fosforylují tumor-supresorový protein pRb (retinoblastom), který následně aktivuje dosud inhibovaný transkripční faktor E2F. E2F putuje do jádra a vazbou na příslušný promotor umožňuje expresi cyklinu E, který následně s CDK2, umožňuje přechod G/S.\n\nDruhý kontrolní bod se nachází na konci G fáze a bezprostředně rozhoduje o vstupu do M fáze (mitózy). Aby buňka prošla tímto kontrolním bodem, je nutné zkontrolovat řadu faktorů rozhodujících, zda je buňka připravena ke vstupu do mitózy. Jakmile je kontrolní bod G překonán, buňka spouští mnoho molekulárních procesů signalizujících zahájení mitózy. CDK spojené s tímto kontrolním bodem jsou aktivovány fosforylací zprostředkovanou komplexem MPF (\"maturation promoting factor\" nebo \"mitosis promoting factor\"), jakmile jsou buňky připraveny se dělit.\n\nDůležitým molekulárním mechanismem tohoto kontrolního bodu je činnost aktivační Cdc25 fosfatázy, která z MPF odstraňuje inhibiční fosfátovou skupinu. V případě poškození DNA před vstupem do mitózy je inaktivací Cdc25 fosfatázy (fosforylací dalšími protein kinázami) buněčný cyklus zastaven, aby nedošlo k přenosu chybné informace na potomstvo buňky.\n\nNa konci metafáze je pro správný rozchod chromozomů nezbytná kontrola, jsou-li všechny chromozomy navázány na kinetochorové mikrotubuly dělícího vřeténka. Vazbou na dělící vřeténko vzniká v chromozomech mechanické napětí, které je vnímáno regulačními proteiny a umožňuje vstup do anafáze. Dochází k degradaci cyklinu B, který dosud inhiboval APC (\"anaphase promoting complex\"). APC může nyní polyubikvitinovat a tím degradovat sekurin, protein sloužící jako inhibitor separázy, proteinového komplexu, který od sebe odděluje sesterské chromatidy. Jakmile jsou chromatidy odděleny, dochází k jejich oddalování a následné cytokinezi, po níž dceřiné buňky opět vstupují do G.\n\n"}
{"id": "367145", "url": "https://cs.wikipedia.org/wiki?curid=367145", "title": "Kevin Ullyett", "text": "Kevin Ullyett\n\nKevin Ullyett (* 23. květen 1972 v Salisbury, Zimbabwe) je zimbabwský profesionální tenista. \n\nVe své dosavadní kariéře vyhrál 34 turnajů ATP ve čtyřhře.\n\nKevin Ullyett se zúčastnil 12 zápasů v Davisově poháru za tým Zimbabwe s bilancí 3-4 ve dvouhře a 8-3 ve čtyřhře.\n\n\n"}
{"id": "367148", "url": "https://cs.wikipedia.org/wiki?curid=367148", "title": "G protein", "text": "G protein\n\nG proteiny jsou rodinou GTPáz důležitých ve vnitrobuněčné signalizaci. Existují u nich dvě konformace: „zapnutá“, jsou-li navázány ke GTP, a „vypnutá“, mají-li navázán GDP. Přepínání mezi těmito stavy je zprostředkováno GEF (guanine nucleotide–exchange factor\"), proteiny, které katalyzují disociaci GDP z G proteinu; k vazbě GTP pak dochází samovolně v důsledku jeho vyšší koncentrace v cytoplazmě. Změna konformace vyvolaná vazbou GTP umožňuje G proteinu aktivovat další proteiny buněčných signálních kaskád. Rychlost hydrolýzy GTP závisí mj. na aktivitě GAP (GTPase-accelerating protein\") proteinů, které mohou také reagovat na extracelulární signály.\n\nZa objev a popsání funkce G proteinů obdrželi v roce 1994 Alfred G. Gilman a Martin Rodbell Nobelovu cenu za fyziologii a medicínu. Gilman a Rodbell se původně snažili vysvětlit mechanismus stimulace buněk adrenalinem. Zjistili, že cytosolické enzymy, jako např. adenylátcykláza, nejsou aktivovány receptorem přímo, ale prostřednictvím G proteinu, který je receptorem aktivován, a může adenylát cyklázu stimulovat k produkci druhého posla, cyklického AMP.\n\nExistují dvě odlišné třídy G proteinů: \"heterotrimerické\" (velké) G proteiny, aktivované GPCR (\"G-protein-coupled receptor\") receptory, sestávající z α (\"alfa\"), β (\"beta\") a γ (\"gama\") podjednotek a \"monomerické\" G proteiny patřící do rodiny Ras malých GTPáz. Malé GTPázy jsou monomerické proteiny sekvenčně homologické α-podjednotce heterotrimerických G proteinů.\n\nHeterotrimerické G proteiny jsou v neaktivním stavu asociovány se specifickými membránovými receptory. Skládají se z podjednotek G; a těsně svázaných G. Po vazbě ligandu na receptor dochází k jeho konformační změně a je schopný katalyzovat (podobně jako GEF) výměnu GDP navázaného na G podjednotce asociovaného G proteinu za GTP. Jakmile došlo k vazbě GTP, komplex G•GTP disociuje od G podjednotky, oba komplexy však zůstávají vázané v membráně, neboť G a G podjednotky mají kovalentně vázaný lipidový řetězec (myristoylový, palmitoylový nebo prenylový zbytek), pomocí nějž jsou v membráně zakotveny. G s navázaným GTP může aktivovat efektorové proteiny, dokud nedojde k hydrolýze navázaného GTP na GDP. G podjednotka je sama GTPázou, a je tak schopná katalyzovat vlastní inaktivaci. Hydrolýzu může ještě urychlit protein RGS (\"regulator of G protein signaling\"), čímž se zkracuje doba, po kterou může G podjednotka aktivovat efektorové proteiny. Po hydrolýze GTP se inaktivovaná G podjednotka rychle opět asociuje s G.\n\nMalé GTPázy vážou podobně jako heterotrimerické G proteiny GDP a GTP a jsou zodpovědné za přenos signálu v buňce. Na rozdíl od heterotrimerických G proteinů existují jako monomery a k žádné disociaci po aktivaci tedy nedochází – fungují jako samostatná G podjednotka heterotrimerických G proteinů. Do této třídy patří důležité regulační proteiny, zejména z pěti rodin:\nU člověka je 170 zástupců (proteinů).\n\nGs alfa podjednotka\n\nGi alfa podjednotka\n\nGq alfa podjednotka\n\n\n"}
{"id": "367150", "url": "https://cs.wikipedia.org/wiki?curid=367150", "title": "Vidzeme", "text": "Vidzeme\n\nVidzeme, česky též Livonsko, je jeden z kulturních a historických regionů Lotyšska. Označení Livonsko není přesným synonymem, neboť historické Livonsko se rozkládalo na mnohem větším území, jehož část se nachází v Estonsku. Současná Vidzeme je lotyšskou částí Švédského Livonska a Rigy.\n\nDoslovný překlad názvu („Střední země“) vystihuje polohu v severní části středu státu. Přibližně odpovídá území bývalých rajónů Alūksne, Cēsis, Gulbene, Limbaži, Madona, Valka, Valmiera a částečně také Aizkraukle, Ogre a Riga severně od řeky Daugavy. Nachází se zde nejvyšší pohoří Lotyšska – Vidzemské vrchy. \n\nV současné Lotyšské republice už nejsou historická území samosprávnými celky ani stupni státní správy. Odráží je pouze struktura soudní moci. Sídlem Vidzemského oblastního soudu je město Valmiera; jeho působnost nezahrnuje Rigu a její okolí, která má vlastní oblastní soud a jeho pobočky.\n"}
{"id": "367153", "url": "https://cs.wikipedia.org/wiki?curid=367153", "title": "Markéta Hrubešová", "text": "Markéta Hrubešová\n\nMarkéta Hrubešová, provdaná Markéta Kraus, (* 17. března 1972 Praha) je česká herečka, modelka, moderátorka a kuchařka.\n\nJako dítě ráda tancovala a hrála v Dismanově rozhlasovém dětském souboru. Absolvovala pražskou jazykovou základní školu v Ostrovní ulici. Po absolutoriu na Pražské konzervatoři krátce působila ve Východočeském divadle v Pardubicích. Proslavila se rolí ve filmu \"Oznamuje se láskám vašim\", kde hrála po boku Lukáše Vaculíka, v tomto filmu jako 17letá holka se souhlasem rodičů natočila několik erotických scén.\nKromě herectví využila svůj půvab a atraktivní vzhled zrzky a pracovala také jako fotomodelka.\n\nV roce 2005 se jí narodila dcera Christel Lilly Kraus. Dne 20. července 2007 se provdala za svého dlouholetého partnera, fotografa Davida Krause na zámku Loučeň.\n\n\n\n"}
{"id": "367154", "url": "https://cs.wikipedia.org/wiki?curid=367154", "title": "Kubín", "text": "Kubín\n\nKubín může být:\n\n\n"}
{"id": "367155", "url": "https://cs.wikipedia.org/wiki?curid=367155", "title": "Koruna svatého Eduarda", "text": "Koruna svatého Eduarda\n\nKoruna svatého Eduarda (St. Edward crown) je koruna, kterou jsou korunování angličtí resp. britští králové a tedy králové zemí Commonwealth realm. Jde o součást anglických resp. britských korunovačních klenotů. \n\nSoučasná koruna je jen přibližnou kopií vyrobenou roku 1661 podle pravé koruny svatého Eduarda, kterou nechal roztavit Oliver Cromwell. Na počátku 20. století byly falešné kameny nahrazeny drahokamy. Korunou je tradičně korunován britský panovník. Koruna je ze zlata, má 275 drahokamů (diamanty, safíry, rubíny, smaragdy a perly) a váží 9 kg. Aby se zabránilo situaci podobné té při korunovaci krále Jiřího VI., kdy arcibiskup nasadil korunu obráceně, nechala na ni Alžběta II. přidat dvě stříbrné hvězdy, aby byla označena čelní strana koruny.\n\nKrálovna Viktorie a král Eduard VII. nebyli korunováni touto korunou, ale menší a lehčí Imperiální státní korunou.\n\nKoruna Sv. Edwarda je vyobrazena např. na státním znaku Spojeného království, některých zemí Commonwealthu a emblému královny Alžběty.\n"}
{"id": "367157", "url": "https://cs.wikipedia.org/wiki?curid=367157", "title": "Vlastimil Vojtěch Protivínský", "text": "Vlastimil Vojtěch Protivínský\n\nR.D. Mgr. Vlastimil Vojtěch Protivínský (* 1969) je český katolický kněz, farář farnosti Horní Újezd a spoluzakladatel portálu Katolík.\n\nVystudoval teologii na Cyrilometodějské teologické fakultě Univerzity Palackého v Olomouci. Kněžské svěcení přijal 27. června 1998. V roce 2000 se stal správcem farnosti Rakvice.\n\nDo povědomí české veřejnosti vstoupil, když před druhým kolem senátních voleb v roce 2000 v kázáních a plakáty ostře vystoupil proti komunistické kandidátce Martě Struškové, která postoupila do druhého kola v břeclavském obvodě, a vyzval občany, aby dali při volbách hlas jejímu protikandidátovi, Vladimíru Schovánkovi. Při té příležitosti častokrát připomínal zločiny komunismu a tvrdil, že komunisté jsou hrozbou pro demokracii a lidská práva. KSČM na něj po volbách podala trestní oznámení pro „hanobení skupiny obyvatel pro její přesvědčení“. To nebylo nic neobvyklého, veřejnost ovšem šokoval fakt, že se policie toto oznámení přijala a začala faráře stíhat. Otci Protivínskému se dostalo podpory od brněnského biskupa Vojtěcha Cikrleho, světícího biskupa olomouckého Josefa Hrdličky a dalších duchovních, jakož i řady obhájců lidských práv, politiků, organizací a institucí. Jeho stíhání nakonec 21. listopadu 2001 nezávisle na sobě v tomtéž čase zastavili prezident Václav Havel i brněnský státní zástupce Petr Coufal.\n\nNedlouho po tomto incidentu se jasně vyhranil proti komunistické agitce mezi křesťany tvrzením, že učení marxismu je v rozporu se sociálním učením Církve. S bojem proti komunistické straně však má již delší zkušenosti - v roce 1989 se totiž dostal do konfliktu s StB poté, co se jako zemědělský pracovník postavil při volbě předsedy JZD Šatov u Znojma proti kandidátovi, který byl členem KSČ.\n\nPo dvouleté duchovenské práci v Rakousku se stal v srpnu 2007 duchovním správcem farnosti Třebíč-Jejkov. V roce 2010 zde začal sloužit tridentské mše a umožnil ve své farnosti pořádat tradičně katolické akce pro mládež organizované Kněžským bratrstvem sv. Petra a laickým sdružením Una Voce Česká republika. Od října 2014 působí jako farář v Horním Újezdu u Třebíče.\n\nSignoval petici volající po odstoupení vedení Jiřího Hodače z České televize a manifest D.O.S.T.\n\n\n"}
{"id": "367161", "url": "https://cs.wikipedia.org/wiki?curid=367161", "title": "Hrubý štít", "text": "Hrubý štít\n\nHrubý štít (polsky Szpiglasowy Wierch, 2172 m) je vrchol v západní části hlavního hřebene Vysokých Tater na hranici Polska a Slovenska.\n\nHrubý štít je od západu čtvrtým výrazným vrcholem v hřebeni Vysokých Tater po Svinici (2301 m), Valentkové (2156 m) a Hladkém štítu (2065 m). Od Hladkého štítu je oddělen zubatým hřebenem s několika sedly a vrcholy, poslední výrazné sedlo leží ve výšce 2071 m. Na východě je vrchol oddělen od pokračování hřebene sedlem Wyżnie Szpiglasowe Wrótka, zubatý hřeben se pak zvedá k vrcholu Čubriny (2376 m). Z vrcholu Hrubého štítu vybíhá k severovýchodu do Polska postranní hřeben Miedzianeho (2233 m), který je oddělen turisticky průchodným sedlem Szpiglasowa Przełęcz (slovensky \"Szpiglasové sedlo\") (2110 m).\nHrubý štít je zastíněn vysokými štíty v pokračování hřebene (Čubrina, Mengusovské štíty, Kôprovský štít), proto prakticky z žádného pohledu nepůsobí jako dominující vrchol. Oproti tomu je výborným rozhledovým místem pro tuto část Vysokých Tater.\n\nPřístup je možný po dvou trasách z polské strany. Nástupním místem je Palenica Białczańska, kam je možné se dostat ze slovenské Lysé Poľany, dostupné autobusy z jižní části Tater (pěšky cca 20 min). Obě trasy procházejí nejkrásnějšími místy polských Vysokých Tater.\n\nZ vrcholu Hrubého štítu je nádherný kruhový rozhled.\n"}
{"id": "367162", "url": "https://cs.wikipedia.org/wiki?curid=367162", "title": "Myokarditida", "text": "Myokarditida\n\nMyokarditida (z angl. \"myocarditis\") je zánět srdeční svaloviny, nejčastěji infekčního původu. Zánět myokardu může vést k srdečnímu selhání a v některých případech i smrti. U lidí se projevuje velmi různorodě – bolestí na hrudi, horečkou, arytmií, nevolností, periferními edémy, zadýchaností. U každého člověka je to jiné. Může svými příznaky připomínat infarkt myokardu.\n"}
{"id": "367163", "url": "https://cs.wikipedia.org/wiki?curid=367163", "title": "Gina McKee", "text": "Gina McKee\n\nGina McKee (* 14. dubna 1964 v Sunderland, Tyne and Wear, Anglie, Velká Británie) je britská herečka.\n\nČeským televizním divákům je asi ponejvíce známa z nové verze britského televizního seriálu \"Sága rodu Forsythů\", kde si zahrála hlavní roli v postavě Irene Forsytové.\n\nU filmu začínala ve snímku \"Doupě bílého červa\", kde si poprvé zahrála s tehdy zcela neznámým hercem Hughem Grantem, s nímž se o jedenáct let později opět setkala ve filmu \"Notting Hill\", kde si zahrála po boku Julie Robertsové.\n\nTato elegantní herečka je ve Velké Británii poměrně známou osobností, nicméně vyhýbá se nadměrné veřejné publicitě a přísně si střeží svůj vlastní soukromý život.\n\n\n\n\n"}
{"id": "367164", "url": "https://cs.wikipedia.org/wiki?curid=367164", "title": "Émilie Evershedová", "text": "Émilie Evershedová\n\nÉmilie Evershed, rozená Emilie Gabrielle Poullant de Gelbois (1800 Nantes – 19. ledna 1879 New Orleans) byla francouzská básnířka.\n\nV letech 1817–1818 odcestovala se svým prvním manželem do Louisiany. Rozešli se a Émilie se znovu vdala za Thomase Eversheda roku 1824. Svá díla publikovala v Paříži v letech 1843 až 1850 (Victor Hugo měl uložen exemplář knihy \"Une Couronne blanche\" ve své knihovně v Guernesey).\n"}
{"id": "367165", "url": "https://cs.wikipedia.org/wiki?curid=367165", "title": "HC Oceláři Třinec v české hokejové extralize 2006/2007", "text": "HC Oceláři Třinec v české hokejové extralize 2006/2007\n\n\n1. utkání\n\n2. utkání\n\n3. utkání\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n\n\n\n\n\n\n\n\n\n\n\n\n\n"}
{"id": "367180", "url": "https://cs.wikipedia.org/wiki?curid=367180", "title": "Perkins", "text": "Perkins\n\nPerkins [\"pökins\"] může znamenat:\n\n\n"}
{"id": "367181", "url": "https://cs.wikipedia.org/wiki?curid=367181", "title": "Volby izraelského premiéra 1996", "text": "Volby izraelského premiéra 1996\n\nPrvní volba izraelského premiéra se v Izraeli konala společně s volbami do Knesetu 29. května 1996. O post premiéra se ucházeli pouze dva kandidáti: Šimon Peres ze Strany práce a Benjamin Netanjahu ze strany Likud. Výsledkem bylo překvapivé vítězství Netanjahua, které však bylo o pouhých 30 tisíc hlasů, což představuje méně než 1 % celkového množství hlasů. Bylo o to překvapivější, že neoficiální předběžné výsledky zjištěné na základě dotazů lidí vycházejících z volebních místností předpokládaly vítězství Perese. Odtud pochází fráze: \"„šli spát s Peresem, probudili se s Netanjahuem.“\" Tyto volby byly Peresovy v pořadí čtvrté a do té doby poslední prohra.\n\nZměna systému voleb byla odrazem změny volebního zákona během 13. Knesetu, který měl do budoucna posílit pozici premiéra, který již neměl být tak závislý na fragmentaci Knesetu.\n\nPeres se rozhodl, poté co převzal premiérský úřad po zavražděném Jicchaku Rabinovi, vyvolat předčasné volby, aby vládě zajistil mandát v pokračování mírového procesu.\n\nNetanjahuova kampani pomohl australský těžařský magnát Joseph Gutnick, který Likudu věnoval 1 milion dolarů.\n\nV předvolebních průzkumech však vedla Peresova Strana práce, která byla počátkem roku 1996 favorizována rozdílem 20 %. Izrael však byl zasažen vlnou sebevražedných teroristických útoků Hamasu (masakr 18 lidi v autobuse v Jeruzalémě, útoky v Aškelonu a Dizengoffově centru, při kterých bylo zabito 59 lidí), které výrazně snížily Peresovy šance. Průzkumy v polovině května ukazovaly Peresův náskok již o zhruba 4–6 % a poslední dva dny před volbami se snížil dokonce na 2 %.\n\nMnožství předních ultraortodoxních rabínů, včetně Elazara Šacha, vyzvalo své voliče, aby podporovali Netanjahua, zatímco Lea Rabinová, vdova po Jicchaku Rabinovi, vyzvala Izraelce, aby hlasovali pro Perese, aby smrt jejího manžela „nebyla zbytečná.“\n\nVzhledem k 2 972 589 hlasům bylo 148 681 hlasů neplatných.\n\nNetanjahuovo vítězství bylo charakteristické velkou podporou ultraortodoxní komunity (charedim), z nichž ho volilo 91,2 %. Na druhou stranu Peres měl podporu mezi izraelskými Araby, z nichž ho volilo 97,5 %.\n\nNavzdory výhře v přímých volbách, prohrál Netanjahuův Likud (v alianci se stranami Gešer a Comet) volby do Knesetu, kdy získal pouze 32 křesel oproti 34, které získala Strana práce.\n\nZáměr posílit pozici premiéra oddělením přímé volby premiéra se ukázal jako neúspěšný a obě hlavní strany ztratily kolem deseti mandátů oproti volbám v roce 1992 (Likud měl pouze 24 z 32 křesel, které vyhrála jeho aliance). Jelikož mnoho lidí dalo své hlasy malým stranám získala Strana práce 818 570 hlasů, oproti 1,47 pro Perese (56 %), zatímco trojice Likud-Gešer-Comet získala ještě méně – 767 178 hlasů, oproti 1,5 milionu pro Netanjahua (51 %).\n\nS 32 mandáty byl Likud do té doby nejmenší vládní stranou v izraelských politických dějinách (předchozí nejnižší počet mandátů měl Mapaj, který ve volbách v roce 1955 získal 40 křesel). To mělo za následek, že Netanjahu musel utvořit koalici s několika menšími stranami, včetně ultraortodoxních stran Šas a Sjednocený judaismus Tóry, jejichž finanční politiky (štědré přídavky na děti a státem dotované náboženské aktivity.) byly v přímém rozporu s Netanjahuovou kapitalistickou politikou.\n\nPo několikerém štěpení Likudu byl Netanjahu nakonec nucen na rok 1999 svolat předčasné parlamentní volby.\n\n\n"}
{"id": "367191", "url": "https://cs.wikipedia.org/wiki?curid=367191", "title": "Římskokatolická farnost Machov", "text": "Římskokatolická farnost Machov\n\nŘímskokatolická farnost Machov je zaniklá farnost, která zahrnovala území městyse Machov s místními částmi Nízká Srbská, Machovská Lhota, Bělý, Řeřišný. Farním kostelem je kostel sv. Václava mučedníka v Machově. Dnes je součástí farnosti Police nad Metují.\n\nFara v Machově se uvádí v rejstříku papežských desátků r.1369, kdy spolu s farou v Hronově a ve Stárkově náležela k děkanství v Dobrušce, neboť Machov příslušel k panství šlechtickému, Policko ke klášteru a děkanství broumovskému. V letech 1354-1359 byl v Machově i ve Velké a Malé Čermné pánem Hanuš (Jan) z Adršpachu, v letech 1369-1410 statek Machov a patronát kostela měl Záviše z Adršpachu. Roku 1414 se připomíná Hanuš, snad jeho syn rovněž jako patron kostela v Machově. Slul jinak Jan Machovský z Adršpachu.\n\nNa konci 15. století nebo na počátku 16. století bylo Machovsko připojeno k náchodskému panství. V době náboženských třenic, kdy náchodská vrchnost byla kališnická, nebo příznivá protestantství, rozmohla se nová víra i na Machovsku. Po třicetileté válce zůstalo ale málo obyvatel (v roce 1651 žilo v Machově pouze 85 osob) a nastal i nedostatek duchovních. Proto byla machovská fara přidělena v 2. pol. 17. století do správy polické fary. Teprve roku 1775 biskup nařídil ustanovit do Machova místního kaplana (lokalistu). Klášter zatím poslal svého řeholníka, neboť též blízké vsi: Bělý, Lhota a Nízká Srbská náležely k jeho majetku a správě. Náchodská vrchnost s tím nesouhlasila a konsistoř zatím poslala z Hradce misionáře, než se opatří řádná konkurs pro lokalistu. Klášter ve svých blízkých vesnicích konal dále duchovní správu, takže vzniklo napětí mezi biskupem Kaiserem a opatem Štěpánem Rautenstrauchem. Neshody byly ukončeny roku 1779, kdy správa fary svěřena knězi z kláštera a to s vědomím náchodské vrchnosti. Roku 1785 pak byla zřízena samostatná fara platem náboženského fondu. Dosazení faráře ponecháno opatovi a klášteru.\n\nRekatolizace změnila poměr vyznání takže kolem roku 1836 bylo v Machově 630 obyvatel a mezi nimi jen 5 evangelických rodin, jejichž modlitebna patřila ke vzdálenému pastorátu v Klášterci na opočenském panství, takže více udržovali styky s pastorem ve Stroužném, pokud tam byl. Ještě před rokem 1900 byli přičleněni k evangelickému sboru v Hronově.\n\nKatolíci v Machově měli literátský sbor hlavně pro pěstování kostelního zpěvu a v roku 1618 si vyžádali přepis pravidel z Police, aby se jimi řídili. Už roku 1720 se účastnili oblíbených procesí a založili si odbočku bratrstva Bolestné P. Marie, jako v Polici. K farnosti náležely: Machov, Nízká Srbská, Bělý, Lhota Polická i Náchodská. Některý z majitelů Náchodského panství vymohl povýšení Machova na trhové městečko, jemuž se dostalo znaku: Na modrém štítu stříbrná otevřená brána s červenou střechou, 2 věžemi s 2 okny, červenými báněmi a zlatými makovicemi (jedná se o původní znak obce).\n\n"}
{"id": "367194", "url": "https://cs.wikipedia.org/wiki?curid=367194", "title": "Volby do Knesetu 1996", "text": "Volby do Knesetu 1996\n\nVolby do 14. Knesetu se v Izraeli konaly společně s vůbec první přímou volbou premiéra 29. května 1996. Voličská účast byla 79,3 %.\n\nNásledující strany se zúčastnily voleb, ale nepřekročily volební práh:\n\nDalší dvě strany oznámily svůj záměr zúčastnit se voleb, ale nakonec svou kandidaturu stáhly:\n\nPřestože Strana práce volby vyhrála, Benjamin Netanjahu (Likud) vyhrál přímou volbu premiéra, což znamenalo, že bude formovat 27. vládu, což učinil 18. června 1996.\n\nNetanjahu vytvořil koalici sestávající se z aliance Likud-Gešer-Comet a stran Šas, Národní náboženská strana, Jisra'el be-Alija, Sjednocený judaismus Tóry a Třetí cestu, s 18 ministry.\n\nGešer opustil alianci s Likudem a opustil vládní koalici v lednu 1998.\n\nNetanjahu musel řešit několik otázek: levice namítala, že mírový proces postupuje moc pomalu, ale podepsání Hebronského protokolu a Memoranda od Wye River způsobilo problémy s pravicí.\n\nProblémy s prosazením státního rozpočtu na rok 1999 nakonec vedly k vyvolání předčasných voleb pro volby do Knesetu i premiérských voleb, které se konaly v květnu 1999.\n\n\n\n"}
{"id": "367202", "url": "https://cs.wikipedia.org/wiki?curid=367202", "title": "Ida Rapaičová", "text": "Ida Rapaičová\n\nIda Rapaičová (* 22. srpna 1943, Bratislava, Slovenský stát) je slovenská herečka, divadelní pedagožka a politička.\n\nPo absolutoriu studia herectví na bratislavské VŠMU se stala dlouholetou členkou činohry bratislavské Nové scény. Jedná se o výbornou dabérku, recitátorku a rozhlasovou herečku. Umělecký přednes, recitaci a rozhlasové herectví nyní vyučuje na Akademii umění v Banské Bystrici.\n\nV roce 1994 byla zvolena poslankyní Národní rady Slovenské republiky za HZDS.\n\n\n\n"}
{"id": "367203", "url": "https://cs.wikipedia.org/wiki?curid=367203", "title": "Dominium", "text": "Dominium\n\nJako dominium (často také Dominium; anglicky \"Dominion\" – \"Samospráva\") je označován jeden ze skupiny politicky autonomních celků v rámci Britského impéria mezi léty 1907–1948. Dominii (britskými) byly Kanada, Austrálie, Nový Zéland, Jihoafrická unie, Newfoundland a Irský svobodný stát. Označení dominium se dále vztahuje na tyto státy, které získaly nezávislost po druhé světové válce: Indie, Pákistán, Ceylon (Srí Lanka) a Keňa.\n\nDominium jako označení poloautonomního státu bylo Brity poprvé použito při přijetí zákona o Britské Severní Americe, jenž byl přijat roku 1867 a vyhlašoval \"nezávislost\" Kanady, kde bylo uvedeno:\n\n\"Berouce na vědomí, že provincie Kanada, Nové Skotsko a Nový Brunšvik vyjádřily přání spojit se v jednotné federativní dominium pod korunou Spojeného království Velké Británie a Irska, které má ústavu v podstatě shodnou s ústavou Spojeného království... Budiž proto ustanoveno a vyhlášeno Jejím Veličenstvem královnou Viktorií, že provincie Kanada, Nové Skotsko a Nový Brunšvik vytvoří jednotné dominium pod názvem Kanada.\"\n\nTermín dominium byl převzat z náboženského žalmu a znamenal panství. Rozhodnutí nazvat nový stát takto měl dvojí odůvodnění. Souhlasit s návrhem Sira Johna Macdonalda, který doporučoval název kanadské království, aby bylo možno otevřeně proklamovat monarchistické zřízení, anglická Dolní sněmovna neriskovala, protože by to mohlo popudit Spojené státy. Termín dominium tedy naznačoval, že se na politické mapě Severní Ameriky objevil ještě ne zcela nezávislý stát, ale polosuverénní, poloautonomní federace bývalých koloniálních provincií.\n\nKolonie, kde převažovali britští kolonisté nad domorodým obyvatelstvem, obdržely status dominia a právo na samosprávu: Kanada (1867), Austrálie (1901), Nový Zéland (1907), Newfoundland (1907) a Jihoafrická unie (1910). Představitelé těchto států se scházeli s britskými politiky na pravidelných imperiálních konferencích, první se konala v roce 1887 v Londýně.\n\nDominia byla relativně nezávislá, zahraniční politika přesto zůstávala pevně v britských rukou, na těchto územích také neomezeně platilo britské právo. Když byla v roce 1914 vyhlášena válka Německu, válečný stav automaticky platil i pro všechna dominia. Po první světové válce se také změnilo postavení dominií. Každé dominium mělo již na Versailleské smlouvě svůj vlastní podpis, odpor dominií vůči tažení proti Turecku v roce 1922 vedl k jednáním o změně jejich statutu.\n\nNejvětším zastáncem nezávislé zahraniční politiky dominií byla Kanada (která si zprvu vymohla nezávislou politiku vůči USA). Kulminačním bodem se stala imperiální konference zemí britského impéria v roce 1926, skupina dominií, včetně Kanady, požadovala na této konferenci formální uznání samostatnosti, ve vnitřní a zahraniční politice. Británie musela ustoupit. V tzv. Balfourově deklaraci z roku 1926 bylo zafixováno právo dominií na nezávislou zahraniční politiku a prohlašoval:\n\nTyto (dominia) autonomní celky jsou si v podstatě rovny, žádný není podřízen druhému, jedná-li se o jakoukoli záležitost vnitřní nebo zahraniční politiky, ač jsou spojeny společným poddanstvím Koruně a jsou sdruženy jako členové britského impéria.\n\nNa konferenci zemí britského impéria v roce 1930 v Ottawě byl schválen text Westminsterského statutu, který se stal roku 1931 britským zákonem a vztahoval se na všechna dominia, jež existovala před rokem 1931. Westminsterský statut konečně uznal dominia za plně rovnoprávné a nezávislé státy, které jsou spojeny společným poddanstvím koruně a jsou sdruženy jako členové Britského společenství národů, na které bylo přetvořeno bývalé britské impérium. Jednotlivá dominia přijala Westminsterský statut každé po jiné době, Kanada ihned, Austrálie v roce 1942, Nový Zéland roku 1947 a Newfoundland ho nikdy nepřijal, v roce 1934 mu bylo odebráno postavení dominia o opět se stal britskou kolonií a označení dominium mu zůstalo pouze v názvu. Roku 1949 byl připojen ke Kanadě jako její 10. provincie.\n\nV roce 1949 se konala v Londýně konference členů Britského společenství národů, s dvěma hlavními důsledky. Ten první byl, že připustila členství ve Společenství jak monarchiím ve svazku s Británií (popř. monarchiím s vlastní dynastií), tak republikám. Ten druhý byl, že přejmenovala Britské společenství národů na Společenství národů (\"Commonwealth of Nations\"). Státy Společenství, které v té době měly statut dominia nebo státy, které později vyhlásily nezávislost a zůstaly v personální unii s Velkou Británií, jsou od té doby nazývány Commonwealth realms. Plánovaná funkce hlavy Commonwealthu byla vyhrazena pro britského monarchu.\n\n\n"}
{"id": "367209", "url": "https://cs.wikipedia.org/wiki?curid=367209", "title": "Dominion", "text": "Dominion\n\nSlovo Dominion má více významů, z nichž jeden se do češtiny překládá jako \"Dominium\":\n\n\n"}
{"id": "367213", "url": "https://cs.wikipedia.org/wiki?curid=367213", "title": "Shelley", "text": "Shelley\n\nAnglosaské příjmení Shelley [\"šeli\"] nosí více osobností:\n\n"}
{"id": "367216", "url": "https://cs.wikipedia.org/wiki?curid=367216", "title": "Collegium Marianum", "text": "Collegium Marianum\n\nCollegium Marianum je barokní hudební a taneční soubor založený v roce 1997, působí při kulturní a vzdělávací instituci Collegium Marianum v Praze. Od roku 1999 je jeho uměleckou vedoucí flétnistka Jana Semerádová. Jedná se o profesionální soubor se zaměřením na hudbu českých a středoevropských autorů 17. a 18. století.\n\nČleny souboru jsou mladí čeští interpreti, kteří hrají na originály či kopie barokních nástrojů. Kromě provádění koncertních děl, má soubor ve svém repertoáru i scénická, hudebně dramatická a taneční představení. Umělecká vedoucí, flétnistka Jana Semerádová, působí též jako sólistka u významných evropských orchestrů a je také dramaturgyní souboru. Její badatelská činnost a studium barokní gestiky, deklamace a tance, rozšířily umělecký profil souboru o scénické projekty, které připomínají posluchačům a divákům atmosféru barokního divadla. Vzniká tak řada novodobých premiér zapomenutých děl hudební a taneční historie střední Evropy.\nZa tím účelem soubor spolupracuje s řadou významných dirigentů, sólistů, režisérů i choreografů, mezi nimiž jsou Andrew Parrot, Hana Blažíková, Patricia Janečková, Claire Lefilliâtre, Damien Guillon, Peter Kooij, Sergio Azzolini, François Fernandez, Simona Houda-Šaturová, Benjamin Lazar, Jean-Denis Monory či Gudrun Skamletzová.\n\nCollegium Marianum je také rezidenčním souborem Mezinárodního hudebního festivalu Letní slavnosti staré hudby, který se koná každoročně v Praze.\n\nSoubor často vystupuje na zahraničních festivalech a koncertních pódiích jako například Tage Alter Musik Regensburg, Bachfest Leipzig, Potsdam Festspiele, Mitte Europa, Festival de Sablé, Bolzano Festival, Palau Música Barcelona, Pražské jaro, Svatováclavský hudební festival a Concentus Moraviae.\n\nOd roku 2000 se v provedení souboru Collegium Marianum, v dramaturgii umělecké vedoucí Jany Semerádové, konají v Praze každoročně cykly koncertů staré hudby, nazvané Barokní podvečery. Se souborem vystupují jako hosté přední čeští i zahraniční pěvci a instrumentalisté. V prostředí starobylých pražských klášterů, kostelů, paláců a dalších míst přibližují umělci bohatý hudební život barokní Prahy i jeho souvislosti se světovým repertoárem tohoto žánru, včetně dosud neuváděných děl. Jednotlivé cykly jsou zaměřeny tematicky (sled církevních svátků) i k jubileím významných autorů (Arcangelo Corelli).\n\nSoubor Collegium Marianum, kromě nahrávek pro Českou televizi, Český rozhlas a zahraniční rozhlasové stanice, spolupracuje od roku 2008 s hudebním vydavatelstvím Supraphon, u kterého vydal již několik titulů. Před zahájením této spolupráce pořídil soubor spolu s Collegium 1704 nahrávku \"12 concerti a quattro, Op. 7\" Henrica Albicastra (2000) a v rámci řady Hudba Prahy 18. století dvoudílnou antologii \"Hudba barokní Prahy I\" (2003) a \"Hudba barokní Prahy II\" (2005).\nSoubor se podílel též na vzniku profilového CD sopranistky Simony Houda–Šaturové \"Gloria\".\n\n\n\n"}
{"id": "367219", "url": "https://cs.wikipedia.org/wiki?curid=367219", "title": "Ingrid Hrubaničová", "text": "Ingrid Hrubaničová\n\nIngrid Hrubaničová (* 3. května 1965, Michalovce, Československo) je slovenská spisovatelka, pedagožka, jazykovědkyně a herečka.\n\nVystudovala obor slovenský jazyk a literatura - dějepis na Filozofické fakultě Univerzity Pavla Jozefa Šafárika v Prešově. V letech 1989-1997 pracovala jako lexikografka v Jazykovědném ústavu Ľudovíta Štúra. Věnuje se popularizaci slovenštiny v médiích. Externě učí stylistiku na Divadelní fakultě Vysoké škole múzických umění v Bratislavě. Byla jednou ze zakládajících osobností a herečkou divadla Stoka, v současnosti hraje v divadle SkRAT.\n\n\n"}
{"id": "367220", "url": "https://cs.wikipedia.org/wiki?curid=367220", "title": "Kvantový počítač", "text": "Kvantový počítač\n\nKvantový počítač je teoretický model pro zařízení na vykonávání výpočtů, které přímo využívá při své činnosti fenomény známé z kvantové mechaniky jako superpozice či interference. V klasickém počítači jsou data reprezentována bity, kde každý bit je buď nula, nebo jedna, zatímco v kvantovém počítači se používají qubity (kvantové bity), které mohou být nula, jedna, nebo i kombinace obou. Výzkum kvantových počítačů započal na počátku 80. let dvacátého století, jedním z prvních proponentů byl známý fyzik Richard Feynman. Rychlý rozvoj teorie kvantových počítačů a algoritmů nastal v 90. letech dvacátého století po objevení Shorova algoritmu, jehož implementace na kvantovém počítači by prolomila většinu dnes používaných kryptosystémů. Sestrojení kvantového počítače je považováno za složitý technologický problém. V říjnu 2019 Google AI a NASA publikovaly výsledky demonstrující tzv. kvantovou nadřazenost, tedy vyřešení jistého problému na kvantovém počítači, které by dle jejich odhadu trvalo současnému superpočítači asi 10 000 let. \n\nJako jeden z prvních si v roce 1982 možnosti kvantových simulací uvědomil Richard Feynman, který uvažoval následovně. Je známo, že simulace kvantového systému (například skupiny atomů) na počítači je velmi obtížný problém; časová náročnost všech známých přístupů totiž roste exponenciálně s počtem prvků systému. V konečném důsledku je to příčinou to, že fungování počítačů je založeno na klasické fyzice, která se matematicky liší od kvantové fyziky, již je zapotřebí simulovat. Řešením tohoto problému by bylo sestrojit počítač, jehož součásti by se samy o sobě řídily zákony kvantové mechaniky. \n\nBouřlivý rozvoj práce na realizaci i teoretickém pochopení kvantových počítačů nastal po roce 1994 v důsledku nalezení tzv. Shorova algoritmu pro faktorizaci velkých čísel na kvantovém počítači. Důležitost tohoto algoritmu spočívá v tom, že je výrazně efektivnější než všechny známé algoritmy řešící tento problém navržené pro klasické počítače. Algoritmus lze modifikovat tak, aby efektivně vyřešil i tzv. problém diskrétního logaritmu. Bezpečnost běžně používaných kryptosystémů s veřejnými klíči jako RSA, Diffie-Hellman, ElGamal či kryptosystémy založené na eliptických křivkách závisí na praktické neřešitelnosti právě problému diskrétního logaritmu a faktorizace velkých čísel. Po sestavení kvantového počítače s dostatečným počtem qubitů by proto velká část používaných kryptosystémů musela být nahrazená jinými systémy, např. těmi založenými na celočíselných mřížkách (jako je např. NTRU) které se zdají být bezpečné i proti útoku kvantovým počítačem. \n\nI přes pokračující pokrok je postavení škálovatelného kvantového počítače stále považováno za běh na dlouhou trať. Důležitým mezikrokem je demostrace tzv. kvantové nadřazenosti, neboli postavení kvantového počítače, který umí vyřešit libovolný (ne nutně důležitý) problém, jenž neumíme vyřešit na klasických počítačích kvůli jeho vysoké časové náročnosti. V říjnu 2019 Google AI a NASA publikovaly výsledky demonstrující vyřešení jistého problému pomocí kvantového počítače během 200 vteřin, zatímco současným superpočítačům by vyřešení tohoto problému dle jejich odhadu trvalo 10 000 let. \n\nKlasické počítače operují s bity, kde každý bit nabývá buď hodnoty nula, nebo jedna. Pro uvedení modelu kvantových počítačů si nejprve představme model klasického počítače, který navíc může dělat náhodná rozhodnutí - například může do daného bitu s poloviční pravděpodobností uložit nula a s poloviční pravděpodobností jedna. V takovém případě již hodnoty bitů, se kterými počítač operuje, nemůžeme reprezentovat jako pouhou nulu, nebo jedničku; vhodnou reprezentací každého bitu je v tomto případě lineární kombinace dvou nezávislých vektorů, jež můžeme nazvat formula_1 a formula_2. Jestliže by počítač do daného bitu uložil nula či jedna s poloviční pravděpodobností, můžeme stav tohoto bitu reprezentovat jako formula_3. Koeficienty jsou pravděpodobnosti, tedy nezáporná čísla, jejichž součet je jedna. Jestliže v příštím kroku zkopíruje počítač hodnotu tohoto bitu do jiného, můžeme i nový bit reprezentovat jako formula_3. Tyto dva bity jsou ale nyní provázané - známe-li hodnotu jednoho, známe i hodnotu druhého. Oba bity bychom pak reprezentovali kombinací formula_5. \n\nModel kvantového počítače je podobný modelu klasického pravděpodobnostního počítače. Rozdílem je, že zatímco k popisu pravděpodobnostního počítače používáme přímo pravděpodobnosti, k popisu kvantového počítače se dle zákonů kvantové fyziky používají tzv. amplitudy, což jsou čísla, která mohou být nejen záporná, ale dokonce i komplexní. Změříme-li výstup kvantového počítače, pravděpodobnost daného výstupu se dostane jako druhá mocnina normy amplitudy a jedná se tak speciálně vždy o nezáporné číslo. Jako kvantový bit či qubit tak obecně myslíme dvoudimenzionální vektor formula_6 pro dvě komplexní čísla formula_7, pro která navíc platí formula_8. Kvantový počítač umí vykonávat podobné instrukce jako klasický počítač a i kvantové bity mohou být provázané. Můžeme tak například dosáhnout stavu formula_9. Jestliže v tuto chvíli změříme hodnotu obou qubitů, s pravděpodobností jedna třetina to budou dvě nuly, zatímco s pravděpodobností dvě třetiny se bude jednat o dvě jedničky. \n\nPotenciální výhoda kvantových počítačů oproti těm klasickým je následující. U klasických pravděpodobnostních počítačů platí, že představíme-li si všechny cesty, kterými se pravděpodobnostní výpočet mohl vydat, má každá z nich určitou nezápornou pravděpodobnost. Pravděpodobnost, že algoritmus odpoví špatně, se spočítá jako součet pravděpodobností všech cest vedoucích ke špatnému výsledku. U kvantových počítačů si opět můžeme představit všechny cesty, kterými se výpočet mohl ubrat; v tomto případě má však každá cesta amplitudu, což není nutně kladné číslo. Součet amplitud cest vedoucích ke špatnému výsledku proto může být ve vhodně navrženém kvantovém algoritmu nula. Proto i pravděpodobnost, že algoritmus dá špatný výsledek, může být nula, ačkoli existují cesty vedoucí ke špatnému výsledku. Tento neintuitivní jev se nazývá interference. \n\nJedním z mála známých využití modelu kvantového počítače je využití jevu interference k získání rychlého algoritmu pro Fourierovu transformaci. Na tomto algoritmu je pak založen Shorův algoritmus umožňující efektivně faktorizovat dané číslo (např. formula_10). \n\nDalší potenciální aplikací kvantových počítačů v kryptoanalýze je urychlení hledání v nestrukturovaném seznamu. Typickým příkladem je hledání v telefonním seznamu, kdy známe číslo a chceme znát jeho majitele. Klasický počítač musí projít v průměru polovinu seznamu, zatímco kvantovému Groverově algoritmu stačí za určitých podmínek udělat řádově jen formula_11 kroků, kde formula_12 je počet položek seznamu. Pro symetrickou kryptografii to teoreticky znamená potřebu zdvojnásobit délky klíčů. Toto neintuitivní kvadratické zrychlení je způsobeno tím, že kvantové počítače nepopisujeme přímo pomocí pravděpodobností, nýbrž pomocí amplitud, z nichž pravděpodobnost získáme až umocněním na druhou (a toto umocnění na druhou v konečném důsledku umožňuje kvadratické zrychlení). \n\nTypů kvantových algoritmů, pro které dojde k principiálnímu, dramatickému urychlení řešení vzhledem ke klasickým počítačům, je známo velmi málo. Mezi důležité potenciální aplikace kvantového počítače tak v tuto chvíli patří zejména možnost simulovat kvantové systémy, která potenciálně může vést k důležitým aplikacím v medicíně či chemii. Shorův algoritmus pak ukazuje, že sestrojení škálovatelného kvantového počítače vynutí změnu stávajících kryptografických systémů za jiné, např. ty založené na celočíselných mřížkách. \n\nSestrojení netriviálně velkého kvantového počítače se považuje za složitý technologický problém a aplikace jako prolamování současných kryptografických systémů pomocí Shorova algoritmu nejsou v příštích několika letech očekávány. První komerční kvantový počítač s 20 qubity IBM Q System One byl představen v lednu 2019. Když v říjnu 2019 Google AI a NASA publikovaly výsledky demonstrující kvantovou nadřazenost, použily k tomu kvantový počítač s přibližně 50 qubity. \n\nPřestože již existují komerční kvantová zařízení určená na specifické úlohy, jakými jsou počítače kanadské firmy D-Wave, panují značné pochybnosti o tom, zda v tomto případě kvantové jevy vyskytující se v zařízení skutečně přináješí výhodu. Někteří vědci se domnívají, že funkční kvantový počítač s netriviálním počtem qubitů nebude nikdy sestrojen. \n\n"}
{"id": "367225", "url": "https://cs.wikipedia.org/wiki?curid=367225", "title": "Valentin Novikov", "text": "Valentin Novikov\n\nValentin Novikov (; * 1. října 1974, Bělgorod) je ruský reprezentant v orientačním běhu, jež v současnosti žije v Bělgorodě. Jeho největšími úspěchy jsou tři zlaté medaile na Mistrovství světa v orientačním běhu v letech 2006, 2007 a 2010. V současnosti běhá za ruský klub Staryj Plut a současně finský klub Delta za který startuje ve Skandinávii.\n\n"}
{"id": "367227", "url": "https://cs.wikipedia.org/wiki?curid=367227", "title": "HC Oceláři Třinec v české hokejové extralize 2005/2006", "text": "HC Oceláři Třinec v české hokejové extralize 2005/2006\n\n1. utkání\n\n2. utkání\n\n3. utkání\n\n4. utkání\n\n\n\n\n"}
{"id": "367230", "url": "https://cs.wikipedia.org/wiki?curid=367230", "title": "Anna-Lena Grönefeldová", "text": "Anna-Lena Grönefeldová\n\nAnna-Lena Grönefeldová (* 4. červen 1985 v Nordhornu, Německo) je současná německá profesionální tenistka.Ve své dosavadní kariéře vyhrála 1 turnaj WTA ve dvouhře a 10 turnajů ve čtyřhře.\n\nAnna-Lena Grönefeldová se zúčastnila 11 zápasů ve Fed Cupu za tým Německa s bilancí 11-7 ve dvouhře a 5-3 ve čtyřhře.\n\n\n"}
{"id": "367234", "url": "https://cs.wikipedia.org/wiki?curid=367234", "title": "Adolf Chlumský", "text": "Adolf Chlumský\n\nAdolf Chlumský (3. října 1842 v Dvakačovicích – 1. února 1919 v Brenhamu, USA) byl český evangelicko-helvétský farář, Čechoameričan.\n\nStudoval na gymnáziích v Těšíně a Levoči. V Těšíně se seznámil se srbským princem Petrem. Teologii studoval ve Vídni a v Basileji. Ordinován byl roku 1866. V roce 1867 se oženil s Julií Rosou Kúnovou. Působil pak jako kazatel ve Velké Lhotě u Dačic a v Krabčicích. Angažoval se v práci Červeného kříže. V roce 1889 přijel do Texasu a usadil se ve městě Brenham. Věnoval se farmaření a kazatelství; založil několik sborů. Od roku 1902 vydával časopis \"Bratrské listy\"; šéfredaktorem časopisu byl do roku 1912. Časopis byl původně český, později v něm přibývalo článků v angličtině.\n\nByl bratrem kazatele Jaroslava Ludvíka Chlumského (1846–1901).\n\n\n"}
{"id": "367235", "url": "https://cs.wikipedia.org/wiki?curid=367235", "title": "Třetí cesta (Izrael)", "text": "Třetí cesta (Izrael)\n\nTřetí cesta ( , \"ha-Derech ha-šlišit\") byla v 90. letech 20. století izraelská politická strana.\n\nStrana byla založena v roce 1996 před koncem funkčního období 13. Knesetu poslanci Avigdorem Kahalanim a Emanu'elem Zismanem, kteří odešli ze Strany práce. Kahalani a Zisman nesouhlasili s ochotou strany vůči stažení se z Golanských výšin výměnou za mír se Sýrií.\n\nVe volbách do Knesetu v roce 1996 získala strana 96 457 hlasů, čemuž odpovídaly čtyři poslanecké mandáty. Kahalaniho a Zismana tak v Knesetu doplnili Jehuda Har'el a Alexander Lubocky. Strana se stala součástí Netanjahuovy vládní koalice a Kahalani byl jmenován ministrem vnitra. Během funkčního období Knesetu stranu opustil Zisman a stal se nezávislým. \n\nVe volbách do Knesetu v roce 1999 strana utrpěla masivní propad podpory, když získala pouhých 26 290 hlasů (0,7 %) a nedostala se tak přes 1,5% volební práh. Po tomto neúspěchu se strana rozpadla.\n\n"}
{"id": "367236", "url": "https://cs.wikipedia.org/wiki?curid=367236", "title": "Třetí cesta", "text": "Třetí cesta\n\nTřetí cesta má více významů:\n\n"}
{"id": "367237", "url": "https://cs.wikipedia.org/wiki?curid=367237", "title": "Hayden Christensen", "text": "Hayden Christensen\n\nHayden Christensen (* 19. dubna 1981 ve Vancouveru, Britská Kolumbie, Kanada) je kanadský herec, nejlépe známý díky roli mladého dospělého Anakina Skywalkera (Darth Vadera) ve filmové sérii \"Star Wars\".\n\nNarodil se ve Vancouveru manželům Christensenovým, matka Alie pracovala jako redaktorka projevů šéfů velkých společností, otec David programátor. Z otcovy strany má dánské a anglické předky, z matčiny italské a švédské. Má staršího bratra a sestru a mladšího bratra. Vyrůstal a studoval v Ontariu. Léta trávil u babičky na Long Islandu a v New Yorku navštěvoval herecké školy. V letech 2008-2010 byl zasnouben s herečkou Rachel Bilsonovou.\n\nSvoji první roli obdržel v televizním seriálu \"Family Passions\" v roce 1993. Následující rok získal malou roli ve filmu Johna Carpentera \"Ve spárech šílenství\". V dalších letech se objevil v několika dalších filmech. Známým se stal v roce 2000 rolí teeanagera, který byl pohlavně zneužíván svou nevlastní matkou, který se pak stal ze zoufalství závislým na drogách, v seriálu \"Cesta vzhůru\" stanice Fox.\n\nZa roli nepochopeného teeanagera ve filmu \"Dům života\" z roku 2001 získal nominaci na Zlatý glóbus. Role Anakina Skywalkera (kterou předtím hrál Sebastian Shaw a Jake Lloyd) ve filmu \"\" z něj udělala hvězdu, ačkoli u kritiky vzbudila smíšené reakce (byl za ni nominován na Zlatou malinu jako nejhorší herec). Tutéž roli si pak zahrál ještě ve \"\".\n\nDobré hodnocení získal díky filmu \"Shattered Glass\" z roku 2003, který líčí pravdivý příběh novináře Stephena Glasse. V roce 2006 ztvárnil ve filmu \"Warholka\" postavu založenou na Bobu Dylanovi. Jeho další role byla vedle Samuela L. Jacksona, Jamieho Bella a Rachel Bilsonové ve filmu \"Jumper\" (2008), který vypráví příběh muže, jenž zjistil, že ovládá teleportaci. S Rachel Bilsonovou se pak objevil ještě ve filmu \"New York, I Love You\".\n\n"}
{"id": "367246", "url": "https://cs.wikipedia.org/wiki?curid=367246", "title": "Trojcípá chlopeň", "text": "Trojcípá chlopeň\n\nTrojcípá chlopeň (valva atrioventricularis dexter, valva tricuspidalis) je srdeční cípatá chlopeň, která se vyskytuje mezi pravou srdeční předsíní \"(atrium dexter)\" a pravou srdeční komorou \"(ventriculus dexter)\". Přetéká přes ní neokysličená krev z celého těla. Tato chlopeň je složena ze tří cípů.\n\nVyskytují se jen zřídka, častěji se vyskytují nemoci dvojcípé chlopně.\n\n\nPrvní implantace umělé trojcípé chlopně byla provedena na klinice v Clevelandu.\n"}
{"id": "367247", "url": "https://cs.wikipedia.org/wiki?curid=367247", "title": "HC Oceláři Třinec v české hokejové extralize 2004/2005", "text": "HC Oceláři Třinec v české hokejové extralize 2004/2005\n\n\n\n\n"}
{"id": "367250", "url": "https://cs.wikipedia.org/wiki?curid=367250", "title": "Comet (politická strana)", "text": "Comet (politická strana)\n\nComet (hebrejsky: צומת, doslova „Křižovatka“) je malá sekulární radikálně-pravicová izraelská politická strana.\n\nComet byla první stranou, která přišla se sloganem „mír za mír,“ který dnes v Izraeli používají všechny pravicové strany a hnutí. „Mír za mír“ znamená, že by se Izrael neměl vzdát území výměnou za reálný mír s tím, že pokud Arabové skutečně chtějí mír, tak by měli zastavit politiku hrozeb jimiž se domáhají území a vzdát se svých požadavků.\n\nStrana podporuje oddělení náboženství od státu. Mimo jiné také požaduje uzákonění povinné vojenské služby pro studenty ješiv.\n\nStrana byla založena roku 1983 generálem Rafaelem „Rafulem“ Ejtanem poté, co odešel z funkce náčelníka generálního štábu. Až do roku 1999 byl jejím předsedou a formoval ji jako sekulární, pravicovou stranu se silným důrazem na zemědělství. Mnoho členů strany a jejích poslanců byli Ejtanovi sousedé z Tel Adašim (malá zemědělská komunita). Do voleb do Knesetu v roce 1984 šla Comet společně se stranou Techija a Ejtan byl jejím jediným členem v Knesetu. Strany se v roce 1987 rozešly a do následujících voleb v roce 1988 šla strana již samostatně a získala dva mandáty. Stala se součástí vlády Jicchaka Šamira a Ejtan získal post ministra zemědělství. V prosinci 1991 však koaliční vládu opustila na protest vůči Šamirově účasti na Madridské mírové konferenci.\n\nVe volbách do Knesetu v roce 1992 strana získala osm mandátů, ale nebyla členem levicové koalice. Úspěch strany ve volbách byl zároveň jejím pádem. Žádný z nových poslanců neměl politické zkušenosti a většina z nich byla zcela anonymní. Populární vtip popisoval toho času stranu jako „Rafula a sedm trpaslíků.“ Objevilo se obvinění o tyranském chování předsedy a tři poslanci – Gonen Segev, Ester Salmovič a Alex Goldfarb opustili stranu, aby založili stranu Ji'ud. Tito tři poslanci opustili stranu, protože Segevovi byl Jicchakem Rabinem nabídnut post ministra energetiky, za předpokladu že bude hlasovat pro Oselské dohody, proti kterým Comet vystupovala, a které by bez jeho hlasu neprošly.\n\nVšechny tyto skutečnosti stále snižovaly popularitu strany a do voleb do Knesetu v roce 1996 šla pod společnou kandidátkou se stranami Likud a Gešer pod názvem „Národní tábor“. Za účast na společné kandidátce byly straně přislíbeny relativně vysoká umístění na společné kandidátní listině, částečně jako odměna za stažení kandidatury Ejtana na premiéra (v roce 1996 se poprvé konala přímá volba premiéra). Do Knesetu byli nakonec zvoleni tři kandidáti strany Comet, avšak jeden z nich, Moše Peled, později Comet opustil, aby založil stranu Mechora, která se později spojila se stranou Moledet.\n\nVe volbách do Knesetu v roce 1999 strana kandidovala samostatně. Ztratila však téměř veškerou dosavadní podporu a získala pouhých 4128 hlasů, což je méně než desetina hlasů potřebných k překročení 1,5% volebního prahu. Po zdrcující porážce Ejtan opustil politickou scénu. \n\nStrana však i nadále existuje a kandidovala ve volbách jak v roce 2003 (2023 hlasů), tak v roce 2006 (1342 hlasů).\n\n"}
{"id": "367253", "url": "https://cs.wikipedia.org/wiki?curid=367253", "title": "PCO", "text": "PCO\n\nZkratka PCO má několik významů:\n\n"}
{"id": "367255", "url": "https://cs.wikipedia.org/wiki?curid=367255", "title": "Lichen planus", "text": "Lichen planus\n\nLichen planus, resp. lichen ruber planus je zánětlivé onemocnění. Postihuje kůži, sliznice, vlasy a nehty. Stanovit lze spolehlivě jen histologicky. Příčinná léčba zatím není známa.\n\nEtiologie onemocnění je nejasná. Uvažuje se o účasti cytotoxických T-lymfocytů namířených proti antigenům v oblasti bazální membrány. Onemocnění má souvislost s chronickými hepatopatiemi (hepatitida C a hepatitida D) a s podáváním léků (beta-blokátory).\n\nSilně svědivé kožní onemocnění charakterizované polygonálními plochými lesklými papulkami (typ puchýřku) různé velikosti, které se mohou seskupovat do větších ložisek. Jejich barva se může postupně měnit od světle růžové až po tmavě hnědočervenou či nafialovělou. Nejčastěji bývá na bércích, nohách, chodidlech, dlaních, předloktí, v okolí pohlavních orgánů, ale i na sliznici. Projevy jsou někdy značně polymorfní (proměnlivé). Nemoc má tendenci ke zhojení i recidivám. Postihuje obě pohlaví, nejběžněji ve věku mezi 30.–60. rokem. Onemocnění není přenosné. Ze stomatologického hlediska je poměrně častým onemocněním lokalizovaným v ústních sliznicích.\n\nTypická je vyrážka různého zbarvení. Léze se objevují zpravidla na dlaňové straně zápěstí, v křížové krajině, na nártech a hleznech, někdy i v oblasti genitálií (častěji se jedná o atopický ekzém nebo lupénku). \n\nProtože přesnou příčinu se podaří určit zřídkakdy, lékaři se zaměřují na symptomatologickou terapii. Podávají se léky na snížení zánětlivosti, mohou se podávat léky tlumící svědění. Podávají se ústní či lokální steroidy, imunosupresivní léky nebo hydroxychlorochin. Aplikují se imunomodulancia, lokální anestetika, při postižení sliznic desinfekční výplachy. \n\n\n"}
{"id": "367256", "url": "https://cs.wikipedia.org/wiki?curid=367256", "title": "Noční show Davida Lettermana", "text": "Noční show Davida Lettermana\n\nNoční show Davida Lettermana (anglicky \"Late Show with David Letterman\") je americká talk show uváděná Davidem Lettermanem na CBS. V České republice ji vysílala AXN, v současnosti ji nevysílá žádná stanice. Premiéru měla 30. srpna 1993. Producentem této show je Lettermanova společnost Worldwide Pants Incorporated.\n\nKaždá show začíná znělkou, ve které je možno vidět různé záběry z New Yorku. Během znělky oznámí hlas: \"From New York: the greatest city in the world! It's the Late Show with David Letterman!\" (v překladu: \"z New Yorku: nejlepšího města na světě! Pozdní show Davida Lettermana!\"). Následuje příchod Lettermana, jenž zahájí svůj monolog. Ten má obvykle vztah k něčemu, co slyšel od publika ještě před zahájením show. Poté představí CBS Orchestra a Paula Shaffera. Následují různé sketche v podobě různých videoklipů, apod. Po reklamě pak obvykle Letterman čte svůj žebříček Top Ten. Občas je Top Ten udělaný ve spolupráci s nějakou celebritou nebo politikem, jenž ho pak i přečte. Teď přichází na řadu první host. Po reklamě přichází na řadu i druhý host. Celkově zde můžeme vidět tři až čtyři reklamy.\n\nHlavními scenáristy jsou pak Justin Stangel a Eric Stangel.\n\nPředchůdkyní Late Show byla \"Late Night with David Letterman\", která běžela na stanici NBC od 1982 do 1993.\n\nLate Show se natáčí v Ed Sullivan Theater v New Yorku.\n"}
{"id": "367260", "url": "https://cs.wikipedia.org/wiki?curid=367260", "title": "Jisra'el ba-alija", "text": "Jisra'el ba-alija\n\nJisra'el ba-alija (: ) byla izraelská politická strana zaměřující se na sionismus a zastupující zájmy ruských přistěhovalců.\n\nStrana byla založena Natanem Šaranskym před volbami do Knesetu v roce 1996. Šaransky, bývalý refusenik, se zaměřil téměř výhradně na voliče ze zemí bývalého Sovětského svazu. Strana se zaměřovala se na přistěhovalecká témata (alija je hebrejské slovo běžně užívané k popsání imigrace do Izraele). Jisra'el ba-alija byla centristická strana, která však postupně přijala jestřábí styl. V říjnu 1999 opustili stranu dva poslanci – Roman Bronfman a Alexander Cinker a založili levicovou stranu Bechira demokratit (\"Demokratická volba\"). Bronfman později vstoupil do strany Jachad. V roce 2003 se Jisra'el ba-alija sloučila s vládnoucí stranou Likud.\n\n"}
{"id": "367264", "url": "https://cs.wikipedia.org/wiki?curid=367264", "title": "Jachad", "text": "Jachad\n\nJachad (hebrejsky יחד, doslova „Společně“) má více významů:\n"}
{"id": "367265", "url": "https://cs.wikipedia.org/wiki?curid=367265", "title": "Hotel International", "text": "Hotel International\n\nHotel International může být:\n\n"}
{"id": "367266", "url": "https://cs.wikipedia.org/wiki?curid=367266", "title": "Petr Jiráček", "text": "Petr Jiráček\n\nPetr Jiráček (* 2. března 1986, Sokolov, Československo) je český fotbalový záložník a bývalý reprezentant, od července 2017 hráč klubu FC Fastav Zlín.\nÚspěšná léta zažil ve Viktorii Plzeň, s níž vyhrál ligový titul, český pohár i Superpohár. Mimo Česko působil na klubové úrovni v Německu ve VfL Wolfsburg a Hamburger SV.\nV české seniorské reprezentaci odehrál v letech 2011–2014 28 zápasů a vstřelil 3 góly.\n\nS fotbalem začal v Sokole Tuchořice. Ve svých 10 letech přestoupil do sokolovského Baníku. Během působení v Sokolově byl poslán na hostování do klubů SK Buldoci Karlovy Vary a SK Slavia Praha. Poté se vrátil do Baníku Sokolov, kde zůstal až do léta 2008.\n\nTehdy se o něj začala zajímat Viktoria Plzeň a podepsala s ním smlouvu. Ze začátku většinou střídal, ale poté se probojoval do základní sestavy mužstva, které vyhrálo Gambrinus ligu v roce 2011 a následně postoupilo do Ligy mistrů.\n\n8. července 2010 nastoupil v dresu Plzně k historicky prvnímu zápasu českého Superpoháru, který sehrávají mistr ligy, tehdy AC Sparta Praha, a vítěz národního poháru (Viktoria Plzeň). Trofej vyhrála pražská Sparta, utkání skončilo výsledkem 1:0. Petr Jiráček se dočkal této trofeje o rok později, kdy Viktoria Plzeň jako mistr ligy porazila držitele českého poháru FK Mladou Boleslav. Utkání skončilo nerozhodně 1:1 po 90 minutách hry; prodloužení se nehraje, na pokutové kopy zvítězila Plzeň 4:2. Jiráček nastoupil do zápasu ve 46. minutě.\n\nV prosinci 2011 podepsal Petr Jiráček smlouvu (platná od 1. ledna 2012) s německým klubem VfL Wolfsburg na 4,5 roku. Vyhlédl si jej trenér klubu Felix Magath a přestupní částka se odhadovala na 4 miliony € (cca 100 milionů Kč). Setkal se zde s dalším českým reprezentantem Janem Polákem. Wolfsburg podepsal smlouvu i s Jiráčkovým spoluhráčem z Plzně Václavem Pilařem.\n\nV týmu se uvedl dobře, ve čtvrtém utkání za Wolfsburg vstřelil 2 góly SC Freiburgu. Potom se v přípravném reprezentačním utkání v Irsku zranil a po vyléčení svalového zranění nastupoval na jaře v klubu do zápasů jako náhradník. Po konci sezony s ním trenér Felix Magath přestal počítat a souhlasil s jeho přestupem do Hamburku.\n\n28. srpna 2012 Jiráček přestoupil za cca 4 miliony € do týmu Hamburku, kde se setkal s českým brankářem Jaroslavem Drobným. Podepsal zde čtyřletou smlouvu. \n\nZa nový klub debutoval ve 2. kole německé Bundesligy v sezóně 2012/13 (31. srpna 2012) proti domácímu Werderu Brémy s Theo Gebre Selassiem v sestavě, ale neprosadil se a zápas skončil vítězstvím Brém 2:0. Utkání 3. kola Bundesligy proti domácímu Eintrachtu Frankfurt se českému hráči nepovedlo, ve skluzu zajel na konci prvního poločasu do protihráče Andersona a po červené kartě musel za stavu 2:1 pro Frankfurt opustit hřiště. Bylo to jeho první vyloučení v prvoligové fotbalové kariéře. Oslabený Hamburk prohrál 2:3 a zůstal po třech kolech bez bodu. Jiráček dostal automaticky zákaz startu v následujícím utkání, disciplinární komise mu trest zvýšila ještě o jeden zápas. Po návratu na trávníky ho limitovaly problémy s třísly a od listopadu 2012 musel z tohoto důvodu zápasové nasazení přerušit. Trenér Hamburku Thorsten Fink oznámil, že s hráčem počítá až pro jarní část sezony. Ve 30. kole německé Bundesligy 20. dubna 2013 přihrál ve 20. minutě na vítězný gól Rafaelu van der Vaartovi, Hamburk vyhrál 2:1 nad hostujícím klubem Fortuna Düsseldorf. Svůj první ligový gól za Hamburk vstřelil 11. května 2013 proti domácímu týmu TSG 1899 Hoffenheim, přispěl tak k výhře 4:1. V podzimní části sezony 2013/14 na čas vypadl ze sestavy Hamburku. 22. února 2014 dostal příležitost pod novým trenérem Mirkem Slomkou proti Borussii Dortmund a tu využil, pod konečný výsledek 3:0 se podepsal vítězným gólem.\n\nPo třech letech Jiráček opustil Hamburger SV a zamířil trochu překvapivě do AC Sparta Praha místo návratu do FC Viktoria Plzeň. Podepsal smlouvu na 4 roky. Ve Spartě odehrál v sezóně 2015/16 18 ligových utkání, gól nevstřelil. Střelecky se prosadil (dvakrát) v českém poháru.\n\nV červnu 2016 odešel na hostování do mužstva FK Jablonec, kde se uvolnilo místo ve středu pole po odchodu Slováka Jána Greguše do dánského FC Kodaň. V Jablonci odehrál 18 ligových zápasů, v nichž jednou skóroval.\n\nV červnu 2017 přestoupil ze Sparty do klubu FC Fastav Zlín (vítěz českého poháru ze sezóny 2016/17), což pro něj znamenalo případnou možnost zahrát si v evropských pohárech – v základní skupině Evropské ligy UEFA 2017/18, kam se Zlín kvalifikoval. Ve Zlíně podepsal dvouletý kontrakt, stal se pátou letní posilou klubu.\n\n3. září 2011 debutoval v českém národním A-týmu v kvalifikačním zápase na EURO 2012 proti Skotsku (hrálo se v Hampden Parku v Glasgowě), strávil na hřišti 77 minut a pak byl vystřídán Tomášem Pekhartem (utkání skončilo nerozhodně 2:2).\n\nV následujícím domácím přátelském utkání 6. září 2011 proti Ukrajině byl sice v nominaci, ale do zápasu nezasáhl (skončil vítězstvím českého týmu 4:0). 7. října 2011 v kvalifikačním zápase na EURO 2012 proti Španělsku odehrál Petr Jiráček celý zápas, ale domácí prohře 0:2 nezabránil. V základní sestavě se objevil i 11. října 2011 v kvalifikačním utkání v Litvě, kde rovněž odehrál celý zápas, jenž skončil výrazným vítězstvím české fotbalové reprezentace 1:4.\n\nSvou první branku v reprezentačním dresu vstřelil 15. listopadu 2011 v 81. minutě barážového utkání v Podgorici proti Černé Hoře, utkání skončilo vítězstvím českého týmu 1:0 , který tak postoupil na EURO 2012 s celkovým skóre 3:0 z barážového dvojutkání.\n\nPo evropském šampionátu 2012 nastoupil v prvním přátelském utkání nového reprezentačního cyklu 15. srpna 2012 ve Lvově proti domácí Ukrajině (0:0) a 8. září v Kodani proti Dánsku (kvalifikační zápas o MS 2014 v Brazílii, opět 0:0). V dalším utkání v Teplicích proti Finsku 11. září byl u prohry 0:1 (přátelské střetnutí). Nastoupil v základní sestavě i v kvalifikačním zápase proti Maltě a přihrával z levé strany na gól Tomáši Pekhartovi, ten znamenal zvýšení skóre na 2:1. Po čtyřzápasovém střeleckém trápení českého týmu bez vstřeleného gólu (mimo tří výše zmíněných zápasů ještě prohra 0:1 z evropského šampionátu s Portugalskem) zvítězila ČR 3:1, v nastaveném čase chytil ještě Petr Čech přísně nařízený pokutový kop. 16. října 2012 nastoupil Jiráček v Praze v kvalifikačním zápasu s Bulharskem (0:0). Po pauze kvůli zdravotním problémům nastoupil k dalšímu (přátelskému) zápasu až 6. února 2013 v Manise proti domácímu Turecku, Česká republika zvítězila 2:0. Objevil se i v základní sestavě 22. března na Andrově stadionu v Olomouci v kvalifikačním zápase s Dánskem, český výběr podlehl soupeři 0:3. 10. září 2013 přihrál na úvodní gól Liboru Kozákovi v kvalifikačním utkání proti domácí Itálii, ale na zisk potřebných bodů to nestačilo, neboť soupeř otočil stav utkání na konečných 2:1. ČR zůstala pouze teoretická naděje na postup alespoň do baráže o Mistrovství světa 2014 v Brazílii.\n\nZúčastnil se Mistrovství Evropy ve fotbale 2012 v Polsku a na Ukrajině. V prvním zápase (8. června 2012) byl na hřišti u prohry českého mužstva 1:4 s Ruskem. Ve druhém zápase (12. června 2012) vstřelil první gól utkání proti Řecku po kolmém pasu Tomáše Hübschmana, český tým nakonec zvítězil 2:1.\n\nV závěrečném zápase základní skupiny proti Polsku byl Jiráček autorem jediného a rozhodujícího gólu po přihrávce Milana Baroše, když si v pokutovém území soupeře zasekl míč před obráncem a prostřelil polského brankáře Przemysława Tytońa. Díky tomu český tým získal další tři body a s celkově šesti body postoupil z prvního místa ve skupině (přes pasivní skóre 4:5 ze tří zápasů) do čtvrtfinále turnaje (společně s Řeckem, které po vítězství nad Ruskem 1:0 skončilo druhé). Petr Jiráček s Václavem Pilařem, který také skóroval dvakrát, byli jedinými úspěšnými střelci České republiky v základní skupině A.\n\nČtvrtfinálový zápas ve Varšavě (21. června 2012) proti Portugalsku český tým prohrál 0:1 a s turnajem se rozloučil. Petr Jiráček nastoupil ke všem čtyřem zápasům české reprezentace na Mistrovství Evropy 2012.\n\nGóly Petra Jiráčka v A-mužstvu české reprezentace \n"}
{"id": "367279", "url": "https://cs.wikipedia.org/wiki?curid=367279", "title": "Moše Feiglin", "text": "Moše Feiglin\n\nMoše Feiglin ( , narozen 31. července 1962 Haifa) je izraelský pravicový politik, do ledna 2015 člen Likudu, v letech 2013–2015 poslanec Knesetu za uskupení Likud Jisra'el bejtenu a místopředseda Knesetu.\n\nFeiglin se narodil roku 1962 v Haifě v Izraeli, absolvoval ješivu \"Or Ecijon\" a sloužil jako kapitán v bojové jednotce Izraelských obranných sil. Je autorem knih \"Where There Are No Men\" a \"War of Dreams,\" publikuje množství článků a často se objevuje v mezinárodních televizích a rádiích.\n\nSpolečně se Šmuelem Sackettem byl v roce 1993 spoluzakladatelem hnutí \"Zo Arcejnu\" („Toto (je) naše Země“), které protestovalo proti Mírovým dohodám z Osla. Je zakladatelem hnutí izraelské občanské neposlušnosti, které pořádalo protesty proti Oselským dohodám. Několikrát byl odsouzen za podněcování k veřejně prospěšným pracím. V březnu 2008 byl Feiglinovi zakázán britským ministrem zahraničí vstup do Spojeného království s odůvodněním, že „by to nebylo prospěšné veřejnému zájmu.“\n\nV letech 2005 a 2007 kandidoval na předsedu Likudu, avšak ani jednou neuspěl. V prosinci 2005 získal 12,5 % a skončil na třetím místě za Benjaminem Netanjahuem a Silvanem Šalomem. V srpnu 2007 skočil s 23,4 % na druhém místě za Netanjahuem.\n\nV primárkách Likudu byl v listopadu 2012 zvolen na volitelné 15. místo kandidátky pro volby do Knesetu. V lednu 2013 byl zvolen poslancem. V průběhu volebního období se profiloval jako kritik premiéra a předsedy Likudu Benjamina Netanjahua. V primárkách Likudu konaných před volbami do Knesetu v roce 2015 byli vyloučeni jeho pozorovatelé ze sčítání hlasů a Feiglin nebyl umístěn na volitelné místo kandidátní listiny. Sám to označil za \"cílené zabití\" provedené stoupenci Netanjahua a počátkem ledna 2015 oznámil, že odchází ze strany.\n\nV červnu 2015 podal žádost o registraci nové politické strany Zehut - Tnua jisraelit jehudit.\n\nJe ženatý a s manželkou Cipi mají pět dětí a jedno vnouče. Žijí v Samařském regionu na Západním břehu ve městě Karnej Šomron.\n\n"}
{"id": "367280", "url": "https://cs.wikipedia.org/wiki?curid=367280", "title": "HC Oceláři Třinec v české hokejové extralize 1995/1996", "text": "HC Oceláři Třinec v české hokejové extralize 1995/1996\n\n\n\n\n\n\n\n\n\n\n\n\n\n\n\n1. utkání\n\n2. utkání\n\n3. utkání\n\n"}
{"id": "367282", "url": "https://cs.wikipedia.org/wiki?curid=367282", "title": "HC Oceláři Třinec v české hokejové extralize 1996/1997", "text": "HC Oceláři Třinec v české hokejové extralize 1996/1997\n\n1. utkání\n\n2. utkání\n\n3. utkání\n\n4. utkání\n\n\n\n\n\n\n\n\n\n\n"}
{"id": "367283", "url": "https://cs.wikipedia.org/wiki?curid=367283", "title": "HC Oceláři Třinec v české hokejové extralize 1997/1998", "text": "HC Oceláři Třinec v české hokejové extralize 1997/1998\n\n\n\n\n\n\n\n\n\n\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n1. utkání\n\n2. utkání\n\n3. utkání\n\n4. utkání\n\n5. utkání\n\n1. utkání\n\n2. utkání\n\n3. utkání\n\n\n\n"}
{"id": "367285", "url": "https://cs.wikipedia.org/wiki?curid=367285", "title": "HC Oceláři Třinec v české hokejové extralize 1998/1999", "text": "HC Oceláři Třinec v české hokejové extralize 1998/1999\n\n1. utkání\n\n2. utkání\n\n3. utkání\n\n4. utkání\n\n5. utkání\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n\n\n\n\n\n\n\n\n\n\n\n\n"}
{"id": "367288", "url": "https://cs.wikipedia.org/wiki?curid=367288", "title": "HC Oceláři Třinec v české hokejové extralize 1999/2000", "text": "HC Oceláři Třinec v české hokejové extralize 1999/2000\n\n1. utkání\n\n2. utkání\n\n3. utkání\n\n4. utkání\n\n\n\n\n\n\n\n\n\n\n\n\n\n\n"}
{"id": "367289", "url": "https://cs.wikipedia.org/wiki?curid=367289", "title": "HC Oceláři Třinec v české hokejové extralize 2000/2001", "text": "HC Oceláři Třinec v české hokejové extralize 2000/2001\n\nNepostoupili do play off – 9 místo v základní části\n\n\n\n\n\n\n\n\n\n\n\n\n\n\n"}
{"id": "367290", "url": "https://cs.wikipedia.org/wiki?curid=367290", "title": "HC Oceláři Třinec v české hokejové extralize 2001/2002", "text": "HC Oceláři Třinec v české hokejové extralize 2001/2002\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n\n\n\n"}
{"id": "367292", "url": "https://cs.wikipedia.org/wiki?curid=367292", "title": "HC Oceláři Třinec v české hokejové extralize 2002/2003", "text": "HC Oceláři Třinec v české hokejové extralize 2002/2003\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n\n\n\n\n\n\n\n\n\n\n\n\n"}
{"id": "367293", "url": "https://cs.wikipedia.org/wiki?curid=367293", "title": "HC Oceláři Třinec v české hokejové extralize 2003/2004", "text": "HC Oceláři Třinec v české hokejové extralize 2003/2004\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n\n\n\n\n\n\n\n\n\n\n\n\n\n"}
{"id": "367296", "url": "https://cs.wikipedia.org/wiki?curid=367296", "title": "Operace Hrozny hněvu", "text": "Operace Hrozny hněvu\n\nOperace Hrozny hněvu (hebrejsky: מבצע ענבי זעם) je kódové označení Izraelských obranných sil (Hizballáhem označovaná jako Dubnová válka) pro šestidenní vojenskou akci proti libanonskému teroristickému hnutí Hizballáh v roce 1996, která měla zastavit raketové ostřelování severního Izraele touto organizací. Izrael podnikl více než 1100 leteckých útoků a intenzivně oblast jižního Libanonu bombardoval. Při nešťastné nehodě bylo Izraelem při ostřelování zasaženo stanoviště OSN, při kterém zahynulo 118 libanonských civilistů. Sever Izraele byl zasažen na 639 raketovými útoky, které zasáhly zejména město Kirjat Šmona. Došlo také k několika střetům mezi Hizballáhem a Jiholibanonskou armádou spolupracující s Izraelem. Konflikt byl ukončen 27. dubna uzavřením příměří.\n\n"}
{"id": "367304", "url": "https://cs.wikipedia.org/wiki?curid=367304", "title": "Katie Leung", "text": "Katie Leung\n\nKatie Leung (*8. srpna 1987) je skotská herečka čínského původu, která hrála Cho Changovou v Harry Potterovi.\n\nNarodila se v Motherwellu. Po rozvodu rodičů, Peter a Kar Wai Li Leung, bydlí Katie s otcem. Navštěvuje Hamilton College. Nyní žije v Londýně. Katie je velká fanynka hudby, poslouchá zejména pak R&B, Pop, Rock a Hip Hop. Také hraje na piano.\n\nKatie Leung si v roce 2005 zahrála ve filmu \"Harry Potter a Ohnivý pohár\", jako objekt Harryho zalíbení. Byla to její první profesionální příležitost, ale také první herecká role. V únoru 2004 se Katie zúčastnila veřejného konkurzu, kde roli získala v klání s dalšími 5000 uchazečkami. Na konkurz se dostala jen čirou náhodu. Katie si řekla, že by to mohlo být zábava. V den konkurzu se zařadila do fronty mezi tisíce dívek, které chtěly roli Cho Changové získat. Po úvodní části konkurzu ji nesmírně překvapilo, že se dostala do užšího výběru. Domnívala se, že roli může stěží kdy získat. Po několika dalších konkurzech a kamerových zkouškách jí však ze štábu zavolali a oznámili, že ve čtvrtém díle série bude roli Cho hrát právě ona.\n\n"}
{"id": "367307", "url": "https://cs.wikipedia.org/wiki?curid=367307", "title": "Tramvajová trať Vítězné náměstí – Nádraží Podbaba", "text": "Tramvajová trať Vítězné náměstí – Nádraží Podbaba\n\nTramvajová trať Vítězné náměstí – Nádraží Podbaba vede v Praze po hranici Dejvic a Bubenče z Vítězného náměstí tramvajovým pásem ve středu ulice Jugoslávských partyzánů přes nepojmenované náměstí (bývalé náměstí Družby) u hotelu International k ulici Pod Paťankou na kraj Podbaby v délce více než kilometru. Byla postavena v roce 1928, stará smyčka Podbaba v roce 1947, prodloužení do nové smyčky Nádraží Podbaba (původně Podbaba) v roce 2011.\n\nTrať od křižovatky Prašný most k Masarykově koleji v Dejvicích byla v provozu od 7. června 1926. Odbočující trať z Vítězného náměstí k zastávce Podbaba byla zprovozněna 19. prosince 1928. 3. listopadu 1938 byla trať mírně prodloužena, avšak stále ještě ukončena křížovým kolejovým přejezdem. 21. dubna 1947 byla vybudována předjízdná kolej a 10. května 1947 byla na konci trati zprovozněna obousměrná smyčka. 1. září 2011 bylo po rekonstrukci celé trati trať prodloužena asi o čtvrt kilometru na kraj Podbaby.\n\nZastávka v oblasti dnešního Vítězného náměstí nesla původně název \"Na Růžku\", nácestná zastávka na podbabské trati se jmenovala \"Zemědělský ústav\" a konečná \"Podbaba\". Od 30. let byla zastávka \"Na Růžku\" přejmenována na \"Náměstí Vítězství\". V roce 1948 se zastávka před odbočením trati jmenovala \"Náměstí presidenta Beneše\" a na trati byly ještě zastávky \"Rooseveltova\" a \"Teslova\", konečná se jmenovala stále Podbaba. Později byly obě mezilehlé zastávky nahrazeny zastávkou \"Lotyšská\" a konečná se jmenovala \"Hotel International\" až do roku 1990, kdy jí byl vrácen původní nepřesný název \"Podbaba\". Od 1. září 2011 byla dosavadní zastávka Podbaba pro tramvaje zrušena a nová zastávka Podbaba zřízena v oblasti dosavadních autobusových zastávek Ve Struhách (dříve Garáže Dejvice). Současně byl trvale zřízen i pár zastávek Zelená severně od Zelené ulice; před rekonstrukcí byly několik let dočasné zastávky Zelená jižně od Zelené ulice a dočasné zastávky Vítězné náměstí severně od Vítězného náměstí.\n\nPři zřízení kruhového objezdu na Vítězném náměstí po roce 1932 objížděly středový trávník po okruhu i tramvaje; toto uspořádání však bylo roku 1942 zrušeno a od této rekonstrukce protínají koleje křižovatku v dnešním uspořádání.\n\nOd poloviny 20. let do poloviny 60. let 20. století se používaly v Praze na zvýšených tramvajových tělesech bezžlábkové kolejnice typu NP5; na silničních přejezdech přecházely ve žlábkové kolejnice NP3. S příchodem čtyřnápravových tramvají řady T byly bezžlábkové kolejnice nahrazovány žlábkovými, úsek z Vítězného náměstí do Podbaby patřil mezi poslední v Praze, kde došlo k této výměně.\n\nTrať byla v roce 2011 prodloužena k železniční trati 090, do blízkosti zamýšlené nové železniční zastávky Praha-Podbaba (0,7 km, rok 2010), jejíž výstavba však byla o několik let odložena.\n\n2. listopadu 2010 Dopravní podnik hl. m. Prahy a. s. oznámil, že stavba již má vydané stavební povolení, dodavatelem byla Eurovia CS, ovládaná francouzským akcionářem, projekční práce měly začít v listopadu 2010 a výstavba měla začít na přelomu roku a skončila v srpnu 2011 (původně byl plánován červen 2011), s náklady 282 milionů Kč, převážně z evropských fondů v rámci operačního programu Praha – Konkurenceschopnost. Dvojkolejná část prodloužení měří 260 metrů, dalších 290 metrů kolejí je položeno v nové smyčce, rekonstruováno mělo být i 300 metrů stávající tratě od křižovatky s ulicí Zelenou. O půlnoci z 15. na 16. května byl na trati přerušen provoz kvůli rekonstrukci a ještě téhož dne započala demolice původní smyčky. Byla částečně přeložena ulice Pod Paťankou a demolován most železniční vlečky. Vybudování železniční zastávky Praha-Podbaba, kvůli níž je tramvajová trať prodlužována, však bude mít několikaleté zpoždění, odložení výstavby tramvajové tratě by však mohlo znamenat ztrátu příspěvku EU. Nová smyčka je jednokolejná, s dvěma úseky předjízdné koleje o délce pro jednou soupravu. V místech rušené smyčky uvažovala městská část výhledově o výstavbě podzemních garáží.\n\nV nových zastávkách Zelená oběma směry a Podbaba do centra byly umístěny on-line ovládané displeje zobrazující údaje o nejbližších odjezdech spojů. Poprvé zde byl v Praze přímo na zastávce použit LCD displej (o necelý rok dříve byl použít v přístupovém podchodu k zastávkám Hradčanská) pro zobrazení odjezdů, kombinovaný s displejem z otočných bodů pro zobrazení čísel linek. Zároveň byl v zastávce Podbaba poprvé v Praze použit displej s on-line informacemi na sdružené zastávce pro tramvaj a autobus. V zastávkách Lotyšská nebyl datový kabel ke sloupkům přiveden a na sloupcích tak je jen klasické stabilní značení. Před obloukem v nové smyčce jsou umístěny maznice pro snížení hluku při průjezdu – takové řešení bylo aplikováno již v roce 2006 ve smyčce Sídliště Barrandov či na Chotkově silnici u Jeleního příkopu.\n\nTrať je dvojkolejná, tramvajový pás ve středu ulice Jugoslávských partyzánů je ve většině délky po obou stranách rozšířen pásem zeleně včetně stromořadí. Většina trati má měla před rekonstrukcí přestárlý živičný (asfaltový) kryt svršku, jen úsek ve vnější části Vítězného náměstí byl vybudován na velkoplošných panelech BKV. Při rekonstrukci v roce 2011 byla velká část trati osazena bezžlábkovými kolejnicemi a vybavena zatravněným krytem – v části trati kladeným předpěstěným, zčásti setým.\n\nTramvajovou trať před rekonstrukcí v roce 2011 přetínalo celkem 9 přejezdů (kruhový objezd na Vítězném náměstí, autobusové obratiště Dejvická, Šolínova-jižní Rooseveltova, severní Rooseveltova, Velflíkova, jižní Nikoly Tesly-jižní náměstí Interbrigády, severní Nikoly Tesly, Zelená, Čínská). Vzhledem k šířce zelených pásů podél tramvajové trati mají některé z těchto přejezdů téměř povahu přejezdů samostatné trati a pro silniční provoz jsou samostatně označeny svislým i vodorovným dopravním značením, avšak žádný z nich není označen jako železniční přejezd, pro silniční vozidla jsou použity dopravní značky Dej přednost v jízdě tramvaji, pro tramvaje nejsou přejezdy označeny vůbec. Světelným signalizačním zařízením byla před rekonstrukcí v roce 2011 řízena pouze křižovatka se Zelenou ulicí, při rekonstrukci přibyla signalizace u Čínské ulice a před novou konečnou. U kruhového objezdu na Vítězném náměstí i u většiny křižovatek ulici přetínají přechody pro chodce. V roce 2009 však byla většina přechodů v šířce tramvajového pásu přerušena. Po rekonstrukci byly na mnoha místech místech místo přechodů zřízeny na tramvajovém pásu jen nápisy Pozor tram.\n\n\nVítězné náměstí: kolejová křižovatka tvaru T (s kompletním obloukovým propojením s tratí Prašný most – Divoká Šárka ) se nachází uvnitř kruhového objezdu, takže pokud je řidič nucen přestavovat výhybku ručně, souprava přitom blokuje silniční provoz. Vyjíždění z vnitřku kruhového objezdu se považuje za vyjíždění z místa ležícího mimo pozemní komunikaci, takže tramvaje musejí ve všech směrech dávat přednost silničním vozidlům jedoucím po objezdu. Trať k zastávce Podbaba v přímém směru navazuje na trať ze Svatovítské ulice (od Prašného mostu), zatímco trať k Divoké Šárce odbočuje v pravém úhlu doleva.\n\nStará tramvajová smyčka Podbaba byla dvojkolejná protisměrná, t. j. vnitřní kolej měla nástupiště uvnitř smyčky a vnější kolej vně smyčky. Vozovky ulice Jugoslávských partyzánů smyčku obtékají, smyčka se nacházela v dopravní ose komunikace. Mezi ulicemi Zelená a Čínská se v přímém úseku trati nacházela předjízdná kolej o délce asi 100 metrů, v pravidelném provozu nepoužívaná. 16. května 2011 byl ve smyčce ukončen provoz a započala její demolice.\n\nNová tramvajová smyčka Nádraží Podbaba (do 29. srpna 2014 nesla název Podbaba) je od roku 2011 v místech bývalého začátku ulice Pod Paťankou a zrušeného mostu železniční vlečky západně od dnešní Podbabské ulice. Smyčka je jednokolejná s jednou předjízdnou kolejí v přímé vjezdové části smyčky a druhou předjízdnou kolejí v přímé výjezdové části smyčky – vlastní oblouk smyčky je jednokolejný. Vjezd se smyčky do Podbabské ulice je řízen světelnou signalizací. Uvnitř smyčky je zděná budova sociálního zařízení pro řidiče. Přímo ve smyčce nejsou zastávky.\n\nZpočátku jezdila na konečnou Podbaba linka 7: asi ve 30. letech přibyla ještě linka 18 a tato dvojice linek zde jezdila až do 60. let. V roce 1975 zde končily linky 18 a 23.\n\nOd konečné koncem 30. let navazovala autobusová linka P do Sedlce (1930–1938, po část doby jezdila až z Letné) a R do Suchdola (od března 1932, pozdější linka 107); začátkem 70. let u konečné v Podbaba navazovala již celá skupina městských autobusových linek (107, 147, 116, 160). Od roku 1978 je souběžný frekventovaný směr autobusové dopravy směrem do Suchdola a Roztok veden od stanice metra Dejvická souběžně s tramvajovou tratí, proto má tento tramvajový úsek již jen doplňkový význam.\n\nPo zprovoznění linky metra A v roce 1978 končila kolem roku 1980 u Hotelu International linka 26. V 90. letech zde končily linky 20 (napájecí linka pokračující po Evropské) a linka 25 (směrem do Holešovic). Od 30. srpna 2003 byla linka 25 nahrazena linkou 8, od 29. listopadu 2003 úsek opustila linka 20. Po dobu dlouhodobé výluky na Letné kvůli výstavbě tunelu Blanka byla od roku 2008 linka 8 nahrazena linkou 20 ve směru na Smíchov, v další etapě na dobu výluky u zastávky Prašný most byla do Podbaby odkloněna linka 2. Noční tramvajové linky sem nezajíždějí, souběžně vede noční autobusová linka 902 na Suchdol.\n\nJsou prováděny studie prodloužení tramvajové trati od nádraží Podbaba až do Suchdola (4,3 km, rok 2015, předtím uváděn rok 2014). Byly provedeny vážně míněné studie možných tras náročným terénem, s tunely a mosty.\n\n\n"}
{"id": "367317", "url": "https://cs.wikipedia.org/wiki?curid=367317", "title": "Šarlota Pruská", "text": "Šarlota Pruská\n\nNositelky jména Šarlota Pruská:\n"}
{"id": "367321", "url": "https://cs.wikipedia.org/wiki?curid=367321", "title": "Černobylit", "text": "Černobylit\n\nČernobylit je název pro technogenní krystalický nerost, který vznikl po výbuchu v jaderné elektrárně Černobyl roztavením paliva a písku. Jedná se o pevný roztok křemičitanu zirkoničitého s vysokou příměsí uranu (až 10 %), kvůli které je vysoce radioaktivní. Byl objeven v prosinci 1986 a popsán v následujícím roce, kdy byla pod původním jádrem objevena jeho krystalická struktura. Vyskytuje se pouze v sarkofágu obepínajícím zničené jádro černobylského reaktoru. Je součástí koria, které vzniklo propadnutím reaktoru. Tvoří lávové struktury, z čehož některé nejsou dokonale roztavené, jiné jsou krystalické. Struktura objevená v prosinci 1986, ze které byly odebrány vzorky na další testy, byla podle svého vzhledu nazvána \"Sloní noha\".\n"}
{"id": "367327", "url": "https://cs.wikipedia.org/wiki?curid=367327", "title": "Christopher West", "text": "Christopher West\n\nChristopher West (* 1969) je americký katolický teolog, antropolog, katecheta, instruktor předmanželské přípravy a spisovatel, známý především pro popularizaci a výklady \"Teologie těla\" Jana Pavla II. Jeho knihy byly přeloženy do řady dalších jazyků, včetně češtiny.\n\nChristopher West získal bakalářské vzdělání v oboru antropologie na \"University of Maryland\" (1992) a magisterské v oboru teologie na \"Pontifical John Paul II Institute for Studies on Marriage and Family at The Catholic University of America\". S manželkou Wendy má čtyři děti, žijí v Lancaster County v Pensylvánii.\n\n\n"}
{"id": "367334", "url": "https://cs.wikipedia.org/wiki?curid=367334", "title": "Peter Bzdúch", "text": "Peter Bzdúch\n\nPeter Bzdúch (* 28. března 1955,Bratislava – † 11. prosinec 2012, Bratislava) byl slovenský herec.\n\nV roce 1978 absolvoval studium herectví na VŠMU v Bratislavě. V letech 1978-1986 působil jako člen hereckého souboru činohry Divadla Slovenského národního povstání (dnes Slovenské komorní divadlo) v Martině, v roce 1986 se stal členem Činohry Slovenského národního divadla v Bratislavě. Zemřel na rakovinu jater ve věku 57 let.\n\n\n"}
{"id": "367335", "url": "https://cs.wikipedia.org/wiki?curid=367335", "title": "Alexandra Fjodorovna", "text": "Alexandra Fjodorovna\n\nPrincezny, které před sňatkem s ruskými následníky trůnu přijaly Pravoslaví a jméno Alexandra Fjodorovna:\n"}
{"id": "367339", "url": "https://cs.wikipedia.org/wiki?curid=367339", "title": "Ronov (hrad, okres Česká Lípa)", "text": "Ronov (hrad, okres Česká Lípa)\n\nRonov je zřícenina hradu u Blíževedel a Stvolínek na vrcholu čedičového kužele Ronov vysokého 552 m n. m., zhruba 10 km jihozápadně od České Lípy. Je chráněn jako kulturní památka České republiky.\n\nHrad byl založen koncem 14. století pány z Klinštejna, jednou z větví Ronovců. V písemných pramenech objevuje poprvé v roce 1429, kdy patřil bratrům Jindřichovi a Janovi Berkům z Dubé, tedy rodem také vzešlým z Ronovců, patřil jim ovšem asi již 13 let předtím. Původní stavbu později nahradil hrad větší. V roce 1437 jej prodali Vilémovi z Ilburka, jehož rod vlastnil rozsáhlý hrad do roku 1454, kdy vymřel. Vdova po Vilémově jediném synovi Anežka z Helfenštejna Ronov roku 1505 opustila a přestěhovala se do stvolínské tvrze, kterou si nechala přestavět na zámek.\n\nOd roku 1608 byl uváděn jako zpustlý. Během třicetileté války, v roce 1643 byl vypálen švédskými vojsky, když se na hradě ukrývali obyvatelé nedalekých Stvolínek i dalších vesnic se svým majetkem a Švédové to zjistili.\n\nV roce 1832 zříceninu navštívil Karel Hynek Mácha, který zde podle seznamu Hrady spatřené pořídil jednu nedochovanou kresbu.\n\nRoku 1845 nechal tehdejší majitel panství Stvolínky, litoměřický biskup Augustin Bartoloměj Hille postavit na vrchol Ronova křížovou cestu, která se však nedochovala. Na vrcholu hradu nechal vztyčit dřevěný kříž.\n\nPozději hledači pokladů vybourali trhavinou do věže otvor, jímž učinili zříceninu hradu volně přístupnou.\n\nPoprvé se postaral o lepší opevnění Vilém z Ilburka po roce 1450. Vnější hradby nechal doplnit věžovitým stavením se zaoblenými rohy. Součástí stavení byla vstupní brána, kudy se dalo vejít na pavlač u opevnění. Do vnitřního hradu vedla branka v příčné zdi. Všechny budovy, věže a hradby byly součástí pevnostního systému v německém stylu.\nZ vrcholu je dobrý výhled po okolí, na nedaleké Stvolínky, Stranné či Blíževedly. Cesta vzhůru po červené turisticky značené cestě je dosti náročná, s převýšením 230 metrů. Nejbližší železniční zastávka je v Kravařích. Vrch včetně hradu jsou na území CHKO Kokořínsko a je veden od roku 1995 jako přírodní památka Ronov.. Po úpatí vrchu vede další značená cesta, zelená z Kravař na jih, do Kokořínska. Poblíž vede železniční trať z České Lípy do Lovosic, nejbližší (asi 2 km) zastávky vlaku jsou ve Stvolínkách a v Blíževedlech. Nejbližší silnicí je spojka mezi Blíževedly a Holany.\n\nPověstí se zachovala celá řada.\n"}
{"id": "367345", "url": "https://cs.wikipedia.org/wiki?curid=367345", "title": "Pokropený kropič", "text": "Pokropený kropič\n\nPokropený kropič (ve francouzském originále L'Arroseur arrosé) je francouzský němý film, který v roce 1895 natočil Louis Lumière, a který je považován za první dějový snímek ve filmové historii.\n\nNa začátku filmu vidíme zahradníka (François Clerc), kterak v zahradě gumovou hadicí nevinně zalévá záhon. V tom se na scéně se za jeho zády objevuje chlapec (Benoît Duval), který si úmyslně stoupne na zahradníkovu hadici a přeruší tím proud vody. Udivený zahradník se snaží najít příčinu náhlé závady a odstranit ji. V okamžiku, když si začne pozorně prohlížet ústí hadice, chlapec s ní sestoupí a obnovený proud vody vytryskne zahradníkovi přímo do obličeje. Mladý šprýmař se snaží před rozzlobeným zahradníkem utéci. Následuje honička po zahradě. Po krátkém pronásledování jej rozzlobený zahradník chytí a zlije jej vodou z hadice. Poté se zahradník vrací ke své práci a mladý darebák odchází ponížen pryč.\n\n28. prosince 1895 uspořádali bratři Lumièrové v Indickém salónku kavárny Grand Café na pařížském bulváru Kapucínů první veřejnou projekci svých „oživlých fotografií“ platícím divákům, kterých se v tento historický okamžik sešlo třicet tři. Zhlédli dvacetiminutový program, který se skládal z deseti asi minutových snímků, z nichž většina zachycovala každodenní události ze skutečného života jako příjezd vlaku na nádraží, odchod dělníků z továrny, rodinnou snídani nebo partii karet. Mezi těmito reportážními snímky se nacházel jeden, který se od ostatních nápadně odlišoval. Jako šestý v pořadí se na plátně objevil krátký inscenovaný skeč Pokropený kropič (\"L'Arroseur arrosé\"; 1895), který je považován za první hraný film ve filmových dějinách. Původ námětu k natočení tohoto prostinkého skeče je sporný. Podle Louise Lumièra je film pouze zopakováním skutečného žertu, který provedl jeho mladší bratr Edouard jejich rodinnému zahradníkovi, kterým byl pan François Clerc. Podle filmového historika Georgese Sadoula je námět filmu, respektive výše uvedené události, které k jeho vzniku vedly, inspirován výjevem z alba knihkupectví Quantin z roku 1887, kde se v devíti obrazech nacházel kreslený komický příběh o chlapci, zahradníkovi a jedné kropicí hadici, jehož autorem byl ilustrátor a karikaturista Hermann Vogel. V tomto ohledu můžeme tento film považovat za první příklad filmové adaptace. Film natočil Louis Lumière na jaře roku 1895 na zahradě rodinného domu v Lyonu. François Clerc si svou roli zahradníka zopakoval i ve filmu, ale role chlapce byla přeobsazena, místo mladšího bratra Edouarda, který byl považován za příliš mladého, byla role Louisem svěřena mladému tesařskému učni z Lumiérových továren jménem Benoît Duval (někdy uváděn jako Daniel Duval).\n\n\n\n"}
{"id": "367349", "url": "https://cs.wikipedia.org/wiki?curid=367349", "title": "Jitona", "text": "Jitona\n\nJITONA a.s. je česká dřevozpracující firma. Je největší českou firmou vyrábějící a exportující nábytek a zejména ložnice. Ve dvou výrobních závodech (Klatovy, Třebíč) zaměstnávala JITONA a.s. v roce 2011 700 pracovníků.\n\nHistorie samotné Jitony sahá do roku 1951, kdy byla sloučením drobných výrobců nábytku v jižních Čechách vytvořena státní společnost „Jihočeské továrny nábytku“. Vzhledem k tomu, že v roce 2007 byla soběslavská JITONA a.s. sloučena s rousínovským Tusculum a.s., navazuje dnešní firma i na tradici Spojených umělecko průmyslových (UP) závodů Brno, založených v roce 1920 a v roce 1992 přetransformovaných z UP závodů Rousínov na Tusculum a.s.\n\nV roce 2019 skončila spolupráce společností Jitona a IKEA, společnost Jitona oznámila, že propustí k říjnu roku 2019 celkem asi 180 zaměstnanců. Mělo by odejít 100-110 lidí ze závodu v Klatovech a asi 80 lidí ze závodu v Třebíči.\n\n\n"}
{"id": "367352", "url": "https://cs.wikipedia.org/wiki?curid=367352", "title": "Žebrová pletenina", "text": "Žebrová pletenina\n\nŽebrová pletenina (anglicky: rib knitwear, německy: Rippware)\nje výrobek s plastickými pruhy v různé šířce, které se dají vytvářet v zátažné oboulícní vazbě několika možnými technikami. \n\nInterlokové postavení znamená, že jehly dvou lůžek stojí špičkami přímo proti sobě. Jestliže například střídavě dvě jehly pletou, dvě jsou vyřazeny z provozu (žebrování 2:2) a na každá dvě \"lícní očka\" následují dvě \"rubní\", vznikají na obou stranách pleteniny žebra ze sloupků lícních oček. Rubní očka jsou vidět teprve když se pletenina příčně roztáhne. Pletenina se používá se na svrchní ošacení, ponožky a spodní prádlo. \nPři stejném sledu pracujících a vyřazených jehel a stejné vazbě vzniká pletenina, které se říká patent (nebo také \"švýcarské žebrování\", \"dvojité žebrování\" aj.). Pletenina je mnohem roztažnější do šířky než výrobky z interlokového postavení jehel. Používá se na náplety (rukávů, límců apod.) u pletených i tkaných oděvů a na spodní prádlo.\n\nPro žebrování ze 6 sloupků lícních 3 sloupků rubních oček se někdy používá označení \"derby\".\n\nExistuje několik variant, od jednoduchého patentu (hladce/obrace) 1:1, 2:2, až po \"chytový vzor\" (na \"snímku vpravo\"), zhotovený následujícím postupem:\n\n1.řada střídavě: 1 oko hladce / 1 oko se sejme s přízí přes jehlici\n\n2. řada střídavě: 1 oko s nadhozením se splete hladce / 1 oko se sejme s přízí přes jehlici\n\n3. a další řady: stejně jako 2. řada \n\nRučně pletené patentové vzory se nejčastěji používají na sportovní oblečení pro děti i dospělé. \n"}
{"id": "367357", "url": "https://cs.wikipedia.org/wiki?curid=367357", "title": "Telenovela", "text": "Telenovela\n\nTelenovela je žánr melodramatického televizního seriálu, populárního zejména v Latinské Americe. Bývá řazen jako subžánr mýdlové opery, se kterou má mnoho společných znaků. Ústředními motivy telenovel jsou mezilidské vztahy, řešení složitých životních situací a problémů. Žánrově mají široké rozpětí, většina je dramatická, některé komediální, odehrávají se v současnosti i v minulosti. Název pochází ze španělštiny; jedná se o složeninu slov \"televisión\" (televize) a \"novela\" (román), doslova tedy jde o \"televizní román\".\n\nLatinskoamerické telenovely mají předem daný počet dílů, jenž se pohybuje obvykle mezi 100–200 epizodami, a předem určený konec, ke kterému děj celého seriálu směřuje. Vysílány jsou několik měsíců, zpravidla ne déle než jeden rok. Pro latinskoamerické herce je působení v telenovele vrcholem jejich kariéry. Každá latinskoamerická země má vlastní televizní společnosti, které telenovely natáčejí. Zvykem je také přebírání úspěšných námětů a vytváření remaků napříč Latinskou Amerikou.\n\nTelenovely vznikly evolucí rozhlasových radionovel, které byly v Latinské Americe populární. K prvním telenovelám patří brazilská \"Sua Vida Me Pertence\" (1951–1952), kubánská \"Senderos de amor\" (1951) a mexická \"Ángeles de la calle\" (1951). Tyto seriály byly vysílány jednou až dvakrát týdně. První telenovelou vysílanou každý pracovní den byla mexická \"Senda prohibida\" z roku 1958. Až do 70. let se jednalo o žánr rozšířený pouze v Latinské Americe. Peruánská telenovela \"Simplemente María\" (1969–1971) byla jako první exportována do zahraničí a teprve mexická telenovela \"Los ricos también lloran\" z let 1979–1980 se stala celosvětově známou. Po roce 2000 začaly být telenovely natáčeny pro Američany hispánského původu také ve Spojených státech. Ve stejné době se objevily také v Turecku a dalších balkánských zemích, kde mají oproti latinskoamerickým seriálům tohoto žánru částečně odlišnou podobu.\n\nV Česku měla díky svému uzavřenému narativu charakter telenovely první řada seriálu \"Rodinná pouta\" (2004–2005). V letech 2008–2009 vznikl také seriál \"Ošklivka Katka\", remake celosvětově úspěšné kolumbijské telenovely \"Ošklivka Betty\". V českém prostředí se jinak telenovely nenatáčí, ačkoliv jsou mnohé mýdlové opery tímto termínem někdy označovány.\n\nZahraniční telenovely se v Česku poprvé objevily v roce 1993, kdy TV Premiéra zahájila vysílání italsko-argentického seriálu \"Manuela\". I v dalších letech se na obrazovkách této televize, z níž se v polovině 90. let stala TV Prima, objevovaly další telenovely. Zájem českých diváků o tento žánr rapidně vzrostl v roce 1999, kdy TV Nova zařadila do svého vysílání svoji první telenovelu, mexický seriál \"Esmeralda\", který byl nakonec přesunut do hlavního vysílacího času. Na úspěch \"Esmeraldy\" navázala Nova dalšími telenovelami, např. \"Milady\", \"Divoký anděl\", \"Luisa Fernanda\", \"Yago, syn džungle\", \"Kachorra\", aj. I na Primě vzrostl v tomto období počet vysílaných telenovel. Od roku 2005 však zájem o ně postupně opadal a od roku 2009 se telenovely objevovaly v českém televizním programu spíše výjimečně. Pokud byly do programové skladby zařazeny (např. na TV Relax), jednalo se o reprízy úspěšných seriálů z přelomu tisíciletí. V roce 2018 začala skupina Prima premiérově uvádět na stanici Prima Love další latinskoamerické telenovely.\n\nV roce 2011 uvedla TV Nova na české obrazovky seriál \"Tisíc a jedna noc\" z turecké telenovelové produkce, který byl následován dalšími (např. \"Velkolepé století\"). Oproti například Slovensku se turecké seriály tohoto typu u diváků ale příliš neuchytily a z programů českých stanic postupně převážně ustoupily.\n\n\n\n\n\n\n\n\n\n"}
{"id": "367359", "url": "https://cs.wikipedia.org/wiki?curid=367359", "title": "Malacký sultanát", "text": "Malacký sultanát\n\nMalacký sultanát se nacházel na jižní oblasti Malajského poloostrova a ve střední části Sumatry. Roku 1402 jej založil sultán Paramešvára. Jeho centrum se nacházelo v Malakce. Poté, co na počátku 16. století Malakku napadli Portugalci, započalo období tzv. Portugalské Malakky a na území Malackého sultanátu vznikl Džohorský sultanát.\n"}
{"id": "367362", "url": "https://cs.wikipedia.org/wiki?curid=367362", "title": "Kiefer Sutherland", "text": "Kiefer Sutherland\n\nKiefer Sutherland (* 21. prosince 1966 Londýn, Anglie) je kanadský herec, narozený ve Velké Británii, držitel ceny Emmy a Zlatého glóbu, známý postavou Jacka Bauera v seriálu \"24 hodin\".\n\nNarodil se v Londýně kanadským hercům Donaldu Sutherlandovi a Shirley Douglasové, je vnukem kanadského politika Tommyho Douglase. Má dvojče - sestru Rachel.\n\nJeho filmový debut proběhl ve snímku \"Návrat Maxe Dugana\", kde hrál vedle svého otce a Matthewa Brodericka. Steven Spielberg ho obsadil do jedné epizody své série \"Nebezpečné příběhy\", kde si jej všiml Sean Penn a obsadil jej do kriminálního dramatu \"Na dosah\" (1986). Následovaly role problémových teeanagerů ve filmech \"Trapped in Silence\" a \"Stůj při mně\". Vůdce upírského gangu si Sutherland zahrál v roce 1987 ve filmu \"Ztracení chlapci\".\n\nMnoho postav, které Sutherland ztvárnil, se pohybovalo na hraně zákona nebo i za ní, např. ve filmech \"Mladé pušky\", \"Pár správných chlapů\", \"Čas zabíjet\" nebo \"Chicago Joe a holka ze šantánu\". Spolu s Julií Roberts, svojí budoucí snoubenkou, si zahrál ve filmu Joela Schumachera o medicích, kteří na sobě testují účinky klinické smrti, \"Hráči se smrtí\".\n\nV roce 1993 začal působit i jako režisér. Jeho režijním debutem se stal film \"Poslední naděje\", který získal dobré kritické ohodnocení. K režisérské profesi se pak vrátil ještě v roce 1997 s filmem \"Pravda a lež\" a o tři roky později se snímkem \"Rivalové\".\n\nJeho nejznámější rolí se stal Jack Bauer v seriálu, který se odehrává ve skutečném čase, \"24 hodin\". První řada seriálu se začala vysílat v roce 2001 a do dneška se seriál dočkal celkem osmi řad a jednoho televizního filmu. Za tuto roli získal několik ocenění, včetně Zlatého glóbu a Emmy.\n\nV roce 2002 získal roli zločince ve filmu \"Telefonní budka\", který uvěznil pomocí ostřelovací pušky Colina Farrella v telefonní budce a přes telefon s ním po celý film hovoří.\n\nSvůj hlas propůjčil také postavám ve dvou epizodách osmnácté řady seriálu \"Simpsonovi\". V epizodě \"Osudy dobrého vojáka Homera\" namluvil plukovníka a v díle \"24 minut\" propůjčil svůj hlas animované verzi Jacka Bauera.\n\nV roce 2015 se připojil k obsazení seriálu \"Designated Survivor\", který měl premiéru 21. září 2016.\n\nV roce 1987 se oženil s Camelií Kathovou, se kterou má dceru Sarah Jude, v roce 1990 se rozvedli. V témže roce se seznámil s Julií Robertsovou při natáčení filmu \"Hráči se smrtí\". Oba herci se zasnoubili, ale herečka odvolala svatbu tři dny před ní kvůli tomu, že se měl snoubenec setkat se striptérkou. V roce 1996 se oženil s Kelly Winnovou, ale již po třech letech začali žít odděleně, v roce 2004 zahájili rozvod a v roce 2008 byli rozvedeni.\n\nOd roku 2014 chodí s modelkou a herečkou Cindy Well. V roce 2017 se zasnoubili.\n\nJedná se o aktivního člena kanadské politické strany New Democratic Party, sběratele kytar a majitele nahrávacího studia Ironworks.\n\n"}
{"id": "367367", "url": "https://cs.wikipedia.org/wiki?curid=367367", "title": "Har Choma", "text": "Har Choma\n\nHar Choma (hebrejsky: הר חומה; arabsky: جبل أبو غنيم, \"Džebel Abú Ghneim\") je židovská čtvrť v jihovýchodním Jeruzalémě. Nachází se mezi kibucem Ramat Rachel a Betlémem.\n\nV letech 1948 až 1967 byla tato část města okupována Jordánskem a v současné době je nárokována Palestinskou autonomií jako součást zamýšleného hlavního města Palestinského státu. Evropská unie a Spojené státy kritizují dlouhodobě výstavbu bytů v této čtvrti, avšak Izrael tyto kritiky odmítá s tím, že bytová politika v rámci Jeruzaléma se liší od politiky na Západním břehu. Poukazují na skutečnost, že Jeruzalém byl v roce 1980 v rámci tzv.  prohlášen za nedělitelné hlavní město Izraele a za součást izraelského území.\n\nŽidé vykoupili tři čtvrtiny půdy na místě současné Har Chomy ve 40. letech 20. století a Židovský národní fond zde posléze vysázel stromy. Zbylou čtvrtinu patřící Arabům vykoupili Židé v následujících letech. Masovou výstavbu bytů (plánovaných 32 tisíc) vyhlásil v roce 1997 tehdejší premiér Benjamin Netanjahu a tento krok přinesl velké mezinárodní odsouzení (130 států světa se postavilo proti Izraeli a pouze Spojené státy spolu s několika tichomořskými státy za Izrael). K roku 2008 žije v této městské čtvrti zhruba 4 tisíce rodin a nachází se zde 12 školek, 6 pečovatelských center, 2 gymnázia, 3 lékařské kliniky a 3 obchodní centra.\n\nPlocha této městské části dosahuje 2523 dunamů (2,523 kilometru čtverečního).\n\n"}
{"id": "367369", "url": "https://cs.wikipedia.org/wiki?curid=367369", "title": "Allofykocyanin", "text": "Allofykocyanin\n\nAllofykocyanin je modrý fotosyntetický pigment, který se skládá z fykobilinové skupiny a na něj navázaného proteinu. Slouží jako přídatné barvivo u sinic a ruduch, tvoří u nich vnitřní část (dřeň) fykobilizomu, tedy anténovité struktury umístěné na povrchu buněk sinic či na povrchu plastidů ruduch. Allofykocyanin dokáže pohlcovat světlo o vlnové délce až 650 nm.\n"}
{"id": "367370", "url": "https://cs.wikipedia.org/wiki?curid=367370", "title": "Eljakim Rubinstein", "text": "Eljakim Rubinstein\n\nEljakim Rubinstein (hebrejsky: אליקים רובינשטיין, narozen 1947) byl v letech 1997 až 2004 izraelský generální prokurátor. Celý život působil jako úředník a diplomat a měl značný vliv na vnitřní a zahraničí politiku země, největší zásluhu má za pomoc při utváření konečné podoby mírových smluv s Egyptem a Jordánskem.\n\nNarodil se v Tel Avivu a získal bakalářský a magisterský titul v oblasti práva na Hebrejské univerzitě v Jeruzalémě. V polovině 70. let byl právním poradcem ministerstev obrany a zahraničí. Diplomatickou kariéru zahájil roku 1977 a byl členem izraelské delegace, která vyjednávala mír s Egyptem. Od roku 1980 působil na ministerstvu zahraničí, kde dohlížel na normalizaci vztahů s Egyptem. Během 80. let zastával řadu funkcí na ministerstvu zahraničí a v roce 1986 byl zástupce šéfa izraelské diplomatické mise ve Spojených státech. V roce 1991 byl členem izraelské delegace na Madridské mírové konferenci. Později vedl izraelskou delegaci, která vyjednávala mír s Jordánskem. Po dokončení této mírové smlouvy se věnoval právu. V letech 1995 až 1997 byl soudcem jeruzalémského distriktního soudu a v letech 1997 až 2004 zastával funkci generálního prokurátora. Od května 2004 je soudcem Nejvyššího soudu.\n"}
{"id": "367377", "url": "https://cs.wikipedia.org/wiki?curid=367377", "title": "Kate Winsletová", "text": "Kate Winsletová\n\nKate Winsletová, CBE, rodným jménem Kate Elizabeth Winslet, (* 5. října 1975 Reading, Berkshire, Anglie) je britská herečka a příležitostná zpěvačka, držitelka Oscara pro nejlepší herečku v hlavní roli za výkon ve snímku \"Předčítač\". Známou se stala rolemi Rose DeWitt Bukaterové ve filmu \"Titanic\" a Marianne Dashwoodové ve filmu \"Rozum a cit\".\n\nNarodila se v Readingu barmance Sally Ann a staviteli bazénů Rogeru Winsletovým. Má dvě sestry Beth a Annu a bratra Josse. Již v jedenácti začala studovat drama.\n\nJejím prvním dlouhodobým partnerem byl herec a scenárista Stephen Tredre, který po natočení \"Titanicu\" zemřel. Aby se mohla zúčastnit jeho pohřbu, nezúčastnila se premiéry \"Titanicu\".\n\nV roce 1998 se vdala za režiséra Jima Threapletona, se kterým má dceru Miu Honey. Po rozvodu v roce 2001 se seznámila s režisérem Samem Mendesem a o dva roky později si jej vzala. Mají syna jménem Joe Alfie. Manželství se rozpadlo po sedmi letech. V prosinci 2012 se vdala potřetí, jejím vyvoleným se stal Ned RocknRoll (synovec Richarda Bransona). V prosinci 2013 se jim narodil syn Bear Winslet.\n\nHereckou kariéru začala již v dětském sci-fi seriálu \"Dark Season\" v roce 1991. Pak se objevovala v dalších seriálech. Pozornost jí přinesl v roce 1994 film Petera Jacksona \"Božská stvoření\". Následovala role ve filmu \"Rozum a cit\", který z ní udělal známou herečku, vynesl jí cenu BAFTA a nominace na Oscara a Zlatý glóbus.\n\nSvětoznámou herečkou stala díky snímku Jamese Camerona \"Titanic\", kde hrála pár spolu s Leonardem DiCapriem. Snímek se stal nejvýdělečnějším filmem všech dob (vydělal více než 2 miliardy dolarů) a získal 11 Oscarů.\n\nPo \"Titanicu\" začala natáčet převážně nízkorozpočtové nezávislé filmy jako \"Hideous Kinky\" nebo \"Jako dým\". Naopak odmítla mnoho rolí ve velkofilmech jako \"Anna a král\" nebo ve filmové trilogii \"Pán prstenů\".\n\nObjevila se také v komediálním seriálu BBC \"Extras\", kde parodovala sama sebe. Dvěma postavám seriálu v něm říká, že pracuje na filmu o holokaustu, protože je unavená z toho, jak stále prohrává na Oscarech (v té době měla za sebou již čtyři nominace), a každý, kdo natočil film o holocaustu, Oscara získal.\n\nVe svých dvaadvaceti letech se stala nejmladší osobou, která získala dvě nominace na Oscara, pak byla nominována ještě třikrát a pokaždé byla nejmladší osobou, která získala tři, čtyři, pět nominací. Nominována byla za herecké výkony ve filmech \"Rozum a cit\", \"Titanic\", \"Iris\", \"Věčný svit neposkvrněné mysli\" a \"Jako malé děti\". Za všechny tyto filmy byla nominována i na Zlatý glóbus.\n\nDne 11. ledna 2009 na 66. ročníku udílení cen Zlatý glóbus za rok 2008 zvítězila ve dvou kategoriích nejlepší herečka v hlavní roli ve filmu - drama za snímek \"Nouzový východ\" a nejlepší herečka ve vedlejší roli - film za snímek \"Předčítač\".\n\nDne 22. února 2009 na 81. ročníku vyhlášení cen Akademie získala Oscara v kategorii nejlepší ženský herecký výkon v hlavní roli za film \"Předčítač\". Po šesti nominacích se jí konečně povedlo proměnit jednu ve zlatou sošku.\n\nV roce 2011 hrála jednu z hlavních rolích ve filmu \"Bůh masakru\" režiséra Romana Polańského.\n\nV roce 2012 jí bylo uděleno britskou královnou Alžbětou II. vyznamenání Řádu britského impéria.\n\n"}
{"id": "367380", "url": "https://cs.wikipedia.org/wiki?curid=367380", "title": "Labuť koskoroba", "text": "Labuť koskoroba\n\nLabuť koskoroba (\"Coscoroba coscoroba\", dříve \"Cygnus coscoroba\") je nejmenší ze všech žijících labutí. Pro svou nápadnou odlišnost od svých nejbližších příbuzných je v současné době již zařazena do samostatného a odděleného rodu \"Coscoroba\" popsaného v roce 1853 německým přírodovědcem Ludwigem Reichenbachem.\n\nLabuť koskoroba dorůstá přibližně 90 – 115 cm, váží 3,2 – 5,4 kg a v rozpětí křídel měří kolem 1,57 m. Stejně jako ostatní labutě má velké, zavalité tělo, delší krk a nápadně krátký ocas, ale svým celkovým vzhledem připomíná spíše husu. Je celá bílá s červenými končetinami a zobákem a s šesti tmavými vnějšími letkami, které jsou výrazné především za letu. Samec se od samice zbarvením nijak neliší, mladí ptáci jsou částečně šedohnědí.\n\nLabuť koskoroba hnízdí v Jižní Americe v rozmezí od jižní Chile a střední Argentiny až po Ohňovou zemi a Falklandské ostrovy. Je tažná a na zimu pravidelně migruje směrem do střední Chile, severní Argentiny, Uruguayje a do jihovýchodní Brazílie. V současné době je její populace odhadována přibližně na 100 000 jedinců.\n\nV Česku je chována např. v ZOO Brno a ZOO Praha.\n\nK životu preferuje mělké bažiny a laguny. Živí se především trávou, různými vodními rostlinami a v menší míře požírá také slávky a menší ryby. Samice snáší 4 – 7 vajec do velkého hnízda z rostlinného porostu a sedí na nich asi po dobu 35 dnů. Samec v období hnízdění střeží okolí hnízda a odhání od jeho blízkosti nebezpečné predátory. Průměrná délka života labutě koskoraby ve volné přírodě činí přibližně 20 let.\n\n"}
{"id": "367383", "url": "https://cs.wikipedia.org/wiki?curid=367383", "title": "Exprese", "text": "Exprese\n\nExprese (z lat. \"ex-premó, ex-pressus\", výrazný, vyražený) znamená výraz, vyjádření:\n\n\nStejného původu je také:\n"}
{"id": "367385", "url": "https://cs.wikipedia.org/wiki?curid=367385", "title": "Azendohsaurus", "text": "Azendohsaurus\n\nAzendohsaurus byl archosaurním plazem, žijícím v období středního triasu na území dnešního Maroka. Je znám pouze na základě nekompletních fragmentů čelistí s několika zuby. Původně byl tento rod považován za příslušníka prosauropodních dinosaurů nebo některé jiné skupiny těchto pokročilých diapsidních plazů. Podle studie z roku 2007 (Irmis \"et al.\") však zřejmě vůbec nešlo o dinosaura, nýbrž o vývojově primitivnějšího archosaurního plaza. To potvrzuje také nový objev a studie z roku 2010.\n\nTypový druh byl v roce 1972 popsán jako \"A. laaroussi\" paleontologem J. M. Dutuitem.\n\n"}
{"id": "367387", "url": "https://cs.wikipedia.org/wiki?curid=367387", "title": "Zedel", "text": "Zedel\n\nZedel byl švýcarský výrobce motorů a motorových vozidel. Zédel je uměle vytvořené slovo z fonetického přepisu iniciál majitelů značky \"Z & L\". Motory Zedel osazovaly své motocykly a automobily výrobci jako Mars, Victoria, Minerva, ale také NSU nebo Peugeot.\n\nŠvýcaři Ernst Zürcher a Hermann Lüthi vyráběli v letech 1897 až 1907 ve své firmě \"Zürcher u. Lüthi & Cie.\" se sídlem v Saint-Aubin v kantonu Neuchâtel řadové čtyřválcové motory, které byly prodávány výrobcům motocyklů ve Francii, Rakousku, Německu i Anglii. V roce 1901 bylo změněno jméno firmy na Zedel, v té době zaměstnávala kolem 130 lidí. \n\nKvůli francouzským dovozním clům bylo rozhodnuto otevřít v pohraničním Pontarlier pobočku. Původně malá dílna se brzy změnila na továrnu pro montáž motorů pro motocykly a automobily, zaměstnávala však téměř výhradně švýcarské pracovníky. V roce 1906 začala společnost vyrábět automobily. Rychlý rozvoj firmy zastavily finanční potíže, díky nimž se většinovým akcionářem stal jeden z dodavatelů - Samuel Graf. Graf chtěl v celém závodě vyrábět už jen automobily, což Ernest Zürcher odmítal. \n\nZedel SA v Pontarlier nadále vyráběla motory, ale vyvíjela i vlastní automobil. Typ 22 B 7/8 cv měl vylepšený čtyřválcový motor z Typu A, tento prototyp vznikl ještě před odchodem Ernesta Zürchera z firmy. V roce 1907 byl Zürcher donucen továrnu v St. Aubin i s pobočkou ve Pontarlier prodat Samuelu Grafovi.\n\nDo začátku první světové války vznikly ještě typy CA, CB, CC, CG, CF, DB a DBS. V roce 1910 vznikl mnohem modernější Typ E. Krátce nato následovaly modely CI a H 3563 cc. Ty byly určeny zámožným zákazníkům, společnost je vyvážela do Anglie (a celého Commonwealthu), Belgie, Itálie, Švýcarska, Španělska, Thajska, Ruska i USA. Do roku 1914 bylo celkem vyrobeno kolem 400 automobilů Zedel. \n\nBěhem války začalo váznout zásobování materiálem a i prodej vozů stagnoval. Továrna musela podle nařízení francouzské vlády přejít na výrobu granátů. Vedoucí pracovníci se mezitím vrátili zpět do Švýcarska.\n\nSamuel Graf prodal továrnu v roce 1919 firmě Jérôme Donneta. Společnost Donnet do roku 1927 pokračovala ve výrobě vozů Donnet-Zédel, poté už jen pod označením Donnet. O šest let později přestal existovat i Donnet, když se sloučil s třemi francouzskými firmami: Delahaye, Unic a Chenard & Walker. V roce jeho provozy převzal dovozce vozů Fiat Pigozzi a začal zde vyrábět modely Simca-Fiat. Později přešel majetek na firmu Simca od ní pak do společnost Citroën.\n\n\n"}
{"id": "367391", "url": "https://cs.wikipedia.org/wiki?curid=367391", "title": "Panča šíla", "text": "Panča šíla\n\nPanča šíla jsou zásady vzájemných vztahů mezi Indií a Čínou. Jedná se o pět zásad, které byly převzaty ze základních příkazů pro život buddhistů a byly aplikovány jako všeobecné zásady mírového soužití mezi státy s rozdílnými sociálními a politickými systémy:\n\n\nDůležitým faktorem pro aktivitu rozvojových zemí a stabilitu v Asii po druhé světové válce byl rozvoj vztahů mezi dvěma největšími zeměmi tohoto kontinentu – Indií a Čínou. O přestávce Ženevské konference o Indočíně a Koreji indický a čínský premiér Čou En-laj a Džaváharlál Néhrú podepsali koncem dubna 1954 dohodu o obchodních stycích s Tibetem. Význam této dohody, vedle konkrétních ujednání, spočíval především v tom, že v její preambuli byly formulovány zásady vzájemných vztahů mezi těmito dvěma státy, které jsou známy jako panča šíla.\n\nPrincipy panča šíla byly dále rozvedeny v deseti zásadách, jimiž se měly řídit vztahy mezi státy, které se účastnily konference v Bandungu v druhé polovině dubna 1955.\n\n"}
{"id": "367394", "url": "https://cs.wikipedia.org/wiki?curid=367394", "title": "Setkávání Václava Hudečka", "text": "Setkávání Václava Hudečka\n\nSetkávání Václava Hudečka je festival klasické hudby, který se koná v Moravských Budějovicích. \n\nKoncerty se provádějí v kostele sv. Jiljí, na zámeckém nádvoří i v areálu koupaliště. Houslista Václav Hudeček zde dává koncertní příležitosti hlavně mladým houslistům – např.: Sophia Jaffé, Ivana Kovalčíková, Jan Mráček nebo Anush Nikoghosyan, sólisty doprovodila Moravská filharmonie Olomouc či soubor Barocco sempre giovane. Dále zde vystoupí Hradišťan s Jiřím Pavlicou, varhaník Pavel Svoboda nebo dirigent Stanislav Vavřínek s německou houslistkou Sophií Jaffé. Festival je pořádán agenturou Ars/koncert Brno.\n\n"}
{"id": "367395", "url": "https://cs.wikipedia.org/wiki?curid=367395", "title": "Cyklin D", "text": "Cyklin D\n\nCyklin D je regulační protein buněčného cyklu u eukaryot patřící do rodiny cyklinů. V současnosti jsou rozeznávány tři typy tohoto proteinu – cyklin D, D a D. Vyskytují se především v dělících se buňkách, ve zvýšené míře především v buňkách nádorových.\n\nExprese cyklinu D je indukována růstovými faktory, tzv. mitogeny. Tím se cyklin D svým způsobem liší od ostatních cyklinů, jež jsou exprimovány výrazně cyklicky. Signál od růstových faktorů se přenáší MAP kinázovou drahou přes Ras, Raf, MEK a ERK kinázy.\n\nCyklin D patří spolu s cykliny E mezi tzv. G cykliny, jejichž koncentrace v buňce vzrůstá během G fáze. Experimenty s protilátkami proti cyklinu D injikovanými do buněk a přidáním růstových faktorů prokázaly, že je nezbytný pro průchod restrikčním bodem v pozdní G fázi.\n\nPo asociaci s CDK4 nebo CDK6 tento komplex fosforyluje mnoho významných substrátů, např. retinoblastomový protein (Rb), což je inhibitor transkripčního faktoru E2F. Po disociaci z Rb indukuje E2F transkripci genů nezbytných pro vstup do S fáze. Jedním z transkribovaných genů je gen pro cyklin E, který ve spolupráci s CDK2 rovněž napomáhá fosforylaci Rb. Jakmile dosáhne cyklin E určité koncentrace, fosforylace Rb a exprese E2F se stávají nezávislými na aktivitě komplexu cyklin D-CDK4/6, protože E2F mimo jiné indukuje svoji vlastní expresi.\n\nNeřízená nadprodukce cyklinu D bývá spojena s mnoha typy nádorů, např. parathyroidního adenomu, rakovinou prsu, prostaty a tlustého střeva, lymfomy a melanomy.\n"}
{"id": "367396", "url": "https://cs.wikipedia.org/wiki?curid=367396", "title": "Jiří Mlika", "text": "Jiří Mlika\n\nJiří Mlika (* 18. července 1980,Kutná Hora) je český profesionální fotbalista, útočník, který v současné době hraje za plzeňskou Viktorii.\n\nJiří s fotbalem začal v OFS Kutná Hora. Z Kutné Hory se vydal do Příbrami. Při působení v Sokolově nastřílel ve 2 sezonách 9 branek. V létě roku 2008 přestoupil do FC Viktoria Plzeň.\n\nAktuální k 28. říjnu 2008\n"}
{"id": "367398", "url": "https://cs.wikipedia.org/wiki?curid=367398", "title": "Moravská filharmonie Olomouc", "text": "Moravská filharmonie Olomouc\n\nMoravská filharmonie Olomouc je symfonický orchestr, který sídlí v Olomouci.\n\nMoravská filharmonie je kulturní institucí, která se podílí na organizaci uměleckého a koncertního života v Olomouci. Je organizátorem a pořadatelem hudebního festivalu Dvořákova Olomouc a Mezinárodního varhanního festivalu. Pravidelně pořádá i Mezinárodní dirigentské kurzy. Šéfdirigentem orchestru je Petr Vronský. Od sezóny 2019/20 je šéfdirigentem Jakub Klecker.\n\nDavid Oistrach, Václav Hudeček, Josef Suk, Sviatoslav Richter, Yehudi Menuhin, Václav Neumann, Libor Pešek, a další\n\n"}
{"id": "367400", "url": "https://cs.wikipedia.org/wiki?curid=367400", "title": "Prci, prci, prcičky (filmová série)", "text": "Prci, prci, prcičky (filmová série)\n\nSérie filmů Prci, prci, prcičky je série teenagerských komedií společnosti Universal Pictures. Série zahrnuje původní film \"Prci, prci, prcičky\" a jeho tři přímá pokračování a další čtyři spin-off filmy.\n\n\n\nPrvní tři díly se točí okolo Jima Levensteina (Jason Biggs), který v prvním filmu přijde o panictví, ve druhém se snaží si nezávazně užívat a ve třetím se rozhodne oženit se svou vyvolenou. Důležitou postavou těchto filmů je také Steve Stifler (Seann William Scott). Prostřednictvím jeho příbuzných je vysvětlena návaznost filmů. Hlavním hrdinou čtvrtého dílu je jeho bratr Matt (Tad Hilgenbrink), který vyznává stejnou filozofii jako Steve (touží neustále po sexu a zábavě). V \"Nahé míli\" a \"Spolku Beta\" je ústřední postavou jeho bratranec Erik (John White), který není \"správný\" Stifler, protože na počátku je ještě panic. V těchto filmech reprezentuje \"stiflerovský způsob života\" další bratranec Dwight (Steve Talley). Poslední díl (Školní sraz) se opět točí kolem postav z původní trilogie. Jedinou postavou, která se objeví ve všech filmech, je Jimův táta (Eugene Levy)\n"}
{"id": "367401", "url": "https://cs.wikipedia.org/wiki?curid=367401", "title": "American Pie", "text": "American Pie\n\nAmerican Pie může být:\n\n"}
{"id": "367402", "url": "https://cs.wikipedia.org/wiki?curid=367402", "title": "Za poklady Broumovska", "text": "Za poklady Broumovska\n\nFestival klasické hudby Za poklady Broumovska každoročně pořádá jedenáct koncertů (květen – září) českých i zahraničních umělců v barokních kostelích na Broumovsku. Koncerty se konají každou prázdninovou sobotu od 18 hodin, vždy v jednom kostelů. Vstupné na koncerty je dobrovolné a výtěžek z něj je určen na péči o kostely, ve kterých koncerty probíhají. Festival je každoročně zahájen květnovým benefičním koncertem, který se koná v broumovském klášteře. Doprovodným programem festivalu jsou letní Hornové kurzy.\nKořeny festivalu sahají do doby, kdy začínalo Broumovsko po pádu komunismu otevírat své území každému, kdo přicházel ať už jen na chvíli pobýt nebo zůstat natrvalo. Skupina návštěvníků a místních nadšenců si tehdy povšimla barokních křížků, kapliček a kostelů, pozastavila se nad jejich zuboženým stavem a rozhodla se dle vlastních možností iniciovat změnu k lepšímu. Tak vznikl v letech 2000 a 2001 Týden pro broumovské kostely, na který v letech 2006 a 2007 navázal hudební festival Za poklady Broumovska, tehdy organizovaný Dobrovolným svazkem obcí Broumovsko. Od roku 2008 zajišťuje organizaci a řízení festivalu nezisková organizace Agentura pro rozvoj Broumovska.\n\nNa festivalu již vystoupili mj.: Schola Gregoriana Pragensis, Tomáš Thon, Petr Čech, Barocco sempre giovane, Ivo Kahánek, Václav Hudeček, Pavel Šporcl, Petr Nouzovský, Jana Boušková, Kateřina Englichová, Štefan Margita, Ivan Vokáč, Stamicovo kvarteto, Kühnův smíšený sbor, Musica Florea, Zemlinského kvarteto, Eva Urbanová a další.\n\nDoprovodným programem festivalu jsou mezinárodní Hornové kurzy, které se konají vždy v srpnu v národní kulturní památce kláštera v Broumově. Zakladatelkou kurzů je hornistka Zuzana Rzounková. Kurzy jsou určeny všem žákům ZUŠ, studentům konzervatoří i akademií či zájemcům z řad veřejnosti, bez omezení věku. .\n\n\n"}
{"id": "367403", "url": "https://cs.wikipedia.org/wiki?curid=367403", "title": "Tremor", "text": "Tremor\n\nTremor (třes) je neúmyslný, rytmický svalový pohyb, který se vyskytuje na jedné nebo více částech těla. Mimovolné pohyby se nejčastěji vyskytují na horních i dolních končetinách, na obličeji, na hlasivkách nebo na trupu těla, nejčastěji se třes vyskytuje na rukou. Příčinou bývají jak neurologické poruchy různého původu, tak také jiná onemocnění či podněty (např. prochladnutí, hypoglykemický stav, otrava alkoholem či jinými jedy).\n\nPříčiny třesu leží hluboko v mozku, přesněji někde v mozkové části, která ovládá pohyby svalstva. Tato neurologická porucha se většinou objevuje spolu s nějakou jinou nemocí, např. roztroušenou sklerózou, mozkovou mrtvicí nebo traumatickým poraněním mozku. Tremor mohou způsobit i některé léky – amfetaminy, kofein, kortikosteroidy, způsobit jej může i otrava rtutí nebo selhání jater.\n\nTřes však může signalizovat také hypoglykémii, kterou doprovází palpitace nebo pocení. Stejně tak může třes způsobit nedostatek spánku, nedostatek vitaminu B nebo hořčíku.\n\nNejčastěji se objevuje jako příznak onemocnění samotný třes, a to třes rukou, nohou, paží, trupu, hlasivek nebo obličeje. Tremor se může vyskytnout v každém věku vlivem stresu; neurologické potíže, které způsobují tremor, však mají lidé staršího nebo středního věku.\n\nTremor můžeme rozdělit do více než 20 skupin.Základní fenomenologické dělení(2) je založeno na okolnostech výskytu dané formy třesu - podle toho, zda se třes objevuje v klidové poloze (klidový), nebo při aktivní inervaci (akční), ve statické zátěži (posturální), či v průběhu pohybu postižené části těla (kinetický a intenční) - Další dělení třesu je možné podle jeho tělesné lokalizace, frekvence (pomalá do 4 Hz, střední 5-7 Hz, rychlá nad 7 Hz) nebo amplitudy (jemná - výchylky do 1 cm, střední 1-2 cm, hrubá nad 2 cm). Třes může být projevem řady různých fyziologických i patologických stavů, objevuje se jako izolovaný příznak nebo jako součást charakteristických syndromů. \n\nLékař většinou zjišťuje frekvenci tremoru a zda probíhá v klidové fázi nebo při chůzi, pohledem může zjistit, zda při tremoru vzniká svalová atrofie. Někdy se dělají krevní testy k vyloučení některých diagnóz spojených se štítnou žlázou. Většinou se dělají typická neurologická vyšetření: CT, magnetická rezonance nebo EEG.\n\nNeexistuje žádná léčba, která by tremor vyléčila. Například parkinsonský tremor se léčí pomocí dopaminu nebo látek obsahující THC (v marihuaně). U esenciálního tremoru se nasazují beta-blokátory.\n"}
{"id": "367413", "url": "https://cs.wikipedia.org/wiki?curid=367413", "title": "Zachary Quinto", "text": "Zachary Quinto\n\nZachary John Quinto (* 2. června 1977 Pittsburgh, Pensylvánie, USA) je americký filmový a televizní herec.\n\nNarodil se 2. června 1977 v Pittsburghu. Jeho otec John, který zemřel v Zacharyho 7 letech, byl italského původu, matka irského. Má bratra Joea. 16. října 2011 prostřednictvím svého blogu učinil veřejný coming out.\n\nOdpromoval v roce 1995 na Central Catholic High School a v roce 1999 dokončil Carnegie Mellon School of Drama.\n\nJeho první role byla v roce 1994 v televizním seriálu Dotek anděla. Následně účinkoval v několika dalších seriálech jako například Čarodějky, Kriminálka Las Vegas nebo Odpočívej v pokoji. V roce 2004 dostal příležitost od televize FOX zahrát si počítačového experta Adama Kaufmana v populárním seriálu 24 hodin, k němuž o dva roky později namluvil hlas pro stejnojmennou počítačovou hru. V roce 2006 se objevil po boku Tori Spelling jako její gay nejlepší přítel v komediálním seriálu \"So noTORIous\".\n\nVe stejném roce dostal nabídku od televize NBC hrát v seriálu Hrdinové (\"Heroes\"). V této dosud největší roli ztvárnil nebezpečného sériového vraha Gabriela „Sylara“ Graye, obdařeného nadpřirozenými schopnostmi. V roce 2009 si zahrál postavu Spocka ve filmu \"Star Trek\" režiséra J. J. Abramse. Tuto roli si zopakoval i v následujících snímcích \"\" (2013) a \"\" (2016).\n\n\n"}
{"id": "367416", "url": "https://cs.wikipedia.org/wiki?curid=367416", "title": "Mezinárodní varhanní festival Odry", "text": "Mezinárodní varhanní festival Odry\n\nMezinárodní varhanní festival Odry je pořádán od roku 2000 v chrámu sv. Bartoloměje v Odrách. Ředitelem festivalu je Jan Jakubík.\n\nVystoupili zde varhaníci: Josef Kšica, Gregory ´D Agostino, Václav Uhlíř, Peter van Dijk, Pavel Rybka, Vladimír Roubal, Martin Poruba, Martin Jakubík a další.\n\n"}
{"id": "367417", "url": "https://cs.wikipedia.org/wiki?curid=367417", "title": "Adolph Kolping", "text": "Adolph Kolping\n\nBlahoslavený Mons. Adolph Kolping (8. prosince 1813, Kerpen, Německo – 4. prosince 1865, Kolín nad Rýnem) byl německý katolický kněz, sociální reformátor a zakladatel tzv. Kolpingova díla, rozsáhlé sociální federace zajišťující, zejména mladým lidem, vzdělání a podporu v nouzi. Je blahoslaveným římskokatolické církve, kde se jeho památka slaví 6. prosince.\n\nKolping vyrůstal ve velmi chudých poměrech jako čtvrté dítě pastevce ovcí. V 18 letech odešel do Kolína nad Rýnem jako asistent obuvníka. Sám usiloval o vyšší vzdělání, ale jeho rodinné poměry mu to neumožňovaly. Byl šokován životními podmínkami tamějších lidí, což ovlivnilo jeho rozhodnutí stát se knězem. Ve věku 23 let začal studovat Dreiköniggymnasium v Kolíně nad Rýnem a od roku 1841 teologii v Mnichově, později také Bonnu a Kolíně nad Rýnem.\n\n10. dubna 1845 byl v Kolíně nad Rýnem vysvěcen na kněze. Nejdříve pracoval v Elberfeldu (nyní část Wuppertalu) jako kaplan a katecheta.\n\nV roce 1847 se stal druhým prezidentem tzv. \"Jednoty katolických tovaryšů\", založené předcházející rok Johannem Gregorem Breuerem, která mladým tovaryšům zajišťovala náboženskou a sociální podporu.\n\nRoku 1849 se vrátil do Kolína nad Rýnem jako vikář v kolínském chrámu a založil \"kolínskou jednotu tovaryšů\". V roce 1850 spojil již existující tovaryšské jednoty do jedné federace. Toto spojení je základem dnešních mezinárodních \"Kolpingových rodin\", jež jsou součástí tzv. Kolpingova díla. Až do své smrti se snažil toto svoje dílo rozvíjet. Během jeho života vzniklo celkem více než 400 domů nejen v Evropě, ale i v Americe. Na jeho práci navázali další a pod názvem Kolpingovo dílo pracují dodnes. Jedná se o mezinárodní projekt zajišťující zejména vzdělání, sociální podporu a zprostředkování křesťanských zásad mladým lidem. Celé Kolpingovo dílo je rozděleno do jednotlivých národních svazů.\n\nV České republice bylo s nástupem komunistického režimu Kolpingovo dílo zakázáno a potlačováno. Obnova nastala až po revoluci v roce 1989.\n\nV roce 1854 Kolping založil týdeník \"Rheinische Volksblätter\", který se brzy stal jedním z tehdy nejúspěšnějších tištěných periodik. Jím vydávané tiskoviny sloužily jednak k šíření náboženské osvěty, jednak k finančnímu zaopatření spolku. Kolping napsal také několik děl.\nRoku 1862 se stal farářem v kostele početí Panny Marie. V tomtéž roce mu byl papežem Piem IX. udělen titul \"monsignore\".\n\nKolping zemřel 4. prosince 1865 na rakovinu plic těsně přes svými 52. narozeninami. Je pohřben v minoritském kostele v Kolíně nad Rýnem.\n\nDne 27. října 1991 byl Adolph Kolping beatifikován papežem Janem Pavlem II. Jeho památka je slavena 6. prosince.\nSvým dílem a životem Adolph Kolping rozpoutal diskusi uvnitř římskokatolické církve o jejích sociálních úkolech. V této souvislosti je Kolping označován za sociálního reformátora. Při jeho beatifikaci Jan Pavel II. prohlásil: \nPouze v Německu je dnes více než 275 000 členů Kolpingova díla, tvořících 2730 místních Kolpingových rodin, čímž představují největší sociální federaci v zemi. Celosvětově je organizace činná v 59 zemích a má více než 470 000 členů, rozdělených do asi 5000 Kolpingových rodin.\n\nV roce 2003 se v německé televizní anketě \"Naši nejlepší\" umístil na 11. místě.\n\n\n"}
{"id": "367421", "url": "https://cs.wikipedia.org/wiki?curid=367421", "title": "Izabella Scorupco", "text": "Izabella Scorupco\n\nIzabella Dorota Skorupková známá jako Izabella Scorupco (* 4. června 1970, Białystok) je polská herečka, zpěvačka a modelka známá svou rolí Bond girl \"Natálie Fjodorovny Semjonovové\" v bondovce \"Zlaté oko\" \"(Golden Eye)\" z roku 1995. O čtyři roky později dostala příležitost hrát v polském čtyřdílném filmu \"Ohněm a mečem\" \"(Ogniem i mieczem)\" natočeném podle stejnojmenného románu Henryka Sienkiewicze, ve kterém hrál i Michal Zebrowski.\n\nV roce 1978 emigrovala se svojí matkou do Švédska. Žily na předměstí Stockholmu zvaném Bredäng.\n\n"}
{"id": "367428", "url": "https://cs.wikipedia.org/wiki?curid=367428", "title": "Podchod", "text": "Podchod\n\nPodchod je stavba pro pěší, která umožňuje alternativní cestu jinak hůře průchodnou nebo zcela nepropustnou oblastí. Existují tak například podchody pod rušnými ulicemi a silnicemi, dálničními estakádami, železničními a tramvajovými tratěmi nebo i podchody v metru.\n\nPražské podchody vznikaly od počátku na místech s velmi frekventovanou dopravou. Historicky prvním pražským podchodem byl podchod vybudovaný v roce 1948 (v souvislosti s XI. sokolským sletem) na Malovance pod Bělohorskou ulicí (na rok 2018 je ale naplánováno zasypání podchodu).\nDruhým v pořadí byl podchod z roku 1968 na Václavském náměstí, s kterým se ale tehdy nepočítalo pro výstup z metra, jako je tomu dnes. Další podchody se již stavěly až v souvislosti se stanicemi metra. Nové podchody již (podle stavebních předpisů, které začaly platit 1. srpna 2016) nejspíš nevzniknou. V těch se píše, že se segregace chodců a automobilové dopravy neosvědčila.\n\n"}
{"id": "367429", "url": "https://cs.wikipedia.org/wiki?curid=367429", "title": "Alfons II. Portugalský", "text": "Alfons II. Portugalský\n\nAlfons II. Portugalský zvaný \"Tlustý\" ( \"Afonso II de Portugal\", 23. dubna 1185 Coimbra – 25. března 1223 Coimbra) byl třetí portugalský král z dynastie burgundské.\n\nAlfons II. se narodil roku 1185 v Coimbře jako páté dítě a druhý syn Sancha I. a jeho manželky Dulce Aragonské. Jeho starší bratr Raimund se nedožil dospělosti a tak se stal následníkem trůnu Alfons II. V roce 1206 se oženil s Urracou Kastilskou.\n\nJeho sňatek předznamenal snahu udržet mír s Kastilií a Leónem, čímž se jeho vláda odlišovala od vlády jeho otce. Alfons II. nastoupil na trůn v roce 1212 a v počátku své vlády se musel vypořádat se spory se svými sourozenci. Následně se pak soustředil na vnitřní správu říše. Jeho vláda tak ukončila nejen spory na severu, ale také vleklý boj s Maury na jihu (ten pokračoval pouze lokálně a z iniciativy jednotlivých šlechticů).\n\nAlfons II. se snažil aktivně konsolidovat mladé království. Zlepšil administrativní správu a celé království více centralizoval a sjednotil moc do svých rukou. Nechal sepsat první sbírku portugalských psaných zákonů, čímž se výrazně zasadil o rozvoj práva v celém regionu Zároveň se zásadně angažoval také v diplomacii, když navázal diplomatické i obchodní styky s větším počtem zemí mimo Iberský poloostrov.\n\nJeho děd Alfons I. byl v rámci své snahy o uznání Portugalského království papežem nucen odevzdat velké množství pravomocí portugalské církvi. Tento stav ve finále vedl k vytvoření de facto \"státu ve státě\", kdy církev fungovala značně nezávisle na světské moci. Alfons II. se tuto situaci snažil řešit, vše však nakonec vedlo k zásadní roztržce se svatým stolcem. Alfonso II. byl exkomunikován, papeži Honoriovi III. však slíbil nápravu. Než tak však mohl učinit, zemřel v roce 1123. Je pohřben společně s manželkou v cisterciáckém klášteře Alcobaça.\n"}
{"id": "367430", "url": "https://cs.wikipedia.org/wiki?curid=367430", "title": "Mezinárodní hudební festival Brno", "text": "Mezinárodní hudební festival Brno\n\nMezinárodní hudební festival Brno byl založen v roce 1966 a jeho součástí jsou dnes:\n\n\nFestival je členem Asociace hudebních festivalů ČR. Byl věnován dvakrát dílu Bohuslava Martinů (1966, 1990) a čtyřikrát Leoši Janáčkovi (1968, 1978, 1988 a 1998). Pořadatelem je město Brno, jeho organizátorem je od roku 2012 Filharmonie Brno.\n\n"}
{"id": "367433", "url": "https://cs.wikipedia.org/wiki?curid=367433", "title": "Z pekla (film)", "text": "Z pekla (film)\n\nZ pekla je americký film, volná adaptace stejnojmenného komiksu Alana Moora. Film se odehrává v 19. století v Londýně, kde v té době řádil masový vrah Jack Rozparovač. Film režíroval Allen Huges. Natáčelo se i v České republice.\n\n\n\nInspektor Abberline vyšetřuje vraždu jedné z prostitutek. Zjistí však, že se dostal na stopu sériového vraha, kterého veřejnost nazývá Jack Rozparovač. Inspektor se zamiluje do jedné prostitutky. Chce ji ochránit před masovým vrahem, který zatím zabil její kamarádky, ale nepodaří se mu to. Za pár dní dojde k další vraždě, ale pozná podle barvy vlasů, že to není ona. Za pár dní od ní dostane dopis, napíše jí, aby na něho nečekala, protože kdyby vrah věděl, že je živá, zabil by ji. Proto se inspektor Abberline rozhodne spáchat sebevraždu, protože by nemohl bez své lásky žít.\n"}
{"id": "367434", "url": "https://cs.wikipedia.org/wiki?curid=367434", "title": "Rada Českého rozhlasu", "text": "Rada Českého rozhlasu\n\nRada Českého rozhlasu je podle zákona o Českém rozhlasu orgánem, jímž se uplatňuje právo veřejnosti na kontrolu tvorby a šíření programů Českého rozhlasu. Rada není součástí organizační struktury Českého rozhlasu, odpovědná je Poslanecké sněmovně.\n\nRada mj. odvolává a jmenuje generálního ředitele Českého rozhlasu a na jeho návrh ředitele jednotlivých rozhlasových studií. Schvaluje rozpočet a závěrečný účet Českého rozhlasu, kontroluje jeho plnění, schvaluje Statut Českého rozhlasu, rozhoduje o zřizování nebo zrušení rozhlasových studií nebo schvaluje dlouhodobé plány programového, technického a ekonomického rozvoje Českého rozhlasu.\n\nRada má devět členů, které do funkce na návrh spolků a jiných organizací představujících různé kulturní, sociální a jiné zájmy volí Poslanecká sněmovna. Členové jsou voleni na funkční období 6 let, přičemž každé 2 roky je volena jedna třetina členů. Je možná i opakovaná volba, ne však na více než dvě funkční období jdoucí po sobě.\n\nČleny Rady ČRo jsou:\n\n\n\n"}
{"id": "367435", "url": "https://cs.wikipedia.org/wiki?curid=367435", "title": "Odrava (řeka)", "text": "Odrava (řeka)\n\nOdrava ( ) je řeka na pomezí Bavorska a západních Čech, pravostranný přítok řeky Ohře. Na německém území odvodňuje část okresu Tirschenreuth ve vládním obvodu Horní Falc a na českém území část okresu Cheb v Karlovarském kraji. Na dolním toku Odravy se nachází vodní nádrž Jesenice.\n\nOdrava pramení na německém území jako \"Nikolausbach\" jen několik set kroků od státní hranice na úbočí \"Hraničního vrchu\" (732 m) severozápadně od městyse Mähring. Tok míří zpočátku jihozápadním směrem, jméno \"Wondreb\" přebírá po několika kilometrech od soutoku s potokem \"Griesbach\" u osady Hiltershof. Po zbytek své pouti opisuje Odrava velký oblouk zhruba ve směru hodinových ručiček, protéká městem Waldsassen a poblíž Hrozňatova vstupuje na české území. Východně od Chebu zadržuje vody Odravy přehrada Jesenice, dokončená roku 1961. Tato vodní nádrž o rozloze 7,5 km² slouží především nadlepšování stavu Ohře pro průmyslový odběr vody na jejím dalším toku, ochraně před povodněmi a k rekreaci. Zhruba tři kilometry pod přehradní hrází dovršuje Odrava po průtoku vsí stejného jména svůj běh vyústěním do řeky Ohře nedaleko Mostova.\n\nOdrava protéká na německém území přírodní rezervací Wondreb-Aue nad obcí Grossensees. Chráněné jsou meandry a podmáčené louky. Platí zde celoroční zákaz plavby a vstup pro pěší je možný pouze po značené turistické stezce.\n\n\"(levý/pravý)\"\n\nPrůměrný průtok u ústí činí 3,95 m³/s.\n\nHlásný profil:\n\n"}
{"id": "367436", "url": "https://cs.wikipedia.org/wiki?curid=367436", "title": "Luminografie", "text": "Luminografie\n\nLuminografie, malba světlem, kresba světelnou tužkou nebo iluminace (anglicky \"illumination\") se ve fotografii označuje fotografování světelných zdrojů, jako jsou například světla ze svíčky, pochodně nebo elektrické svítilny – většinou v pohybu. Díky dlouhé expozici pořízené fotoaparátem na stativu zanechají pohybující se světla barevné trajektorie. Jako luminogram se označuje obraz vzniklý exponováním fotocitlivého materiálu pouze světlem bez použití dalších objektů.\n\nJako luminografie se dříve označovala metoda fotografického kopírování 1:1 kreseb a písma. Na předlohu se ve tmě přiložil bromostříbrný papír a na jeho zadní stranu denním světlem ozářená fosforeskující deska. Podobně šlo pořídit i negativní obraz předlohy.\n\nHistorie luminografie v zahraničí. Picasso během spolupráce s fotografem Gjonem Milim namaloval světlem do vzduch kentaura. Vznikly tak jeho první malby světlem – luminografie, při kterých maloval do vzduchu kentaury, býky, řecké profily nebo svůj podpis.\n\n\n\nMezi další dobré zahraniční luminografisty patří například: Eric Staller, David Lebe, Dean Chamberlain, Vicki DaSilva, Troy Paiva, Bruno Mesrine, Patrick Rochon, Aurora Crowley, Arturo Aguiar, Lapp-Pro, Lichtfaktor, Chanette Manso, Dana Maltby, Jason D. Page, Janne Parviainen, Trevor Williams, Michael Bosanko, Jadikan-LP, Nocturne, Jeremy Jackson, Jake Saari\n\nVe volné i užité tvorbě využívá techniku luminografie Jan Pohribný, který se dlouhodobě zaměřuje na aranžovanou a konceptuální fotografii v přírodě – volném prostoru. Zajímá ho vztah předmětu a prostoru ať už ve formě stopy pohybu (\"cyklus Pigmenty 1983–85\") nebo předmětná podoba vytržená ze souvislosti na prázdné ploše oblohy (\"Nebe, modrý nebe 1983\") či otázku času, okamžiku (\"Létavci 1985–86\"). Od roku 1988 vytváří své vize a reflexe na posvátná a kultovní místa prehistorické Evropy (\"cyklus Nová doba kamenná\"). Zde spojuje nejen předešlé principy pohybu, výrazných barevných stop či monochromatických řešení, ale využívá mj. významně světelné malby, která \"zviditelňuje\" energie zvolených přírodních lokalit či posvátných kamenů vztyčených lidskou rukou. Obdobně konfrontuje s prostorem a živly ve svých instalacích také křehké objekty z ručního papíru Jana Činčery (\"cyklus JanČin\"), který vzniká paralelně od r. 1993. Od poloviny devadesátých let pracuje na cyklu \"Osvícené city\", ilustrující vzpomínky i vize míst, kde dlouhodobě pobýval nebo která jej významně oslovila. Od roku 1999 se skrze konfrontaci lidského těla a krajiny zaměřuje na “hledání ztraceného ráje” (\"cyklus Andělé\") reflektující autorovo znepokojení nad vytrácejícími se přirozenými vazbami člověka a přírody, nad duchovní vyprázdněností současné západní civilizace. Tvůrčí postupy uplatňuje i v užité tvorbě, například v reklamě nebo v knižní ilustraci.\n\n\nJan Vávra (1953 Praha) se zaměřuje na inscenovanou konceptuální fotografii a je představitelem tzv. neopiktorialismu. V letech 1994–6 se věnoval intenzívně fotografování předmětů a zátiší, vznikl cyklus fotografií „Nalezené věci“, kde autor usiloval o nové pojetí prostoru, využíval různé techniky (kresby světelnou tužkou), budoval objekty, které fotografoval a okamžitě po expozici demontoval, experimentoval v noční krajině, používal doplňkových světelných zdrojů, časové expozice apod. Do výsledných fotografií často zasahuje nejrůznějšími technikami; v tomto období byly výsledkem jeho snah fotografie-objekty, v nichž usiloval o nalezení a ztvárnění zcela nového pojetí prostoru a jeho funkce.\n\nRežim bulb se používá především při fotografování prostorů s velmi slabým osvětlením. Většina digitálních zrcadlovek podporuje uzávěrky od 1/4000s (jakožto nejrychlejší) až po 10s, 30s a režim bulb. Fotoaparát v režimu bulb snímá prostor po dobu stisknuté spouště (i déle než 30 sekund). Pro fotografování s takto dlouhou dobou uzávěrky je nutné použít stativ, kabelovou spoušť nebo časovou spoušť. Pokud bychom drželi spoušť přímo na fotoaparátu, nevyhnuli bychom se rozmazání celkové fotografie i kdybychom použili stativ.\n\nMalba ohněm, anglicky \"fire painting\" je fotografická technika využívající oheň jako zdroje světla. Stejným pojmem se označují fotografie, které jsou osvětlené ohněm, jehož zdroj je mimo záběr.\n\nPohybem zdrojem ohnivého světla, je možné selektivně osvětlit části předmětu nebo pohybem \"namalovat\" obraz kolem objektu. Malba ohněm vyžaduje pomalou rychlost závěrky, obvykle sekundu nebo více. Při potřebě zachytit jedinečnou texturu a tvar ohně je nutné použít velmi rychlý čas závěrky, obvykle tisícinu sekundy.\n\nMezi hlavní požadované položky patří kevlarová lana nebo popruhy namočené v petrolejové hořlavině typu „Coleman fuel“ nebo parafínu a zapálené. K držení těchto hořlavin mohou být použity různé přípravky od kovových rámů nebo dlouhých hůlek pro zavěšení popruhu.\n\nObvykle je zapotřebí stativ, neboť se využívá dlouhá expoziční doba. Jako alternativa může být fotoaparát umístěn na pevné podpoře, stolu nebo podobně. Obvykle se používá kabelová spoušť nebo samospoušť, aby při exponování nedošlo k rozechvění fotoaparátu.\n\nPrimární potřebné položky:\n\nVzhledem k tomu, že se pracuje s ohněm a hořlavou kapalinou v otevřené nádobě, je to práce velice nebezpečná. Je zapotřebí postupovat podle základních bezpečnostních postupů.\n\n\nPro efektní luminografii lze využít stroboskopických záblesků. Na jednom záběru se pak v důsledku přerušovaného osvětlení objeví pohyblivý předmět několikrát. Z historie jsou známé fotografie Harolda Eugena Edgertona, který touto metodou zachytil hráče golfu při odpalu, tenistu s raketou, gymnastku s kuželkami nebo plavkyni při skoku do vody.\n\n\n"}
{"id": "367437", "url": "https://cs.wikipedia.org/wiki?curid=367437", "title": "Rudolf Altschul", "text": "Rudolf Altschul\n\nRudolf Altschul (22. dubna 1927 Praha– † březen nebo duben 1945 na pochodu smrti z koncentračního tábora Flossenbürg), byl český básník, člen skupiny Spořilovských surrealistů, účastník druhého odboje.\n\nRudolf byl synem Pavla Altschula, majitele časopisu Světozor. Zatčen gestapem 13. září 1944. Jeho texty byly většinou zabaveny gestapem, dochovaly se jen dva útlé svazky \"Poslední čas\" a \"Válka 1944\", dosud nevydané knižně. Zahynul v březnu nebo dubnu 1945 na pochodu smrti z koncentračního tábora Flossenbürg.\n\n"}
{"id": "367438", "url": "https://cs.wikipedia.org/wiki?curid=367438", "title": "Podjezd", "text": "Podjezd\n\nPodjezd je lidská stavba umožňující průjezd dopravních prostředků pod již stávající stavbou. Jedná se například o podjezdy pod železničními tratěmi, dálnicemi, silnicemi a jinými terénními překážkami. Je to řešení při dodatečné dostavbě silniční infrastruktury ve městech.\n"}
{"id": "367451", "url": "https://cs.wikipedia.org/wiki?curid=367451", "title": "Chapadlovky", "text": "Chapadlovky\n\nChapadlovky (Phoronida) je malý kmen (kolem 20 druhů) mořských přisedlých živočichů, žijících na dně v bahnitých sedimentech nebo přichycených ke skalám. Obývají mělčí moře celého světa (s výjimkou polárních oblastí) od přílivových zón až do hloubky kolem 400 metrů, většina druhů však preferuje hloubky do 70 metrů.\nTělo je červovitého tvaru, dlouhé 5–25 cm a umístěné v chitinové rource, která je povrchem těla sekretována. Trávicí trubice má podobně jako u příbuzných kmenů skupiny Lophotrochozoa tvar písmene U, takže řitní otvor ústí nedaleko otvoru ústního. Morfologicky nápadným znakem je lofofor tvořený věncem obrvených chapadel uspořádaných do tvaru podkovy, vzácně kruhovým. Ten slouží především jako nástroj pro získávání potravy: proud vody vytvořený obrvenými pásy buněk na povrchu chapadel vstupuje dovnitř lofoforu, odkud vystupuje úzkými štěrbinami mezi chapadly, na kterých jsou zachycovány drobné organické částice.\n\nTělo chapadlovek je podobně jako u příbuzných kmenů rozděleno na tři samostatné oddíly, každý s vlastní coelomovou dutinou (archimerie): přední \"prosoma\" obsahující \"protocoel\" je redukováno na malý \"epistom\", malou kruhovou či poloměsíčitou klapku na hřbetní straně ústního otvoru.; \"mezosoma\" tvořeno především lofoforem s chapadly, do každého z nichž vybíhá kanálek \"mezocoelu\", a válcovité \"metasoma\" tvořící vlastní tělo s párem velkých metanefridií, které fungují i jako pohlavní vývody.\n\nTrávicí soustava se skládá z krátkého jícnu, ústícího do kulovitého žaludku a posléze střev, která ústí na povrch řitním otvorem umístěným v blízkosti úst (ovšem vně lofoforu).\n\nOběhová soustava je tvořena sestupnou tepnou a vzestupnou žílou, propojených navzájem sítí jemných vlásečnic; žíly se nacházejí i přímo v chapadlech. Krev je bezbarvá, obsahuje však částice s barvivem podobným hemoglobinu, které napomáhá přenosu kyslíku.\n\nNervová soustava nemá zřetelné centrum, tvoří ji především ganglium mezi ústním a řitním otvorem, nervový prstenec na bázi lofoforu a jedno nebo dvě obří nervová vlákna vystupující z ganglia a táhnou se podél tělní stěny.\n\n"}
{"id": "367452", "url": "https://cs.wikipedia.org/wiki?curid=367452", "title": "Valdemar IV.", "text": "Valdemar IV.\n\nJméno Valdemar IV. označuje několik panovníků:\n"}
{"id": "367455", "url": "https://cs.wikipedia.org/wiki?curid=367455", "title": "Francouzská Indie", "text": "Francouzská Indie\n\nFrancouzská Indie je obecné označení pro oblasti bývalých francouzských držav v Indii. Ty zahrnovaly především dnešní Puduččéri, Káraikkál a Jánam na Koromandelském pobřeží; dále Mahé na Malabárském pobřeží a Čandanagar v Bengálsku.\n\nPrvní kontakt Francie s Indií nastal již v roce 1527, kdy k indickým břehům přistála obchodní loď rouenských kupců. Následné obchodní kontakty Francouzů s Indií byly malého charakteru a zdaleka nedosahovaly takových rozměrů, jako např. u Britů. Mezníkem v počátečních kontaktech Francie s Indií se stal rok 1664, kdy byla založena Francouzská Východoindická společnost.\n\n"}
{"id": "367457", "url": "https://cs.wikipedia.org/wiki?curid=367457", "title": "Jane Russell", "text": "Jane Russell\n\nJane Russellová, rodným jménem Ernestine Jane Geraldine Russelová (21. června 1921, Bemidji, Minnesota, USA – 28. února 2011, Santa Maria, Kalifornie, USA) byla americká filmová herečka a sex symbol.\n\nByla jedinou dcerou Roye Williama Russella (5. leden 1890 – 18. červenec 1937) a Geraldine Jacobiové (2. leden 1891 – 26. prosinec 1986). Její čtyři mladší bratři se jmenují Thomas Ferris Russell (* 16. duben 1924), Kenneth Steven Russell (* 2. září 1925), James Hyatt Russel (* 9. února 1927) a Wallace Jay Russell (* 31. ledna 1929).\n\nJejí rodiče pocházeli ze Severní Dakoty. Tři z jejich prarodičů se narodili v Kanadě, zatímco babička z otcovy strany pocházela z Německa. Její rodiče se vzali v roce 1917. Její otec byl bývalý nadporučík americké armády pověřený velením a její matka byla bývalá kočovná herečka. V prvních letech manželství žili rodiče v Edmontonu v provincii Alberta v Kanadě. Před jejím narozením se její matka dočasně přestěhovala do Spojených států, aby zajistila, že se stane americkou občankou. Později se rodina přemístila do San Fernando Valley v jižní Kalifornii. V roce 1930 žili v Burbanku a její otec pracoval jako vedoucí kanceláře v pobočce továrny na mýdla.\n\nMatka jí zajistila lekce na hry klavír. Navíc se kromě hudby zajímala o ochotnické divadlo a účinkovala v představeních Van Nuysovy střední školy. Nejdříve chtěla být designérkou, po smrti svého otce se rozhodla pracovat jako recepční. Také působila jako fotomodelka a na přání své matky studovala dramatické herectví, hrála s divadlem Maxe Reinhardta a se slavnou ruskou herečkou Mariou Ouspenskou.\nV roce 1940 podepsala sedmiletou smlouvu s filmovým magnátem Howardem Hughesem a debutovala ve filmu \"Zločinec\" (1943), příběhu o Billy Kidovi, který ukazoval její smyslnou postavu. Ačkoliv byl film dokončen v roce 1941, objevil se na plátnech až o dva roky později. Nastaly problémy s cenzurou kvůli způsobu, jakým je ve filmu ukazoval svůj bohatý výstřih. Když film konečně prošel cenzurou, byl uveden v roce 1946. Během tohoto období byla zaneprázdněna publicitou a stala se slavnou osobou.\n\nSpolu s Lanou Turnerovou a Ritou Hayworthovou zosobňovala vzhled smyslné sladké dívky, ačkoliv její míry a výška byly odlišné než u jejích současnic. Vedle tisíců útržků od komiků z rozhlasu, včetně Boba Hopeho, který ji představil jako „dvě a jedinou Jane Russellovou“, její fotografie na stohu sena mračící se se vzpurnou krásou a mladou smyslností, když se její ňadra napínala pod jejími šaty, byla oblíbeným obrázkem pro vojáky v době druhé světové války.\n\nAčkoliv \"Zločinec\" nebyl velkolepý western, prodával se dobře. Zdálo se, že Hughes se zajímal pouze o to, aby hrála v jeho filmech a ukazovala pouze svoji smyslnou postavu. Nicméně podle zpráv odmítla nabídku Darryla Zanucka, aby hrála Doňu Solu ve snímku \"Krev a písek\". Do roku 1946 se neobjevila v žádném dalším filmu a až pak hrála pro RKO Joan Kenwoodovou v \"Mladé vdově\". Ačkoliv její raná filmová tvorba ukazovala jen velice málo z jejího hereckého umění, pomohla jí v kariéře představující veselé, obvykle cynické, tvrdé ženy, často sršící dobrou náladou.\n\nV roce 1947 se pokusila o hudební dráhu. S orchestrem Kaye Kysera natočila singl „As Long As I Live“.\n\nNadále hrála ve filmu v celé řadě dalších rolí, včetně Kalamity Jane s Bobem Hopem ve filmu \"Bledá tvář\" (1948) studia Paramount; a s Mikem Delroyem a Hopem ve filmu \"Syn bledé tváře\" (1952), opět v Paramountu.\n\nNa vrcholu svého komediálního talentu se ocitla svým výkonem ve filmu \"Páni mají radši blondýnky\" (1953), kde hrála spolu s Marilyn Monroe pro 20th Century Fox, která se stala jednou z jejich nejpamátnějších rolí. Film byl dobře přijat a ukázal, že je jde o talentovanou herečku.\n\nObjevila se ve dvou filmech spolu s Robertem Mitchumem, \"Druh jeho ženy\" (1951) a \"Makao\" (1952). Jejími dalšími hereckými partnery se stali Franka Sinatru a Groucho Marx v komedii \"Dvojitý dynamit\" (1951); Victor Mature, Vincent Price a Hoagy Carmichael v \"Příběhu z Las Vegas\" (1952); Jeff Chandler ve \"Foxfire\" (1955); a Clark Gable a Robert Ryan ve snímku \"Vysoký muž\" (1955).\n\nV produkci společnosti RKO Howarda Hughese ve filmu \"Francouzská spojka\" (1954) se ukázala v přiléhavých jednodílných plavkách s výkrojky. Hrála zde v provokativním muzikálovém čísle s názvem „Hledání problémů“. Ve své autobiografii uvedla, že odhalující plavky byly alternativou k Hughesovu původnímu návrhu bikin, což by byl pro film v roce 1954 velmi pikantní kostým. Říkala, že původně nosila bikiny před „šokovaným“ filmovým štábem, ale že „se cítila velmi nahá“.\n\nJejí prvním manželem byl bývalý zadák týmu Los Angeles Rams Bob Waterfield, společně založili v roce 1955 Russ-Field Production. Produkovali filmy \"Muži se žení s brunetkami\" (1955), \"Král a čtyři královny\" (1956), kde hrál Clark Gable a Eleanor Parkerová, \"Běh za Sluncem\" (1956) a \"The Fuzzy Pink Nightgown\" (1957).\n\nJejí výkon ve filmu \"Muži se žení s brunetkami\", kde hrála po boku Jeanne Crainové, a v dramatu \"Vzpoura Mamie Stoverové\" (1956) předvedl její herecké schopnosti. Ale po filmu \"The Fuzzy Pink Nightgown\" (1957), který propadl i v prodeji, se na stříbrném plátně neobjevila po dalších sedm let.\n\nV říjnu 1957 debutovala v úspěšném sólo vystoupení z nočního klubu v Sands Hotelu v Las Vegas. Také splnila další závazky v USA, Kanadě, Mexiku, Jižní Americe a Evropě.\n\nV létě 1961 debutovala s turné \"Janus\" v Nové Anglii. Na podzim 1961 hrála ve hře \"Skylark\" v Drury Lane Theatre v Chicagu. A v listopadu 1962 hrála ve hře \"Zvony zvoní\" ve Westchester Town House v Yonkers v New Yorku.\n\nJejí další výkon ve filmu byl v \"Osud je lovec\" (1964), ve kterém hrála samu sebe pro USO v retrospektivních ukázkách z její minulé filmové tvorby. Poté účinkovala už jen ve čtyřech filmech, v posledních dvou hrála charakterní role.\n\nV roce 1971 zazářila v muzikálovém dramatu \"Společnost\" na Broadwayi, kde nahradila Elainu Stritchovou. Roli Joanne v této hře hrála celkem šest měsíců. Později v 70. letech se začala objevovat v televizních reklamách jako reklamní tvář firmy Playtex.\n\nV roce 1985 napsala a vydala autobiografickou knihu . V roce 1989 získala cenu pro žijící legendy od Mezinárodního ženského centra (WIC).\n\nJejí ruka a nohy jsou zvěčněny na dvoře Graumanova Čínského divadla a také má hvězdu na Hollywoodském chodníku slávy na adrese 6850 Hollywood Boulevard.\n\nRussellová je vykreslena Renee Hendersonem v minisérii CBS z roku 2001 \"Blondýny\", založené na románu Joyce Carol Oatesové. Minisérie ji znázorňuje, jak s Marilyn Monroe opouští otisky u Graumanova Čínského divadla ve filmu HBO \"Norma Jean & Marilyn\", kde hrají Ashley Juddová a Mira Sorvino.\n\nByla celkem třikrát provdána. Poprvé za člena haly slávy amerického fotbalu Boba Waterfielda (brali se 24. dubna 1943 – rozvedli se v červenci 1968), podruhé za herce Rogera Barretta (vzali se 25. srpna 1968 – on zemřel 18. listopadu 1968) a naposled za realitního makléře Johna Calvina Peoplese (vzali se 31. ledna 1974 – on zemřel 9. dubna 1999). Spolu s Peoplesem žili několik let v Sedoně v Arizoně, ale zbytek jejich manželství strávili v Montecitu v Kalifornii.\n\nV únoru 1952 adoptovali s Waterfieldem holčičku Tracy. V prosinci 1952 adoptovala patnáctiměsíčního chlapečka Thomase, a v roce 1956 adoptovali spolu s Waterfieldem devítiměsíčního chlapečka Roberta Johna. Ona sama nemohla mít děti a v roce 1955 založila Mezinárodní fond pro světové adopce (WAIF), organizaci, která umísťovala děti do adoptivních rodin a která byla průkopnickou při adopci cizích dětí Američany. Ve své autobiografii z roku 1985 na sebe prozradila, že v 19 letech otěhotněla a podstoupila interrupci, která byla zpackaná tak, že málem zemřela. Poté, co jí doktor na pohotovosti prohlédl, prohlásil: „Který packal Vám to provedl?“ Pak už nemohla otěhotnět. Od té doby zastávala neochvějný životní postoj proti interrupcím.\n\nAčkoliv její image na plátně byla blízká bohyni sexu, její osobní život postrádal senzace a skandály, které provázely jiné herečky té doby, jako byla např. Lana Turnerová, ačkoliv ve své autobiografii přiznala, že přežila bez zranění dvoje znásilnění, že její první manželství bylo poskvrněno cizoložstvím (na obou stranách) a násilím, a že byla od mládí alkoholičkou. Také odhalila, že byla rozenou křesťankou, což byla jedna z věcí, které jí pomohly přežít.\n\nNa vrcholu své kariéry začala organizovat „Skupinu hollywoodských křesťanů“. Šlo o týdenní studia Bible v jejím domě pořádaná pro křesťany z filmového průmyslu a navštěvovali je některé z největších jmen. Příležitostně se objevila v programu \"Chvalte pána\" na Trinity Broadcasting Network, což je křesťanský televizní kanál sídlící v Costa Mesa v Kalifornii.\n\nByla významnou republikánkou, navštívila Eisenhowerovu inauguraci spolu s Lou Costellem, Dickem Powellem, June Allysonovou, Anitou Louiseovou, Louellou Parsonsovou a mnoha dalšími.\n\nŽila v Santa Maria Valley na Centrálním pobřeží Kalifornie.\n\n\nHesla užíváná pro reklamu na plakátech nebo v médiích, k filmům Russellové, které často poukazovaly na její dobře vyvinuté poprsí.\n"}
{"id": "367459", "url": "https://cs.wikipedia.org/wiki?curid=367459", "title": "Dříň", "text": "Dříň\n\nDříň je část čtvrti Kladno-Dubí, kdysi to byla samostatná obec mezi Kladnem a Buštěhradem. Vesnice Dříň v polovině 15. století zanikla. Z této obce pocházeli vladykové ze Dříně.\n\nPočátkem 17. století byl obnoven panský dvůr a koncem téhož století byla znovu obnovena i ves samotná. Noví obyvatelé přišli ze zákupského panství (nedaleko České Lípy). Zřejmě všichni byli Němci. Obec se však začala výrazněji rozrůstat až s rozvojem hornictví a hutnictví od druhé poloviny 19. století. Začátkem 20. století byla spojena s obcemi Újezd pod Kladnem a Dubí. Po druhé světové válce byla tato trojčtvrť natrvalo připojena ke Kladnu.\n\nDříň je zmíněna v ukolébavce „Na Dříň“ v albu \"Miluju vás\" zpěvačky Radůzy.\n"}
{"id": "367461", "url": "https://cs.wikipedia.org/wiki?curid=367461", "title": "Karlovarský symfonický orchestr", "text": "Karlovarský symfonický orchestr\n\nKarlovarský symfonický orchestr je jedním z nejstarších orchestrů v Evropě. Založen byl už roku 1835 skladatelem, houslistou a dirigentem Josefem Labitzkým jako sezónní lázeňské těleso. O čtyřicet let později jej Labitzkého syn August proměnil ve stálý symfonický orchestr s všestranným repertoárem. Významným počinem orchestru bylo uvedení kontinentální premiéry Novosvětské symfonie Antonína Dvořáka v Poštovním dvoře 20. července roku 1894.\n\nVyjmenovat všechny významné osobnosti, které byly a jsou s Karlovarským symfonickým orchestrem spojené, je nesplnitelný úkol. Za všechny jmenujme alespoň houslistu a dirigenta Roberta Manzera, díky kterému získal orchestr vynikající vztahy s významnými osobnostmi evropské hudby, mimo jiné s Pablem Casalsem a Richardem Straussem. S orchestrem spoluúčinkovali renomovaní dirigenti Jiří Bělohlávek, Dean Dixon, Aram Chačaturjan, Zdeněk Košler, Charles Mackerras, Libor Pešek, klavíristé Emil Gilels, Ivan Moravec, Pascal Gallet, Kun Woo Paik, Izumi Tateno, houslisté David Oistrach, Gidon Kremer, Josef Suk, Ivan Ženatý, Pavel Šporcl, Gabriela Demeterová, Václav Hudeček, violoncellista Mstislav Rostropovič, Peter Bruns a Jiří Bárta, cembalistka Zuzana Růžičková nebo pěvkyně Magdalena Hajóssyová, Eva Urbanová a Edita Randová.\n\nZe stálých dirigentů se na profilu tělesa výrazně podíleli Václav Neumann, pozdější šéfdirigent České Filharmonie, Vladimír Matěj, Josef Hercl a Radomil Eliška. Na jejich odkaz navázal v letech 1991 až 1998 Angličan Douglas Bostock, který s orchestrem realizoval četné nahrávky CD. V letech 2004 až 2009 zde působil jako šéfdirigent prof. Jiří Stárek.Od července 2011 do června 2015 zastával pozici šéfdirigenta orchestru Francouz Martin Lebel. Od července 2015 zastává funkci šéfdirigenta orchestru Jan Kučera.\n\nV současné době orchestr nabízí milovníkům skvělé hudby především pravidelné abonentní cykly, letní promenádní koncerty, koncerty pro děti a mládež, pro rodiny, ale i pro seniory, a četné mimořádné projekty. K těm se řadí i projekty tzv. „crossover“, například spolupráce s některými interprety populární hudby (Aneta Langerová, Michal Prokop, Čechomor, Omega a další).\n\nTradičně se orchestr podílí na slavnostním Zahájení lázeňské sezóny v Karlových Varech a tradiční je i spolupráce s Karlovarským Jazzfestem a prestižní Pěveckou soutěží Antonína Dvořáka.\n\nKarlovarský symfonický orchestr pořádá i dva festivaly. Od roku 1992 „Beethovenovy dny“ a od roku 1958 také jeden z nejstarších hudebních festivalů v Evropě – „Dvořákův karlovarský podzim.\n\nŘeditelem orchestru byl od roku 2011 MgA. Šimon Kaňka, po jeho rezignaci v roce 2015 jej nahradil Petr Polívka.\n\n\n"}
{"id": "367468", "url": "https://cs.wikipedia.org/wiki?curid=367468", "title": "Šen-čou 3", "text": "Šen-čou 3\n\nŠen-čou 3 (; česky \"Božská loď 3\") byl třetí nepilotovaný let na lodi Číny. Let se uskutečnil v roce 2002 a měl otestovat systémy na podporu života ve vesmíru. Na palubě byla figurína, na níž se simulovaly fyziologické lidské signály - tlukot srdce, puls, dýchání a metabolismus. Návratový modul přistál v v oblasti vnitřního Mongolska.\n\n"}
{"id": "367471", "url": "https://cs.wikipedia.org/wiki?curid=367471", "title": "Záplavová oblast", "text": "Záplavová oblast\n\nZáplavová oblast je plocha podél vodních toků a nádrží, která je opakovaně periodicky zaplavována. Zaplavení mohou dokládat historické záznamy a proto zde není skoro žádná zástavba. S těmito oblastmi pracuje i územní plán a nebo krizový plán při povodních. Ten udává jak daleko od toku a jak vysoko nad normál se může voda dostat. V záplavových oblastech se podle územního plánu nesmí stavět.\n"}
{"id": "367473", "url": "https://cs.wikipedia.org/wiki?curid=367473", "title": "Rybniční soustava", "text": "Rybniční soustava\n\nRybniční soustava je seskupení více rybníků v určité oblasti nebo povodí. Jednotlivé rybníky rybničních soustav bývají navzájem propojeny umělými kanály nebo přírodními vodními toky, nebo jsou odděleny pouze menšími hrázemi. To umožňuje přepouštění vody mezi rybníky.\n\nRybniční soustavy byly na území Čech a Moravy zakládány už od středověku. Jsou ukázkou měřičské a stavitelské dovednosti té doby i zdařilého využití místních podmínek k přeměně původně bažinatého území na kulturní hospodářskou krajinu. Kromě svého hlavního účelu – umělého chovu ryb – mají význam i pro hospodaření s vodou, zejména jako protipovodňová opatření nebo zdroje závlah.\n\njižní Čechy\n\nPlzeňský kraj\nvýchodní Čechy\n\nseverní Čechy\n\n\nČeskomoravská vrchovina\n\n\nstřední Morava\n\n\njižní Morava\n\n\n"}
{"id": "367476", "url": "https://cs.wikipedia.org/wiki?curid=367476", "title": "Nesyt africký", "text": "Nesyt africký\n\nNesyt africký (\"Mycteria ibis\" nebo \"Pseudotantalus ibis\") je velký brodivý pták z čeledi čápovitých.\n\nJe velký přibližně jako čáp bílý, dorůstá 95–105 cm, váží 1,9–2,9 kg a v rozpětí křídel měří 150–165 cm. Je převážně bílý, má černá křídla a ocas, růžové končetiny, velký žlutý zobák a nápadnou červeně zbarvenou kůži na obličeji. Ve svatebním šatě má jeho bílé opeření na těle navíc výrazný růžový odstín. Obě pohlaví jsou zbarvena stejně, mladí ptáci jsou šedohnědí, mají hnědý zobák a končetiny a oranžově zbarvenou kůži na obličeji.\nNesyt africký se vyskytuje na rozsáhlém území subsaharské Afriky a v západní části Madagaskaru. K životu preferuje mokřady, břehy jezer a řek a zaplavené oblasti.\n\nJedná se o společenský druh, který se ve volné přírodě většinou zdržuje v menších skupinách. Pomalu prochází mělká dna vodních ploch a vyhledává ryby, korýše, žáby, hmyz a červy, kterých se zmocňuje rychlým škubnutím hlavou.\n\nNa stavbě objemného hnízda, které bývá umístěno vysoko na stromě, se vždy podílí samec i samice. Krátce po jeho dokončení do něj samice klade 2–3 vejce, na kterých sedí střídavě se svým partnerem přibližně po dobu 30 dní.\n\nTento druh je chován ve více než 40 evropských zoo, takže nepatří k častým chovancům. V Česku je k vidění ve čtyřech zoo:\n\n\nPrvní jedinci tohoto druhu byli v Zoo Praha chováni v rozmezí let 1974 a 1982. V roce 1974 totiž do Prahy byli přivezeni dva ptáci pocházející z volné přírody, konkrétně z odchytů Ing. Vágnera v Africe, takže se zvířata dostala do Prahy přes Zoo Dvůr Králové. Poté následovala pauza až do roku 2002, kdy se nesyt africký do pražské zoo vrátil (příchod dvou párů). První úspěšný odchov byl zaznamenán o dalších pět let později, tedy v roce 2007. Od té doby se daří nesyty úspěšně odchovávat pravidelně. Ke konci roku 2018 byl chován samec a dvě samice. V květnu 2019 byla skupina doplněna o samce a samici ze Zoo Zlín.\n\n\n"}
{"id": "367478", "url": "https://cs.wikipedia.org/wiki?curid=367478", "title": "Schola Gregoriana Pragensis", "text": "Schola Gregoriana Pragensis\n\nSchola Gregoriana Pragensis je mužský pěvecký sbor, který byl založen Davidem Ebenem v roce 1987.\n\nSbor se věnuje středověké duchovní hudbě se zaměřením na interpretaci gregoriánského chorálu. Spolupracoval s celou řadou českých i zahraničních interpretů (Petr Eben, Jiří Bárta, Jaroslav Tůma, Tomáš Thon, Iva Bittová, Choeur grégorien de Paris, Boni pueri, Musica Florea a další.\n\n\n"}
{"id": "367484", "url": "https://cs.wikipedia.org/wiki?curid=367484", "title": "Svatý Gaucherius", "text": "Svatý Gaucherius\n\nSvatý Gaucherius (1060 až 1140) je katolický světec. Narodil se v Meulan-sur-Seine ve Francii. Dostalo se mu křesťanského vzdělání. Když mu bylo 18 let, rozhodl se žít osamělý život. Brzy za ním však začali přicházet další lidé a on jim ukládal žít podle regule svatého Augustina. V této komunitě, kterou Gaucherius založil bylo vychováno mnoho dalších světců, např. svatý Lambert. Gaucherius, přitahující disciplínu, ač mu bylo pouze 18 let, založil klášter svatého Jana v Aureilforu a konvent pro ženy. Zemřel pádem z koně v roce 1140. Kanonizován byl roku 1194 a jeho památka se slaví 9. dubna.\n"}
{"id": "367488", "url": "https://cs.wikipedia.org/wiki?curid=367488", "title": "Tramvajová trať Prašný most – Divoká Šárka", "text": "Tramvajová trať Prašný most – Divoká Šárka\n\nTramvajová trať křižovatka Prašný most – Divoká Šárka vede v Praze z východní části Dejvic kolem Starých Dejvic přes Vokovice a podél severní hranice Veleslavína do Dolní Liboce. Na křižovatce Prašný most odbočuje Svatovítskou ulicí na sever z trati vedoucí východozápadním směrem po ulici Milady Horákové, vede na Vítězné náměstí a z něj západním směrem zvýšeným tramvajovým pásem ve středu ulice Evropská kolem smyčky Červený vrch až na konečnou Divoká Šárka. Byla postupně vybudována v letech 1926–1947, v roce 1967 byla v oblasti Červeného Vrchu přeložena z Kladenské ulice do nově vybudované Leninovy.\n\nTrať po dnešní ulici Milady Horákové byla v úseku mezi dejvickým nádražím a vozovnou Střešovice zprovozněna 24. října 1909.\n\nV prosinci 1916 byla navržena soustava tratí, které měly z letenské trati odbočovat do oblasti Bubenče a Dejvic v prostoru dnešní křižovatky Špejchar. Jedna větev měla vést dnešními ulicemi Pelléova a V sadech ke sv. Gotthardu, dnešními ulicemi Jaselská a Dejvická měla vést trať k dnešními Vítěznému náměstí, z ní měla dnešními ulicemi Kyjevská, Wuchterlova a Generála Píky vést nákladní odbočka do dejvické vojenské zásobárny a ta se měla v areálu kasáren dále větvit. Ulicí Svatovítskou měla vést jednokolejná spojka. Celý návrh byl zamítnut kvůli nežádoucímu úrovňovému křížení s Buštěhradskou dráhou.\n\nOd 7. června 1926 byla od křižovatky Prašný most uvedena do provozu odbočná trať k Masarykově koleji v Dejvicích (dnešní zastávka Thákurova) a 12. listopadu 1926 byla prodloužena do zastávky Hadovka. Od 19. prosince 1928 z ní v zastávce Na Růžku (dnešní Vítězné náměstí) odbočuje trať do zastávky Nádraží Podbaba. 13. července 1930 byla trať z Hadovky prodloužena Kladenskou ulicí do Vokovic, resp. do blízkosti nádraží Praha-Veleslavín. Koncem roku 1932, v době budování Vítězného náměstí, byla trať manipulačně prodloužena do vozovny Vokovice, 6. ledna 1933 byl v tomto úseku zahájen veřejný provoz. Při zřízení kruhového objezdu na dnešním Vítězném náměstí po roce 1932 objížděly středový trávník po okruhu i tramvaje; toto uspořádání však bylo roku 1942 zrušeno a od této rekonstrukce protínají koleje křižovatku v dnešním uspořádání. 20. července 1947 byla trať prodloužena od vokovické vozovny o jednu zastávku do nově vybudované smyčky Divoká Šárka.\n\nV roce 1967 byla v rámci výstavby sídliště Červený Vrch vybudována nová páteřní komunikace, Leninova (dnešní Evropská). Při té příležitosti od 17. července 1967 v úseku mezi Bořislavkou a nádražím Veleslavín tramvajová trať opustila Kladenskou ulici a přestěhovala se do nové Leninovy, nejprve manipulačně a od 7. listopadu 1967 ve veřejném provozu.\n\nJeště kolem roku 1995 se uvažovalo o prodloužení trati, například Vlastinou ulicí do sídliště Na Dědině.\n\nV roce 2013 bylo obnoveno a následně schváleno prodloužení tramvajové trati o délce 2,1 kilometru ulicí Vlastinou do sídliště Na Dědině. Trať má mít pět bezbariérových zastávek s pracovními názvy Divoká Šárka, Vlastina, Sídliště Na Dědině, Ciolkovského a Dědinská. Dokončena a zprovozněna by měla být v srpnu 2016.\n\nTrať je dvojkolejná, na tramvajovém pásu ve středu komunikace, v převážné části po zvýšeném tramvajovém pásu. V části Svatovítské ulice je tramvajový pás nezvýšený, přičemž most přes železniční Trať 120 (bývalá Buštěhradská dráha) je natolik úzký, že je provoz silničních vozidel v obou směrech sveden na tramvajový pás; v části Svatovítské ulice je tramvajový pás dodatečně oddělen podélným prahem. Většina trati je v současné době položena na velkoplošných panelech BKV.\n\nKřižovatka Prašný most je řízena světelným signalizačním zařízením. Přejezd přes Vítězné náměstí není žádnou signalizací řízen a tramvaj musí ve všech směrech dávat při přejíždění kruhového objezdu přednost silničním vozidlům. Významnější křižovatky na Evropské ulici jsou vybaveny SSZ, která pro silniční vozidla vytvářejí zelenou vlnu; umístění zastávek ve vztahu ke křižovatkám bylo navrženo tak, aby ani tramvaje nebyly v signálním plánu výrazně znevýhodněny.\n\n\nZastávky na zrušeném úseku trati v Kladenské ulici:\n\nPrašný most: kolejová křižovatka tvaru T (s kompletním obloukovým propojením s tratí po ulici Milady Horákové). Ve směru od zastávky Hradčanská je před křižovatkou Prašný most samostatná předjízdná kolej pro odbočení k Vítěznému náměstí, což zvyšuje kapacitu křižovatky.\n\nVítězné náměstí: kolejová křižovatka tvaru T (s kompletním obloukovým propojením) se nachází uvnitř kruhového objezdu. Vyjíždění z vnitřku kruhového objezdu se považuje za vyjíždění z místa ležícího mimo pozemní komunikaci, takže tramvaje musejí ve všech směrech dávat přednost silničním vozidlům jedoucím po objezdu. Trať k zastávce Nádraží Podbaba v přímém směru navazuje na trať ze Svatovítské ulice (od Prašného mostu), zatímco trať k Divoké Šárce odbočuje v pravém úhlu doleva.\n\nVozovna Vokovice: do vozovny nelze přímo odbočit, ale nejprve je nutno přejet křižovatku Evropská – Do vozovny a poté přes zajišťovací výhybku zacouvat do jednokolejné trati v ulici Do vozovny, jižně od Evropské ulice. Tímto způsobem lze zatahovat z obou směrů Evropské ulice. Vyjíždějící spoje mají občasnou nástupní zastávku v ulici Do vozovny.\n\nTramvajová smyčka Červený vrch je dvojkolejné, jednosměrné obratiště (tzn. s předjízdnou kolejí), umístěné mimo pozemní komunikaci, severně od Evropské ulice. Na trať v Evropské ulici je smyčka napojena pouze jedním směrem, tj. mohou zde končit tramvaje pouze ve směru z centra a vyjíždět pouze směrem do centra. Výstupní zastávka se nachází na hlavní trati v Evropské ulici, nástupní zastávky leží na obou kolejích smyčky. Vjezd i výjezd ze smyčky jsou soustředěny do jedné „křižovatky“. Během podzimu a zimy 2010 byla smyčka kvůli výstavbě stanice metra Červený Vrch snesena, po dokončení metra se předpokládá její znovuobnovení.\n\nKoncová tramvajová smyčka Divoká Šárka je dvojkolejná protisměrná, umístěná mimo pozemní komunikaci, severně od Evropské ulice. Výstupní i nástupní zastávky jsou umístěny ve smyčce: pro vnitřní kolej uvnitř smyčky, pro vnější kolej vně smyčky. Na prostor smyčky přímo navazuje přírodní park Divoká Šárka. Smyčka kříží vozovku Evropské ulice na dvou místech, součástí smyčky je tak vlastně i krátký úsek středového tramvajového pásu v Evropské ulici.\n\nLinkové vedení procházelo v průběhu historie mnoha obměnami. V roce 1920 jezdila na konečnou Staré Dejvice linka 20, na konečnou Podbaba linka 7, v zastávce Na Růžku končila linka 23. V roce 1938 jezdila k vokovické vozovně linka 11, na Bořislavce končila linka 23 a do Podbaby jezdily linky 7 a 18; toto linkové vedení bylo ustálené nejméně do počátku 60. let. V roce 1975 končily v Divoké Šárce linky 11 a 30, na Červeném Vrchu linka 25, k Hotelu International jezdily linky 18 a 23. V roce 1980 končily v Divoké Šárce linky 2 a 25, na Červeném Vrchu linka 18 a u Hotelu International linka 26. V roce 1990 končily v Divoké Šárce linky 20 a 26, na Červeném Vrchu linka 2 a v Podbabě linky 20 a 25.\n\nV současné době jezdí na konečnou Divoká Šárka v pravidelném provozu linky 26 a 20, v noci 51. V pracovní dny jezdí navíc linka 2 z Červeného Vrchu na Petřiny. V úseku ve Svatovítské ulici jezdí navíc linka 8 (do zastávky Podbaba).\n\nOd roku 1978 má trať především funkci napaječe ke stanici metra Dejvická, ale význam má i pro přímé spojení s oblastí Letné a Holešovic a s centrem.\n\nDo zprovoznění úseku metra V.A dne 6. dubna 2015 (a souvisejícího přejmenování zastávek Bořislavka a Horoměřická) platilo následující:\nVe větší části trasy jsou s tratí v souběhu městské autobusové linky 119 a 218 (mající v úseku méně zastávek) a v úseku Dejvická – Horoměřická navíc i autobusové linky směrem na Jenerálku (161, 254 a příměstské). Tramvajová trať tak slouží převážně k obsluze území v docházkové vzdálenosti, zatímco vzdálenější čtvrti a obce (Ruzyně, Nebušice, Přední Kopanina, Horoměřice) jsou obsluhovány autobusovými linkami přímo od stanice metra Dejvická bez nutnosti použít tramvaj. U zastávek Vítězné náměstí, Dejvická, Bořislavka, Horoměřická a Divoká Šárka jsou významnější přestupové body mezi tramvají a autobusy. U zastávky Horoměřická bývalo až do počátku 90. let autobusové stanoviště příměstské dopravy do oblasti Horoměřic; tyto autobusové linky však byly v rámci zahrnutí do PID prodlouženy ke stanici metra. Na Bořislavce se tramvajová trať v minulosti křížila s trolejbusovou tratí ze Střešovic ke sv. Matěji.\n\n\n\n"}
{"id": "367493", "url": "https://cs.wikipedia.org/wiki?curid=367493", "title": "Pyroluzit", "text": "Pyroluzit\n\nPyroluzit (Haidinger, 1827), chemický vzorec MnO (oxid manganičitý), je čtverečný minerál. Starší český název je burel.\n\nNázev je složen z řeckých slov \"pyr\" – oheň a \"loýo\" – mýt, neboť byl používán k odstraňování skvrn při výrobě skla. \n\n\nMnO se dá získat spalováním manganistanu draselného za uvolňování kyslíku.\n\nKrystaly jsou velmi vzácné, dlouze nebo krátce prizmatické souběžně s [001], čtvercového průřezu. Nejčastěji tvoří agregáty celistvé, vláknité, nebo hroznovité či povlaky, dendrity, hlízy a krápníky. Vzácně i drúzy mikroskopických krystalů.\nDendritické uzavřeniny pyroluzitu v chalcedonu se nazývají mechový achát.\n\n\n\n\n\n\nHojný minerál.\n\n\n\n"}
{"id": "367494", "url": "https://cs.wikipedia.org/wiki?curid=367494", "title": "Wacław Sieroszewski", "text": "Wacław Sieroszewski\n\nWacław Kajetan Sieroszewski (24. srpen 1858, Wólka Kozłowska – 20. duben 1945, Piaseczno) byl polský spisovatel z okruhu \"Mladé Polsko\" (Młoda Polska).\n\nVyrůstal v péči širšího příbuzenstva, protože jeho otec byl uvězněn za podíl na Lednovém povstání (Powstanie styczniowe) v roce 1863 a jeho matka zemřela. Za účast v tajných studentských spolcích byl ruskou správou vyloučen z gymnázia. Učil se zámečníkem a studoval na železniční technické škole. Aktivně se zapojuje do sociálně demokratického hnutí v dělnickém prostředí. V roce 1878 byl uvězněn a příštího roku byl poslán do vyhnanství na Sibiř. Od roku 1880 pobýval ve Verchojansku, od roku 1882 v Irkutsku. Za své etnografické práce o Jakutsku získal ocenění ruské Zeměpisné společnosti a v roce 1898 mu bylo povoleno vrátit se na území Polského království (tzv. „Kongresové království“ 1815-1916). V roce 1900 byl opět uvězněn za účast na manifestaci při příležitosti druhého výročí odhalení pomníku Adama Mickiewicze ve Varšavě.\n\nVyhnán z Polského království odjíždí na vědeckou expedici do Japonska. Na ostrově Hokkaidó studuje život menšiny Ainu. V roce 1904 se přes Koreu, Čínu, Cejlon a Egypt vrátil do Varšavy. V období revoluce v roce 1905 byl opět vězněn. Přesídlil do Haliče (Rakousko-Uhersko) a žil v Krakově a v Zakopaném.\n\nV letech 1910-1914 žil v Paříži. V době 1. světové války vstoupil do polských legií. V roce 1918 působil jako ministr informací a propagandy v Prozatimní lidové radě polské republiky (Tymczasowy Rząd Ludowy Republiki Polskiej, 6.11.1918 – 17.11.1918) v Lublinu. V období druhé polské republiky byl senátorem, v letech 1927-1930 byl prezidentem Svazu polských spisovatelů (Związek Zawodowy Literatów Polskich) a v letech 1933-1939 prezidentem Polské akademie literatury (Polska Akademia Literatury).\n\nJe pochován na hřbitově 'Cmentarz Powązkowski' ve Varšavě.\n\nJe znám jako autor románů a především povídek, ve kterých popisuje život na Sibiři a Dálném východě. Mimo to psal i práce etnografické.\n\n\n\n\n"}
{"id": "367495", "url": "https://cs.wikipedia.org/wiki?curid=367495", "title": "Slavomír Klaban", "text": "Slavomír Klaban\n\nSlavomír Klaban (24. srpna 1922 Hradec Králové – 19. června 2010 Praha) byl český politik a ekonom. Byl čestným předsedou ČSSD a zakladatelem Klubu seniorů ČSSD. Ke členům sociální demokracie patřil již před únorem 1948. V období sametové revoluce pak sociální demokracii znovu zakládal. V srpnu 2008 se stal členem nově vzniklého sdružení Přátelé Miloše Zemana.\n\nV roce 1996 byl vyznamenán Řádem Tomáše Garrigua Masaryka III. třídy.\n\nV roce 1996 neúspěšně kandidoval do nově vzniklé horní komory českého parlamentu na Mladoboleslavsku.\n\n"}
{"id": "367496", "url": "https://cs.wikipedia.org/wiki?curid=367496", "title": "Seznam osobností vyznamenaných 28. října 2008", "text": "Seznam osobností vyznamenaných 28. října 2008\n\nSeznam osobností, které prezident České republiky Václav Klaus vyznamenal státními vyznamenáními dne 28. října 2008.\n\n\n\n\n\n\n\n\n"}
{"id": "367499", "url": "https://cs.wikipedia.org/wiki?curid=367499", "title": "Kostel svatého Jakuba Staršího (Bořejov)", "text": "Kostel svatého Jakuba Staršího (Bořejov)\n\nKostel sv. Jakuba Staršího je nejvýznačnější památkou vesničky Bořejov, která je částí obce Ždírec na Českolipsku v Libereckém kraji. Kostel spolu s ohradní zdí je zapsán na seznamu nemovitých kulturních památek České republiky od 20. ledna 1965.\n\nFarnost v Bořejově (a tedy i kostel) je doložena rejstříkem papežských desátků (\"Registra decimarum papalium\") k roku 1352. Patronátní právo nad kostelem, jakož i právo dosazovat faráře měli v letech 1358 - 1363 místní vladykové, kteří byli pravděpodobně leníky nedalekého hradu Houska, později toto právo získali přímo držitelé hradu Houska.\n\nKostel byl původně dřevěný. Farnost (plebanie) zanikla v roce 1427, zřejmě v důsledku husitských válek, které neblaze ovlivnily strukturu duchovní správy v širokém okolí (kvůli válkám např. zanikla plebanie v Chlumu u Dubé nebo Drchlavě).\n\nKostel byl přifařen k farnosti Bezděz a v rozmezí let 1679 - 1724 k faře v obci Kruh. V roce 1699 začaly být v Bořejově vedeny samostatné matriky a v roce 1703 byl dřevěný kostel přebudován na kamenný. V roce 1727 byla dostavěna nová dřevěná fara a do Bořejova byl instalován samostatný farář. V dobách existence historické farnosti Bořejov patřily do jejího obvodu kromě Bořejova také vesnice Ždírec, Ždírecký důl, Tubož, Blatce, Blatečky, Korce, Vlkov, Plešivec, Houska, Kbelsko a samoty Palác, Tubožský dvůr, Gamberg, Pfeiferberg, Sandberg, Gömmerschreiterberg, Matreiberg, Nechutnov a Schlosserberg.\n\nV roce 1825 byla před západním průčelím vybudována hranolová věž a v roce 1868 byly pořízeny věžní hodiny. Ve věži byly umístěny tři zvony, pocházející z 18. století. Tyto zvony však byly zabaveny a odvezeny v době první a druhé světové války ve 20. století.\n\nVe 2. polovině 20. století začali farnost spravovat kněží z okolí, Bořejov od té doby až dodnes nemá vlastního kněze. V 90. letech 20. století došlo k devastaci kostela, byl několikrát vykraden a zpustl. Duchovní správu obstarává farář farnosti Bělá pod Bezdězem. Od roku 2003 začalo o kostel pečovat občanské sdružení \"Drobné památky severních Čech\" a v kostele se opět čas od času konají bohoslužby, probíhá postupná oprava a revitalizace. Každoroční poutní slavnost se v Bořejově koná vždy v červenci, a to v sobotu, která je nejblíže svátku sv. apoštola Jakuba (25. červenec).\n\nKostel je jednolodní barokní stavba s věží ve středu vstupního průčelí a polygonálním závěrem presbytáře. Uvnitř kostela je trojboká dřevěná kruchta, z původních barokních varhan, opravených v roce 1884, byla zachována jen část skříně. Vnitřní omítky jsou značně poškozené. Zařízení kostela, které bylo zdevastováno a dochovalo se jen částečně, je s přispěním občanů a místních spolků postupně obnovováno a doplňováno.\n\n\n"}
{"id": "367500", "url": "https://cs.wikipedia.org/wiki?curid=367500", "title": "John Douglas Cockcroft", "text": "John Douglas Cockcroft\n\nJohn Douglas Cockcroft (27. května 1897 Todmorden, Spojené království – 18. září 1967 Cambridge, Spojené království) byl britský fyzik, který získal spolu s E. T. S. Waltonem v roce 1951 Nobelovu cenu za fyziku. Nobelova cena byla udělena za objevné práce přeměny atomových jader uměle urychlenými jadernými částicemi.\n"}
{"id": "367509", "url": "https://cs.wikipedia.org/wiki?curid=367509", "title": "Adam Viktora", "text": "Adam Viktora\n\nAdam Viktora (* 2. prosince 1973 Plzeň) je český varhaník a dirigent.\n\nVystudoval Konzervatoř v Plzni a Akademii múzických umění v Praze. Vzdělání si dále rozšířil soukromým studiem u Christopha Bosserta a na mistrovských interpretačních kurzech, např. u Tagliaviniho, Erickssohna, Koimanna a Haselböcka. V roce 2000 založil soubor Ensemble Inégal a od roku 2007 pořádá Český varhanní festival. Od roku 1998 vyučuje varhanní hru na Konzervatoři v Plzni a od roku 2007 také hudební teorii na Pražské konzervatoři. Jako umělecký vedoucí souboru Ensemble Inégal s ním natočil několik CD s díly českých barokních hudebních skladatelů, zvláště Jana Dismase Zelenky.\n\n"}
{"id": "367512", "url": "https://cs.wikipedia.org/wiki?curid=367512", "title": "Kostelík (Slabce)", "text": "Kostelík (Slabce)\n\nKostelík je místní část městyse Slabce v okrese Rakovník asi 14 km jižně od Rakovníka na území CHKO Křivoklátsko nad pravým břehem Modřejovického potoka v nadmořské výšce 380 metrů na dříve významné chebské zemské stezce \n\nPůvodně zde stávala ves Chlístov (písemně zmiňována roku 1361) zaniklá během husitských válek, ze které se údajně zachoval pouze kostelík. Na mapě stabilního katastru (z roku 1841) žádná církevní stavba uvedena není. Buď již v té době byla zcela zaniklá nebo se jedná pouze o tradovaný omyl. Po roce 1688 Jan Jiří Lubský na pustém místě dal vystavět šest chalup, v roce 1690 je zde uváděna dominikální ves Luby. Název se však neujal a obec je roku 1713 uváděna německým názvem Kirschl již s dvanácti domy. \n\nK obci patří Kočkův mlýn (na pravém břehu Berounky), pila a rybárna. Mlýn je pozůstatkem zaniklé obce Drasovice, písemně zmiňované již v roce 999 v souvislosti s Ostrovským klášterem. \n\nDnešní dominantou obce je kaple sv. Maří Magdaleny na návsi a poblíž obce kamenný křížek. \n\nV obci se uchovala řada dřevěných roubených staveb z konce 18. a počátku 19. století upravených pro rekreační účely. Za obcí u Modřejovického potoka vznikla rovněž chatová osada. \n\nV roce 2011 zde trvale žilo 32 obyvatel.\n\nV okolí obce se ve vrstvách břidlice nalézala menší ložiska leštěnce. \n\nV Kostelíku působí Sbor dobrovolných hasičů Kostelík a od roku 2008 Občanské sdružení Kostelík.\n\n\n"}
{"id": "367514", "url": "https://cs.wikipedia.org/wiki?curid=367514", "title": "Heteronormativita", "text": "Heteronormativita\n\nHeteronormativita je termín vyjadřující názor, že jen heterosexualita je normální sexuální orientace a že každé pohlaví má v životě své přirozené role.\n\nMichael Warner použil termín v roce 1991, v jedné z prvních prací o teorii queer. Kořeny konceptu sahají k práci Gayle Rubinse zmiňujícího „pohlavní“ či „genderový systém“.\n\nV sérii článků, Samuel A. Chambers volal po porozumění heteronormativitě jako konceptu zahrnujícím očekávání, požadavky a omezeních vytvořených, když je heterosexualita vzata jako společenská norma. Vytvořená původně k popisu norem namířených proti neheterosexuálům, „heteronormativita“ byla začleněna do genderové i transgenderové debaty.\n\nKritikové heteronormativních postojů, jako Cathy J. Cohen, Michael Warner a Lauren Berlant argumentují jejich ofenzivností, vytvářením sociálního stigmatu, marginalizováním vnímání odlišných forem sexuality a genderu, a znesnadňováním sebevyjádření, když toto vyjádření nezapadá do normy. To zahrnuje lesby, gaye, bisexuály, mezipohlavní, transgender a (LGBTQ) lidi, stejně jako jiné například rasové menšiny. Podle kritiků heteronormativní kultura „upřednostňuje heterosexualitu jako normální či přirozenou“ a podporuje prostředí, kde jsou LGBTQ lidé diskriminování v manželství, daňových zákonech a zaměstnání.\n\n"}
{"id": "367515", "url": "https://cs.wikipedia.org/wiki?curid=367515", "title": "František Vaníček", "text": "František Vaníček\n\nFrantišek Vaníček (* 23. prosince 1969) je český varhaník.\n\nStudoval Konzervatoř v Pardubicích (prof. Josef Rafaja) a Akademii múzických umění v Praze (prof. Jan Hora). Vzdělání si dále rozšířil na Akademii umění v Utrechtu. Za své umění získal celou řadu cen a ocenění. Věnuje se především koncertní činnosti. Vystupuje na sólových varhanních koncertech po celém světě (festivaly a koncerty v téměř všech zemích Evropy, USA, Austrálii, Japonsku, Singapouru atd.). Vedle toho natočil řadu CD.\n\nOd roku 1995 vyučuje hře na varhany na Univerzitě Hradec Králové. V roce 2012 získal titul docent v oboru hra na varhany.\n\n17. února 2016 byl zvolen děkanem Pedagogické fakulty Univerzity Hradec Králové. Jeho funkční období započalo 10. června 2016. V lednu 2020 byl AS PdF UHK opětovně zvolen děkanem a fakultu tak povede i ve druhém funkčním období, které by mělo trvat do června 2024.\n\nV roce 1989 založil Mezinárodní hudební festival - Letohrad a stále je jeho uměleckým ředitelem a managerem.\n\n\nhttps://www.uhk.cz/cs/pedagogicka-fakulta/pdf-1/aktualne/soucasny-dekan-frantisek-vanicek-povede-pedagogickou-fakultu-nadale\n"}
{"id": "367518", "url": "https://cs.wikipedia.org/wiki?curid=367518", "title": "Tramvajová trať Vozovna Střešovice – Petřiny", "text": "Tramvajová trať Vozovna Střešovice – Petřiny\n\nTramvajová trať Vozovna Střešovice – Petřiny vede v Praze ze Střešovic Střešovickou ulicí a ulicí Na Petřinách po hranici Veleslavína a Břevnova přes sídliště Petřiny na konečnou na Heyrovského náměstí poblíž Liboce. Byla postupně zprovozněna v letech 1932–1950.\n\nK vozovně Střešovice byla přivedena tramvajová trať od Špejcharu již 24. října 1909. Dne 6. června 1926 bylo zprovozněno prodloužení na Dlabačov, zpočátku jednokolejné, od 5. června 1932 zdvojkolejněné. Z této trati byla od 23. října 1932 nedaleko střešovické vozovny zprovozněna v křižovatce zvané Octárna odbočka Střešovickou ulicí do zastávky Ořechovka. Od 16. května 1938 byla trať prodloužena do zastávky Vojenská nemocnice – zdejší nemocniční komplex byl vybudován kolem roku 1936. 26. listopadu 1950 byl zprovozněn poslední úsek, do stanice Petřiny, budovaný s významným přispěním dobrovolných brigádníků. Smyčka Petřiny byla nejprve jednokolejná, zdvojkolejněna byla od 13. března 1961.\n\nOblouk od Petřin k Hládkovu byl jako jednosměrný nově zprovozněn 25. května 1948, od 4. června 1965 byl doplněn i oblouk pro opačný směr (od Hládkova k Petřinám). Při výluce 9. ledna až 16. června 1990 byla celá trať zrekonstruována pomocí velkoplošných panelů BKV.\n\nMezi 1. srpnem a 30. říjnem 2015 proběhla celková rekonstrukce trati, která je nově budována převážně na železobetonových pražcích ve štěrkovém loži a zatravněným povrchem.\n\nTrať je dvojkolejná, na zvýšeném tramvajovém pásu ve středu komunikace. Většina trati je po rekonstrukci vybudována na železobetonových pražcích ve štěrkovém loži, které jsou v mezistaničních úsecích kryty travnatým povrchem. Prostory zastávek Vojenská nemocnice a Petřiny, které jsou uzpůsobeny pro společný provoz tramvají i autobusů, je vystavěn systémem pevné jízdní dráhy.\n\nKromě zastávky Petřiny, která je společná pro tramvaje i autobusy, jsou všechny zastávky zkráceny na délku jedné tramvajové soupravy. Povrch zastávek je tvořen litým asfaltem, kromě zastávky Ořechovka, která je vydlážděná. Všechny zastávky jsou nyní uzpůsobeny pro osoby se sníženou schopností pohybu a orientace.\n\nV rámci rekonstrukce v roce 2015 došlo ke změně poloh některých zastávek. Zastávky Baterie jsou nově umístěny vstřícně mezi protisměrnými oblouky. Zastávky Větrník z centra byla posunuta za křižovatku vstřícně se zastávkou do centra. Zastávky Petřiny se přesunuly blíže k obratišti, nově se nachází přímo u vestibulu stanice metra a u zdejšího obchodního domu.\n\nZastávky Sibeliova, Ořechovka a Baterie jsou nově na znamení\n\nSvětelným signalizačním zařízením je v současnosti řízena pouze křižovatka Octárna, v plánu je jeho zřízení také na křižovatce ulic Na Petřinách a Ankarská.\n\n\nOctárna: kolejová křižovatka tvaru T (má kompletní obloukové propojení s tratí v Patočkově ulici). Oblouk od Petřin k Hládkovu byl jako jednosměrný nově zprovozněn 25. května 1948, od 4. června 1965 byl doplněn i oblouk pro opačný směr (od Hládkova k Petřinám). Oblouky mezi Ořechovkou a Hládkovem však nikdy nesloužily pravidelnému provozu.\n\nTramvajová smyčka Petřiny na Heyrovského náměstí je v ose komunikace (vozovky ulic Na Petřinách a U Hvězdy a dalších, místních ulic tak tvoří jakýsi kruhový objezd). Výstupní i nástupní zastávky jsou umístěny ve smyčce. Nově se zde nachází dvě výstupní zastávky a jedna zastávka nástupní. Kolejový svršek je uložen na dřevěných pražcích a má kryt ze žulových dlažebních kostek.\n\nV roce 1938 i 1948 na tuto trať zajížděla linka 20. Od 30. listopadu 1942 do 18. ledna 1945 sem jezdila noční linka B. Od 13. března 1961 byla na Petřiny odkloněna denní i noční linka 1.\n\nV roce 1975 na Petřinách končily linky 1, 20 a 31, v roce 1980 linky 2, 20 a 31, v roce 1990 linky 1, 2, a 18. Frekvence cestujících částečně zeslábla po otevření trasy metra A na Petřinách.\n\nOd září 2016 zde společně končí linky 1 a 2. Mezi Větrníkem a konečnou Sídliště Petřiny jede v souběhu s tramvajovou tratí několik autobusových linek navazujících ve směru na Liboc, Vypich a Motol.\n\n\n"}
{"id": "367519", "url": "https://cs.wikipedia.org/wiki?curid=367519", "title": "Rebutia albiflora", "text": "Rebutia albiflora\n\nRebutia albiflora je miniaturní rostlina sekce \"Aylostera\", jedna z nejmenších ze sekce i celého rodu. V době svého nálezu a popisu vyvolala mimořádnou pozornost pro tento rod tehdy zcela ojedinělou barvu květů, podle které taky byla pojmenována, \"albiflorus\" znamená bíle kvetoucí. V současné taxonomii je řazena jako poddruh druhu \"Rebutia pulvinosa\" (\"R. pulvinosa\" subsp. \"albiflora\").\n\nRitter, Friedrich; Buining, Albert F.H.; Taxon, 12: 1, 1963\n\nSekce \"Aylostera\", řada \"Pulvinosa\"\n\nSynonyma: \n\nStonky kulovité až krátce válcovité, měkké, velmi bohatě odnožující, později vytvářející velké trsy bez zřetelného hlavního stonku, jednotlivé stonky 15 - 25 mm široké, pokožka matně šedozelená, pokrytá hustým bílým štětinovitým otrněním. Žeber 12 a více, nezřetelná, rozložená do 1,5 mm vysokých, okrouhlých hrbolků; areroly oválné, malé, asi 0,5 mm dlouhé a 0,3 mm široké, s bílou nebo nažloutlou plstí. Okrajových trnů asi 15, bílé, vlasově jemné, 3 - 5 mm dlouhé; středových trnů asi 5, až 15 mm dlouhé, tenké, přímé, bílé, někdy s nažloutlou bází.\n\nKvěty asi 25 mm dlouhé a široké, vyrůstající téměř z báze stonku; květní lůžko 3 mm široké, s malými šupinami a malým množstvím bílé vlny a bílých vlasových štětin, vně načervenale růžové; květní trubka velmi úzká, až 12 mm dlouhá, růžově červená, v horní části světlejší, s několika šupinami; okvětní lístky 10 - 12 mm dlouhé, 2 - 3,5 mm široké, bílé až narůžovělé s výrazněji růžovým středním proužkem, zašpičatělé; nitky bílé, ve dvou sériích, prašníky krémové; čnělka bílá, volná část 15 mm dlouhá, se 4 - 6 bílými rameny blizny. Plod kulovitý, 2,5 - 3 mm široký, tmavě růžový až olivově zelený. Semena černá, slabě hrbolatá, 0,3 - 0,4 mm dlouhá, s okrouhlým bílým hilem.\n\n\"R. albiflora\" byla popsána podle sběru FR 766a, rostliny tohoto původu mají v našich sbírkách velmi jednotný vzhled, nepatrné rozdíly, hlavně v otrnění, jsou způsobeny jen rozdíly v kultuře. Dalším sběrem, který byl přiřazen k tomuto druhu, je KK 1956. Ani rostliny šířené pod tímto označením, se od těch původních Ritterových nijak zřetelněji neliší.\n\n\"R. albiflora\" byla nalezena autorem prvotního popisu na malé lokalitě v rokli, která vede od Cajas k Rio Pilaya (provincie Mendez, dep. Tarija, Bolívie). Jako místo původu sběru KK 1956 bylo uvedeno Bolívie, Tarija, Nogales, 2300 m.\n\n\"Rebutia albiflora\" byla roku 1958 sbírána F. Ritterem společně s \"Rebutia pulvinosa\" FR 766, která roste ve stejné rokli o několik hodin chůze výše. Rostliny na stanovišti nebyly zprvu nálezcem navzájem rozlišeny, teprve v kultuře se ukázalo, že se jedná o dva výrazně odlišné, samostatné taxony, které patří do jednoho příbuzenského okruhu, proto stejná sběrová čísla odlišená pouze doplňujícím písmenem. F. Ritter tento druh řadí ve svém uspořádání rodu \"Rebutia\" do skupiny druhů kolem \"R. flavistylus\" spolu s druhy \"R. pulvinosa\", \"R. albipilosa\" a \"R. muscula\". J. Donald ve svém systému rodu \"Rebutia\" zařazuje druh \"R. albiflora\" spolu s druhy \"R. pulvinosa\", \"R. narvaecensis\" a \"R. perplexa\" do skupiny kolem \"Rebutia heliosa\". V nejnovějším shrnutí čeledi Cactaceae (D. Hunt et al., The New Cactus Lexicon, 2006) je připojena jako subsp. k \"R. pulvinosa\".\n\nStanoviště \"Rebutia albiflora\" je ze všech druhů rodu \"Rebutia\" nejteplejší, s jednoznačně subtropickým klimatem. Tomu také odpovídají požadavky tohoto druhu na pěstování. Vyžaduje poněkud teplejší přezimování, teploty blížící se k nule jsou pro tento druh často příčinou zániku. \"R. albiflora\" i pravokořenná kvete bohatě a pravidelně, je však cizosprašná a semena vytváří jen zcela výjimečně, snadno ji však lze množit dělením trsů. Ve stáří vytváří velké husté trsy malých tělíček, které jsou měkčí než u kterékoliv jiné rebucie. Lze jen doporučit pravidelné zmlazování a dělení větších trsů, měkké stonky bývají často napadány škůdci a rovněž houbové choroby nejsou zcela vzácné.\n\nZajímavý vzhled \"R. albiflora\" a zejména její pro široký příbuzenský okruh neobvyklé květy byly zřejmě důvodem toho, že byla opakovaně křížena s některými blízkými druhy, zejména s \"R. heliosa\", a vznikla tím řada atraktivních hybridů, z nichž některé byly šířeny i obchodně pod samostatnými jmény a dosud se udržují v našich sbírkách (např. \"R.\" cv. Sunrise).\n\n\n"}
{"id": "367520", "url": "https://cs.wikipedia.org/wiki?curid=367520", "title": "Alena Veselá", "text": "Alena Veselá\n\nAlena Štěpánková, rozená Veselá (* 7. července 1923, Brno), je česká varhanice a hudební pedagožka. Dcera Vítěslava Veselého.\n\nOd roku 1952 působila téměř padesát let na brněnské JAMU (zde byla v letech 1986–1990 vedoucí katedry klávesových nástrojů a v letech 1990–1997 rektorkou). Pomohla oživit činnost brněnského Spolku přátel hudby při Filharmonii Brno. Je předsedkyní Spolku pro výstavbu koncertní síně v Brně a podílí se na organizaci Mezinárodního hudebního festivalu Brno. Významně se zasloužila o dokončení rekonstrukce Besedního domu v Brně. Získala mnohá ocenění, např. zlaté medaile Masarykovy univerzity a JAMU, dvě Ceny města Brna (1979 a 2001), Cenu Českého hudebního fondu za propagaci soudobé české hudby v zahraničí (1980) a Cenu Jihomoravského kraje (2011).\n\n"}
{"id": "367521", "url": "https://cs.wikipedia.org/wiki?curid=367521", "title": "Sancho II. Portugalský", "text": "Sancho II. Portugalský\n\nSancho II. zvaný \"Mnich\" (portugalsky \"Sancho II de Portugal\", 8. září 1209 Coimbra – 4. ledna 1248 Toledo) byl čtvrtý portugalský král z dynastie burgundské.\n\nNarodil se jako syn Alfonse II. a Urraky, dcery Alfonse VIII. Kastilského. Po smrti svého otce se v roce 1223 stal vládcem království, nad nímž byl v konfliktu s katolickou církví vyhlášen interdikt.\n\nMladý král povolil návrat arcibiskupa z Bragy, kterého otec vykázal ze země. Dále se soustředil na snahu \"osvobodit\" království od Maurů. V letech 1226 až 1239 dobyl Algarve a Alentejo a dále území až k Taviru (1238) a Ayamonte (1239). Vynikající voják a velitel ale nebyl schopným vládcem a země se dostala do vnitřních sporů. Nespokojenost šlechty a královy spory s biskupy lisabonským a portským, kteří našli oporu u papeže Řehoře IX., vedli k jeho exkomunikaci v roce 1238.\n\nRoku 1239 se Sancho oženil s ovdovělou leónskou šlechtičnou Mécií Lopes de Haro, vnučkou leónského krále Alfonse IX. Bezdětné manželství bylo, pro neudělení papežského dispensu, v roce 1245 rozvedeno.\n\nŠlechta se spojila s církví a pokusila se na trůn dosadit Sanchova bratra Alfonse. V březnu 1245 obžaloval papež Inocenc IV. v bule \"Inter alia desiderabilia\" krále z nejhorších zločinů, označil jej za \"zbytečného krále\" (\"rex inutilis\") a jeho bratra Alfonse za \"správce a ochránce\" království, čímž Sancha v podstatě sesadil.\nSancho opustil zemi a 4. ledna 1248 v Toledu zemřel. Byl pohřben, zdá se, v mnišském rouchu v katedrále v Toledu.\n"}
{"id": "367529", "url": "https://cs.wikipedia.org/wiki?curid=367529", "title": "Córdobský emirát", "text": "Córdobský emirát\n\nCórdobský emirát je historický státní útvar, který se mezi lety 756 – 929 rozprostíral na většině území Pyrenejského poloostrova.\n\nEmirát založil v roce 756 Umajjovec Abdurrahmán I. Hlavním městem emirátu byla Córdoba, ve které v době emirátu vznikla Mezquita - velká mešita - i další významné stavby. Když se v roce 929 Abdurrahmán III. prohlásil za chalífu, emirát zanikl a dal vzniknout Córdobskému chalífátu.\n\nPoté, co byl Marván II. poražen Abú-l-Abbásem a moci v chalífátu se chopila dynastie Abbásovců, založil Hišámův vnuk Abdurrahmán I. na Pyrenejském poloostrově Córdobský emirát (později Córdobský chalífát), stát prakticky nezávislý na moci abbásovských chalífů. Tato nezávislost se projevila i tím, že jeho potomci užívali od roku 929 titul chalífa.\n\n"}
{"id": "367535", "url": "https://cs.wikipedia.org/wiki?curid=367535", "title": "Marge – královna silnic", "text": "Marge – královna silnic\n\nMarge – královna silnic ( ) je patnáctý díl desáté série amerického animovaného seriálu Simpsonovi, který byl poprvé vysílaný 21. února 1999. Napsal jej David M. Stern a režírován byl Markem Kirklandem.\n\nSimpsonovi odjíždějí ze školního vystoupení a Homer je při odjezdu z parkoviště fascinovaný autem Canyonero Šáši Krustyho a rozhodne si jej koupit za úspory na svém důchodovém kontě. Když s ním přijede do práce, Carl a Lenny se mu vysmějí, že jezdí v autě pro ženy. Homer odmítá jezdit tímto autem a do práce další den odjede Margeiným. Ta potřebuje na nákup a nezbude jí, než si vzít Canyonero. Marge se jízda tímto autem líbí, ale začne jezdit příliš agresivně až do té míry, že prorazí zeď věznice a tím nechtěně pomůže vězňům ke svobodě. Řidičský průkaz je jí odebrán a musí jít na přeškolení pro řidiče-choleriky, po kterém začne jezdit ohleduplně. Vše se ale změní, když Homer zapříčiní útěk nosorožců z místní zoo. Policie prosí Marge o pomoc, ale ta odmítá, dokud v televizi neuvidí, že nosorožci ohrožují Homera a Barta. Marge je zachrání tak, že auto nabourá, nechá jej vybuchnout, a nosorožci se rozběhnou k němu.\n"}
{"id": "367538", "url": "https://cs.wikipedia.org/wiki?curid=367538", "title": "Česká geografická společnost", "text": "Česká geografická společnost\n\nČeská geografická společnost (zkráceně ČGS) je zapsaný spolek vědeckých, pedagogických a odborných pracovníků v geografii a příbuzných oborech. V čele České geografické společnosti stojí hlavní výbor a prezident, volený na čtyřleté období vždy na sjezdu České geografické společnosti. Prezidentem společnosti je doc. RNDr. Pavel Chromý, Ph.D. (od roku 2018), viceprezidenty jsou prof. RNDr. Tadeusz Siwek, CSc. a RNDr. Dana Fialová, Ph.D., vědeckým tajemníkem je doc. RNDr. Stanislav Kraft, Ph.D.\n\nV současnosti má více než 500 členů, kteří se člení podle svého působiště do jednotlivých poboček (pražská, českobudějovická, plzeňská, ústecká, liberecká, královéhradecká, brněnská, olomoucká, ostravská) a podle odborného zaměření členů do jednotlivých sekcí (fyzická geografie, sociální geografie, regionální geografie, kartografie, historická geografie, polární sekce, sekce geografického vzdělávání).\n\nGeografická společnost vydává časopis Geografie, který vychází jako vědecký časopis od svého založení a nyní má společností Thomson Scientific přidělen impakt faktor. Časopis Geografie (uvedený ve zprávě jako GEOGRAFIE – PRAGUE) získal v roce 2010 impakt faktor 0,787, což jej zařadilo do třetího kvartilu geografických časopisů (43. místo ze 65 sledovaných časopisů). Společnost dále vydává časopis Geografické rozhledy a časopis Informace České geografické společnosti a provozuje geografický portál Geography.cz. Oba časopisy jsou zařazeny na seznam vědeckých časopisů vedený Radou vlády ČR pro výzkum, vývoj a inovace.\n\nČeská geografická společnost je druhou nejstarší vědeckou společností v České republice. Pod názvem Česká společnost zeměvědná byla založena 1. května 1894 na ustavující schůzi konané v Kaulichově domě, sídle Geografického ústavu Karlo-Ferdinandovy university. Zakládajícími členy společnosti byli jak významní geografové té doby, tak i geologové a cestovatelé. Hlavním cílem společnosti bylo vydávání vědeckého časopisu – sborníku. První číslo Sborníku České společnosti zeměvědné vyšlo v roce 1895.\n\nGeografická společnost měnila v průběhu let svůj název, působila na celém území Československa a od roku 1992 pod názvem Česká geografická společnost působí na celém území Česka.\n\n"}
{"id": "367540", "url": "https://cs.wikipedia.org/wiki?curid=367540", "title": "Eleonora Kastilská", "text": "Eleonora Kastilská\n\nNositelky jména Eleonora Kastilská:\n\n"}
{"id": "367542", "url": "https://cs.wikipedia.org/wiki?curid=367542", "title": "Neštěmice", "text": "Neštěmice\n\nNeštěmice jsou část města Ústí nad Labem, bývalé město, hlavní část městského obvodu Ústí nad Labem-Neštěmice. K roku 2011 zde žilo 5494 obyvatel.\n\nPrvní písemná zmínka o Neštěmicích je z roku 1188 v listině českého knížete Bedřicha, kde je obec uvedena pod názvem \"Neschemici\". Prakticky až do konce 19. století byly Neštěmice nepříliš významnou obcí, zabývající se spíše zemědělskou činností. Teprve v důsledku postavení cukrovaru v období 1890–1893 a Solvayovy továrny na výrobu sody v letech 1905–1908 se z obce, která do roku 1894 neměla ani svou vlastní poštu, stalo význačné průmyslové centrum. Ve dvacátých a třicátých letech 20. století se v neštěmickém závodě AKO vyráběly fotografické desky, filmy a lučebniny. Rozsáhlá výstavba započatá roku 1967 podstatným způsobem změnila tvářnost obce. V roce 1980 měly Neštěmice 5150 obyvatel.\n\nV roce 1970 Neštěmice získaly status města. K městu Ústí nad Labem byly připojeny v roce 1986.\n\nNeštěmice jsou s centrem města Ústí nad Labem spojeny trolejbusovými linkami 51, 57 a 58, autobusovou linkou 19 a noční autubusovou linkou 41.\n\nV Neštěmicích se také nachází železniční zastávka, prochází tudy trať 090.\n\n\n"}
{"id": "367543", "url": "https://cs.wikipedia.org/wiki?curid=367543", "title": "Kosmický šum", "text": "Kosmický šum\n\nKosmický šum je náhodný signál, který pochází z Vesmíru mimo zemskou atmosféru. Jeho zdrojem jsou například Slunce a další objekty v Galaxii. Šum lze detekovat pomocí radiopřijímačů.\n\nCharakteristiky vesmírného šumu se podobají charakteristikám tepelného šumu způsobovaným nahodilým pohybem elektronů v krystalové mřížce vodiče. Vesmírný šum se projevuje na frekvencích nad 15 MHz, když se vysoce směrové antény namíří ke Slunci nebo k některým dalším oblastem oblohy, např. ke středu Mléčné dráhy.\n\n"}
{"id": "367545", "url": "https://cs.wikipedia.org/wiki?curid=367545", "title": "Markéta Francouzská", "text": "Markéta Francouzská\n\nNositelky jména Markéta Francouzská:\n"}
{"id": "367546", "url": "https://cs.wikipedia.org/wiki?curid=367546", "title": "Stutz Bearcat", "text": "Stutz Bearcat\n\nStutz Bearcat je historický závodní automobil vyrobený automobilkou Stutz Motor Car Company, v Indianě ve Spojených státech amerických.\n\nPrvní Bearcat vyrobil Harry C. Stutz v roce 1911 za pouhých 5 týdnů. Spěchal, aby se mohl zúčastnit proslulého závodu 500 mil v Indianapolis. Do vozu použil osvědčený motor Wisconsin, karoserii vytvořil v duchu tehdejších závodních vozů s nejnutnější výbavou pro řidiče a mechanika. I když vůz nezvítězil, prokázal dobrou výkonnost. Po závodě Stutz vůz \"do šroubku\" rozebral, aby zjistil opotřebení jednotlivých součástí. Získané zkušenosti použil při stavbě dalších vozů. Jeho metodický postup mu již za několik let přinesl úspěch v podobě titulu mistra Spojených států v silničních závodech\n\n\n\n\n"}
{"id": "367548", "url": "https://cs.wikipedia.org/wiki?curid=367548", "title": "Kaštel", "text": "Kaštel\n\nKaštel (též kaštěl, slov. \"kaštieľ\", z lat. \"castellum\") je označení pro venkovské sídlo střední a vyšší šlechty na Slovensku a v některých dalších zemích.\n\nTento typ stavby je na Slovensku velmi častý, v Česku se tyto stavby nazývají zámky, popřípadě tvrze. I když se často jedná o malé stavby a v České republice jsou mnohdy nesprávně označovány množně jako zámečky, jedná se nezřídka o velmi rozsáhlé objekty. Kaštely bývaly původně opevněné, později byl kladen větší důraz na pohodlí a reprezentaci majitele. Prvotní kaštěl tak může být označován jako tvrz, zatímco pozdější jako zámek. Nejméně je dochovaných gotických kaštelů, nejčastější jsou kaštely renesanční a klasicistní. V některých dalších zemích střední Evropy se lze s kaštely setkat ve smyslu malých pevností.\n\nDochované kaštely jsou například v obcích Strážky a Humenné (oba renesanční), reprezentativní lovecký kaštel v Betliaru, barokně a klasicistně upravený, Diviaky, Divín (pozdněrenesanční kaštel s rozlehlým opevněním s rohovými bastiony), Halič (okres Lučenec) (renesančně-barokní), Svätý Anton (dř. \"Antol\"), barokně-klasicistní kaštel, jehož stavba (do přestavby) symbolizovala kalendářní rok (4 brány, 12 komínů, 52 místností, 365 oken), vodní kaštel v Bytči (\"Bytčanský zámek\", 1571), místo procesu s Alžbětou Báthoryovou v roce 1611.\n\nKromě kaštělů jsou na Slovensku ještě skromnější sídla, zpravidla venkovská, nazývaná kúria. Posledním typem šlechtických sídel je hrad. Někdy se uvádí ještě jeden druh sídel, jímž je zámok. V odborné literatuře se považuje za přesně nestanovené synonymum pro hrad na Slovensku. Zřejmě vlivem působení češtiny v období společného státu se mezi českou, ale i slovenskou laickou veřejností rozšířil mylný názor, že slovenské slovo ,zámok\" je synonymem pro české slovo ,zámek\".\n\n\n"}
{"id": "367553", "url": "https://cs.wikipedia.org/wiki?curid=367553", "title": "Wolgast", "text": "Wolgast\n\nVolehošť (také \"Bolhošť\", \"Volhošť\", , črezpěňansky \"Wolegast\") je město v Německé spolkové zemi Meklenbursko-Přední Pomořansko na břehu řeky Pěny. Ve městě stojí přes řeku silniční a zelezniční zvedací most spojující pevninu s ostrovem Uznojem. Ve Volehošti bývalo za dob pohanských Črezpěňanů jejich hlavní hradiště (roku 1114 podmaněni obodritským knížetem Jindřichem).\n\n"}
{"id": "367557", "url": "https://cs.wikipedia.org/wiki?curid=367557", "title": "Mlynická dolina", "text": "Mlynická dolina\n\nMlynická dolina je údolí ledovcového původu ve Vysokých Tatrách. Leží v rozsoše Kriváně mezi hřebeny Soliska a hřebenem Bašt, závěru údolí dominuje vrchol Štrbského štítu (2381 m). Údolí je tvořeno třemi výraznými terasami. V nejsvrchnější leží Okrúhlé pleso a Capie pleso, ve střední několik Kozích ples a Volie plieska, skalní hranu mezi druhou a třetí terasou překonává známý a vyhledávaný vodopád Skok. Údolím prochází žlutá turistická značka , která je od vodopádu jednosměrná a vede přes Bystrou lávku do Furkotské doliny.\n\nMlynická dolina je národní přírodní rezervace v oblasti TANAP Nachází se v okrese Poprad v Prešovském kraji. Území bylo vyhlášeno či novelizováno v roce 1991 na rozloze 704,2900 ha. Ochranné pásmo nebylo stanoveno.\n\n"}
{"id": "367564", "url": "https://cs.wikipedia.org/wiki?curid=367564", "title": "Brník", "text": "Brník\n\nNázev Brník má více míst:\n"}
{"id": "367566", "url": "https://cs.wikipedia.org/wiki?curid=367566", "title": "Červená hora (Hrubý Jeseník)", "text": "Červená hora (Hrubý Jeseník)\n\nČervená hora (1337 m) je vrchol v keprnické části Hrubého Jeseníku. Leží na turistické trase z Červenohorského sedla přes Vozku, Keprník a Šerák do sedla Ramzová. Pod vrcholem je pramen Vřesová studánka, dříve zde stála kaplička Panny Marie sedmibolestné a turistická chata. Na vrcholu je malá hole a skalní výchozy s bohatou květenou.\n\nČervená hora je přístupná symbolicky po červené hřebenovce z Červenohorského sedla, ze které odbočuje vrcholová žlutá značka. Ta přechází vrcholovou část a na červenou značku se vrací zpět u rozcestí Sedlo pod Vřesovou studánkou. Vrchol je od Červenohorského sedla vzdálen 3 km směrem na SSV. Z opačné strany se dá na Červenou horu dojít od 5 km vzdáleného Keprníku.\n\n"}
{"id": "367569", "url": "https://cs.wikipedia.org/wiki?curid=367569", "title": "Ve víru vášně", "text": "Ve víru vášně\n\nVe víru vášně (v anglickém originále Life on the Fast Lane) je 9. díl 1. řady amerického animovaného seriálu \"Simpsonovi\". Premiéru v USA měl 18. března 1990. V Česku měl premiéru 19. března 1993.\n\nHomer zapomene koupit Marge dárek k narozeninám a tak jí dá věc, která se hodí hlavně jemu, bowlingovou kouli. Marge se ale vzepře a jde hrát bowling. Seznámí se zde s francouzským instruktorem Jaquesem. S tím se velice sblíží a Homer začne žárlit a bát se o své manželství. Pokouší se Marge připomenout, kde je její rodina a domov. Marge se nakonec k Homerovi vrátí.\n"}
{"id": "367574", "url": "https://cs.wikipedia.org/wiki?curid=367574", "title": "Izabela Francouzská", "text": "Izabela Francouzská\n\nNositelky jména Izabela popř. Isabela Francouzská:\n\n"}
{"id": "367577", "url": "https://cs.wikipedia.org/wiki?curid=367577", "title": "Rhys Ifans", "text": "Rhys Ifans\n\nRhys Ifans, rozený Rhys Owain Evans (* 22. července 1967 Haverfordwest, Pembrokeshire, Wales, Spojené království) je britský zpěvák a herec.\n\nPochází se Severního Walesu a oba jeho rodiče byli učitelé. Divadlo hrál amatérsky již od dětství. Ve svých osmnácti letech začal se studiem herectví v Londýně, kde na počátkem devadesátých let 20. století zahájil studia na londýnské herecké škole, kterou dokončil v roce 1997.\n\nV témže roce debutoval i ve filmu v komedii \"Twin Town\". Zde hrál se svým bratrem Llyrem Evansem, který je také hercem. Krom toho také účinkoval v mnoha waleských televizních pořadech a zahrál si i na prestižní scéně londýnského Národního divadla. Jeho prvním skutečným filmovým úspěchem se stala až role podivínského spolubydlícího v romantické komedii \"Notting Hill\" z roku 1999, kde si zahrál po boku Hugha Granta a Julie Robertsové.\n\nPo tomto nesporném úspěchu následovaly další komedie jako např. sportovní snímek \"Náhradníci\", zahrál si v dramatu \"Ostrovní zprávy\". Zajímavá byla i jeho role ve filmu \"Slez ze stromu\", objevil se i v kontroverzní komedii \"Klub Sráčů\". Zahrál si i ve snímku \"Královna Alžběta: zlatý věk\", objevil se i ve snímku \"Hannibal – Zrození\".\n\nDále si zahrál i v komedii \"Piráti na vlnách\" kde zářil jako nejproslulejší rádiový maniak Gavin Kavanagh.\n\nVystupoval jako zpěvák s kapelou Super Furry Animals a ve videoklipech dalších známých britských kapel. V roce 2008 zpíval na albu \"The Golden Mile\" skupiny The Peth.\n\nZa svoji roli komika v televizním snímku \"Not only but always\" obdržel v roce 2005 britskou cenu BAFTA včetně nominace na cenu Emmy.\n\n\n\n\n"}
{"id": "367578", "url": "https://cs.wikipedia.org/wiki?curid=367578", "title": "Světák Homer", "text": "Světák Homer\n\nSvěták Homer (v anglickém originále Homer's Night Out) je 10. díl 1. řady amerického animovaného seriálu \"Simpsonovi\". Premiéru v USA měl 25. března 1990. V Česku měl premiéru 12. března 1993.\n\nHomer jde na oslavu a shodou okolností do stejné restaurace jde Marge s dětmi na večeři. Bart si všimne Homera, jak opilý tančí na stole s břišní tanečnicí a vyfotí jej. Fotografii na kopírce rozmnoží a ta se rychle rozšíří po městě. Homerovo manželství je ohrožené a Marge se bojí, aby Bart nedostal špatný příklad. Homer se tedy rozhodne, že Barta s tanečnicí seznámí, aby viděl, že je to obyčejná žena.\nV tomto díle se poprvé objevuje Carl.\n"}
{"id": "367585", "url": "https://cs.wikipedia.org/wiki?curid=367585", "title": "Tomáš Jamník", "text": "Tomáš Jamník\n\nTomáš Jamník (* 3. března 1985 Praha) je český violoncellista, v současnosti žijící v Berlíně.\n\nV roce 2006 zvítězil jako jednadvacetiletý v mezinárodní hudební soutěži Pražské jaro, kde obdržel řadu dalších zvláštních cen, a to Cenu Českého rozhlasu, Cenu Olega Podgorného, Cenu Nadace Gideona Kleina, Cenu Nadace Pro Harmonia Mundi a Cenu Nadace Život Umělce. Stal se též finalistou a držitelem zvláštní ceny na soutěži Pierre Fourniere Award 2011 v Londýně.\n\nTomáš Jamník spolupracuje s mnoha světovými orchestry, v roce 2010 debutoval s PKF – Prague Philharmonia a dirigentem Jakubem Hrůšou v Schumannově violoncellovém koncertu. V následujících sezónách přišla pozvání od České filharmonie (Elijahu Inbal, Schumannův violoncellový koncert) a orchestrů v USA, Izraeli, Španělsku, Japonsku a Německu. V roce 2013 absolvoval turné po japonských městech s Filharmonií Brno a dirigentem Leošem Svárovským, během kterého se představil s Dvořákovým violoncellovým koncertem v Tokiu, Osace, Matsumotu, Fukuoce, Okayamě a Musashinu.\n\nV sezóně 2015/16 se Tomáš vrátil do Japonska, kde se v sále Kitara v Sapporu uskutečnil jeho recitál a poprvé též absolvoval koncertní turné v sousední Jižní Koreji. Vrcholem sezony se stal debut s Philharmonia Orchestra a dirigentem Jakubem Hrůšou v březnu 2016 ve Velké Británii.\n\nV roce 2007 natočil Tomáš spolu s klavíristou Ivo Kahánkem u společnosti Supraphon své debutové album s díly Janáčka, Martinů a Kabeláče, které bylo časopisem Harmonie označeno jako “český debut desetiletí”. Pro Supraphon natočil v roce 2010 rovněž kompletní dílo Antonína Dvořáka pro violoncello a orchestr, a to se Symfonickým orchestrem Českého rozhlasu a dirigentem Tomášem Netopilem. Toto CD obsahuje též Dvořákův téměř neznámý koncert A dur v nové verzi Tomáše Jamníka za použití orchestrace Jarmila Burghausera. Tomáš se též často věnuje soudobé hudbě, v poslední době natočil či provedl díla Ondřeje Kukala, Jiřího Gemrota, Slavomíra Hořínky a Marko Ivanoviće.\n\nAby rozšířil své hudební obzory, v roce 2010 se Tomáš zúčastnil konkurzu a v mezinárodní konkurenci získal místo v Karajanově akademii v Berlíně. V rámci této akademie vystupoval jako člen Berlínské filharmonie, absolvoval komorní koncerty s dalšími filharmoniky a též navštěvoval hodiny u Ludwiga Quandta, prvního violoncellisty orchestru. V roce 2011 spolupracoval na komorních koncertech v Berlínské filharmonii se Simonem Rattlem, Reinhardem Goebelem, Leif Ove Andsnesem a Petrou Müllejans, uměleckou vedoucí Freiburger Barockorchester.\n\nJako komorní hráč vystoupil s Pavel Haas Quartet v Reggio Emilia a s mezzosopranistkou Magdalenou Koženou v Barbican Hall v Londýně. Je zakládajícím členem Dvořákova tria spolu s houslistou Janem Fišerem a klavíristou Ivo Kahánkem.\n\nTomáš začal hrát na violoncello v pěti letech pod vedením Mirko Škampy a Martina Škampy. Po studiích na HAMU u prof. Josefa Chuchro a v Lipsku u prof. Petera Brunse pokračoval v Berlíně u prof. Jense Petera Maintze na Universität der Künste, kterou absolvoval v roce 2010. Zúčastnil se masterclassů u Trulse Mørka, Heinricha Schiffa, Jiřího Bárty and Gustava Rivinia a jako člen letní školy v německém Kronbergu studoval u Stevena Isserlise, Siegfrieda Palma, Young-Chang Cho a Pietera Wispelweye. V letech 2012-13 byl asistentem ve třídě prof. Jense Petera Maintze na berlínské Universität der Künste.\n\nOd sezóny 2015/16 je uměleckým ředitelem Akademie komorní hudby, která úzce spolupracuje s německou nadací Villa Musica a systematicky se věnuje vzdělávání mladých hudebníků v oblasti komorní hudby.\n\nJe autorem a tváří projektu Vážný zájem, který si klade za cíl přinést vážnou hudbu mezi lidi prostřednictvím série domácích koncertů, probíhajících v českých domácnostech během dubna 2016.\n\n"}
{"id": "367586", "url": "https://cs.wikipedia.org/wiki?curid=367586", "title": "Třída King George V (1939)", "text": "Třída King George V (1939)\n\nTřída King George V byla třída bitevních lodí Royal Navy, jež vstoupily do služby v letech 1940–1942 a účastnily se bojů druhé světové války. Celou třídu tvořilo celkem pět plavidel: HMS \"King George V\", HMS \"Prince of Wales\", HMS \"Duke of York\", HMS \"Howe\" a HMS \"Anson\".\n\nLodě této třídy byly stavěny jako náhrada za prvoválečné bitevní lodě třídy \"Queen Elizabeth\" a třídy \"Revenge\". Projekční práce na nich začaly v letech 1934–1935, přičemž při jejich konstrukci byla brána v potaz omezení, ke kterým se Spojené království zavázalo na Washingtonské konferenci (výtlak do 35 000 t).\n\nPro výzbroj byla zvolena děla ráže 356 mm, kterých mělo být celkem 12 ve třech čtyřdělových věžích. Nakonec však byla jedna z věží změněna na dvoudělovou a ušetřená hmotnost byla využita pro lepší pancéřování. Ty doplňovalo 16 kusů dvouúčelových 133mm kanónů ve dvouhlavňových věžích.\n\nProtiletadlovou výzbroj tvořily nejprve jen čtyři osmihlavňové Pom-pomy a čtyři raketomety UP (odstraněné v roce 1941). Postupně byla protiletadlová výzbroj zesilována (především před nasazením lodí v Pacifiku). \"Prince of Wales\" nesl v době svého potopení 49× 40 mm a 7× 20 mm. \"King George V\" tak na konci války nesl lehkou výzbroj 74× 40 mm a 36× 20 mm. Na lodě také byly postupně montovány moderní radary.\n\nPancéřový pás kryl značnou plochu boku lodě a měl sílu až 381 mm v místech muničních skladišť a 356 mm v místech pohonných jednotek. Strojovny kryla pancéřová paluba o síle 127 mm a skladiště munice pancéřová paluba o síle 152 mm.\n\nNově dokončený \"Prince of Wales\" se společně s bitevním křižníkem HMS \"Hood\" střetl s německým bojovým svazem tvořeným bitevní lodí \"Bismarck\" a těžkým křižníkem \"Prinz Eugenem\" v bitvě v Dánském průlivu. \"Prince of Wales\" byl v bitvě poškozen, \"Hood\" byl potopen. V Asii vytvořil s bitevním křižníkem HMS \"Repulse\" \"Svaz Z\", který byl u malajského Kuantanu zničen japonskými letadly. Ostatní lodě válku přečkaly, ale brzy po ní byly převedeny do rezervy (dvě v roce 1949 a dvě v roce 1951). V roce 1957 byly všechny čtyři prodány do šrotu.\n\n"}
{"id": "367587", "url": "https://cs.wikipedia.org/wiki?curid=367587", "title": "Kyselé hrozny sladké Francie", "text": "Kyselé hrozny sladké Francie\n\nKyselé hrozny sladké Francie (v anglickém originále The Crepes of Wrath) je 11. díl 1. řada amerického animovaného seriálu \"Simpsonovi\". Premiéru v USA měl 15. dubna 1990. V Česku měl premiéru 2. dubna 1993.\n\nBart zlobí více než kdy jindy a tak ředitel Seymour Skinner navrhne Simpsonovým výměnný pobyt pro Barta ve Francii. Simpsonovi na to přistoupí a na oplátku si musí vzít k sobě albánského studenta Adila. Bart ve Francii zažívá perné časy, protože musí pracovat na vinici a jeho hostitelé se k němu nechovají dobře. Bart chce za každou cenu utéct. Mezitím ve Springfieldu si Homer velice oblíbí Adila, který má zájem o jeho práci v jaderné elektrárně. Homer mu dokonce ukazuje plány elektrárny. Později se zjistí, že Adil je špión, který získává informace o jaderných technologiích, a je vyměněn za amerického dětského špióna. Bart se vrátí z Francie jako hrdina a umí mluvit plynně francouzsky.\n"}
{"id": "367591", "url": "https://cs.wikipedia.org/wiki?curid=367591", "title": "Ernest Thomas Sinton Walton", "text": "Ernest Thomas Sinton Walton\n\nErnest Thomas Sinton Walton (6. října 1903 Dunngarvan, Irsko – 25. června 1995 Dublin, Irsko) byl irský fyzik, který získal spolu s J. D. Cockcroftem v roce 1951 Nobelovu cenu za fyziku. Nobelova cena byla udělena za objevné práce přeměny atomových jader uměle urychlenými jadernými částicemi.\n\nNarodil se v rodině metodistického faráře. Studoval Trinity College v Dublinu, roku 1927 mu Ernest Rutherford nabídl místo v Cavendishově laboratoři v Cambridgi, kde se zkoumala umělá přeměna chemických prvků. Od roku 1929 zde úzce spolupracoval s Johnem Douglasem Cockroftem, který se později stal ředitelem Britského ústavu pro výzkum jaderné energie. Za jejich společné objevy v Cavendishově laboratoři oba později získali Nobelovu cenu. Walton se roku 1934 vrátil na Trinity College do Dublinu, roku 1946 zde pak získal místo profesora experimentální fyziky.\n\nJeho primárním výzkumným zájmem bylo urychlování elementárních částic. Nejprve zkoušel částice zrychlovat lineárním urychlovačem s napětím až 750 kV. V letech 1930-1932 však s Cockroftem vynalezli urychlovač zcela nového typu, tzv. kaskádový. Ten dokázal urychlovat protony a jimi pak oba vědci ostřelovali jádra lithia. Dosáhli tak revoluční jaderné reakce, při níž se jádra lithia rozpadla na dvě jádra helia. Šlo o první uměle vyvolanou jadernou reakci bez užití radioaktivních prvků. Především za tento průlomový objev oba badatelé získali Nobelovu cenu.\n"}
{"id": "367592", "url": "https://cs.wikipedia.org/wiki?curid=367592", "title": "Je Šáša vinen?", "text": "Je Šáša vinen?\n\nJe Šáša vinen? (v anglickém originále Krusty Gets Busted) je 12. díl 1. řady amerického animovaného seriálu \"Simpsonovi\". Premiéru v USA měl 28. dubna 1990. V Česku měl premiéru 26. března 1993.\n\nŠáša Krusty je obviněn z přepadení Kwik-E-Martu. Homer tam zrovna ve chvíli přepadení nakupuje zmrzlinu na večer. Navíc je Krusty zachycen bezpečnostní kamerou. Pro Barta a Lízu je šáša idolem a nechtějí uvěřit tomu, že by spáchal něco takového. Snaží se přijít celé věci na kloub. Zjistí, že Kwik-E-Mart přepadl šášův kolega Levák Bob se šášovou maskou, protože ho při představení ponižoval. Krusty je osvobozen a Levák Bob je zavřen do vězení.\n"}
{"id": "367596", "url": "https://cs.wikipedia.org/wiki?curid=367596", "title": "Seznam mostů přes Blanici", "text": "Seznam mostů přes Blanici\n\nSeznam mostů přes Blanici uvádí mosty a lávky na jihočeské řece Blanici seřazené od pramene řeky po její ústí do Otavy.\n\n\n\n"}
{"id": "367598", "url": "https://cs.wikipedia.org/wiki?curid=367598", "title": "Marie-Claire Alainová", "text": "Marie-Claire Alainová\n\nMarie-Claire Alainová, v nepřechýlené formě \"Alain\", (10. srpna 1926 – 26. února 2013) byla významná francouzská varhanice. V roce 2012 se stala nositelkou \"Řádu čestné legie\".\n\nJejí otec Albert Alain (1880–1971) byl varhaník a skladatel, stejně jako její bratři, Jehan (1911–1940) a Olivier (1918–1994). Studovala na Pařížské konzervatoři ve třídě Marcela Duprého, také studovala harmonii u Maurice Duruflé. \n\nV roce 1950 získala druhou cenu na mezinárodní varhanní soutěži v Ženevě. Vyučovala na konzervatoři v Rueil-Malmaison a Paříži. Nahrála více než 260 nahrávek, z toho kompletní dílo J.S. Bacha třikrát. Věnovala se interpretaci varhanních děl svého bratra Jehana Alaina, který zemřel v roce 1940, ještě před začátkem studia Marie-Claire Alainové na konzervatoři.\nPo smrti svého otce, v roce 1971, nastoupila na jeho místo jako varhanice v Saint-Germain-en-Laye, kde hrála 40 let.\n\n"}
{"id": "367600", "url": "https://cs.wikipedia.org/wiki?curid=367600", "title": "Hendrix", "text": "Hendrix\n\nPříjmení Hendrix má více osobností:\n\n\n"}
{"id": "367604", "url": "https://cs.wikipedia.org/wiki?curid=367604", "title": "Olivier Latry", "text": "Olivier Latry\n\nFrancouz Olivier Latry (* 22. února 1962) je titulární varhaník katedrály Notre Dame v Paříži.\n\nV roce 2008 vystoupil na festivalu Pražské jaro v Obecním domě. Jedná se o interpreta zejména romantické a soudobé francouzské varhanní hudby. Na svých recitálech často uvádí hudbu Oliviera Messiaena. \n\nV roce 2019 vystoupil v Rudolfinu s programem od Robert Schumann a Johann Sebastian Bach.\n\n"}
{"id": "367605", "url": "https://cs.wikipedia.org/wiki?curid=367605", "title": "Hezkej večer", "text": "Hezkej večer\n\nHezkej večer (v anglickém originále Some Enchanted Evening) je 13. díl 1. řady amerického animovaného seriálu \"Simpsonovi\". Premiéru v USA měl 13. května 1990. V Česku měl premiéru 8. ledna 1993 a byl první vysílaný díl v Česku.\n\nMarge je nespokojená se svým manželstvím a proto zavolá psychologovi do rádia. V době, kdy do rádia volá, Homer v práci zrovna poslouchá stejnou stanici a vyslechne si, co Marge vadí. Rozhodne se, že se změní. Koupí Marge květiny a bonboniéru a pozve ji na večeři do restaurace. Pro děti si najmou najmou paní na hlídání. Když rodiče odejdou, děti se dívají na Televizi, kde ukazují portrét jejich paní, která je hlídá, a upozorňují na ni jako na zlodějku jménem \"Drákulka Halamová\". V té chvíli do obývacího pokoje vejde zlodějka a děti se snaží skrýt. Ta je ale najde, sváže je a začne vykrádat dům. Za pomoci Maggie se dostanou z pout a uhodí paní Halamovou baseballovou pálkou. Děti chtějí zavolat rodičům, ale telefon nefunguje, a tak běží zavolat z telefonní budky. Mezitím se Marge nemůže dovolat domů, a proto se s Homerem rozhodnou jet podívat domů, co se děje. Najdou tam svázanou paní Halamovou, ale netuší, že je zlodějka. Rozváží ji, omluví se a Homer jí dá ještě peníze navíc.\nTento díl měl být původně nasazen jako první v řadě i seriálu, ale vzhledem k děsivé animaci, která se ukázala během prvního promítání, se rozhodlo, že bude pozměněn a vysílán až jako poslední. Úkolem dílu bylo seznámit diváky s postavami. V Česku ovšem byl při premiéře tento díl uveřejněn jako první. Do češtiny Drákulku Halamovou nadabovala Simona Stašová. Vočko Szyslak má v tomto díle černé vlasy, Barney Gumble blond.\n"}
{"id": "367607", "url": "https://cs.wikipedia.org/wiki?curid=367607", "title": "Daniel Roth", "text": "Daniel Roth\n\nDaniel Roth (* 31. října 1942 Mylhúzy) je francouzský varhaník, skladatel a pedagog.\n\nNa konzervatoři v Paříži získal pět prvních cen: v harmonii (Maurice Duruflé), kontrapunktu a fuze, klavíru, hře na varhany a improvizaci (Rolande Falcinelli). Poté se zabýval studiem staré hudby u M. C. Alainové. V roce 1985 byl ustanoven titulárním varhaníkem kostela St. Sulpice. V roce 2008 vystoupil na Mezinárodním varhanním festivalu v Praze.\n\n"}
{"id": "367608", "url": "https://cs.wikipedia.org/wiki?curid=367608", "title": "Johannes Geffert", "text": "Johannes Geffert\n\nJohannes Geffert (* 23. února 1951 v Bonnu) je německý varhaník.\n\nStudoval Hochschule für Musik v Kolíně nad Rýnem, kde nyní sám vyučuje varhany a varhanní improvizaci. V roce 2008 zasedal v porotě Mezinárodní varhanní soutěže Petra Ebena v Opavě.\n\n"}
{"id": "367609", "url": "https://cs.wikipedia.org/wiki?curid=367609", "title": "Katedrála Panny Marie (Burgos)", "text": "Katedrála Panny Marie (Burgos)\n"}
{"id": "367615", "url": "https://cs.wikipedia.org/wiki?curid=367615", "title": "Perská revoluce", "text": "Perská revoluce\n\nPerská revoluce (také tzv. íránská konstituční revoluce) probíhající v letech 1905–1911, si kladla za cíl svrhnout feudálně byrokratický režim vládnoucí dynastie Kádžárovců a ukončit polokoloniální nadvládu v zemi.\n\nPerskou revoluci lze zařadit do širšího kontextu tzv. \"probuzení Asie\". Samotná revoluce započala v prosinci roku 1905 demonstrativním opuštěním dvou tisíc teheránských duchovních a kupců z mešit, kteří se nechtěli smířit s daňovou politikou, šáhovou mocí a prohlubováním vlivu cizích velmocí v zemi. Poté, co následovaly další podobné události šáh Muzaffaruddín 5. srpna 1906 slíbil svolat první reprezentativní shromáždění a přijmout ústavu.\n\n\"Madžlis\" – první parlament byl svolán na 7. října 1906, kdy započala práce především na ústavě. Ta byla vyhlášena 30. prosince 1907. Obsahovala text, ve kterém byla Persie definována jako konstituční monarchie s garancí demokratických svobod. Moc v zemi byla svěřena nově vzniklým výborům, tzv. \"endžumenům\", revolučním ozbrojeným silám (tzv. \"fidáje\") a odborům.\n\nV roce 1907 nastoupil nový šáh Muhammad Alí, který 23. června 1908 uskutečnil vojenský převrat. Kozácká brigáda íránské armády obsadila madžlis a rozehnala endžumeny s oddíly fidájí. Šáh následně zrušil mladou ústavu a významné poslance i předáky předešlé moci nechal zavraždit.\n\nTento šáhův převrat s nastolením teroru však vyvolal sérii povstání s centrem v Tabrízu. Fidáje sídlící v provincii Gílán se v únoru 1909 rozhodly vystoupit proti Teheránu, kam už také z jihu mířily oddíly bachtiárských kmenů, vedené chány usilujícími o moc a vládu. 13. července 1907 došlo k obsazení Teheránu a následné abdikaci šáha, který se vzdal trůnu ve prospěch svého syna. Tak bylo možné svolat druhý madžlis, který se sešel v polovině listopadu 1909. Uvnitř parlamentu se však rozhořel boj mezi frakcemi. Tzv. \"umírnění\" měli podporu bachtiárských kmenů, kteří rozehnali v srpnu 1910 oddíly teheránských fijádů. Levicově zaměření demokraté se v této situaci ocitli izolováni a svojí činnost zaměřili na severní část země. Na severu Persie však toto demokratické hnutí nemělo dlouhého trvání, protože bylo rozmetáno ruskými vojenskými oddíly.\n\nRusko dne 29. listopadu 1911 adresovalo Persii ultimátum, ve kterém žádalo zbavení funkce pro amerického poradce M. Shustera, který byl v zemi na pozvání madžlisu, aby stabilizoval finanční sektor. Vláda vedená Samsánem ol-Saltanem, které bylo zřejmé, že nemá zahraniční podporu, ultimátum nakonec přijala. V reakci na to byla madžlisem odvolána, ale již 24. prosince 1911 za podpory bachtiárských kmenů, madžlis rozehnala.\n\nTak neúspěšně skončila perská revoluce, aniž by dosáhla svých původních cílů. Persii (Íránu) však přinesla parlament.\n"}
{"id": "367616", "url": "https://cs.wikipedia.org/wiki?curid=367616", "title": "Ávila", "text": "Ávila\n\nÁvila (s čestným titulem Ávila de los Caballeros, zkráceně \"Ávila d.l.C\") je hlavní město španělské provincie Ávila. Je součástí autonomního společenství Kastilie a León. Ve městě žije obyvatel.\n\nÁvila je známá především působením svaté Terezie Ježíšovy a také pro své skvěle zachované středověké kamenné hradby. Jejich počátek sahá do 11. století a jejich původní účel byl chránit španělská území před Maury.\n\nMezi historické čestné tituly (udělené španělskými králi) patří \"Ávila del Rey\" („královská Ávila“), \"Ávila de los Leales\" („Ávila Věrných“) a \"Ávila de los Caballeros\" („Ávila Rytířů“). Právě název Ávila de los Caballeros byl oficiálním názvem města do roku 1877.\n\nČást města byla v roce 1985 zařazena ke světovému dědictví UNESCO.\n\nÁvila je železniční křižovatkou mezi Madridem, Valladolidem a Salamankou; její význam však poklesl s vybudováním tratě AVE trasované přes Segovii.\n\n\n\n"}
{"id": "367618", "url": "https://cs.wikipedia.org/wiki?curid=367618", "title": "Ferdinando Carulli", "text": "Ferdinando Carulli\n\nFerdinando Maria Meinrado Francesco Pascale Rosario Carulli (9. února 1770, Neapol – 17. února 1841, Paříž) byl italský skladatel pro klasickou kytaru a autor školy hry na kytaru \"Méthode complète pour guitare ou lyre\", op. 27, která je dodnes používána.\n\nNarodil se v Neapoli, tehdy součástí Neapolského království. Jeho otec byl vzdělaný muž, byl tajemníkem Neapolského soudu. Základy hudebního vzdělání získal od kněze, který byl amatérským hudebníkem. Prvním hudebním nástrojem Carulliho bylo violoncello. Teprve ve dvaceti letech objevil kytaru, ale posléze jí věnoval celý svůj život. V té době neexistoval v Neapoli žádný profesionální učitel hry na kytaru, proto si vyvinul svůj vlastní styl.\n\nCarulli byl velice nadaný umělec, jeho koncerty v Neapoli se staly tak populární, že byl záhy zván na koncertní turné po celé Evropě. Okolo roku 1801 se oženil s Francouzkou Marií-Josephinou Boyerovou, s níž měl jednoho syna, Gustava Carulli. Tiskem vyšly jeho první skladby okolo roku 1807 v milánském nakladatelství Ricordi. Do Milána se také přestěhoval a přispíval zde do místních publikací. Po velkém úspěchu svých koncertů v Paříži, tehdejším „hlavním městě hudby“, tam i natrvalo přesídlil.\n\nV Paříži se stal velice úspěšným učitelem hry na kytaru a také zde vyšla většina jeho skladeb. Založil i své vlastní hudební vydavatelství, ve kterém kromě svých vlastních skladeb vydával i díla dalších vynikajících kytaristů včetně Filippa Gragnaniho, který se stal jeho přítelem a který mu později věnoval svá tři kytarová duetta.\n\nCarulli se rovněž věnoval konstrukci nástroje a ke konci svého života vyvinul ve spolupráci s pařížským loutnistou René Lacôtem desetistrunnou kytaru, tzv. \"Decacorde\".\n\nZemřel v Paříži ve věku 71 let.\n\nCarulli byl velice plodný skladatel. Zkomponoval více než 400 skladeb pro kytaru a mnoho dalších skladeb v různých nástrojových kombinacích jejichž součástí však vždy byla kytara. Jeho škola hry na kytaru, \"Méthode complète pour guitare ou lyre\", op. 27, publikovaná v roce 1810 a revidovaná pod op. č. 241 v roce 1825, obsahuje skladby, které jsou dodnes používány při výuce hry na klasickou kytaru. Kromě řady skladeb pro dvě kytary, kytaru a housle či kytaru a flétnu, zkomponoval tři koncerty pro kytaru a komorní orchestr. Ve spolupráci se svým synem Gustavem napsal rovněž několik skladeb pro kytaru a klavír.\n\nMnoho skladeb, které dnes považujeme za Carulliho nejlepší díla, bylo původně vydavateli odmítnuto, neboť je považovali za příliš obtížné pro amatérské hudebníky, na které byla zaměřena jejich vydavatelská politika. Je proto pravděpodobné, že některá z jeho nejlepších děl jsou dnes ztracena. Nicméně několik publikovaných skladeb napovídá na kvalitu a propracovanost jeho koncertních skladeb. Dobrým příkladem je \"Six Andantes op. 320\", komponovaná okolo r. 1830 a věnovaná kytaristovi Matteo Carcassimu.\n\nK vysoce úspěšné škole publikoval skladatel ještě řadu doplňků. Jako op. 272 (\"L'Anti Methode\") byla škola vydána pro koncertní účely bez vysvětlujícího textu. Napsal školu pro decacord, pojednání o harmonii, o kytarovém doprovodu zpěvu a několik sbírek vokalíz a solfegií. Tato pojednání byla určena k rozšíření možností kytarového doprovodu zejména pro ty kytaristy a učitele zpěvu, kteří nebyli podrobně seznámeni se záznamem generálního basu.\n\nDíla Ferdinanda Carulliho jsou dodnes vděčnou součástí repertoáru světových kytaristů a existuje mnoho jejich nahrávek. \"Duo in G,\" op.34 posloužilo jako ústřední melodie oblíbeného britského televizního sci-fi seriálu \"The Adventure Game\", který BBC uváděla v letech 1980–1986.\n\n\n\n"}
{"id": "367621", "url": "https://cs.wikipedia.org/wiki?curid=367621", "title": "Lionel Rogg", "text": "Lionel Rogg\n\nLionel Rogg (* 21. dubna 1936 v Ženevě) je švýcarský varhaník, který třikrát natočil kompletní varhanní dílo J. S. Bacha.\n\nStudoval na ženevské konzervatoři (varhany, klavír), za nahrávku Umění fugy J. S. Bacha získal v roce „Prix de l'Académie Charles Cros“. V roce 2006 vystoupil na Mezinárodním varhanním festivalu v Praze.\n\n"}
{"id": "367624", "url": "https://cs.wikipedia.org/wiki?curid=367624", "title": "Homerova dobrá víla", "text": "Homerova dobrá víla\n\nHomerova dobrá víla (v anglickém originále Simpson and Delilah) je druhý díl druhé řady amerického animovaného seriálu Simpsonovi, který byl poprvé uveden 18. října 1990. Napsal jej Jon Vitti a režíroval Rich Moore.\n\nHomer se dozví o přípravku na růst vlasů. Ten však stojí 1000 dolarů a to si nemůže dovolit. Objedná si proto přípravek přes Springfieldskou jadernou elektrárnu a podaří se mu tento obchod skrýt v nákladech. Během krátké doby jeho vlasy opravdu dorostou. Rázem se stává přitažlivější pro Marge a pan Burns si jej díky novým vlasů oblíbí a povýší ho. Homer si najme oddaného asistenta Karla, který mu ve všem pomáhá v nové funkci. Smithers ale na Homera žárlí a také přijde na to, že si přípravek na vlasy objednal přes elektrárnu. Asistent Karl vezme vše na sebe a je propuštěn. Homer bez asistenta jen těžko dokáže plnit úkoly své funkce a navíc mu Bart rozbije lahvičku s přípravkem na vlasy. Zakrátko Homerovi opět vypadají vlasy a pan Burns jej dá na jeho staré místo v elektrárně.\n"}
{"id": "367626", "url": "https://cs.wikipedia.org/wiki?curid=367626", "title": "Pingpongová diplomacie", "text": "Pingpongová diplomacie\n\nPingpongová diplomacie je termín označující aktivity americké a čínské diplomacie v 70. letech 20. století. Jejím prostřednictvím došlo k normalizaci vztahů mezi USA a Čínou.\n\nImpulsem k navázání vzájemných konzultací mezi diplomatickými sbory obou zemí bylo spontánní pozvání amerického reprezentačního týmu ve stolním tenise (\"pingpongu\") do čínského Pekingu v dubnu 1971. Americký prezident Richard Nixon se společně s poradcem pro otázky národní bezpečnosti Henry Kissingerem domnívali, že oteplení vztahů s Čínou uspíší řešení krize v Indočíně a zlepší vyjednávací pozici Spojených států ve vztahu k Sovětskému svazu. \n\nUSA proto omezily embargo na obchod s Čínou. Již v červenci 1971 přijel na misi do Pekingu Henry Kissinger, který zde připravil oficiální návštěvu prezidenta Nixona. Ta se pak odehrála v únoru 1972 a stala se největším zahraničním překvapením Nixona v úřadu prezidenta. \n"}
{"id": "367629", "url": "https://cs.wikipedia.org/wiki?curid=367629", "title": "Generalife", "text": "Generalife\n\nGeneralife (z arabského جَنَّة الْعَرِيف‎ \"Jannat al-‘Arīf\", v doslovném překladu \"Architektova zahrada\") je letní palác, který sloužil pro potřeby Nasrovců, poslední muslimské dynastie španělského Al-Andalusu. Nachází se na okraji města Granada ve španělské Andalusii. Palác byl pro svou velkou kulturní hodnotu v roce 1984 zařazen ke světovému dědictví společně s palácem Alhambra a historickou čtvrtí Albayzín.\n\nPalác s přilehlými zahradami byl postaven za vlády Muhammada III. (1302–1309). Výzdoba paláce pochází z doby o něco pozdější, kdy u moci stál sultán Isma'íl I. (1313–1324).\n\nPalácový komplex se skládá z \"Jardín de la Sultana\" (Sultánova zahrada) a \"Patio de la Acequia\", kde se nachází dlouhý bazén obklopený záhony s květinami, fontánami, kolonádou a pavilóny. \"Patio de la Acequia\" je považováno za nejzachovalejší ukázku středověké perské zahrady na území Al-Andalusu.\n\nPalác je postaven ve stylu Nasridské dynastie a nachází se na sever od Alhambry. S Alhambrou byl původně spojen krytou chodbou vedoucí přes rokli, která je od sebe dnes dělí. Generalife je jednou z nejstarších dochovaných maurských zahrad. Cesty zahradou jsou vydlážděny v tradičním granadském stylu: mozaikou z říčních oblázků. Bílé kameny pocházejí z řeky Darro a černé z řeky Genil.\n\n"}
{"id": "367633", "url": "https://cs.wikipedia.org/wiki?curid=367633", "title": "Humanistické hnutí", "text": "Humanistické hnutí\n\nHumanistické hnutí je mezinárodní dobrovolnická organizace propagující nenásilí a vystupující proti diskriminaci. Nejedná se o instituci, spíše o sdružení organizací inspirovaných tzv. Novým či Univerzálním humanismem, jenž je od svého vzniku v roce 1969 vytvářen svým zakladatelem, Mariem Rodríguez Cobosem (vystupujícím pod pseudonymem Silo).\n\nNový humanismus se soustředí na překonávání bolesti a utrpení na osobní, meziosobní a společenské úrovni. Definuje násilí jako cokoliv co způsobuje bolest a utrpení lidským bytostem. V tomto pojetí není násilí chápáno pouze ve fyzické formě, ale také v ekonomické, psychologické, sexuální, etnické, aj.\n\nV ČR působí Humanistické hnutí od roku 1994. Hlásí se k němu tyto organizace a iniciativy:\n\n\n\n\n"}
{"id": "367634", "url": "https://cs.wikipedia.org/wiki?curid=367634", "title": "Zvlášť strašidelní Simpsonovi", "text": "Zvlášť strašidelní Simpsonovi\n\nZvlášť strašidelní Simpsonovi (v anglickém originále Treehouse of Horror) je třetí díl druhé řady amerického animovaného seriálu Simpsonovi, který byl poprvé uveden 25. října 1990. Díl je rozdělen na tři části. První část napsal John Swartzwelder, druhou Jay Kogen a Wallace Wolodarsky a třetí Sam Simon a Edgar Allan Poe. První část režíroval Wes Archer, druhou Rich Moore a třetí David Silverman.\n\nNa začátku Marge upozorňuje, že děti by se u tohoto dílu mohly bát.\n\nDěti jsou v domku na stromě a vyprávějí si strašidelné příběhy. Homer jejich vyprávění poslouchá.\n\nSimpsonovi podezřele levně koupili dům a stěhují se do něj. Už od začátku se tam dějí divné věci. Létají knihy nebo z nábytku teče krev. Marge se tam nastěhovat nechce, ale Homer ji přesvědčí, aby zůstali. Když spí, dům všechny navádí, aby zabili svou rodinu. Marge uvidí všechny s nožem a zastaví to. Hlas se je pořád snaží vystrašit, aby opustili dům, ale Simpsonovi tam chtějí zůstat. Dům si to chce rozmyslet a pošle je ven. Když jsou všichni venku rozhodne se radši sám zničit, než aby v něm žili.\n\nSimpsonovi grilují na zahradě, když v tom je unesou Kang a Kodos v létajícím talíři. Starají se o ně znamenitě. Vaří jim velké množství jídla. Líza je nedůvěřivá a vidí v tom nějakou past. V kuchyni najde knihu, na které je napsané \"Jak uvařit lidi\". Líza mimozemšťany obviní, že je chtějí sníst. Jak se ale ukáže na knize je ve skutečnosti napsáno \"Jak uvařit PRO lidi\". Kang a Kodos jsou zklamáni, protože chtěli, aby se Simpsonovým u nich líbilo, a se slzami v očích je vrátí zpět na zem.\n\nTato část je přepis slavné básně Edgara Allana Poea, Havran (v překladu Jaroslava Vrchlického). Líza jej čte z knihy.\n\nHomer (představující básníka) sedí v křesle a spí u rozečtené knihy, když najednou někdo zaklepe na dveře. Dovnitř však nikdo nevejde. Homer se začíná bát, ale nedá mu to a jde otevřít dveře. Tam však nikdo není. Vrací se zpět do křesla, když v tom slyší ještě silnější zaklepání. Otevře okno, do světnice vletí Havran, usadí se na soše a opakuje \"Nikdy víc\". Homer se jej snaží vyhnat, ale nedaří se mu to. Rezignuje a bezmocně se na havrana dívá.\n\nPo tomto příběhu si děti říkají, že historky nebyly příliš strašidelné, ale Homer, který je poslouchal, se hrozně bojí, a nemůže pak ani usnout, protože se bojí Havrana.\nToto je první speciální čarodějnický díl.\n\n"}
{"id": "367635", "url": "https://cs.wikipedia.org/wiki?curid=367635", "title": "Leština (přítok Sázavky)", "text": "Leština (přítok Sázavky)\n\nLeština nebo též \"Leštinský potok\" je největší pravostranný a celkově nejdelší přítok říčky Sázavky v okrese Havlíčkův Brod v Kraji Vysočina. Délka potoka činí 7,3 km. Plocha povodí měří 11,1 km².\n\nPotok pramení u Hroznětína, který se nachází zhruba 8 kilometrů severovýchodně od Ledče nad Sázavou. Horní a střední tok potoka směřuje převážně severovýchodním směrem při jihovýchodním okraji Chraňbožského lesa a níže po proudu při jižním okraji Kunického lesa. Pod Hroznětínem protéká potok přírodní rezervací Hroznětínskou loukou a olšinou, která je známá především masivním výskytem bledule jarní (Leucojum vernum), ale i výskytem jiných vzácných druhů rostlin a živočichů. Dále po proudu napájí rozlehlý Kunický rybník, pod kterým se jeho tok obrací k jihovýchodu. Tento směr si ponechává až ke svému ústí do Sázavky na jejím 13,0 říčním kilometru. \n\nZa zmínku stojí pouze tři bezejmenné levostranné přítoky. První dva odvodňují jihovýchodní část Chraňbožského lesa a posilují potok mezi Hroznětínem a rybníkem Markus. Třetí přítok odvodňuje část lesa nazývanou Radinov, která se nachází severovýchodně od Leštiny.\n\n"}
{"id": "367636", "url": "https://cs.wikipedia.org/wiki?curid=367636", "title": "Pařížská mírová smlouva (1814)", "text": "Pařížská mírová smlouva (1814)\n\nPařížská mírová smlouva (1814) uzavřená dne 30. května 1814 v Paříži byla mírovou smlouvou mezi Francií a 6. protifrancouzskou koalicí tvořenou Velkou Británií, Ruskem, Rakouskem, Švédskem, Portugalskem a Pruskem.\n\nNavazovala na příměří, které bylo podepsáno 23. dubna. V něm došlo k navrácení hranic Francie do stavu z roku 1792 a navíc se vítězné mocnosti zavázaly nepožadovat válečné náhrady.\n\n\"Výjimku tvořily tyto územní ztráty:\"\n\nSpojené království touto smlouvou získalo francouzské ostrovy Tobago, Svatá Lucie v Karibském moři, Mauricius v Indickém oceánu a Maltu, Španělsko pak polovinu ostrova Santo Domingo, ostatní kolonie byly navráceny Francii.\n\nSmlouva dále restaurovala ve Francii monarchii Bourbonů, v prohlášení Ludvíka XVIII. Dále měla do pěti let zrušit francouzský obchod s otroky, nikoli však otroctví a garantovala nezávislost Švýcarska.\n\n"}
{"id": "367637", "url": "https://cs.wikipedia.org/wiki?curid=367637", "title": "Mark Wahlberg", "text": "Mark Wahlberg\n\nMark Robert Michael Wahlberg (* 5. červen, 1971) je americký herec, bývalý rapper a producent. Na počátku své kariéry byl znám jako rapper Marky Mark.\n\nNarodil se nedaleko Bostonu jako nejmladší z devíti dětí. Jeho sourozenci se jmenují Arthur, Jim, Paul, Robert, Tracey, Michelle, Debbie a Donnie. Rodiče se rozvedli v roce 1982.\n\nV mládí se Wahlberg dostal několikrát do problémů s policií. Vyvinul si vážnou závislost na kokainu a dalších drogách. V mládí měl také rasistické sklony – házel kamení po Afroameričanech. Později, pod vlivem PCP, útočil na Vietnamce – jednoho z nich zbil do bezvědomí a druhého trvale oslepil na jedno oko, zaútočil také na ochranku. Za tyto zločiny byl Wahlberg obviněn z pokusu o vraždu, odsouzen ke dvěma letům vězení, ze kterých si odseděl 45 dní.\n\nOd roku 2001 žije s modelkou Rheaou Durham, s níž se 1. srpna 2009 oženil, a společně mají čtyři děti:\n\nWahlberg je praktikující římský katolík a založil charitativní organizaci Mark Wahlberg Youth Foundation.\n\nWahlberg se poprvé stal známým jako bratr Donnieho Wahlberga, člena boybandu New Kids on the Block. Ve třinácti letech se stal jedním z jejích členů, protože se mu ale nelíbil tento styl hudby, kapelu opustil.\n\nWahlberg začal nahrávat ve skupině Marky Mark and the Funky Bunch, se kterou nahrál hit \"Good Vibrations\", který se umístil na prvním místě v Billboard Hot 100 a získal platinovou desku. Následovalo několik dalších úspěšných hitů. Druhá deska ale již nebyla tak úspěšná. Wahlberg se pak chvíli zajímal o reggae se zpěvákem Princem Italem Joem.\n\nSvůj debut si odbyl v roce 1993 v televizním filmu \"The Substitute\", na stříbrném plátně se poprvé objevil o rok později ve filmu \"Vzbuďte se, vojáci!\" s Dannym DeVito. Pozornost kritiky si vysloužil rolí Mickeyho ve filmu \"Basketbalový deník\" v roce 1995.\n\nPozitivní hodnocení získal za filmy \"Hříšné noci\", \"Tři králové\", \"Dokonalá bouře\", \"Loupež po italsku\" a \"Čtyři bratři\". Wahlberg měl původně hrát roli Linuse Caldwella ve filmu \"Dannyho parťáci\", ale nahradil ho Matt Damon, se kterým si později zahrál ve filmu \"Skrytá identita\". Měl hrát také původně s Joaquinem Phoenixem ve filmu \"Zkrocená hora\", ale Wahlberg nechtěl hrát sexuální scény ve filmu, a tak jeho roli získal Jake Gyllenhaal, Phoenixe zase nahradil Heath Ledger.\n\nZa již zmíněný film Martina Scorseseho \"Skrytá identita\" byl Wahlberg nominován na Oscara i Zlatý glóbus. S Phoenixem, se kterým měl hrát ve \"Zkrocené hoře\", se objevil v roce 2007 ve filmu \"Noc patří nám\". V roce 2008 se objevil ve filmu M. Night Shyamalana \"Stalo se\" a Max Payne. V roce 2009 ztvárnil roli otce ve filmu Petera Jacksona \"Pevné pouto\".V roce 2012 si zahrál hlavní roli Johna ve filmu \"Méďa\" (angl. orig. Ted)\n\n"}
{"id": "367640", "url": "https://cs.wikipedia.org/wiki?curid=367640", "title": "Albaicín", "text": "Albaicín\n\nAlbaicín (také Albayzín) je historická čtvrť Granady v dnešním Španělsku v autonomním společenství Andalusie. Její úzké a točité uličky se zde zachovaly z dob, kdy oblast ovládali Maurové. Zejména proto je vyhledávanou turistickou oblastí.\n\nČtvrť byla v roce 1984 spolu s dalšími památkami zařazena ke světovému dědictví.\n"}
{"id": "367642", "url": "https://cs.wikipedia.org/wiki?curid=367642", "title": "Speciální ekonomická zóna", "text": "Speciální ekonomická zóna\n\nSpeciální ekonomická zóna (též \"Zvláštní ekonomická zóna\") je zpravidla vyčleněné území, které má ekonomická práva odlišná od ekonomických práv dané země (nižší daně, celní osvobození,…). Jejím cílem obvykle je zvyšování investic ze zahraničí. Zvláštní ekonomické zóny byly ustavené v řadě zemí světa – například v Brazílii, Číně, Indii, Kazachstánu, Polsku, Rusku a na Ukrajině. V Česku funkci obdobných geograficky ohraničených zón nahrazují všeobecná pravidla pro podnikání platící na celém území – především Zákon o investičních pobídkách.\n\nV Číne bylo v letech 1980 až 1984 vytvoření 6 speciálních ekonomických zón (SEZ) za cílem přílivu investic ze zahraničí. Byly otevřeny v rámci provádění ekonomických reforem čínskou vládou. V roce 1984 bylo též otevřeno 14 čínských přístavů pro mezinárodní obchod. Byly zde sníženy či zrušeny cla a jsou vybírány nižší daně. Postupnými reformami byly otevřeny další přístavy i celé pobřežní provincie a vytvořil se tak nekolikaúrovňový systém postuopného otevírání se zahraničnímu obchodu na pobřeží, v povodí řek a ve městech. Čínská vláda si od toho slibuje větší přísun zahraničních investic. Dnes existuje 15 zón volného obchodu, 23 ekonomických a průmyslových zón na úrovni městkých prefektur a 53 nových oblastí ve velkých a středně velkých městecj, které jsou zaměřeny na různá průmyslová odvětví.\n"}
{"id": "367645", "url": "https://cs.wikipedia.org/wiki?curid=367645", "title": "Kdo s koho (Simpsonovi)", "text": "Kdo s koho (Simpsonovi)\n\nKdo s koho (v anglickém originále Two Cars in Every Garage and Three Eyes on Every Fish) je třetí díl druhé řady amerického animovaného seriálu Simpsonovi, který byl poprvé uveden 1. listopadu 1990. Napsal jej Sam Simon a John Swartzwelder a režíroval Wes Archer.\n\nBart s Lízou při rybaření v potoku u Springfieldské jaderné elektrárny chytí rybu, která má tři oči, což vyvolá velkou nevoli vůči panu Burnsovi. Ten se rozhodne proti tomu bojovat tím, že kandiduje na guvernéra. Aby ukázal, že udržuje kontakt s lidmi, jde k Simpsonovým na večeři. Marge mu udělá tříokou rybu. Když si pan Burns dá první sousto do úst, vyplivne jej, a tím jeho kampaň na guvernéra končí.\n"}
{"id": "367646", "url": "https://cs.wikipedia.org/wiki?curid=367646", "title": "Segovia", "text": "Segovia\n\nSegovia je město ve středním Španělsku severně od Madridu, středisko provincie Segovia v autonomním společenství Kastilie a León. K roku 2003 mělo město 54 945 obyvatel. Ve městě se nachází několik významných historických památek, jako je zdejší katedrála, staré město a akvadukt.\n\nStaré město a akvadukt byly v roce 1985 přiřazeny ke světovému dědictví.\n\n\n"}
{"id": "367652", "url": "https://cs.wikipedia.org/wiki?curid=367652", "title": "Popularita", "text": "Popularita\n\nPopularita (z lat. \"populus\", \"lid\") označuje oblíbenost osoby, filmu, automobilu nebo jiného produktu u veřejnosti. Je to produkt veřejného mínění.\n\nFirmy zabývající se výzkumem veřejného mínění čas od času zjišťují oblíbenost lidí, produktů, idejí nebo politických stran pomocí dotazníků a statistických metod výběru respondentů. Pro některé politiky (tzv. populisty) je výzkum veřejného mínění důležitou metodou při přípravě volebních programů nebo způsobu komunikace s veřejností.\n\nPopularita je velmi nestála veličina, která má schopnost prostřednictvím masových sdělovacích prostředků ovlivňovat sama sebe. V pozitivním i negativním slova smyslu. \n\n"}
{"id": "367658", "url": "https://cs.wikipedia.org/wiki?curid=367658", "title": "Pařížská mírová smlouva (1856)", "text": "Pařížská mírová smlouva (1856)\n\nPařížská mírová smlouva byla podepsaná na pařížském kongresu dne 30. března 1856 v Paříži mezi Ruskem a koalicí, kterou tvořily Spojené království, Francie, Osmanská říše a Království Sardinie. Tato smlouva ukončila Krymskou válku (1853–1856). Na jednáních bylo později přítomno i Prusko prostřednictvím svého delegáta.\n\nRusko muselo souhlasit s neutralizací Černého moře, odstoupilo ústí Dunaje, jižní Besarábii Moldavsku a zakavkazskou provincii Kars. Byl vytvořen společný protektorát evropských velmocí nad křesťany žijícími v Osmanské říši, což byla původní ambice Ruska. Rusko snížilo svůj vliv na Balkáně. Velmoci také garantovaly územní celistvost a integritu Turecku, podobně byly garance poskytnuty podunajským knížectvím, o jejichž budoucnosti mělo být rozhodnuto později (zejména díky francouzské iniciativě byla tato knížectví sjednocena do státního útvaru Rumunsko). Klauzule týkající se Černého moře byly Ruskem jednostranně vypovězeny roku 1870 (viz Londýnská konference (1871)). Alandské ostrovy patřící Ruské říši byly touto smlouvou demilitarizovány.\n\nPařížský kongres dále rozhodnul o vzniku \"Komise k zajištění plavby po Dunaji\", potvrdil platnost Londýnské konvence o Úžinách a stanovil některá pravidla mezinárodního práva jako je zákaz kaperství, práva neutrálů za války etc. Napoleon III. požadoval od pařížského kongresu i částečnou revizi ustanovení Vídeňského kongresu z roku 1815, především ve vztahu Francie k Polsku a Itálii. Nezískal však podporu Velké Británie pro otevření těchto témat.\n\n\n"}
{"id": "367661", "url": "https://cs.wikipedia.org/wiki?curid=367661", "title": "Akvadukt v Segovii", "text": "Akvadukt v Segovii\n\nAkvadukt v Segovii je jeden z nejlépe dochovaných antických římských akvaduktů na Pyrenejském poloostrově. Patří k dominantám španělského města Segovia, lze jej spatřit např. i na jejím erbovním znaku. Pro svou mimořádnou historickou hodnotu byl v roce 1985 celý akvadukt společně s historickou částí Segovie přiřazen ke světovému dědictví.\n\nPřesná data postavení akvaduktu nejsou známá, protože nápis na akvaduktu, který je uváděl, byl značně poškozen. Pravděpodobně byl ale postaven mezi druhou polovinou 1. století a počátkem 2. století. Celá konstrukce byla postavena v souladu s obecnými architektonickými zásadami Vitruviovými, které formuloval ve svém díle \"Deset knih o architektuře\".\n\nAkvadukt prošel několika rekonstrukcemi. První významnější rekonstrukce proběhla v 15. století (v době vlády Isabely Kastilské a další potom následovala v 16. století. Od počátku 21. století akvadukt začal jevit značné známky potřeby další rekonstrukce, které si vynutily přerušení jeho užívání (poškození bylo způsobeno prosakováním dopravované vody).\n\nAkvadukt přenáší vodu z řeky Fuente Fría, která protéká nedalekými horami. Délka akvaduktu od řeky k hranicím města Segovia je přibližně 15 kilometrů.\n\nU Segovie je nejprve voda akumulována ve věži \"El Caserón\" („Velký dům“), ze které je vedena kanálem do druhé věže známé jako \"Casa de Aguas\" („Vodárna“), kde je voda přirozenými procesy čištěna.\n\nAkvadukt dále pokračuje do historického centra Segovie, přičemž na této cestě je akvadukt nejvýraznější a také dosahuje největšího převýšení nad okolní krajinou (až 28,5 metru).\n"}
{"id": "367663", "url": "https://cs.wikipedia.org/wiki?curid=367663", "title": "Humanistické centrum Dialog", "text": "Humanistické centrum Dialog\n\nHumanistické centrum Dialog je občanské sdružení, které vzniklo v roce 1998 z iniciativy členů mezinárodního Humanistického hnutí. Cílem činnosti je podpora a šíření humanistických myšlenek, ochrana lidských práv a rozvoj občanské společnosti různými formami kulturních a společenských činností.\n\nKampaň lidské podpory je mezinárodní projekt Humanistického hnutí, na jehož realizaci se Humanistické centrum Dialog podílí. Následující projekty probíhají v Beninu, Guineji, nebo Keni:\n\nV České republice organizuje kulturní a charitativní akce, jejichž výtěžek je použit na africké projekty.\n\n"}
{"id": "367664", "url": "https://cs.wikipedia.org/wiki?curid=367664", "title": "Bartova válka", "text": "Bartova válka\n\nBartova válka (anglicky \"The Bart Of War\") je 21. díl 14. řady amerického animovaného seriálu Simpsonovi. Poprvé byl uveden 18. května 2003.\n\nDíl začíná vloupáním Barta a Milhouse do domu Flandersových, kde objeví místnost věnovanou skupině The Beatles. Když se Flandersovi vrátí, zjistí, že se k nim někdo vloupal a zalezou do krytu. Přijíždí policie a Bart s Milhousem jsou dopadeni. Nemůžou se stýkat, a proto založí Homer spolek indiánů, ve kterém je šaman. Později ho nahradí Marge, se kterou dělají různé indiánské zvyky. Chtějí vyčistit přírodu za Springfieldem, ale předběhne je \"\"Dětská kavalerie\"\" vedená Kirkem, otcem Milhouse. Mezi těmito organizacemi vypukne válka. Soutěž o největší počet prodaných sladkostí vyhraje Dětská kavalerie, i když do jejich výrobků přidali jejich soupeři - Malí indiáni, projímadlo. Malí indiáni se však při přednášení státní hymny na stadionu Duff převléknou za kavalerii a zazpívají pobuřující verzi americké hymny, aby byla \"\"Dětská kavalerie\"\" nenáviděna. Přijíždí opravdová kavalerie a začne rvačka, kterou přetne Margin pláč. Všichni se pak udobří a zazpívají kanadskou hymnu.\n"}
{"id": "367666", "url": "https://cs.wikipedia.org/wiki?curid=367666", "title": "Garajonay", "text": "Garajonay\n\nNárodní park Garajonay (španělsky \"Parque nacional de Garajonay\") je španělský národní park, který se nachází v centrální části ostrova La Gomera. La Gomera je jeden ze sedmi hlavních Kanárských ostrovů. Park je unikátní pro své vavřínové lesy, známé jako laurisilva; zabírá plochu okolo 40 km. Oblast byla za národní park prohlášena v roce 1981, o pět let později byl celý park vyhlášen přírodní památkou světového dědictví. Roste zde okolo 450 druhů různých rostlin. Vždy zelené vavříny dorůstají do výšek až 20 m. Dále zde rostou především vřesovce stromovité a jalovce.\n\nNa nejvyšší vrchol ostrova a parku \"Garajonay\" (1 484 m) se lze dostat po turistických trasách. Návštěvnické centrum leží blízko obce \"Las Rosas\".\n"}
{"id": "367669", "url": "https://cs.wikipedia.org/wiki?curid=367669", "title": "Mezi nima", "text": "Mezi nima\n\nMezi nima je hudební album skupiny Divokej Bill, bylo vydáno v roce 2003.\n\n"}
{"id": "367670", "url": "https://cs.wikipedia.org/wiki?curid=367670", "title": "Apalachicola", "text": "Apalachicola\n\nApalachicola ( ) je řeka protékající státem Florida na jihovýchodě USA. Je přibližně 160 km dlouhá od soutoku zdrojnic, přičemž od pramenů delší zdrojnice Chattahoochee měří 820 km. Povodí má rozlohu 51 800 km².\n\nVzniká soutokem řek Chattahoochee a Flint, které pramení v jižních výběžcích Appalačského pohoří. Protéká Přimexickou nížinou a ústí do zálivu Apalachicola Mexického zálivu Atlantského oceánu.\n\nZdrojem vody jsou převážně dešťové srážky. Nejvyšších vodních stavů dosahuje od února do dubna, nejnižších naopak na podzim. Průměrný roční průtok vody činí 756 m³/s.\n\nVodní doprava je možná po celé délce toku.\n"}
{"id": "367679", "url": "https://cs.wikipedia.org/wiki?curid=367679", "title": "Adagio", "text": "Adagio\n\nAdagio [\"adádžo\"] (z ital. \"ad agio\", klidně, pohodlně) je označení mírného hudebního tempa, které znamená „klidně“ nebo „volně“. Adagio je rychlejší než \"lento\" (\"pomalu\") a pomalejší než \"andante\" (\"krokem\"). Na metronomu mu odpovídá asi 66 - 76 úderů za minutu.\n\nV klasických hudebních formách sonáty, koncertu a symfonie bývá adagio (případně andante) druhá věta, mohou však být i jiná uspořádání. Velkým mistrem pomalých vět byl Ludwig van Beethoven. Některé takové věty se osamostatnily a hrají se jako krátké skladby.\n\n\n"}
{"id": "367680", "url": "https://cs.wikipedia.org/wiki?curid=367680", "title": "Picornaviridae", "text": "Picornaviridae\n\nPicornaviridae je čeleď malých neobalených RNA virů, zahrnující několik významných rodů. Název čeledi je odvozen od slov \"pico\" (velmi malý) a \"RNA\", tedy malé RNA viry.\n\nVirion picornavirů se skládá z proteinů VP1, VP2, VP3 a VP4, který je ovšem schován uvnitř kapsidu. Triangulační číslo je proto rovno 3. VP1-3 nemají sekvenční homologii, naproti tomu mají stejnou topologii - osmi vlákenný antiparalelní beta barel (jinak také želé váleček nebo Švýcarský váleček). Tato struktura byla nalezena i v rostlinných virech, což poukazuje na to, že beta barel je jedna z možností, jak dovolit proteinu vytvořit sféru. Pětice proteinů VP1 tvoří pěticípou hvězdici, která je od proteinů VP2 a 3 oddělena prohlubní. Ne všechny picornaviry však tuto prohlubeň mají. Tato prohlubeň je zároveň moc úzká na to, aby vázala protilátky VP1 a VP3 tvoří v kapsidu síť, která je posilněna VP4, a která je esenciální pro stabilitu kapsidu. Stabilita proteinu je také posilněna přítomností zabalené RNA. Další element stabilizující celou strukturu je přítomnost lipidu sfingosinu v hydrofobní kapse kapsidu. Pro rozpad schránky se musí virus tohoto lipidu zbavit, což dokazují experimenty, kdy byl nahrazen lékem WIN, který je v hydrofobní kapse velice stabilní a nemůže být proto odstraněn, což vede k inhibici rozpadu schránky. Některé viry, například rhinoviry, však mají tuto schránku prázdnou. Na glycinu proteinu VP4 je kovalentně vázána kyselina myristová. Po navázání virionu na receptor je tato kyselina vystrčena ven.\n\nGenom picornavirů je jediná RNA s pozitivní polaritou o délce 7,1-8,9 kb, která je infekční (sama stačí k infikování hostitelské buňky). Je polyadenylovaný, avšak na jeho 5' konci není guaninová čepička. Namísto toho se zde nachází VPg, který je kovalentně spojen s RNA přes tyrosin. Na 5' konci se též nachází dlouhá (624-1199) nepřekládaná oblast, která obsahuje vnitřní ribozomální vstupní místo (IRES). těchto IRES je několik tříd, přičemž I-III je součástí genomu picornavirů. Třída IV je obsažena ve viru žloutenky typu C a V je v genomu Dicistroviridae Tato oblast obsahuje poly(C) sekvence, které jsou u různých druhů různě dlouhé. V případě cardiovirů se jedná o 80 až 250 nukleotidů dlouhý úsek, jehož délka koreluje s infekčností těchto virů. 3' koncová část je dlouhá 47 až 125 bází a rovněž obsahuje sekundární strukturu, v níž je pseudoknot, který zodpovídá za kontrolu RNA syntézy. Genom obsahuje pouze jeden ORF, kterým je translatován jediný dlouhý polypeptid, který je následně sestřižen virálními proteinázami. Tato strategie se vyskytuje u všech picornavirů.\n\nPokusy s převedením RNA do dsDNA ukázaly, že tato DNA vyžaduje menší koncentraci než RNA ke spuštění infekce.\n\nVšechny RNA viry se ve svých hostitelích vyskytují v kvazidruzích, což je soubor podobných, ale ne zcela identických druhů. Je to způsobeno absencí kontrolní aktivity RNA polymerázy. Dochází tak zařazení jednoho chybného nukleotidu na 10 až 10 správně zařazených. Viry se tak nacházejí na prahu katastrofální chyby, kdy dojde k vyhlazení celé populace RNA virů. Studie naznačují, že každý nově replikovaný genom se liší dvěma nukleotidy od svého rodičovského. Liší-li se však v 15 nukleotidech (indukováno ribavirinem), sníží se infekčnost o pět řádů. Pokud se ovšem mutační rychlost sníží, mají viry problém s replikací v hostiteli. RNA viry se tedy nalézají mezi Scylou a Charibdou, kdy větší změny v jejich strategii může znamenat absolutní katastrofu.\n\nDalším způsobem, jak měnit svůj genom je rekombinace. Dochází k ní, je-li buňka napadena viry s dostatečně homologním genomem. Například frekvence rekombinace mezi dvěma genomy Polioviru sérotypu 1 je 100× větší než mezi genomy Polioviru 1 a 2.\n\nProteiny picornavirů jsou translatovány jako jeden dlouhý polyprotein, který je následně autokataliticky rozštěpen proteinázami v tomto polyproteinu. Vznikají tak 3 proteiny, P1, P2 a P3, které jsou nadále štěpeny. Z P1 vznikají postupně V1, V3 a V0, z nějž následně vznikne V2 a V4. Toto štěpení probíhá až v uzavřeném kapsidu, má se tedy za to, že k rozštěpení dochází katalýzou RNA a konzervovaným histidinem v přechodu mezi V2 a V4. Z P2 vznikají proteiny 2A-C a z P3 proteiny 3A-3D.\n\nProtein 2A je nezbytný pro proteolitické štěpení polyproteinu a pro replikaci. Stimuluje syntézu negativního řetězce, ne však pozitivního řetězce. Není známo, jak toho tento protein docílí, je však možné, že proteoliticky upraví buněčný protein, který je nezbytný pro syntézu negativního řetězce. Štěpí eIF4G na eIF4GI a eIF4GII, Pabp a srdeční protein dystrofin. Jde o jeden z induktorů apoptózy.\n\n2B je malý hydrofobní protein nezbytný v prvních krocích syntézy RNA. Bývá nazýván jako viroporin, protože v membránách oligomerizuje a vytváří kanály, jejichž význam však dosud není objasněn. Inhibuje však sekreci proteinů v Golgiho aparátu a permeabilizuje membránu, což může hrát roli v uvolnění viru z buňky. Je také částečně zodpovědný za zvesikulování membrán, kde dochází k replikaci virů. Stejný efekt má však i protein 3A. Jde o jeden z inhibitorů apoptózy.\n\nTento protein má silně konzervovaná místa pro navázání membrány, RNA a NTP, což naznačuje, že se skládá ze tří domén, kdy na N a C konci jsou alifatické alfa-helixy, které interagují s membránou a střední doménu vázající NTP. Izolace mutantů rezistentních vůči guanidin hydrochloridu, který blokuje virovou replikaci zabráněním iniciace syntézy negativního řetězce (nemá však vliv na iniciaci syntézy pozitivního řetězce nebo elongaci obou) inhibicí NTPázové aktivity ukázaly, že je za tuto rezistenci zodpovědný právě protein 2C. 2C má sekvenční homologii se známými helikázami, v čisté formě však tuto funkci nemá. Syntéza tohoto proteinu má za následek rozpad Golgiho aparátu a endoplasmatického retikula, čímž se zformují váčky, které jsou však nepodobné těm, na kterých probíhá virální replikace. Jde o jeden z induktorů apoptózy.\n\nVětšina 2BC, který je prekurzor 2B a 2C, zůstává během infekce nesestřižen, přičemž jeho přítomnost je nezbytná pro replikaci. Syntéza 2BC způsobí zvýšení permeability membrány mnohem více než přítomnost 2B, což vede k vytvoření vesikulů podobnějším těm replikačním více, než jaké vytváří 2C.\n\nSilně hydrofobní část C konce proteinu 3A zaručuje jak jemu, tak jeho prekurzoru 3AB asociaci s membránou. Změny v záběru hostitelů jsou vysvětleny změnami v 3A. 3A je homodimer, jehož potřeba dimerizovat není plně vysvětlena. Jde o jeden z inhibitorů apoptózy.\n\nProtein 3B, také známý jako VPg (viral protein, genus linked), slouží jako proteinový primer kovalentně spojený s polyU počátkem RNA přes tyrozin. Má délku 22-24 aminokyselin, zmíněný tyrozin je ale vždy 3 od N konce. Není důležitý pro infekčnost RNA, je však esenciální pro replikaci.\n\nTento protein slouží jako kotva v membráně pro první krok replikace. Čistý protein zesiluje účinky proteinu 3D, replikázy. Mutace v 3D v místech, kde dochází k interakci s 3AB naruší syntézu RNA. Komplex 3AB a 3CD se váže na 3'-terminální sekvenci RNA polioviru.\n\nProtein 3C je proteináza , která se sama vyštípe z P3, následně vyštěpuje další proteiny z polyproteinu. Její další funkcí je rozštěpení TFIID, TFIIC, TFIIIC, SL-1 (selectivity factor) a UBF (upstream binding factor) čímž dojde k inhibici transkripce všech tří eukaryotických polymeráz. k tomu však dochází v jádře buňky. 3C musí být pro svoji absenci NLS (jaderný lokalizační signál) do jádra přenesen společně s 3D, který tuto sekvenci má, v prekurzoru 3CD. Jde o jeden z induktorů apoptózy.\n\nJedná se o RNA dependentní RNA polymerázu, která zahájí svoji aktivitu po rozštěpení prekurzoru 3CD. Jako většina takovýchto polymeráz, postrádá opravnou funkci, což vysvětluje obrovskou variabilitu RNA virů. Její sekvence je analogická ostatním polymerázám, ale pro svoji aktivitu vyžaduje EF-Tu, EF-Ts a ribozomální protein S1.\n\nPro vstup do buněk slouží picornavirům IG-like receptory, jako CD55, jinak také známý jako PVR (poliovirus receptor) nebo ICAM-1 v případě rhinovirů. CD55 je zároveň s CD226 a CD96 součástí receptorů rozeznávaných NK-buňkami a slouží i jako receptor pro alphaherpesvirinae. Naproti tomu CD44 není virový receptor, ale protilátky vázající se na CD44 způsobí, že dojde ke stérickému zabránění polioviru na blízký CD55.\n\nNěkteré viry vyžadují přítomnost koreceptorů. Například coxsackievir A21 vyžadují přítomnost jak CD55, tak ICAM-1. Role koreceptorů se dá vysvětlit na coxsackieviru B, který napadá polarizované epiteliální buňky skrze CAR (coxsackievirus and adenovirus receptor), který je však součástí těsných spojů buňky. Naváže se proto na CD55, čímž aktivuje Abl kinázu, která vede k Rac-dependentní aktinovému přeuspořádání, což vede k přesunu viru do těsných spojů, kde se naváže na CAR.\n\nJelikož RNA viry vytváří velké množství mutantů, mnohokrát pasážované druhy mohou za jistých podmínek vyměnit afinitu k jednomu receptoru za druhý, přičemž ztrácejí schopnost vázat původní.\n\nPo navázání na receptor dojde k řadě konformačních změn. Jedna z hypotéz vysvětluje vznik takzvané A částice. N konce VP1, které jsou normálně přítomny uvnitř kapsidu jsou vystrčeny do hostitelské membrány, přičemž pentamer VP1 vytvoří pór pro RNA, která tak může vniknout do buňky. Není známo, zda virus proniká plasmatickou membránou, nebo endozomem, protože látky blokující transport protonů do váčků nezpomalují replikaci na rozdíl od virů chřipky či Semliki Forest virus, stejně jako inhibice tvoření klatrinových váčků (výjimka je rhinovirus 16).\n\nNapříklad FMDV je však vybaven na vstup do buňky endozomální cestou. Navázání nenavozuje konformační změnu, avšak pentamer VP1 je obklopen histidinovými zbytky, jejichž pKa je 6,8. Když pH v endozomech klesna na 6,5, dojde z rozpadu kapsidu a vypuštění RNA.\n\nPo vstupu viru do buňky dojde k odštěpení VPg buněčným odpojovacím enzymem. Poté se IRES naváže na 40S ribozomální podjednotku buďto přímo, anebo za pomocí buněčných komponent. Patří mezi ně eIF3, eIF4A, eIF4E a eIF4G. Po translaci 2A, který má proteázovou aktivitu je rozštěpen eIF4G s navázaným eIF4E, čímž dojde k zastavení translace buněčné mRNA, která vyžaduje oba tyto faktory díky jejich schopnosti rozeznat čepičku a vytvořit s ní iniciační komplex. Translace buněčné mRNA se snižuje, zatímco translace virové RNA se zvyšuje. Po vystřižení 3C z polyproteinu je zastavena i buněčná transkripce. Genomy některých virů obsahují vedoucí L sekvenci, která kóduje L protein, který má proteázovou aktivitu.\n\nV průběhu infekce je zničen jako Golgiho aparát, tak endoplasmatické retikulum, aby byly vytvořeny váčky, na kterých probíhá replikace.\n\nReplikace a translace na jednom vlákně nemůže probíhat souběžně. Zůstává však záhadou, jaký kontrolní mechanismus přepíná mezi translací a replikací. Nejnovější poznatky poukazují na hlavní úlohu replikázy. Někdy ovšem dojde ke kolizi, jak je doloženo díky mutantům, kteří ve svém genomu obsahují nukleotidů rRNA. při replikaci přeskočila replikáza na ribozom, kde část rRNA zkopírovala a poté přeskočila zpátky na templát.\n\njak bylo zmíněno dříve, dochází ke štěpení eIF4G. není to však jediná cesta, jak vyřadit translaci buněčné mRNA. Další způsob je defosforylace 4E-BP1, kdy tento protein projde konformační změnou dovolujícímu navázat se na eIF4E, čímž se mu zabrání v navázání na eIF4G. Po opětovné fosforylaci 4E-BP1 dojde ke zpětné konformační změně a eIF4F je opět uvolněn.\n\nDochází též k inhibici transportu proteinů do jádra. Při infekci je řada jaderných proteinů potřebných v cytoplasmě, a proto je potřeba tento dopravní systém vyřadit z činnosti.\n\nProteiny 2B, 2BC blokují Golgiho aparát a 3A blokuje ER, čímž kompletně blokují sekretorické dráhy, čímž se zabrání sekreci cytokinů a MHC.\n\nBuňka po infekci začne projevovat známky cytopathického efektu. V mnoha případech je velmi podobný apoptóze (shromažďování chromatinu, změny permeability membrán, vysychání buňky atd.).\n\nFields Virology 5th Edition\n"}
{"id": "367682", "url": "https://cs.wikipedia.org/wiki?curid=367682", "title": "Nouzové očkování", "text": "Nouzové očkování\n\nNouzové očkování je termín, kterým se označuje očkování jedinců v případě propuknutí ohniska infekční nemoci a hrozí-li její další šíření. Pojem se týká především veterinární medicíny než humánního lékařství. Nouzová vakcinace se provádí při výskytu ohniska nebezpečné nákazy listu A nebo listu B OIE a hrozí-li její šíření a povoluje ji vždy Státní veterinární správa. Vakcinace se provádí ve vymezeném územním pásu kolem ohniska, nebo podél hranic nebo na celém území státu (např. nouzová vakcinace v případě katarální horečky ovcí).\n"}
{"id": "367684", "url": "https://cs.wikipedia.org/wiki?curid=367684", "title": "Virus neutralizační test", "text": "Virus neutralizační test\n\nVirus neutralizační test (zkratka VNT) je jedna ze sérologických metod, při které se detekují protilátky z vyšetřovaného séra jedince proti virům. Je tedy určena k diagnostice některých virových nemocí člověka a zvířat. Test je založen na principu vazby specifických protilátek proti viru a následné inhibici cytopatického efektu.\n\nTestované sérum se smíchá s kulturou konkrétního viru a nechá se inkubovat. Obsahuje-li testované sérum protilátky proti tomuto viru, dojde k vazbě protilátek na receptory viru a jeho inaktivaci. Neobsahuje-li sérum protilátky virus zůstane aktivní. Inkubovaným roztokem se poté naočkuje buněčná kultura. V pozitivním případě (sérum obsahuje protilátky proti viru) inaktivovaný virus není schopen napadnout buňky a nedojde k vytvoření cytopatického efektu. Je-li sérum negativní, na buněčné kultuře je pod mikroskopem patrný cytopatický efekt. Metoda se obvykle provádí v několika ředěních séra.\n"}
{"id": "367692", "url": "https://cs.wikipedia.org/wiki?curid=367692", "title": "Klapzubova jedenáctka (kniha)", "text": "Klapzubova jedenáctka (kniha)\n\nKlapzubova jedenáctka (1922) je humoristická povídka českého spisovatele Eduarda Basse s ilustracemi Josefa Čapka ze sportovního prostředí. Hlavní postavy jsou členové rodiny Klapzubů z Dolních Bukviček u Kouřimě, kteří tvoří kompletní fotbalový tým \"S. K. KLAPZUBOVA JEDENÁCTKA\".\n\nPovídka je napsána ve spisovné češtině, ale občas je užit slang. Autor knihy jako vypravěč se nám snaží vysvětlit hlavní poselství knihy: oslavu ryzího bratrství a to, že poctivou prací lze dosáhnout nejvyšších cílů.\n\nPříběh je natolik proslulý, že byl dvakrát zfilmován a stal se námětem několika divadelních her.\n\nHlavními postavami povídky jsou máma Klapzubová (zvaná Klapzubka), táta Klapzuba, který neustále kouří fajfku, dobře zná své syny a odvrací od nich překážky a nečestné praktiky, a konečně jejich jedenáct synů tvořících Klapzubovu fotbalovou jedenáctku. Synové drží vždy při sobě, navzájem se nikdy nezradili a nikdy je nezmohla pýcha, i když byli slavní po celém světě.\n\nKniha má dvacet kapitol a začíná tím, jak chudý chalupník Klapzuba učí svých jedenáct synů hrát fotbal. Díky přísným tréninkům se dostanou takřka hned do první třídy a stanou se mistry v Čechách s celkovým skóre 122:0, když v semifinále porazí Spartu 6:0 a ve finále Slavii 5:0. Poté jedou dobývat Evropu.\nProtože chce španělský tým FC Barcelona Klapzubovy hochy zmrzačit, navlékne je táta Klapzuba do \"kaučukového krunýře\", do něhož byl napumpován vzduch, a jeho tým zvítězí 31:0. Když pak v Anglii porazili Huddersfield F. C. 4:0, stali se mistry Evropy. Po rozhovoru s anglickým králem přijali do týmu prince Waleského jako náhradníka, který pak s nimi hraje a trénuje v Dolních Bukvičkách po dva roky.\n\nOsmá kapitola je pohádka o kouzelné píšťalce dědečka nynějších Klapzubů, kterou si vymyslil jeden oregonský dědeček pro americké kluky, kteří už nevěří klasickým pohádkám. Na začátku další kapitoly je uvedena hymna nestora českých básníků Vincence Kabrny věnovaná Klapzubově jedenáctce.\n\n\"\"Na zelené trávě,\n\"svítí bílé linie,\n\"kdo chce s námi hráti,\"\n\"ten si to vždy vypije...\n\n\"Nežli cizí brankář\n\"natáhne svá klepeta,\n\"zazvoní už rána,\n\"míč se v síti třepetá...\"\"\n\nJednoho dne jim jeden pihovatý kluk řekne, že si s nimi nemůže zahrát, protože on hraje pro čest, zatímco oni pro peníze. Poté se hra Klapzubovy jedenáctky úplně změní, ze hry se vytratí vášeň, kluci jsou zamlklí, neveselí, až si toho všimnou sportovní zpravodajové i oba rodiče. Táta si s chlapci promluví a rozhodne se, že se s hraním skončí. A tak s velkou slávou zaorají hřiště a zasejí. Přesto poté ještě jedou do Austrálie, aby se stali mistry světa.\n\nV Austrálii v první půli dostanou gól (první ve své kariéře), při kterém otec Klapzuba překousne svou dýmku, kterou dostal od anglického krále. Po otcově domluvě se ale hoši vzchopí a zápas vyhrají 9:1. Při cestě domů je u rovníku chytne tropická bouře a parník \"Timor\" s Klapzuby na palubě se rozlomí a potopí. Poštovní parník \"Argo\", který jede Timoru na pomoc, přijede pozdě, zachrání sice celou posádku, ale Klapzuby už nenajde.\n\nKlapzubové mezitím v bezpečí uniknou z potápějící se lodi ve svých pryžových oblecích plněných vzduchem, kterých užili jen jednou při zápase s Barcelonou. Doplavou k jednomu ostrovu, kde je hned zajmou lidožrouti, kteří si s nimi zahrají zápas. Jestliže Klapzubové prohrají, tak budou snědeni, a jestliže vyhrají, tak budou propuštěni. Zápas je v kopání, jenže se kope do nohou, rukou, břicha, nosu, atd. A tak táta své syny naučí různým surovostem a oblékne je zase do těch pryžových koulí. Těch se lidožrouti bojí a před bratry utečou, takže Klapzubové vyhrají. Poté pod záminkou slavnostního běhu utečou a ujedou na náčelníkově loďce.\n\nPozději je zachrání parník \"Jellicoe\", který je najde uprostřed Tichého oceánu, jak hrají vodní pólo, aby nevyšli ze cviku. Čímž velká historie Klapzubovy jedenáctky končí.\n\n\n"}
{"id": "367697", "url": "https://cs.wikipedia.org/wiki?curid=367697", "title": "Lid", "text": "Lid\n\nLid označuje celek většího počtu individuálně nerozlišených lidí. Například:\n\nPojem lid (řecky δήμος démos, latinsky populus) je důležitý v politice. Řecké slovo demokracie znamená doslova \"vláda lidu\", demokraticky zvolení zástupci tak od lidu odvozují svůj mandát, rozhodování lidu (voličů) bez prostředníků se nazývá přímá demokracie. Lidu, jeho vůlí nebo obhajobou jeho zájmů, se však dovolávali i vládci ostatních forem vlády, od diktátorů po komunistické strany hlásící se k marxismu-leninismu, které proto svou vládu nazývali lidovou demokracií, a německý nacionální socialismus, který byl také \"lidový\" (völkisch) a NSDAP měla „lid“ ve svém sloganu.\n\nTo, že vůle lidu nemusí vždy reprezentovat nejlepší možnost, shrnul rádce Karla Velikého Alcuin do rady, že vůle lidu není vůle Boží (vox populi, vox Dei). Lid shromážděný v davu se pak může řídit davovým chováním a být ovládnut vůdcem. Snahy účelově si získat přízeň lidu se nazývá demagogie (řečnickým projevem) nebo populismus (obecněji i činností).\n\n"}
{"id": "367700", "url": "https://cs.wikipedia.org/wiki?curid=367700", "title": "Pařížské smlouvy", "text": "Pařížské smlouvy\n\nPařížské smlouvy mohou být:\n\n\n"}
{"id": "367702", "url": "https://cs.wikipedia.org/wiki?curid=367702", "title": "Těžní věž", "text": "Těžní věž\n\nTěžní věž, těžební věž nebo těžná stolice je nadzemní součást hlubinného dolu, sloužící k vytahování a spouštění dopravních nádob zavěšených na lanech s těženou horninou, nerostem, materiálem nebo horníky z povrchu do dolu a opačným směrem. Nepřehlédnutelná část hlubinných dolů se tak stala jedním ze symbolů hornictví a na řadě míst v ČR i ve světě je chráněna jako technická památka, i když těžba už byla zastavena.\n\nJde o ocelovou příhradovou nebo vzácněji železobetonovou konstrukci postavenou nad osou těžní jámy a strojovnu, kde se pomocí motoru a bubnu ocelové těžní lano navíjí nebo uvolňuje. Pokud je strojovna umístěna mimo těžní věž v jiné budově (tzv. externí strojovna), slouží věž pro vedení ocelových těžních lan přes lanovnice, velká kola, umístěná na vrcholu věže. V tomto případě musí být ocelová konstrukce věže zesílena protilehlými, šikmými nosníky a zabetonovanými opěrami, které zachycují boční složku tahu lan. Při elektrickém pohonu může být strojovna umístěna přímo nad těžní jámou v železobetonové věži (tzv. systém Koeppe).\n\n\n\n"}
{"id": "367703", "url": "https://cs.wikipedia.org/wiki?curid=367703", "title": "Mudéjarská architektura v Aragonii", "text": "Mudéjarská architektura v Aragonii\n\nMudéjarská architektura v Aragónu je název památky světového dědictví ve Španělsku. Na seznam světového dědictví byly v roce 1986 původně zaneseny čtyři kostely, a to pod názvem \"Mudéjarská architektura Teruelu\". V 90. letech 20. století však město Zaragoza upozornilo na fakt, že významné památky mudéjarské architektury se nachází i jinde. Proto byly v roce 2001 pod stejné evidenční číslo (tj. 378) přiřazeno ještě dalších šest památek. Při této příležitosti bylo změněno i pojmenování památek na jejich současný název.\n\nMudéjarská architektura vznikla spojením křesťanské evropské architektury s prvky islámského stavitelství a umění. \n\nNásledující tabulka zahrnuje 10 objektů zapsaných na seznam světového dědictví. V Aragonii ovšem existuje celá řada dalších staveb v mudéjarském stylu, které v tabulce uvedeny nejsou.\n"}
{"id": "367706", "url": "https://cs.wikipedia.org/wiki?curid=367706", "title": "Svádov", "text": "Svádov\n\nSvádov () je část statutárního a krajského města Ústí nad Labem v České republice, spadající pod městský obvod Ústí nad Labem-Střekov. Nachází se na pravém břehu řeky Labe ve východní části města, asi 4 km od jeho centra. Sestává ze tří základních sídelních jednotek (Svádov, Olšinky a Budov) na dvou katastrálních územích (\"Svádov\" a \"Budov u Svádova\"). Při sčítání lidu roku 2011 měla městská část Svádov 310 domů a 1097 obyvatel, z toho na vlastní ZSJ Svádov připadalo 234 domů a 816 obyvatel, na Olšinky 71 a 270, na Budov 5 a 11.\n\nSvádov (\"Swaden\") se poprvé připomíná roku 1188, kdy ho šlechtic Hroznata věnoval johanitům, a kde posléze vznikla svádovská komenda.\n\nNa území Svádova zasahují dvě zvláště chráněná území. Celá oblast je součástí chráněné krajinné oblasti České středohoří. Ta byla vyhlášena 19. března 1976 výnosem ministerstva kultury ČSR na ploše 1063 km k „ochraně typického pohoří, tvořeného třetihorními vyvřelinami s řadou významných ekosystémů a velkou druhovou rozmanitostí.“ Při východní hranici se v katastrálním území Olešnic nachází přírodní památka Loupežnická jeskyně. Ta byla zřízena roku 2001 na zhruba 13 hektarech za účelem ochrany „rozsáhlé puklinové jeskyně v neovulkanickém masivu a populací letounů a mloka skvrnitého“.\n\nVe Svádově sídlí římskokatolická farnost, která spadá pod ústecký vikariát litoměřické diecéze. Územně pod ní dále náleží Březí, Malé Březno, Nový Les, Olešnice, Valtířov, Varta, Velichov, Velké Březno a Vítov.\n\n\n\n"}
{"id": "367707", "url": "https://cs.wikipedia.org/wiki?curid=367707", "title": "Adéla Burgundská", "text": "Adéla Burgundská\n\nAdéla Burgundská (uváděná též jako \"Adelaida\", \"Adelheid\"; 931, Burgundsko – 16. prosince 999, klášter Selz) byla druhou manželkou císaře Oty I. Velikého a jednou z nejvýznamnějších středověkých římských císařoven.\n\nByla dcerou burgundského krále Rudolfa II. a jeho manželky Berty Švábské. Jejím bratrem byl burgundský král Konrád a prvním manželem italský král Lothar II., kterému byla zasnoubena již v dětství a za kterého byla provdána roku 947 – snad ve věku 16 let. Lothar II. byl však již po třech letech manželství otráven a Adéla jako dosud mladá žena ovdověla.\n\nPo ovdovění ji markrabí Berengar z Ivrey (možná zodpovědný za Lotharovu vraždu) držel v zajetí na hradě Garda, neboť ji chtěl provdat za svého syna Adalberta a dosáhnout tak skrze ni italské královské koruny (podle langobardské právní tradice mohla Adéla designovat následníka). Královna však spolu s dcerou Emmou uprchla na hrad Canossa a požádala o pomoc německého krále Otu I., který Berengara porazil a sám se roku[951 v Pavii s Adélou oženil. Tento sňatek také přinesl Otovi právní nárok na italskou korunu.\n\n2. února 962 byla Adéla spolu s manželem v Římě korunována na císařovnu. V italské i říšské politice měla na manžela velký vliv a od její doby dochází také k nárůstu intervencí římských královen v královských a císařských listinách. Doprovázela manžela i na italských taženích v letech 961–965 a 966–972.\n\nAdéla se výrazně podílela na výchově svého syna Oty II. a i v jeho dospělém věku na něj měla velký vliv, a to do druhé poloviny 70. let, kdy bylo její postavení zastíněno postavením Otovy manželky Theofano a Adéla se vzdálila od císařského dvora. V letech 975–980 pak pobývala převážně v Itálii a v Burgundsku. Po synově smrti roku 983 jí spolu s její snachou Theofano a mohučským arcibiskupem Willigisem připadlo poručnictví nad nezletilým dědicem říše Otou III. Pro neshody s Theofano sice nakrátko opět opustila dvůr, po její smrti roku 991 však znovu převzala regentství. Poté, co Ota III. dosáhl roku 994 plnoletosti, se však znovu stáhla do ústraní a v posledních letech života pobývala v benediktinském klášteře Selz, který okolo roku 991 sama založila. Adéla byla vzdělaná a velmi sečtělá žena, ovládala čtyři jazyky.\n\nJiž její současníci, například Gebert z Aurillacu (pozdější papež Silvestr II.), ji nazývali \"\"mater regnorum\"\" (\"\"matka království\"\"). Adéla se angažovala také v clunyjském hnutí, roku 1097 byla svatořečena papežem Urbanem II.\n\n\n"}
{"id": "367710", "url": "https://cs.wikipedia.org/wiki?curid=367710", "title": "Kdo s koho", "text": "Kdo s koho\n\nKdo s koho může znamenat:\n\n"}
{"id": "367711", "url": "https://cs.wikipedia.org/wiki?curid=367711", "title": "Bethanie Matteková-Sandsová", "text": "Bethanie Matteková-Sandsová\n\nBethanie Lynn Matteková-Sandsová, rodným příjmením Mattek, (* 23. března 1985 Rochester, Minnesota) je americká profesionální tenistka, olympijská vítězka ze smíšené čtyřhry Riodejaneirské olympiády 2016, do níž nastoupila s Jackem Sockem a od ledna do srpna 2017 světová jednička ve čtyřhře, když na čele klasifikace strávila 32 týdnů. Ve své dosavadní kariéře na okruhu WTA Tour vyhrála dvacet sedm deblových turnajů. V rámci okruhu ITF získala pět titulů ve dvouhře a tři ve čtyřhře.\n\nTenisovou kariéru Američanky přerušilo zranění během červencové dvouhry Wimbledonu 2017, když si v utkání proti Cîrsteaové přivodila akutní luxaci pately a přetržení čéškového vazu v pravém kolenu, s nutností operačního výkonu. Na londýnském grandslamu se Šafářovou usilovaly o zkompletování nekalendářního Grand Slamu, tj. zisku čtvrtého grandslamového titulu v řadě během dvou sezón, neformálně označovaného podle přezdívky páru jako „Bucie Slam“. Během téhož měsíce podstoupila v New Yorku operaci s předpokladem až ročního výpadku mimo tenisové dvorce.\n\nNa žebříčku WTA byla ve dvouhře nejvýše klasifikována v červenci 2011 na 30. místě a ve čtyřhře pak v lednu 2017 na 1. místě. Trénuje ji Adam Altschuler.\n\nNa nejvyšší grandslamové úrovni vyhrála smíšenou čtyřhru Australian Open 2012 po boku Rumuna Horii Tecăua. Na French Open 2015 ovládla s krajanem Mikem Bryanem smíšenou soutěž po výhře nad dvojicí Lucie Hradecká a Marcin Matkowski. Třetí a čtvrtou mixovou trofej přidala s Britem Jamiem Murraym na US Open 2018 a 2019.\n\nV ženské grandslamové čtyřhře vybojovala pět titulů s Češkou Lucií Šafářovou. Na Australian Open 2015 porazily ve finále tchajwansko-čínský pár Čan Jung-žan a Čeng Ťie. V závěrečném utkání French Open 2015 přehrály australsko-kazašský dvojici Casey Dellacquová a Jaroslava Švedovová a staly se sedmým párem otevřené éry, který ovládl oba úvodní majory v jediné sezóně. Pařížský titul oběma spoluhráčkám zajistil premiérový průnik do první světové desítky čtyřhry. Následně triumfovaly na US Open 2016 a podruhé také na navazujících majorech Australian Open 2017 i French Open 2017.\n\nV americkém fedcupovém týmu debutovala v roce 2009 semifinálem Světové skupiny proti České republice, v němž prohrála dvouhry s Kvitovou a Šafářovou a v páru s Liezel Huberovou vyhrála čtyřhru. Američanky postoupily do finále vítězstvím 3:2 na zápasy. Do roku 2017 v soutěži nastoupila k sedmi mezistátním utkáním s bilancí 2–6 ve dvouhře a 5–0 ve čtyřhře.\n\nSpojené státy americké reprezentovala na Hopmanově poháru. V roce 2011 vyhrála s Johnem Isnerem základní skupinu, když porazila Francouzku Kristinu Mladenovicovou, Italku Francescu Schiavoneovou i Britku Lauru Robsonovou. Přestože ve finále podlehla Justine Heninové, Američané dokázali zvítězit v rozhodujícím mixu a Belgii porazili 2:1 na zápasy.\n\nV roli obhájkyně titulu přijížděla na Hopman Cup 2012 po boku Mardyho Fishe. V základní fázi ji však porazily světová jednička Caroline Wozniacká i světová dvojka Petra Kvitová a přestože zvládla utkání s Bulharkou Cvetanou Pironkovovou, obsadili Američané poslední čtvrté místo.\n\nSpojené státy americké reprezentovala na Letních olympijských hrách 2016 v Riu de Janeiru, kde v ženské čtyřhře vytvořila dvojici s Coco Vandewegheovou. Soutěž opustily ve druhém kole od švýcarských nasazených pětek a pozdějších stříbrných medailistek Timey Bacsinszké a Martiny Hingisové. Zlatou medaili vybojovala ve smíšené čtyřhře, když po boku Jacka Socka v ryze americkém finále zdolali dvojici startující na divokou kartu, Venus Williamsová a Rajeev Ram až v supertiebreaku.\n\nPrvní utkání na okruhu WTA Tour odehrála na filadelfském Advanta Championships of Philadelphia 1999, kam obdržela divokou kartu do kvalifikace. V jejím úvodním kole podlehla Japonce Naně Mijagiové. Zápas představoval jediný duel v této úrovni během celé sezóny. Premiérovou účastí na grandslamu se stalo US Open 2000. V prvním kole kvalifikace, kde hrála na divokou kartu, nestačila na Giselu Riverovou.\n\nSemifinále dvouhry si zahrála na Cincinnati Masters 2005, v němž ji zdolala nasazená jednička a pozdější vítězka Patty Schnyderová. Mezi poslední čtveřici hráček prošla také na travnatém DFS Classic 2008 v Birminghamu, kde byla nad její síly belgická tenistka Yanina Wickmayerová.\n\nZ finále pak odešla poražena na Bell Challenge 2008 a 2010, když v prvním případě podlehla Rusce Naděžde Petrovové a ve druhém rakouské hráčce Tamiře Paszekové. V obou případech se jednalo o třísetové zápasy. V přímém boji o titul neuspěla ani na Moorilla Hobart International 2011, kde ji přehrála Australanka Jarmila Grothová. Počtvrté na turnajovou trofej nedosáhla ani ve finále Malaysian Open 2013, kde startovala na divokou kartu. Porážku utržila od české tenistky Karolíny Plíškové.\n\nGrandslamový titul vybojovala ve smíšené čtyřhře Australian Open 2012. Spolu s Rumunem Horiou Tecăuem zdolali v rozhodujícím klání favorizovaný rusko-indický pár Jelena Vesninová a Leander Paes až v supertiebreaku. Z finále čtyřhry turnaje Premier Mandatory – Indian Wells Masters 2011, odešla poražena po boku krajanky Meghann Shaughnessyové poté, co skončily na raketách Vesninové a Sanii Mirzaové.\n\nNa pozici světové jedničky v ženské čtyřhře žebříčku WTA mohla již usednout během říjnového Turnaje mistryň 2016, když ji od posunu do čela dělila jediná výhra. Ve finále však po boku stabilní spoluhráčky Lucie Šafářové podlehly ruské dvojici Jekatěrina Makarovová a Jelena Vesninová. Rusky ukončily jejich šňůru 18zápasové neporazitelnosti. Sezónu tak zakončila na 5.příčce.\n\nNa úvodní události sezóny, australském Brisbane International 2017 z kategorie Premier, vytvořila pár s úřadující světovou jedničkou Saniou Mirzaovou z Indie, která titul obhajovala a nemohla si tak přičíst žádné body navíc. V roli nejvýše nasazených došly do finále, v němž zdolaly turnajové dvojky Makarovovou s Vesninovou po dvousetovém průběhu a získaly sedmou společnou trofej. Bodový zisk Mattekovou-Sandsovöu katapultoval o čtyři místa výše. Ve vydání deblového žebříčku z 9. ledna 2017 se stala historicky 34. ženou v čele klasifikace a 10. ze Spojených států. K pozici nastupující „královny dámské čtyřhry“ na dvorci poznamenala: „\"Cítím se, jako bych přebírala korunu pro Miss World\".\n\nV roli světové jedničky se Šafářovou podruhé vyhrály Australian Open 2017 po finálovém vítězství nad česko-čínskými turnajovými dvanáctkami Andreou Hlaváčkovou a Pcheng Šuaj ve třech setech. Pro Američanku se jednalo dvacáté čtvrté turnajový titul z deblu.. Shodně jako o dvě sezóny dříve získaly i trofej z pařížské antuky na French Open 2017. V závěrečném duelu porazily australskou dvojici Ashleigh Bartyová a Casey Dellacquová po hladkém dvousetovém průběhu. Společně tak vybojovaly jedenáctý titul ze čtyřhry okruhu WTA Tour a pátý grandslamový. Do Wimbledonu 2017 přijely s úmyslem zkompletovat nekalendářní Grand Slamu, tj. čtvrtý grandslamový titul v řadě během dvou sezón, neformálně označovaný jako „Bucie Slam“ (podle přezdívky páru). Z turnaje však odstoupily před druhým kolem pro akutní luxaci pately a přetržení čéškového vazu pravého kolene Mattekové-Sandsové, s nutností operačního zákroku. Tenistka si zranění přivodila na začátku třetího setu druhého kola v singlové soutěži proti Rumunce Soraně Cîrsteaové.\n\nPro delší rekonvalescenci po operaci kolena nenastoupila s Lucií Šafářovou do plánovaných čtyřher v Praze a Paříži, kde Češka ukončila kariéru. Na okruh se vrátila jako 674. hráčka žebříčku v závěru července na Silicon Valley Classic v San José, kde na úvod porazila světovou padesátku Venus Williamsovou ve třech setech. Jednalo se o její první vyhraný zápas ve dvouhře od French Open 2018, respektive na tvrdém povrchu od Miami Open 2017.\n\nVýraznou publicitu jí zajistil excentrický styl oblékání během zápasů. Média začala hráčku přezdívat „Lady Gaga tenisového světa“.\n\nVýstředními vzory oblečení se mimo jiné staly kraťasy, horní díl trika a čepice s leopardím vzorem na US Open 2004 a US Open 2007, kostkový kovbojský klobouk na US Open 2005, nebo fotbalový motiv se štulpnami za 10 liber, naušnicemi v lustrovém stylu, vyztužený horní díl úboru přecházející do těsného nátělníku, malých šortek a čelenky ve Wimbledonu 2006. Na carsonském JPMorgan Chase Open 2006 zvolila natažené růžové podkolenky.\n\nBěhem londýnské party před Wimbledonem 2011 měla oblečen zeleně fluoreskující model od návrháře Alexe Nobleho, jenž zahrnoval tenisové míče a klobouk ve stylu mohykána.\n\nVe floridském Naples se 29. listopadu 2008 vdala za manažera pojišťovny Justina Sandse a začala používat dvojité příjmení Mattek-Sands. žijí s boerboelem v arizonské metropoli Phoenixu.\n\n"}
{"id": "367718", "url": "https://cs.wikipedia.org/wiki?curid=367718", "title": "Katedrála Panny Marie (Sevilla)", "text": "Katedrála Panny Marie (Sevilla)\n\nKatedrála Panny Marie v Seville (šp. \"Catedral de Santa María de la Sede\") stojí v hlavním městě španělského autonomního společenství Andalusie. Jde o rozlehlou budovu v gotickém stylu. Stavba započala v roce 1402 a byla dokončena v roce 1507. Po svém dokončení překonala ve velikosti dosud největší katedrálu Hagia Sofia, která si svůj titul držela více než 1000 let. Je největší gotickou katedrálou a 4. největším kostelem na světě (po bazilice Notre Dame de la Paix ve městě Yamoussoukro v Pobřeží slonoviny, bazilice sv. Petra ve Vatikánu a katedrále sv. Pavla v Londýně). Pro svou mimořádnou kulturní hodnotu byla celá stavba v roce 1987 zařazena na seznam památek světového dědictví UNESCO.\n\nKatedrála stojí na místě původní mešity, z níž zbyl jenom minaret zvaný Giralda přebudovaný ve středověku na zvonici. V době, kdy byl minaret dokončen (1198), to byla největší věž na světě (97,5 m). Giralda, jejíž výška činí po renesanční přestavbě 104,5 m, je dodnes jedním z hlavních symbolů Sevilly. Je zde impozantní hrobka Kryštofa Kolumba a také královská kaple, místo královských pohřbů.\n\nV královské kapli byla uložena k poslednímu odpočinku řada členů kastilské královské rodiny. Je zde Ferdinand III. s manželkou Alžbětou, jejíž ostatky sem byly přeneseny roku 1279, a synem Alfonsem X. Ve 14. století sem byl pochován zavražděný Petr I. se svou milenkou Marií z Padilly, kterou nechal posmrtně prohlásit kastilskou královnou, a společným synkem Alfonsem. Od roku 1358 je v katedrále pohřben Petrův nevlastní bratr, ze zálohy zavražděný Fadrique, velmistr Svatojakubského řádu, a od roku 1877 také Jan Kastilský, syn Petra I. a Juany de Castro.\n\n"}
{"id": "367719", "url": "https://cs.wikipedia.org/wiki?curid=367719", "title": "Gloeobacter", "text": "Gloeobacter\n\nGloeobacter je rod primitivních sinic, který podle fylogenetických průzkumů představuje sesterskou skupinu ke všem ostatním sinicím. Buď je zařazována do samostatné skupiny Gloeobacteria (či Gloeobacteriales), nebo je zahrnována do parafyletického řádu Chroococcales.\n\n\"Gloeobacter\" neobsahuje na rozdíl od všech ostatních sinic tylakoidy: fykobilizomy a všechny fotosyntetické pigmenty se nachází na cytoplazmatické membráně. To naznačuje, že tylakoidy u sinic vznikly právě vchlípením membrány dovnitř buňky.\n\nDo tohoto rodu patří především rod \"Gloeobacter violaceus\".\n"}
{"id": "367725", "url": "https://cs.wikipedia.org/wiki?curid=367725", "title": "Pařížská mírová smlouva (1815)", "text": "Pařížská mírová smlouva (1815)\n\nPařížská mírová smlouva (1815) ze dne 20. listopadu 1815 byla podepsána mezi Francií a protifrancouzskou koalicí po definitivní porážce Napoleona v bitvě u Waterloo.\n\nPodmínky smlouvy byly pro Francii horší, než v mírové smlouvě z roku 1814. Státní francouzské hranice byly vráceny do stavu před rok 1789 s výjimkou Avignonu, který setrval jako součást Francie. Válečné reparace byly stanoveny na částku 700 miliónů franků a do doby splacení (1818) na francouzském území setrvala okupační vojska v počtu 150 000 mužů.\n\n"}
{"id": "367726", "url": "https://cs.wikipedia.org/wiki?curid=367726", "title": "Homo ergaster", "text": "Homo ergaster\n\nHomo ergaster (někdy česky jako člověk dělný nebo člověk pracovitý) byl hraničním druhem mezi habiliny a již erektovanými formami člověka. Žil před 1,9 –1,4 milióny lety. Jeho jméno pochází z řeckého \"ergaster\", což znamená dělník. Tento název vybrali jeho objevitelé Colin Groves a Vratislav Mazák proto, že objevili i různé složitější nástroje, které používal. \n\nVětšina jeho nálezů pochází z východní Afriky. V čínské jeskyni Longgupo se našly důkazy o tom, že Homo ergaster se již dokázal přesunovat mezi kontinenty. Ví se, že se pohyboval ve skupinách. \"Homo ergaster\" se liší od \"Homo erectus\" tím, že má tenčí lebeční kosti. Navíc má delší nohy a kratší ruce. Nálezy v Dmanisi naznačují, že může jít o stejný druh.\n\nStarší \"homo rudolfensis\" byl zřejmě slepým evolučním výhonkem, a proto vymřel bez potomků. Možným hraničním druhem mezi habiliny a již typickými erektovanými formami člověka byl \"homo ergaster\", s nímž se setkáváme jak ve východní Africe, tak při exodu člověka z africké kolébky lidstva do Asie v období před zhruba dvěma milióny let.\n\nMaximum nálezů člověka nazvaného \"homo erectus\" - člověk vzpřímený - pochází z Asie z období před 1,5 až 1,9 miliónu let. Je zřejmé, že on či jeho vývojový předchůdce musel opustit svou africkou líheň asi před dvěma milióny let. Stalo se tak spíše později, před 1,5 miliónu let, protože podle našich dnešních vědomostí se tak dávno ve východní a jihovýchodní Asii ještě nevyskytovaly kamenné nástroje acheuléenské kultury, typické pro africké erekty. Proto se soudí, že prvních, zřejmě opakovaných přechodů z kontinentu na kontinent se zúčastňoval \"homo ergaster\". Svědčí pro to nálezy v čínské jeskyni Longgupo, kde se se skromnými pozůstatky člověka - polovice mandibuly se dvěma zuby a horní řezák - našly dva nástroje oldowanského typu.\n\nJisté je, že ergaster musel mít pro průnik na jiný světadíl mimořádné biologické dispozice, jako je dostatečná velikost těla, zaručující dobré vodní hospodaření. Pohyboval se ve skupinách, nevíme však, jak velkých. Chybí další šťastný objev.\n\nV těchto dobách nelze ještě hovořit o osidlování, ale spíše o průniku některých populací do Asie a při tom i do Evropy. Kolik jedinců došlo, kolik jich v novém prostředí přežilo a kolika se podařilo rozmnožit, záleželo na změnách klimatu, posunech počasí a četných dalších faktorech. Nálezy jsou velmi řídké: drobné zlomky lebky, zuby, vzácně i postkraniální skelet.\n\nNález v Dmanisi v Gruzii byl proto bleskem z čistého nebe. Se staropleistocenní faunou se na téhle dnes celosvětově citované lokalitě našla čelist člověka podkovovitého tvaru, s vysokou a kolmou symfyzou, obsahující 16 mimořádně zachovalých zubů. Diskuse, zda jde o erekta, ergastera, či dokonce podvrh, ještě neskončila. Systematický výzkum, který se záhy s mezinárodní účastí rozjel, zatím vydal dvě lebky, jež se právě zpracovávají, a je naděje, že přispějí k vyjasnění povahy nálezu.\n\nI v Africe byly objeveny formy zařaditelné mezi \"homo ergaster\" a typického \"homo erectus\". Patří sem nálezy v Olduvaii, hlavně lebka OH 9, stará 1,1-1,3 miliónu let. Mozkovna s mohutně vytvořeným nadočnicovým valem má relativně tenčí kosti mozkovny a její kapacita je 1067 cm³. Nález byl původně označen jako \"homo erectus leakeyi\". Obzvlášť nás zajímá hlavně proto, že tvoří most do Evropy na lokalitu Bilzingsleben v Německu. Další podobný nález poskytuje africká lokalita Gamboré.\n\nO vcestování \"homo ergaster\" do Evropy nás snad informuje španělská lokalita Venta Micena při Orce, datovaná do období před 1,0 až 1,2 miliónu let. Zlomek lebky není průkazný biologicky, a především morfologicky, imunologická určení nestačí na plný důkaz, že jde o člověka.\n\nJe tedy zřejmé, že dosavadní nálezy zatím nedovolují načrtnout plynulý a jasný obraz biologické a sociální evoluce od australopitéků k homininům a dále k nám.\n\n"}
{"id": "367735", "url": "https://cs.wikipedia.org/wiki?curid=367735", "title": "Alcázar v Seville", "text": "Alcázar v Seville\n\nAlcázar v Seville je název královského paláce v městě Sevilla ve španělském autonomním společenství Andalusie. Jednalo se původně o maurskou pevnost, která byla postavena Almohady. Palác proslul jako jeden z nejkrásnějších v celém Španělsku a je považován za jednu z nejvýznačnějších ukázek mudejarské architektury na Pyrenejském poloostrově. Nejvyšší patra alcázaru jsou dodnes využívána královskou rodinou jako její oficiální residence v Seville; díky tomu je alcázar nejstarším stále užíváným královským palácem v Evropě. Pro svou kulturní hodnotu byla celá stavba v roce 1987 přiřazena ke světovému dědictví, a to spolu s katedrálou a indickým archivem v témže městě.\n\nPůvodní opevnění bylo postaveno na místě římského a později vizigótského osídlení. První prvky palácového opevnění začalo toto místo nést po dobytí Sevilly Araby v roce 712; ti již od roku 720 využívali toto místo jako sídlo svých vládců. V roce 884 přispěla pevnost k odražení vikinské invaze do města.\n\nPůvodní muslimský palác pochází ze stejného období, jako granadská Alhambra. Mezi 11. a 13. stoletím byl palác dále rozšiřován a opevňován Almohady.\n\nPo dobytí Sevilly Ferdinandem III. v roce 1248 se z paláce stala královská residence. Jeho syn Alfons X. uskutečnil první přestavby, když roku 1254 přikázal postavit tří velké gotické sály. V roce 1364 se Petr I. Kastilský rozhodl vybudovat tzv. \"Palcio Mudejar\", který se stal prvním palácem kastilského krále, který nebyl chráněn opevněním jako tomu je u hradu. Tento palác si dodnes zachovává svůj vzhled ve styl mudejárské architektury a stále udivuje svojí ornamentální bohatostí. Roku 1366, právě když byl nový palác dokončován, vypukla občanská válka, v které se proti Petrovi I. postavil jeho nevlastní bratr Jindřich Trastámara a která skončila Petrovou smrtí roku 1369. Palác Petra I. je považován za nejkomplexnější ukázku mudejárské architektury ve Španělsku.\n\nBěhem historie se alcázar stal dějištěm mnoha událostí spojených se španělskou korunou. Roku 1477 do Sevilly přijela Katolická Veličenstva a využila alcázar jako místo svého pobytu. O rok později, 14. června 1478, se v paláci narodil jejich druhý syn, princ Jan. V roce 1526 se v alcázaru uskutečnia svatba Karla V. s jeho sestřenicí Isabelou Portugalskou. V roce 1729 se v paláci narodila infantka Marie Antonie, dcera Filipa V. Ten do města přijel, aby zde dohlédl na podpis sevillské smlouvy, která ukončila anglo-španělskou válku (1727-29).\n\nKvůli francouzské intervenci do Španělska se do alcázaru v roce 1823 uchýlila královská rodina v čele s Ferdinandem VII. Rodina v paláci sídlila dva měsíce, během nichž alcázar sloužil jako královská residnce.\n\nDekretem z 22. dubna 1931 vláda druhé španělské republiky, na návrh ministra financí Indalecia Prieta, postoupila alcázar a jeho zahrady městu Seville.\n\nVšechny paláce Al-Andalusu měly rozsáhlé zahrady s ovocnými stromy, širokou škálou vonných rostlin, ale zároveň poskytovaly i jídlo pro obyvatele paláce. Kromě toho měly zahrady i estetickou funkci. V zahradách se vždy nacházela voda v podobě zavlažovacích kanálů, fontán, vodních nádrží a bazénků.\n\nZahrady připojené k sevillskému alcázaru prodělaly řadu změn. V 16. století, během vlády Filipa III., italský architekt Vermondo Resta zahrady upravil ve stylu italského manýrismu. Resta je zodpovědný za stavbu \"Galeria de Grutesco\", kdy proměnil starou muslimskou zeď v lodžii, z které je možno palácové zahrady obdivovat.\n\n"}
{"id": "367737", "url": "https://cs.wikipedia.org/wiki?curid=367737", "title": "T-Mobile G1", "text": "T-Mobile G1\n\nT-Mobile G1 (před uvedením známý jako HTC Dream) je chytrý telefon způsobem pojetí svého software zaměřený na významné využití služeb internetu. Operační systém Android dodaný sdružením Open Handset Alliance, jehož verzi 1.0 vyvinula společnost Google, byl podle tvrzení v tiskové zprávě společnosti T-Mobile, právě v tomto telefonu použit vůbec poprvé . Pro T-Mobile tento telefon vyráběla tchajwanská firma HTC.\n\nTelefon G1 byl uveden 23. září 2008 a ten den americký T-Mobile na něj začal přijímat předobjednávky skrze internetový formulář. V Británii byl telefon uveden 30. října 2008, ve zbytku Evropy (především v Německu, Nizozemsku a Česku) se s uvedením na trh čeká na počátek roku 2009.\nCena telefonu na americkém trhu byla stanovena na $179 pokud je telefon pořízen spolu s tarifem od operátora na dobu dvou let, za cenu $399 jej pak lze zakoupit bez jakéhokoliv úvazku k operátorovi T-Mobile. Telefon G1 je vyráběn ve třech barevných provedeních - bronzová, černá a bílá. Na českém trhu byla plná cena stanovena na 10149 Kč, ceny pro zákazníky operátora jsou od 1 do 7499 Kč.\n\nDisplej o úhlopříčce 3.2 palců (cca 8 cm) typu TFT-LCD. Displej reaguje na dotyk prstů, není tedy nutné používat speciální ukazovátko (tzv. \"stylus\"). Obraz displeje je složen ze 480 × 320 pixelů (bodů), které udávají jeho rozlišovací schopnost. Místo uvedeného číselného údaje o rozlišení se můžeme setkat i se zkráceným označením HVGA. Díky schopnosti reagovat na dotyk lze aplikace ovládat pouhým ukázáním či pohybem prstu ve směru. Obraz displeje je možné sledovat v režimu na výšku i na šířku, telefon automaticky aktivuje režim horizontální po vysunutí klávesnice a naopak. Displej je více dotykový, tj. dokáže rozpoznat dotyky více prstů na různých místech, avšak protože na tuto funkci má patent firma Apple, je záměrně vyřazena softwarově (tuto schopnost displeje je možné softwarově znovu aktivovat a to po získání administrátorských práv).\n\nProcesor MSM7201A je hybridní čip CPU/GPU od firmy Qualcomm, CPU má frekvenci 528 MHz, čipset zároveň v sobě integruje podporu 3G sítí operátorů a jeho GPU část dokáže vykreslit 4 miliony polygonů za sekundu. Hardwarově sice umí akcelerovat Javu, avšak tato dovednost procesoru není využita protože Android používá Dalvik VM namísto Java VM, které jsou sice z pohledu vývojáře kompatibilní, nikoliv však z pohledu tohoto procesoru.\n\nG1 má úplnou QWERTY klávesnici kterou lze zpřístupnit odsunutím displeje do strany. Na spodní části telefonu je vždy dostupno 6 tlačítek pro základní navigaci.\nNa levé straně telefonu je pár tlačítek sloužící k ovládání hlasitosti všech zvukových projevů přístroje skrze jeho reproduktor, náhlavní soupravu apod.\nNa pravé straně telefonu je spoušť integrovaného fotoaparátu.\n\nNamísto klasického sluchátkového „jack“ konektoru používá G1 konektor mini-USB který lze použít i k připojení sluchátek. Pomocí redukce lze připojit libovolná sluchátka kompatibilní s konektorem typu „3,5mm jack“. G1 umí přehrávat hudební soubory ve formátech MP3, AAC, AAC+, WMA, MPEG4, WAV, MIDI, Real Audio a Ogg.\n\nG1 integruje fotoaparát s rozlišením 3,2 megapixelů. Jak už to u fotoaparátů v mobilních telefonech bývá, ani G1 nemá optický transfokátor (pouze digitální). Nahrávání videa bylo umožněno až ve verzi 1.5 (CupCake). G1 umí přehrávat video (i streamovaná videa) ve formátech H.264, 3GPP, MPEG4 a 3GP.\n\nTelefon disponuje integrovaným přijímačem GPS s velmi dobrou citlivostí a dokonce elektromagnetickým kompasem, který zajišťuje naklánění mapy podle vaší polohy. Tento elektromagnetický kompas lze využít s navigačním softwarem dodávaným s telefonem - Google Maps při zobrazení map typu Street View, kdy se zobrazuje přímo pohled do ulice pomocí fotografií a tento pohled se při otáčení telefonem otáčí rovněž.\n\nDo G1 lze vložit paměťovou kartu microSD, která může mít velikost maximálně 32 GB, s telefonem je však dodávána microSD karta pouze o velikosti 2 GB. Větší kartu je tedy nutné eventuálně dokoupit.\n\nG1 disponuje dobíjeným akumulátorem o kapacitě 1150 mAh který při plném nabití dokáže udržet přístroj 5 až 130 hodin v chodu v závislosti na tom jak intenzivně je přístroj po tu dobu používán. Dobu provozu zkracuje hlavně používání Wifi a datových spojení obecně.\n\nG1 integruje speciální senzor který dokáže rozpoznat směr pohybu telefonu a jeho rotaci. Tento senzor je používán například aplikací Street View v režimu zobrazení „kompas“ pro ovládání pohledu v 3D prostoru.\n\nSoftwarovým základem pro veškeré funkce G1 je operační systém Android a pro něj určené aplikace. Většina vývojářů své aplikace pro Android píše v jazyce Java, avšak Android tyto aplikace nespouští nad J2ME od Sun Microsystems jak by mnozí očekávali, ale trochu netradičně nad vlastní implementací téhož, kterou Google pojmenoval Dalvik a její zdrojové kódy nabídl pod open-source licencí jako ostatně celou platformu Android. Z toho plyne že aplikace napsané v Javě je nutné zkompilovat do unikátního ne-Javovského bajtkódu předtím než mohou být spuštěny na Androidu.\n\nÚvodní obrazovka Androidu nezapře svoji inspiraci v desktopových operačních systémech. Je zde tradiční plocha s volitelnou obrazovkovou tapetou, na kterou následně umisťujeme dle vlastních preferencí programy, dokumenty, či různé specializované nástroje jako jsou například hodiny, zprávy dne apod. Plocha je horizontálně rozdělena na 3 části mezi kterými plynule přecházíme pohybem prstu do stran či například tažením ikony ke kraji displeje.\n\nAndroid používá internetový prohlížeč který vychází ze stejného opensource jádra jádro jako Google Chrome, prohlížeč Konqueror, prohlížeč Symbianu S60, Apple Safari či prohlížeč telefonu Apple iPhone. Jedná se o jádro WebKit.\n\nAndroid přichází s několika předvolenými aplikacemi (Mapy, GMail, YouTube přehrávač, Kalendář, Google Talk, apod.), které můžete používat nebo je snadno odstranit či nahradit jinými.\n\nLibovolné dostupné aplikace pro Android si může uživatel vybrat a stáhnout na Android Market, což je online aplikace, která umožní procházet kategorizovaný přehled všech dostupných aplikací pro tuto platformu, zvažovat vhodnost konkrétních aplikací pomocí hodnocení ostatních uživatelů a následně libovolnou zvolenou aplikaci stáhnout a nainstalovat do mobilního zařízení.\n\n\n"}
{"id": "367743", "url": "https://cs.wikipedia.org/wiki?curid=367743", "title": "Indický archiv v Seville", "text": "Indický archiv v Seville\n\nIndický archiv v Seville (šp. \"Archivo General de Indias\") je název archivu, který se nachází v městě Sevilla ve španělském autonomním společenství Andalusie. V roce 1785 jej založil španělský král Karel III., který zamýšlel shromáždit na jednom místě všechny dostupné informace o španělských koloniích.\n\nPro svou kulturní hodnotu byla celá stavba v roce 1987 přiřazena ke světovému dědictví, a to spolu s katedrálou Panny Marie a královským palácem v témže městě.\n"}
{"id": "367744", "url": "https://cs.wikipedia.org/wiki?curid=367744", "title": "Bratrská jednota baptistů Šumperk", "text": "Bratrská jednota baptistů Šumperk\n\nSbor Bratrské jednoty baptistů v Šumperku je v místní baptistickou církví, která má asi 100 plnoprávných členů a schází se na adrese Štefánikova 10.\n\nPo 2. světové válce přichází do Šumperka a okolí řada Čechů reemigrantů z polského Zelova. Jsou to potomci těch, kdo odcházeli v době rekatolizace pro svou evangelickou víru do vyhnanství. Připojují se k Vikýřovickému sboru, ale po příchodu další vlny navrátilců z Volyně, zakládají 9.2.1947 vlastní sbor. Modlitebnu, která jim slouží dodnes, si vybudovali z bývalé tiskařské dílny.\n\nŠumperští misíjně sloužili na řadě míst v širokém okolí. Některé misijní stanice časem zanikly a některé se připojili k jiným sborům (například práce na Krnovsku se ujali baptisté z Ostravy). Misie na Olomoucku, která začala v roce 1965, vyústila ve vznik nového početného sboru.\n\nV současnosti je to dynamický sbor z velké části mladých lidí se spoustou aktivit pro děti a mládež. K tomu jim slouží i občanské sdružení LANO, které založili. Pořádají volnočasové aktivity pro mladé, například florbal, hudební skupina, letní tábory s výukou angličtiny. S řad členů sboru jsou i tvůrci televizního křesťanského pořadu pro mladé lidi EXIT 316.\n1946 – 1956 Josef Tuček1957 – 1966 Bohumil Palla1968 – 1978 Josef Tuček1978 – 1985 Jaroslav Pospíšil1985 – 1993 Jan Obdržálek1993 – 2004 Miroslav Jersák2004 – doposud Pavel Mrázek\n\n\n"}
{"id": "367749", "url": "https://cs.wikipedia.org/wiki?curid=367749", "title": "Veněra 13", "text": "Veněra 13\n\nVeněra 13 (rusky: Венера-13), byla sovětská planetární sonda, která v rámci programu Veněra zkoumala planetu Venuši. Let se uskutečnil v roce 1981 a byl katalogizován v COSPAR pod označením 1981-106.\n\nJak bylo tehdy obvyklé, na cestu k Venuši vypravili Sověti dvě identické sondy, Veněru 13 a Veněru 14. Startovaly krátce po sobě.\n\nSondu Veněru 13 vynesla do vesmíru raketa Proton-K/D-1 z kosmodromu Bajkonur (rampa PU-200P) ráno 30. října 1981. Po čtyřech měsících letu se od ní oddělilo 1. března 1982 přistávací pouzdro a zatímco nosná sonda pokračovala po průletu kolem planety dál na heliocentrickou dráhu, pouzdro (přistávací modul) se dostalo na povrch Venuše v oblasti Phoebe Regio. Během letu atmosférou byla prováděna její měření. Na povrchu pouzdro s pomocí mechanické vrtačky dokázalo odebrat vzorky horniny a dostat je do hermeticky uzavřené komory. V ní byla teplota 30 stupňů, tlak 5 atmosfér a fluorescenční spektrometr, jímž se vzorky horniny zkoumaly. Byl nalezen hlavně uran a draslík. Naměřené údaje byly přenášeny přes prolétající sondu po dobu 127 minut na Zemi. Sonda také odeslala k Zemi první barevné snímky Venuše z oblasti přistání. Po dvou hodinách pouzdro obrovský tlak a teplotu na povrchu planety nevydrželo a přestalo pracovat.\n\nHmotnost sondy je udávána vč.dvou pomocných raket a paliva 4363 kg. Samotná sonda s označením 1981-106A měla 2460 kg, pomocné rakety byly označeny 106B a 106C, přistávací pouzdro s hmotností 1478 kg katalogizováno jako 1981-106D.\n\n"}
{"id": "367750", "url": "https://cs.wikipedia.org/wiki?curid=367750", "title": "Homo floresiensis", "text": "Homo floresiensis\n\nHomo floresiensis (česky též člověk floreský, neformálně přezdívaný „hobit“) je podle některých teorií samostatným druhem rodu \"Homo\", odlišujícím se zejména svou malou postavou a mozkem, který přežíval do relativně nedávné doby. Pojmenován byl po indonéském ostrově Flores, na němž byly nalezeny jeho pozůstatky. Roku 2003 byla na ostrově v usazeninách jeskyně Liang Bua nalezena jedna téměř kompletní částečně fosilizovaná kostra (označená podle jména jeskyně a pořadí nálezu jako LB1) a jedna kompletní čelist (označená jako LB2), pocházející z doby před 18 000 lety (svrchní pleistocén). Tyto nálezy byly poprvé publikovány v říjnu 2004. V dalších letech vykopávky v jeskyni pokračovaly a do konce roku 2008 archeologové odkryli části koster celkem 14 jedinců a také malé nástroje, vše pocházející z období před 94 000 až 13 000 lety.\nObjevitelé, antropologové Peter Brown a Michael J. Morwood s kolegy, vyjádřili názor, že řada znaků kostry LB1 svědčí o tom, že se jedná o nový druh hominida, jehož přímým předchůdcem byl snad \"Homo erectus\", a nazvali ho \"Homo floresiensis\". Tito hominidé dosahovali i v dospělosti výšky pouze o něco více než 1 metr. Jejich extrémně malou výšku objevitelé přisoudili tzv. ostrovnímu nanismu, který způsobuje, že těla velkých druhů živočichů se v prostředí s omezenými potravními zdroji po několika generacích zmenší. S ohledem na dobu, z níž nálezy pocházejí, by \"H. floresiensis\" byl současníkem \"Homo sapiens\".\n\nBrzy po zveřejnění objevu přišel indonéský antropolog Teuku Jacob s prvními pochybnostmi. Podle něj patřila lebka LB1 modernímu člověku trpícímu mikrocefalií. Vzápětí se rozhořel spor, který vedl k publikaci velkého počtu studií podporujících či odmítajících argumenty ve prospěch statutu nového lidského druhu. V březnu 2005 tým vědců pod vedením paleoneuroložky Dean Falkové publikoval v časopise studii o jeho mozku, v níž podpořil teorii nového druhu. Několik jiných vědců v čele s evolučním biologem a paleontologem Robertem D. Martinem výsledky studie napadlo a přiklonilo se k závěru, že lebka je mikrocefalická. Původní objevitelé se s touto interpretací neztotožnili a trvali na tom, že \"H. floresiensis\" je samostatný druh. Jejich názor podpořila studie z roku 2007, v níž Dean Falková porovnala mozek \"H. floresiensis\" s deseti mikrocefalickými mozky a odhalila významné rozdíly. Kromě toho další studie z roku 2007, která zkoumala zápěstní kůstky \"H. floresiensis\", objevila některé podobnosti se šimpanzy či ranými hominidy, jako byl např. \"Australopithecus\", a došla k závěru, že tyto kosti se zřetelně liší od kostí současných lidí. Také studie kostí a kloubů horních a dolních končetin naznačily, že \"H. floresiensis\" byl mnohem podobnější raným než moderním formám člověka. Oponenti těchto závěrů se však stále snaží nalézt alternativní vysvětlení. Publikovány byly např. hypotézy, že se jedná o jedince druhu \"H. sapiens\" trpící vrozenými vývojovými chorobami jako Laronův syndrom nebo endemický kretenismus.\n\nPrvní nálezy učinil spojený australsko-indonéský tým paleoantropologů a archeologů, kteří na ostrově Flores hledali doklady pravěké migrace \"H. sapiens\" z Asie do Austrálie, v září roku 2003. Objev nového druhu neočekávali a nález kostry hominida ve vápencové jeskyni Liang Bua, označeného jako LB1, je překvapil. V blízkosti pak objevili ještě čelist dalšího jedince, kterého označili jako LB2. V průběhu následných vykopávek v roce 2004 odkryli části sedmi dalších koster pocházejících z období před 38 000–13 000 lety, označené jako LB3–LB9. Jedna nalezená pažní kost, rovněž předběžně připisovaná \"H. floresiensis\", je asi 74 000 let stará. Na rozdíl od téměř kompletní kostry LB1, jediné s celou lebkou, byly tyto další nálezy velmi neúplné. Nejkompletnější z nich je kostra označená jako LB6, sestávající ze spodní čelisti, vřetenní kosti, části loketní kosti, části pravé lopatky, jedné kůstky z chodidla a několika kostí prstů horních i dolních končetin. Vřetenní kost nese známky vyléčené zlomeniny. Kromě toho se v jeskyni nacházely též důmyslné kamenné nástroje, jejichž rozměry naznačují, že je užívali lidé vysocí asi 1 metr. Tyto nástroje pochází z archeologických horizontů datovaných do doby před 95 000–13 000 lety a zřejmě se používaly ke zpracování zabitých mláďat trpasličí formy Stegodona, o nichž se předpokládá, že byly kořistí LB1.\n\nNalezené kosti nejsou zcela fosilizované, jejich konsistence po nálezu připomínala mokrý savý papír. Po odkrytí bylo nutné je nejprve nechat vyschnout a potom je teprve archeologové mohli vykopat. Výzkumníci původně také doufali, že v nich naleznou zachovanou mitochondriální DNA, kterou by mohli porovnat se vzorky z podobně nefosilizovaných koster \"Homo neanderthalensis\" a \"H. sapiens\". Možnost nálezu využitelného vzorku DNA je však v kostrách velmi malá, neboť DNA obvykle teplému tropickému prostředí rychle podléhá, často během několika desítek let. Vyloučit nelze ani možnost kontaminace z okolního prostředí.\n\nArcheologové se do jeskyně znovu vrátili v roce 2007 a od té doby odkryli řadu dalších kostí, které připsali \"H. floresiensis\". Podle zpráv z konce roku 2008 byly objeveny části koster již 14 jedinců, ovšem žádná z nich není ani zdaleka tak úplná, jako LB1. Mezi nálezy nebyla ani žádná další lebka.\n\nNejdůležitějšími identifikačními znaky \"H. floresiensis\" jsou malé tělo a malý objem lebky. Brown s Morwoodem identifikovali i další, méně zřejmé znaky, které LB1 odlišují od moderních \"H. sapiens\". Patří mezi ně tvar zubů, absence brady a neobvykle málo prohnuté kosti předloktí. Každý z těchto odlišovacích znaků se stal předmětem přísného posouzení vědeckou komunitou, zda opravdu svědčí o novém lidském druhu či spíše o patologických odchylkách \"H. sapiens\", přičemž různé výzkumné týmy dospěly k různým závěrům. Objev dalších koster potvrdil existenci některých znaků nalezených u LB1, jako například málo vyvinutou bradu, ovšem Jacob a jeho tým argumentovali, že může jít jen o lokální morfologickou odlišnost \"H. sapiens\". G. A. Lyras et al. zase v morfometrickém výzkumu prokázali, že lebka LB1 se znatelně liší od všech lebek druhu \"H. sapiens\", včetně jedinců malého vzrůstu či mikrocefaliků, a je podobná spíše lebce \"H. erectus\".\n\nTypový exemplář navrženého nového druhu je tvořen poměrně kompletní kostrou a téměř kompletní lebkou, pravděpodobně patřící 30leté 1,06 m vysoké ženě (LB1), které se dostalo přezdívky Flo. Závěr, že \"H. floresiensis\" dorůstal jen velmi malé výšky, podporuje také nález holenní kosti LB8, která mohla podle Morwooda et al. patřit osobě vysoké 1,09 m. Tyto odhady se výrazně liší od výšek moderních lidí a jsou dokonce znatelně nižší, než je průměrná výška dospělého člověka i v současných populacích fyzicky malých lidí, jako jsou například Pygmejové (kde dospělá žena měří méně než 150 cm), Twaové, Semangové (dospělá žena 137 cm) či Andamanci (dospělá žena 137 cm). Obecně se z biofyzikálního hlediska považuje za významnější hmotnost a podle tohoto měřítka jsou rozdíly ještě větší. Odhaduje se, že LB1 dosahovala hmotnosti kolem 25 kg, což je nejenom méně než u současných \"H. sapiens\", ale i méně než u \"H. erectus\", který by měl podle Browna být přímým předchůdcem \"H. floresiensis\", a podobá se spíše hmotnosti jejich více než tři miliony let starého předka rodu Australopithecus, o němž se soudí, že nepřekročil hranice Afriky.\n\nPřes tyto rozdíly ve velikosti se zdá, že jinak se nalezené exempláře podobají \"H. erectus\", o němž se ví, že žil v jihovýchodní Asii v době, která se kryje s nejstaršími nálezy připisovanými \"H. floresiensis\". Stejný tým nalezl také údajné důkazy o přítomnosti \"H. erectus\" na ostrově Flores v době před 840 000 lety, a to v podobě kamenných nástrojů, ovšem přímo pozůstatky samotného \"H. erectus\" na ostrově nalezeny nebyly.\n\nBrown s kolegy vysvětlují malou postavu \"H. floresiensis\" jako výsledek života v prostředí s omezenými potravními zdroji, které vedlo k silnému ostrovnímu nanismu. Podobný vývoj byl zaznamenán i u jiných druhů žijících na ostrovech a na ostrově Flores ho lze zaznamenat také např. u trpasličího Stegodona, což byl chobotnatec, který se během čtvrtohor rozšířil po celé Asii. Teuku Jacob se svým týmem však teorii ostrovního nanismu podrobil kritice s tím, že kostra LB1 je podobná místní populaci v okolí vesnice Rampasasa a že u pygmejských populací mohou nastat podobné výrazné výkyvy ve velikosti těla.\n\nKromě malých rozměrů těla měl \"H. floresiensis\" také pozoruhodně malý mozek. Mozkovna typového exempláře má objem 380 cm³, což je na spodní hranici objemu mozku šimpanze nebo vyhynulých australopitheků. Mozek jedince LB1 je znatelně redukován i ve vztahu k předpokládanému přímému předku \"H. erectus\", jehož objem byl 980 cm³, což je více než dvojnásobek. Ovšem odhadovaný poměr objemu mozku vůči hmotnosti těla LB1 leží někde mezi \"H. erectus\" a velkými lidoopy.\n\nObjevitelé také \"H. floresiensis\" připisují pokročilé chování. V jeskyni Liang Bua byly nalezeny důkazy používání ohně k vaření a kosti stegodona se stopami po řezných nástrojích. Nalezené kamenné nástroje připomínají nálezy z mladého paleolitu, který je ovšem jinak spojován s moderními lidmi, jejichž mozky měly objem 1310–1475 cm³, tj. téměř čtyřnásobek objemu mozku \"H. floresiensis\" (při 2,6násobné hmotnosti těla). Některé z těchto nástrojů byly zjevně používány při skupinovém lovu místního trpasličího stegodona.\n\nUkazatelem inteligence je také rozměr oblasti 10 prefrontální kůry mozkové, která bývá spojována se sebeuvědoměním a která je u LB1 stejně velká jako u současných lidí, a to i přes jinak mnohem menší celkový objem mozku. Myšlenka, že příslušníci druhu \"H. floresiensis\" používali různé pokročilé technologie a navzájem spolupracovali, vedla objevitele k hypotéze, že snad ovládali i řeč.\n\nMezi další znaky, jimiž zastánci teorie o novém, dosud nepoznaném druhu hominida argumentují, patří poměrně malé prohnutí pažních kostí a poměr šířky a délky kostí dolních končetin. Přítomnost těchto znaků potvrdili i nezávislí odborníci, ovšem jejich význam je předmětem sporu. Podle Teuku Jacoba jsou všechny tyto znaky, nalezené na kostře LB1, patologického původu.\n\nRoku 2007 Susan G. Larsonová ze v New Yorku studovala se svým týmem téměř úplné kosti horní končetiny LB1 a povšimla si odlišnosti ve stavbě kosti pažní. Moderní lidé mají hlavice kosti pažní pootočené o 145 až 165 stupňů, což jim umožňuje, aby vnitřní strana jejich lokte směřovala mírně dopředu. Larsonová původně prohlásila, že pažní kost LB1 byla pootočená pouze o 110 stupňů, později však se svým týmem provedla nová měření a dospěla k závěru, že pootočení činilo 120 stupňů. Tento vývojový rozdíl oproti současným lidem mohl být výhodou při houpání se na pažích, ovšem komplikoval by činnosti spojované s moderními lidmi, jako je například výroba nástrojů. Dalším předmětem jejich výzkumu byl nekompletní materiál pletence horní končetiny sestávající ze zlomené klíční kosti LB1 a lopatky LB6. Klíční kost LB1 byla poměrně krátká, což v kombinaci se zjištěným tvarem lopatky a malým pootočením pažní kosti muselo vést k tomu, že \"H. floresiensis\" měl ramena o něco posunutá směrem dopředu, jakoby pokrčená. Díky tomu mohl ohýbat loket podobným způsobem jako moderní lidé, a tudíž snad i vyrábět nástroje.\n\nV září roku 2007 publikoval Matthew W. Tocheri z amerického Národního přírodovědného muzea se svým týmem studii zaměřenou na zápěstí \"H. floresiensis\". Předmětem studie byly tři zápěstní kůstky (kost loďkovitá, kost mnohohranná menší a kost hlavatá), o nichž se předpokládá, že patří ke kostře LB1. Podle jejich zjištění se tvary těchto kůstek znatelně liší od kostí zápěstí moderních lidí a podobají se spíše zápěstí afrických lidoopů nebo australopitheků.\n\nWilliam L. Jungers, morfolog ze , publikoval se svým týmem zase studii dolních končetin. Podle jejich měření měl \"H. floresiensis\" neobvykle plochá chodidla, která byla také poměrně velká v porovnání se zbytkem těla. Jedním z důsledků zřejmě bylo, že při chůzi musel mnohem více ohýbat kolena, než jak to činí současní lidé. Podle Jungerse nemohl být schopen rychlé chůze. \"H. floresiensis\" měl také neobvykle tvarované prsty na nohou a velmi krátký palec.\n\nJediné informace o době výskytu \"H. floresiensis\" na ostrově pocházejí z nálezů koster a nástrojů v jeskyni Liang Bua. Kosterní pozůstatky připisované \"H. floresiensis\" pochází z doby před 74 000 až 13 000 lety, některé nástroje jsou však až 95 000 let staré.\n\nHluboký průliv v sousedství ostrova byl příčinou toho, že Flores zůstal izolovaný i v průběhu poslední doby ledové (též zvané würmská), přestože hladina moře v tomto období poklesla natolik, že se většina ostatních Sundských ostrovů spojila v jeden. To vedlo objevitele k závěru, že případní příslušníci druhu, nebo jejich předchůdci, mohli ostrova dosáhnout jedině vodní cestou, možná na bambusovém voru, asi před 100 000 lety, nebo pokud se jednalo o příslušníky druhu \"H. erectus\", i mnohem dříve. Na jiných místech ostrova byly nalezeny různé doklady o přítomnosti hominidů staré až 840 000 let. Jedním z důvodů vyhynutí \"H. floresiensis\" i dalších členů místní fauny, včetně trpasličího chobotnatce stegodona, mohla být vulkanická erupce přibližně před 12 000 lety. \"H. floresiensis\" byli tedy po nějakou dobu současníky \"H. sapiens\", a dokonce o 12 000 let přežili neandertálce, kteří vyhynuli asi před 24 000 lety.\n\nPodle hypotézy Gregory Fortha z kanadské však tento druh mohl přežívat v některých částech ostrova i déle, a stát se tak zdrojem místního mýtu o člověku podobných stvořeních nazývaných \"Ebu Gogo\" (česky „pramáti, která všechno sní“), což měli být malí, chlupatí obyvatelé jeskyní s omezenou schopností řeči. Tato stvoření měla údajně na ostrově pobývat ještě v době příjezdu prvních portugalských lodí v 16. století a podle některých tvrzení dokonce ještě koncem 19. století. Nizozemský paleontolog Gert van den Bergh zaznamenal vyprávění o \"Ebu Gogo\" ještě na začátku 90. let 20. století. Na ostrově Sumatra kolují podobné pověsti o 1–1,5 m vysokém člověku podobném tvoru nazývaném \"Orang Pendek\" (česky „malý člověk“), o kterém paleontolog Henry Gee spekuloval, že by mohl souviset s \"H. floresiensis\".\n\nSoučasně s \"H. floresiensis\" obývali ostrov Flores mj. krysa floreská (\"Papagomys armandvillei\"), která zde žije dodnes, a malý chobotnatec \"Stegodon florensis\". Tyto druhy mohly být součástí jídelníčku člověka floreského. Naopak jeho nepřáteli mohli být varan komodský, který je v současné době na ostrově téměř vyhuben, či 1,8 metru vysoký a 16 kg vážící čáp \"Leptoptilos robustus\" rodu marabu, popsaný v roce 2008 ze stejně starých vrstev jako \"H. floresiensis\".\n\nÚvahy o tom, že nálezy z ostrova Flores reprezentují nový druh, jsou mezi odbornou veřejností považovány za velmi kontroverzní téma. Vedoucí paleontolog indonéské univerzity Gadjah Mada Teuku Jacob a další vědci vyjádřili s připsáním nálezů novému druhu rodu \"Homo\" nesouhlas. Jacob prohlásil, že se jedná o poddruh \"H. sapiens\" patřící k australomelanéské rase. Podle indonéského vědce malá lebka patřila mentálně retardovanému modernímu člověku nějaké pygmejské formy, který trpěl genetickou poruchou mikrocefalie, jejímž důsledkem je malý mozek i lebka.\n\nNa začátku prosince roku 2004 Jacob většinu nálezů z Národního archeologického výzkumného centra v Jakartě bez povolení odvezl k výzkumu do své vlastní laboratoře ve 443 km vzdáleném městě Jogjakartě. Objevitel kostí Peter Brown následně vyjádřil obavy o to, aby se důležité vědecké důkazy neocitly pouze v rukou malé skupiny vědců, kteří k nim ani neumožní přístup jiným vědcům, ani nebudou sami publikovat výsledky vlastních výzkumů, podobně jako se stalo v případě tzv. Svitků od Mrtvého moře. Jacob nakonec pozůstatky vrátil, ovšem některé jejich části byly vážně poškozené, což způsobilo mezi kolegy ve světě velké pozdvižení. Zprávy o navrácených fosiliích hovořily o dlouhých hlubokých řezech po obou stranách spodní čelisti, snad způsobených nožem při sundávání gumového odlitku. Brada druhé čelisti byla ulomená a přilepená zpět, ovšem v nesprávném úhlu. Pánev byla rozdrcená, což podle některých znemožňovalo rozpoznat některé podrobnosti tvaru a držení těla a historii jeho vývoje. Jacob však popřel jakýkoliv zlý úmysl s tím, že tato poškození se vyskytla během přepravy zpět do Jakarty. Některé znaky však svědčily spíše o tom, že čelist byla poškozena při práci na odlitku tváře, přičemž následně byly obě poloviny čelisti k sobě přiloženy ve špatném úhlu, mezery vyplněny úlomky kostí a vše následně překryto silnou vrstvou lepidla.\n\nRoku 2005 indonéské úřady zakázaly vstup do jeskyně, takže žádné další vykopávky nebyly možné. Některá média, jako např. , spekulovala, že za těmito opatřeními byla snaha nedovolit žádná zjištění prokazující, že se Teuku Jacob, považovaný za „krále indonéské paleontologie“, mýlil. Návrat do jeskyně byl vědcům znovu umožněn až v roce 2007.\n\nJeště před tím, než Jacob kosti odvezl, byla lebka LB1 podrobena CT vyšetření, podle něhož roku 2005 tým Dean Falkové z  vytvořil a analyzoval její počítačový model. Výsledky byly publikovány v časopisu v únoru roku 2005. Autoři studie došli k závěru, že lebka nepatřila pygmejské formě člověka ani deformovanému jedinci, a podpořili tak názor, že se jedná o nový druh. V říjnu téhož roku však otiskl další studii týmu vedeného Alfredem Czarnetzkim, Carstenem Puschem and Jochenem Weberem. Tito autoři vyjádřili nesouhlas se závěry únorové studie s tím, že lebka LB1 vykazuje znaky mikrocefalie.\n\nVýsledky studie z února 2005 napadl také v květnu 2006 Robert D. Martin s kolegy z Field Museum v Chicagu, kteří rovněž dospěli k závěru, že lebka je mikrocefalická. Podle Martina je tento mozek příliš malý na to, aby patřil nějakému oddělenému trpasličímu druhu. Objemu mozku 400 cm³ by podle něj odpovídal tvor maximálně 30 cm vysoký, přičemž objevená kostra je více než 3krát vyšší. V září roku 2006 došla ke stejnému závěru skupina vědců z Indonésie, Austrálie a Spojených států pod vedením Teuku Jacoba, zkoumající strukturu kostí a lebky.\n\nBrown a Morwood tyto studie podrobili kritice s tím, že výška \"H. floresiensis\" nemůže být důsledkem mikrocefalie, a poukázali na studie jiných vědců, které zavrhly možnost, že by nalezený jedinec trpěl nějakou podobnou chorobou. Rovněž tým Dean Falkové stál nadále za závěry své studie a trval na tom, že tvar lebky je velmi odlišný od jedinců trpících mikrocefalií. Také William Jungers, morfolog ze , prohlásil, že kostra nevykazuje žádné stopy choroby. Ovšem podle Jochena Webera z Leopoldina Hospital ve Schweinfurtu nelze mikrocefalii zcela vyloučit. Studii na toto téma zveřejnila též Debbie Argue z , která v \"Journal of Human Evolution\" možnost mikrocefalie zavrhla a dospěla k závěru, že se jedná o nový druh.\n29. ledna 2007 publikovala Falková novou studii, která podpořila názory, že v případě floreských nálezů se nejedná o mikrocefalického \"H. sapiens\". V této nové studii Falková prozkoumala trojrozměrné počítačové modely devíti mikrocefalických mozků a 10 běžných lidských mozků. Studie odhalila, že floreská lebka se více podobá lebkám zdravých mozků současných lidí než lebkám mikrocefaliků, ale současně má také některé jedinečné znaky, které by se daly čekat spíše u odlišného druhu. Porovnáním frontálních a temporálních laloků Falková zjistila, že se jedná o vysoce rozvinutý mozek, zcela nepodobný mozku mikrocefalickému, který je v mnoha ohledech odlišný od mozků současných lidí. Toto zjištění současně považovala i za odpověď na předešlé kritiky, podle nichž byl mozek LB1 příliš malý na to, aby mohl dosáhnout inteligence požadované k vytvoření nástrojů nalezených v blízkosti kostry.\n\nVýše uvedená studie G. A. Lyrase z roku 2008 potvrzuje závěry Dean Falkové, neboť podle ní trojrozměrné morfometrické znaky mikrocefalických lebek \"H. sapiens\" jsou stále v rozsahu typickém pro druh \"H. sapiens\", zatímco lebka LB1 se z tohoto rozsahu vymyká.\n\nV červnu 2006 přišel americký anatom Gary D. Richards z  s názorem, že kostry nalezené na ostrově Flores by mohly být pozůstatky lidí trpících tzv. Laronovým syndromem. O rok později, v červnu 2007 Jisra'el Herškovic, Li'ora Kornreichová a Cvi Laron z Telavivské univerzity v Izraeli publikovali studii, podle níž jsou morfologické znaky \"H. floresiensis\" prakticky totožné se znaky typickými pro Laronův syndrom. U postižených lidí vzniká tzv. hypofyzární nanismus, který působí zdáním, jako by trpěli nedostatkem růstového hormonu. Ve skutečnosti je však u nich úroveň růstového hormonu spíše zvýšená, ovšem jejich tělo na něj nereaguje. Mezi další znaky choroby patří nedostatečně vyvinutá lebka, malý obličej, malá spodní čelist a jiné kosterní změny. Choroba je nejvíce rozšířená na Blízkém Východě, a to zejména u dětí, jejichž rodiče jsou si navzájem blízce příbuzní, vyskytuje se ale i v dalších oblastech včetně jihovýchodní Asie.\n\nIzraelští vědci porovnali také rentgenové snímky několika Izraelců postižených syndromem, kteří dosahovali výšky mezi 108 a 128 cm, s údaji o LB1. Ve své studii srovnávali celkem 36 znaků vyskytujících se po celé kostře a dospěli k závěru, že většina se podobala znakům Laronova syndromu, včetně výrazného nadočnicového oblouku, absence jedné z vedlejších dutin nosních a krátkých končetin vzhledem k délce trupu. Lidé postižení syndromem měli také malé hlavy, i když ne tak malé, jako LB1. Rovněž některé anatomické znaky, které Dean Falková zaznamenala na vnitřní straně lebky, by mohly být výsledkem přizpůsobení se zmenšené mozkovně a byly nalezeny i u postižených Laronovým syndromem.\n\nTito postižení však mívají také velmi hutnou kost u bradavkového výběžku spánkové kosti v oblasti zvané , zatímco u zdravých jedinců tato kost bývá houbovitá a vyplněná vzduchem. Protože Hershkovitz neměl k dispozici rentgenové snímky této části lebky, nemohl podobné srovnání učinit. Falková však mohla ke srovnání využít snímků počítačové tomografie a zjistila, že tato oblast lebky LB1 nevykazuje žádné známky Laronova syndromu. V březnu roku 2009 Falková a její spolupracovníci zveřejnili studii, v níž srovnali některé další rysy LB1 s rysy popsanými v lékařské literatuře u pacientů s Laronovým syndromem, jako pneumatizaci (vytváření dutin) a tloušťku lebečních kostí, tvar obličeje, čelisti, zubů a brady, mimo lebku pak tvar ramene, zápěstí, pánve a celkové proporce těla včetně relativní velikosti chodidla. Autoři studie neshledali žádnou významnou podobnost mezi studovanými znaky LB1 a znaky typickými pro Laronův syndrom a dospěli k závěru, že LB1 touto chorobou netrpěla.\n\nStruktura ramenních, pažních a zápěstních kostí \"H. floresiensis\" se podle popisů publikovaných v některých studiích z roku 2007 liší od moderních lidí a je mnohem bližší struktuře kostí raných členů podčeledi Homininae nebo šimpanzů. Závěry této studie do značné míry podporují názor, že \"H. floresiensis\" je spíše samostatným druhem a nikoliv současným člověkem trpícím tělesnou vadou.\n\nSusan G. Larsonová et al. studovali kosti horní končetiny kostry LB1. Podle nich byla pažní kost tohoto jedince neobvykle málo pootočená vůči lokti, mnohem méně, než u současných lidí. Tento znak už před nimi analyzovali také Gary D. Richards, podle nějž ho lze nalézt též u současných pygmejských populací, a Teuku Jacob, který na základě studia míst úponů svalů na kostech LB1 dospěl k názoru, že malé pootočení pažní kosti je jen důsledkem slabých svalů tohoto jedince. Larsonová oponovala Richardsovu závěru s tím, že ve své studii citoval starší práci z roku 1972, která analyzovala vzorek 6 pygmejských žen ze středovýchodní Afriky, a že tento malý vzorek není reprezentativní pro celou populaci. Podle ní jsou pažních kosti pygmejských populací obvykle pootočené podobně jako u lidí běžné výšky. Kromě toho Larsonová se svým týmem na studovaných kostech hledala nějaké známky mikrocefalie, ale žádné nenašla.\n\nWilliam L. Jungers ze přirovnal malé pootočení pažní kosti \"H. floresiensis\" k podobně malému pootočení u raného hominida, jehož pozůstatky byly nalezeny v Dmanisi v Gruzii, a který byl označen jako \"Homo georgicus\". Larsonová et al. studovali také poměrně krátkou klíční kost a neobvyklou stavbu pletence horní končetiny \"H. floresiensis\". Své nálezy pak porovnali s kostrou KNM-WT 15000, známou jako „chlapec z Nariokotome“, která byla přiřazena druhu \"H. erectus\", a dospěli k závěru, že pletenec horní končetiny \"H. floresiensis\" je mezičlánkem ve vývoji lidského ramene.\n\nZatímco někteří odborníci, včetně paleoantropologa Russela Ciochona z , tyto závěry podpořili, jiní se k nim postavili zdrženlivěji s tím, že vzorek kostí \"H. floresiensis\", který je v současné době k dispozici, je příliš malý, a že výzkum Larsonové je z větší části založen pouze na jediné kosti horní končetiny.\n\nDalší studii, která podpořila teorii nového druhu, publikovali Matthew W. Tocheri et al., kteří se soustředili na analýzu zápěstních kostí. Ve své práci porovnali tři zápěstní kůstky nalezené v jeskyni Liang Bua, které pravděpodobně patří ke kostře LB1, se zápěstními kůstkami současných lidí, některých raných hominidů a afrických lidoopů. Podle jejich závěrů jsou tyto kůstky podobné kůstkám lidoopů a částečně též australopitheků, a velmi odlišné od zápěstních kůstek jak současných lidí, tak také člověka neandertálského a dokonce i \"Homo antecessor\". Zápěstní kůstky patřící \"H. floresiensis\" nemají některé znaky, které se vyvinuly u předchůdců současných lidí již nejméně před 800 000 lety. Protože tyto znaky se na kostech objevují již v průvěhu embryonálního vývoje, Tocheri z toho vyvozuje, že je velmi nepravděpodobné, aby jejich neobvyklý tvar byl důsledkem nějaké vývojové vady.\n\nNesouhlas s tímto závěrem vyjádřil paleontolog Robert D. Martin, který poznamenal, že zatím nikdo nestudoval zápěstí mikrocefaliků. Alan Thorne z  prohlásil, že rozdíly mezi kostmi byly jen velmi malé a že podobné odchylky se mohou objevit i u současných lidí. Také poukázal na fakt, že nalezené zápěstní kůstky byly v jeskyni rozptýlené a není jisté, zda všechny patřily stejnému jedinci. Michael Morwood z  v Austrálii, jeden ze spoluautorů studie, Thornovi oponoval s tím, že tyto nálezy na zápěstních kůstkách se doplňují i s dalšími zjištěními, jako jsou proporce těla, velikost mozku, morfologie ramene, pánve, čelisti a zubů, které všechny dohromady naznačují, že \"H. floresiensis\" je samostatným druhem, který se vyvinul v izolaci na ostrově.\n\nTeorie nového druhu byla dále podpořena studií dolních končetin, kterou zveřejnil William L. Jungers se svým týmem (složeným převážně ze stejných vědců, kteří se podíleli na výše uvedené analýze kostí horní končetiny). Jednou z nejvýznamnějších odlišností ve struktuře kostry dolní končetiny byla neobvykle plochá a v porovnání se zbytkem těla též velká chodidla. Palec byl popsán jako neobvykle krátký a podobný raným hominidům, včetně australopitheků. Antropolog Henry McHenry z  prohlásil, že tyto nálezy Jungersova týmu by mohly znamenat konec veškerým diskusím na téma vývojové choroby. Mnohem větší záhadou podle něj je, odkud se druh \"H. floresiensis\" vzal. Antropolog John Hawks z  však stále zůstává nepřesvědčen, neboť daná studie podle něj nedostatečně porovnala popisované znaky se současnými pygmejskými populacemi.\n\nRoku 2008 přišli australští vědci Peter J. Obendorf, Charles E. Oxnard, a Ben J. Kefford s teorií, že jedinci označení LB1 a LB6 trpěli tzv. myxedémovým typem vrozeného syndromu z jodové karence (nedostatku jódu) a že byli součástí touto chorobou jinak nedotčené populace \"H. sapiens\", která podle nich ostrov v té době obývala. Porucha bývá vyvolána několika faktory spojenými s životním prostředím postižených, mezi něž patří i nedostatek jódu. Choroba způsobuje též určitou formu nanismu a i v dnešní době ji lze sledovat mj. i mezi obyvateli Indonésie. Postižení, kteří se narodili bez funkční štítné žlázy, mívají malá těla a zmenšený mozek, ale jejich motorické schopnosti jsou ovlivněny mnohem méně než v případech endemického kretenismu neurologického původu. Autoři studie se domnívají, že na ostrově Flores mohly před přibližně 18 tisíci lety (což je doba, z níž nalezené kostry pochází) vládnout podmínky vedoucí ke vzniku této choroby. Podle nich jsou různé odlišnosti, nalezené na kostech z jeskyně Liang Bua, jako například zvětšená podvěsková jáma klínové kosti, neobvykle rovná a jen málo pootočená kost pažní či relativně silné končetiny, příznaky této diagnózy. Tímto způsobem mohou být údajně vysvětleny rovněž spodní třenové zuby se dvěma kořeny či primitivní morfologie zápěstí. Autoři studie nevylučují ani možnost, že i ústně tradované příběhy o podivných člověku podobných stvořeních žijících na ostrově, mohou ve skutečnosti popisovat lidi postižené kretenismem.\n\nReakce na zjištění australských vědců se lišily. Robert D. Martin vyjádřil souhlas se zkoumáním různých dalších postižení, kterými by se nálezy vysvětlily, aniž by je bylo nutné připisovat novému druhu, osobně však stále dává přednost mikrocefalické teorii. Dean Falková výsledky australského týmu napadla s tím, že CT snímky podvěskové jámy neukázaly, že by byla větší, než je obvyklé, a protože rozměry této části klínové kosti byly klíčovým argumentem studie, zavrhla celou tuto hypotézu. Peter Brown, objevitel fosílií, prohlásil, že pozůstatky LB1 byly natolik špatně zachovalé, že podle něj žádné smysluplné změření velikosti podvěskové jámy není možné. Napadána byla i další Obendorfova měření, neboť jeho tým je neprováděl přímo na kostech ani nepoužil CT snímky, ale pouze záběry rentgenových snímků z dokumentu , který roku 2005 natočila britská .\n\nEvoluční vztahy \"H. floresiensis\" jsou rovněž předmětem kontroverze. Mnohé dřívější studie naznačovaly, že se vyvinul z lokální populace druhu \"Homo erectus\", který obýval Asii před expanzí druhu \"Homo sapiens\". Nejnovější výzkum však upozorňuje, že populace \"H. floresiensis\" nesla výrazné znaky raných hominidů, kteří žili před rozšířením druhů \"H. erectus\" a \"H. ergaster\". Je možné, že \"H. floresiensis\" vznikl evolucí z raných migračních skupin druhů \"H. habilis\", \"H. rudolfensis\", či \"H. georgicus\", jejichž existenci nelze vyloučit. Migraci těchto hominidů z Afriky do Asie lze předpokládat nejpozději před 1,4 milionu let. Izolací některé z jejich lokálních populací mohlo následně dojít k evoluci \"H. floresiensis\".\n\nV letech 2015-2016 bylo o \"hobitech\" z Flores publikována celá řada dalších studií v recenzovaných časopisech.\n\nKonkrétně: Změněné datování - \"H. floresiensis\" žil na Flores asi před 190 tisíci lety až 50 tisíci lety. Tvrzení, dle nichž zde hobiti přežívali ještě před 13 tisíci lety, jsou opouštěna. Cca v době konce hobitů jsou na Flores doloženi první zástupci druhu \"Homo sapiens\" (ohništi, nikoliv zatím fosíliemi; uvádí se, že \"H. floresiensis\" oheň nepoužíval, i to je v rozporu s řadou údajů ve starších článcích).\n\nJe-li nové datování správné, prakticky to vylučuje hypotézu mikrocefalie, hobiti žili na Flores dříve než \"Homo sapiens\" a dávno před migrací \"Homo sapiens\" z Afriky. Také se propojují evoluční vztahy mezi hobity a jinými formami (ještě nezmenšenými) asijských \"Homo erectus\". Druhové řazení je poněkud věcí vkusu, není tím zcela vyloučeno ani to, že hobiti mají původ v ještě ranějších druzích rodu \"Homo\" (viz výše) nebo dokonce australopitéků.\n\nNové studie byly roku 2016 publikovány např. v \"Nature\" a v \"Journal of Archaeological Science\". Veřejně přístupná jsou shrnutí těchto článků: Phys.org (anglicky, První Homo sapiens na Flores a konec hobitů), Sciencemag.cz (česky), Osel.cz (česky, Homo erectus jako pravděpodobný předek hobita).\n\n\n\n"}
{"id": "367751", "url": "https://cs.wikipedia.org/wiki?curid=367751", "title": "Kudlov", "text": "Kudlov\n\nKudlov je místní část a katastrální území statutárního města Zlína. K 1. lednu 2016 je v místní části Kudlov evidováno 1983 obyvatel a 597 čísel popisných.\n\nV knihách od r. 1872 jsou uváděny dva tvary názvu Kudlov - Kudlow. Původ názvu je odvozen pravděpodobně z apelativa kudla nebo související s kúdel, koudel.\n\nKudlov se nachází 2,5 km jihovýchodně od Zlína. Leží v nadmořské výšce 394 metrů na rozloze 627 ha. Hranice katastru tvoří na jihozápadě obec Březnice, na západě Zlín, na severovýchodě Jaroslavice a na východě Želechovické paseky.\n\nObec byla založena někdy mezi rokem l. p. 1550 - 1570. Nejstarší dochovaná zmínka o obci se nachází v Zemských deskách práva Olomouckého z roku l. p. 1571. Připomíná se poprvé roku l. p. 1589, jako panství Frydricha a Buriana Tetourů.\n\nZdejší lidé - pasekáři, se po staletí živili chovem dobytka, sušením ovoce, zemědělstvím a drobnou řemeslnou výrobou.\n\nVýznamným počinem pro malou osadu byla ve dvacátém století stavba Filmových ateliéru Baťa (FAB) v říjnu r. 1935. Byla zde vybudována i malá obytná kolonie převážně pro zaměstnance studia. V pozdějších 50. a 70. letech 20. století se obytná kolonie bytovou zástavbou rozrostla na čtvrt zvanou Švermova, dnes Filmové ateliéry. Význačným datem života obce se stal 20. květen 1938, kdy skončila její samostatnost. Kudlov se stal součástí tehdy budovaného „Velkého“ Zlína. Přispěla k tomu blízkost Baťových závodů, jejich vliv na místní obyvatele a neutěšená světová politická situace, jejímž důsledkem byla 2. světová válka. Kudlov byl osvobozen 2. května 1945 sovětskými vojsky. Ještě jednou se obec nadechla k samostatnosti, a to za socialismu od 17. 5. 1954 do 14. 6. 1964. Po těchto letech se opět stala součásti tehdejšího Gottwaldova a nyní opět Zlína.\n\n\nKudlovem prochází krajská silnice III/49026. Městská hromadná doprava je zajišťována především autobusovou linkou 32, zajíždí sem také několik spojů linky 31. Místní částí projíždějí také 2 příměstské linky dopravce ČSAD Vsetín vedoucí ze Zlína do Luhačovic.\n\n\n\n\n"}
{"id": "367758", "url": "https://cs.wikipedia.org/wiki?curid=367758", "title": "Izabela z Valois", "text": "Izabela z Valois\n\nNositelky jména Izabela popř. Isabela z Valois:\n\n"}
{"id": "367759", "url": "https://cs.wikipedia.org/wiki?curid=367759", "title": "Volby do Senátu Parlamentu České republiky 1996", "text": "Volby do Senátu Parlamentu České republiky 1996\n\nVolby do Senátu Parlamentu České republiky 1996 (Senátní volby 1996) se uskutečnily ve dnech 15. a 16. 11. 1996 (první kolo) a 22. a 23. 11. 1996 (druhé kolo). Protože se jednalo o první volby do Senátu, volilo se ve všech volebních obvodech, přičemž pro třetinu obvodů měl trval mandát 2 roky (obvody 1, 4, 7…), pro další třetinu 4 roky (obvody 2, 5, 8…) a pro poslední třetinu 6 let (obvody 3, 6, 9…).\nV 81 senátních obvodech vybírali voliči z celkem 568 kandidátů, dalších 13 jich bylo odvoláno. V průměru tedy bylo 7 kandidátů na obvod, nejvíce, 13 kandidátů bylo ve volebním obvodu 27; naopak v 11 obvodech bylo pouze 5 kandidátů. \n\nVe čtyřech případech voliči rozhodli hned v prvním kole, když kandidát získal více, než 50% hlasů\nVe zbývajících případech se konalo druhé kolo, kam postoupili dva nejúspěšnější kandidáti v daném obvodu.\n\nZvolení senátoři byli až na dvě výjimky navrženi parlamentními politickými stranami. Výjimkami byli nezávislý Richard Falbr a Pavel Heřman za DEU . Dalších 8 senátorů nebylo členem navrhující strany.\n"}
{"id": "367766", "url": "https://cs.wikipedia.org/wiki?curid=367766", "title": "Rozhledna Diana", "text": "Rozhledna Diana\n\nDiana je rozhledna nacházející se na Výšině přátelství, kóta 556 m n. m., západně od lázeňského centra Karlových Varů. \n\nRoku 1909 byl odsouhlasen projekt na výstavbu lanové dráhy a rozhledny. Realizací byl pověřen stavitel Fousek. Stavba lanovky byla dokončena 5. srpna 1912. \n\nS výstavbou rozhledny bylo započato v roce 1913, náklady činily 110 tisíc korun. Dne 27. května 1914 byla rozhledna slavnostně otevřena. Již od počátku byla vybavena elektrickou zdviží, která byla rekonstruována naposledy roku 1998. Za první republiky nesla jméno Hanse Kudlicha, rakouského revolucionáře, který roku 1848 emigroval do USA. Po roce 1945 nesla krátce název Benešova rozhledna. Nad kamenným podstavcem čtyřboké věže spočívá cihlová nástavba, zakončená dřevěným vyhlídkovým ochozem. \n\nDo roku 1965 používala lanová dráha otevřené vozy. Po přerušení provozu v roce 1981 byl provoz znovu obnoven roku 1988.\n\nCelková výška rozhledny je 40 metrů, ochoz je ve výšce 35 metrů. Při výstupu je nutno zdolat 150 schodů, lze ale využít výtah pro 8 osob. Namísto verandy výletní restaurace u rozhledny byl v květnu 2015 otevřen Motýlí dům.\n\nNa rozhlednu se lze dopravit lanovkou, jejíž nástupní stanice je v Mariánské ulici, cílová poblíž rozhledny. Délka lanovky je 453 metrů, převýšení 167 metrů. Pěšky lze z města vystoupat po modré turistické značce či po četných lázeňských cestách. Rozhledna je přístupná po celý rok.\n\nZ rozhledny je výhled na město Karlovy Vary, zejména lázeňskou část a údolí řek Ohře a Teplé. Od severu k jihu lze dále spatřit Plešivec, Klínovec, Doupovské hory, Goethovu rozhlednu, Aberg (Doubská hora), Slavkovský les, Smrčiny, Krušné hory. \n\n"}
{"id": "367768", "url": "https://cs.wikipedia.org/wiki?curid=367768", "title": "Tilda Swintonová", "text": "Tilda Swintonová\n\nKatherine Mathilda „Tilda“ Swintonová, nepřechýleně Swinton (* 5. listopadu 1960 Londýn) je skotská herečka oceněná Oscarem za nejlepší výkon ve vedlejší roli, který obdržela za ztvárnění postavy Karen Crowderové v dramatu \"Michael Clayton\" (2007).\n\nNarodila se v Londýně Australance Judith Balfourové a Skotovi siru Johnu Swintonovi z Kimmerghameu. Rodina Swintonů je stará anglo-skotská rodina, která může svoje předky vystopovat až do 9. století. Navštěvovala \"West Heath Girls' School\", stejnou třídu jako princezna Diana. V roce 1983 promovala na prestižní Cambridgeské univerzitě ze sociálních a politických věd. Získala dva čestné doktoráty (dr. h. c.), první v červenci 2006 na Skotské královské akademii hudby a dramatu (RSAMD) v Glasgowě a druhý 6. srpna téhož roku na Napierově univerzitě v Edinburghu.\n\nŽije ve Skotsku se skotským malířem Johnem Byrnem, se kterým má dvojčata Xaviera a Honor.\n\nNež začala účinkovat i ve filmech, pracovala především v divadlech, ve kterých předváděla vynikající herecké výkony. Její první velká filmová role přišla v roce 1992 ve filmu \"Orlando\" podle románu Virginie Woolfové. Další velká role se dostavila až o pět let později ve filmu Tima Rotha \"Válečná zóna\".\n\nPopularitu po celém světě jí přinesla až role vedle Leonarda DiCapria ve filmu \"Pláž\". Nominaci na Zlatý glóbus jí vynesl film \"Temná voda\" v roce 2001. V roli archanděla Gabriela se objevila ve filmu \"Constantine\" s Keanu Reevesem v roce 2005. V témže roce získala také roli Bílé čarodějnice Jadis ve filmu \"\" podle knihy C. S. Lewise \"Lev, čarodějnice a skříň\", která jí vynesla úspěch u kritiky. Jako cameo se objevila i v pokračováních tohoto filmu \"\" a \"\".\n\nPozitivní reakce sklidila za postavu Karen Crowderové ve filmu \"Michael Clayton\" z roku 2007, za kterou získala Oscara, cenu BAFTA a druhou nominaci na Zlatý glóbus. O rok později si zahrála roli Elizabeth Abbottové vedle Brada Pitta ve filmu \"Podivuhodný případ Benjamina Buttona\". Svůj talent potvrdila i rolí v italském filmu Mé jméno je láska, za který sklidila ocenění na MFF Dublin 2010 za nejlepší ženský herecký výkon.\n\n"}
{"id": "367773", "url": "https://cs.wikipedia.org/wiki?curid=367773", "title": "Hilary Paweł Januszewski", "text": "Hilary Paweł Januszewski\n\nHilarius Janusze (11. června 1907, Krajenky u Tuchole – 25. března 1945, Dachau) byl polský kněz a mučedník. V katolické církvi je uctíván jako blahoslavený.\n\nNarodil se 11. června 1907 v Polsku v Krajenkach u Tuchole ve velmi chudé rodině. Při křtu dostel jméno Pavel. Roku 1915 se s rodiči přestěhoval do Greblinu. Studoval v Sucharech. Toto studium však z finančních důvodů byl nucen ukončit a dále se vzdělával s pomocí své sestry, která byla učitelkou. S její pomocí dokončil 3. ročník studia.\n\nPo třetím ročníku se jej ujali řeholníci Michalité a díky nim mohl dostudovat celá gymnaziální studia. Po studiích – ještě bez maturity, odstěhoval se do Krakova. Zde se dále vzdělával pomocí kurzů a přes svou chudobu, která mu působila značné obtíže, dosáhl maturity.\n\nDne 20. září 1927 vstoupil do řádu karmelitánů. Konala se jeho obláčka a při ní přijal jméno Hilarius. Po období noviciátu jej představení vyslali na další studia. Místem jeho studií se stal Krakov a poté Řím. V Římě také roku 1934 přijal kněžské svěcení.\n\nJiž jako kněz získal licenciát teologie a v roce 1935 se vrátil do rodného Polska. Působil v Krakově, kde přednášel dogmatiku a církevní dějiny na řádovém studijním institutu. V roce 1939 se pak stal představeným krakovské karmelitánské komunity.\n\nV září roku 1940 z komunity gestapo odvleklo čtyři řeholníky. V prosinci téhož roku byli odvlečeni další řeholníci. Životopisci se zde začínají rozcházet. Uvádí se bud že se P. Hilarius nabídl za nejstaršího z odvlečených, nebo že byl zajat kvůli svému působení v komunitě.\n\nPo prvním uvěznění v Montelupi byl P. Hilarius odvlečen do koncentračního tábora Sachsenhausen a v dubnu 1941 byl převezen do Dachau. Tam byl veden pod číslem 27648. V Dachau se setkal s dalšími spolubratry karmelitány (jeho spoluvězněm byl např. Pater Titus Brandsma).\n\nV roce 1945 zjara vypukl na baráku 25 tyfus a P. Hilarius se přihlásil dobrovolně k těm, kdo pečovali o nemocné. Tyfem se při ošetřování sám nakazil a 25. března 1945 ve věku 37 let umírá. Jeho ostatky se nezachovaly, neb byl zpopelněn v táborovém krematoriu.\n"}
{"id": "367775", "url": "https://cs.wikipedia.org/wiki?curid=367775", "title": "Volby do Senátu Parlamentu České republiky 1998", "text": "Volby do Senátu Parlamentu České republiky 1998\n\nVolby do Senátu Parlamentu České republiky 1998 (Senátní volby 1998) se uskutečnily ve dnech 13. a 14. 11. 1998, druhé kolo pak o týden později, 20. a 21. listopadu.\n\nVolby se konaly v obvodech, kde byl při volbách v roce 1996 zvolen senátor na dva roky, tedy obvody 1, 4, 7… Nově zvolení senátoři již měli šestiletý mandát.\n\nVe 27. obvodech se o hlasy ucházelo 137 kandidátů. Dvanáct senátorů obhájilo mandát.\n\nPoznámka:\n1) Strany DEU, KDU-ČSL a ODA utvořily pro volby 1998 Čtyřkoalici\n\n Poznámka:\nBEZPP = bez politické příslušnosti\n"}
{"id": "367776", "url": "https://cs.wikipedia.org/wiki?curid=367776", "title": "Bojar", "text": "Bojar\n\nBojar ( , , , ) byl příslušníkem nejvyšší feudální aristokracie v Kyjevské Rusi, Bulharsku, Valašsku a Moldavsku, obvykle hned druhý po vládnoucím knížeti. Titul vznikl v 10. století a definitivně zanikl v 17. století. \n\nTitul přešel v křestní jméno v Rusku a Finsku ve tvaru „Pajari“.\n\nV Rusku byli bojaři nejvyšší feudálové hned po velkoknížatech. Byli povinováni poskytnout vojenskou sílu, za to dostávali půdu a tím se z nich stávali mimoměstští statkáři. V době, kdy moskevský velkokníže ovládl celou Rus, ustavili tito šlechtici bojarskou dumu, se kterou se musel panovník radit. Tato skupina získávala vždy moc na úkor slabého panovníka. Tak se stalo i za mládí Ivana IV., ale poté, co se Ivan ujal plně vlády, začal výrazně omezovat jejich moc a dokonce nechal odbojné bojary popravovat.\n\nJiž téměř bez významu existovali i po Ivanově smrti, definitivní zánik nastal po reformách Petra Velikého, když jim nejprve nařídil oholení a zkrácení rukávů na jejich typických oděvech a následně je zrušil úplně.\n"}
{"id": "367778", "url": "https://cs.wikipedia.org/wiki?curid=367778", "title": "Tramvajová trať Strossmayerovo náměstí – Hradčanská – Malovanka", "text": "Tramvajová trať Strossmayerovo náměstí – Hradčanská – Malovanka\n\nTramvajová trať Strossmayerovo náměstí – Hradčanská – Malovanka vede v Praze z Holešovic (Bubnů) ulicí Milady Horákové přes Letenské náměstí a Letenskou pláň, po hranici Holešovic a Bubenče, po hranici Hradčan a Dejvic přes přestupní uzel Hradčanská, poté Patočkovou a Myslbekovou ulicí po hranici Hradčan a Střešovic až na okraj Břevnova do křižovatky s ulicemi Dlabačov a Bělohorská. Úsek z dnešního Strossmayerova náměstí k vozovně Střešovice byl zprovozněn postupně v letech 1907–1909, propojení na Dlabačov pak v roce 1926.\n\nPřes dnešní Strossmayerovo náměstí vedla ve směru dnešní ulice Dukelských hrdinů již od roku 1884 trať koněspřežné tramvaje, od 8. září 1898 jako první z pražských tratí koňky elektrifikovaná.\n\nV letech 1891–1902 při východním okraji dnešního Letenského náměstí kolmo křížila dnešní ulici Milady Horákové v trase dnešní Ovenecké ulice Křižíkova Elektrická dráha na Letné v Praze. Křižíkovy návrhy na její rozšiřování, odkoupení městem a napojení do městské sítě město zamítalo a Křižíkova trať byla zcela odstraněna několik let před vybudováním městské dráhy po délce letenského hřbetu.\n\nDvojkolejná trať mezi dnešním Strossmayerovým a Letenským náměstím byla uvedena do provozu 9. června 1907. Podle plánu schváleného v prosinci 1906 měla trať začínat u mostu Korunovační ulice přes Buštěhradskou dráhu a v ulici U letenské vodárny měla vzniknout vozovna pro 45 vozů, úsek v Korunovační ulici ani vozovna však nikdy nebyly postaveny a trať začínala na Letenském náměstí na traťovém kilometru 0,420; postavena byla i odbočná trať k vozovně, avšak stavbě vozovny zabránil jeden z majitelů pozemků, který požadoval příliš vysokou cenu (náhradou byla vybudována vozovna Střešovice). Podruhé byl úsek Korunovační ulicí schvalován v listopadu 1913, výstavbě však zabránila první světová válka.\n\nNa dobu konání V. všesokolského sletu byla od 9. června 1907 u Letenského náměstí v provozu provizorní tramvajová smyčka s jednou předjízdnou kolejí, vůbec první tramvajová smyčka v Praze. 28. srpna 1907 byla zahájena její demontáž.\n\nDne 21. listopadu 1908 bylo zprovozněno jednokolejné prodloužení trati do blízkosti nádraží Bruska (dnes Praha-Dejvice, u dnešní stanice metra Hradčanská); jedna výhybna byla ve stanici Letná (u vyústění ulice U Vorlíků), další výhybna v konečné zastávce. Od 5. listopadu 1911 byl zdvojkolejněn úsek Letná – Bruska, od 18. dubna 1912 i úsek Korunovační – Letná.\n\nDne 24. října 1909 byla trať prodloužena k nové vozovně Střešovice.\n\nOd roku 1910 do 26. ledna 1913 odbočovala z křižovatky Prašný most na jih ulicí U Prašného mostu krátká a extrémně strmá (až 101,9 ‰) manipulační spojovací trať k Pražskému hradu. Od 26. ledna 1913 byla náhradou otevřena nová, jednokolejná spojovací trať v ulici U Brusnice; ta byla roku 1932 zdvojkolejněna.\n\n26. května 1912 (původně bylo zahájení povoleno od 31. května) byla po odstranění městských hradeb v oblasti dnešní ulice Badeniho u příležitosti sokolského sletu na Letné otevřena propojovací tramvajová trať Chotkovy sady – Špejchar.\n\nOd 7. ledna 1915 do 20. ledna 1920 existovala na Letné poblíž vodárny 248 metrů dlouhá odstavná kolej pro sanitní tramvaje u provizorních baráků pro válečné rekonvalescenty.\n\nV prosinci 1916 byla navržena soustava tratí, které měly z letenské trati odbočovat do oblasti Bubenče a Dejvic v prostoru dnešní křižovatky Špejchar. Jedna větev měla vést dnešními ulicemi Pelléova a V sadech ke sv. Gotthardu, dnešními ulicemi Jaselská a Dejvická měla vést trať k dnešnímu Vítěznému náměstí, z ní měla dnešními ulicemi Kyjevská, Wuchterlova a Generála Píky vést nákladní odbočka do dejvické vojenské zásobárny a ta se měla v areálu kasáren dále větvit. Ulicí Svatovítskou měla vést jednokolejná spojka. Celý návrh byl zamítnut kvůli nežádoucímu úrovňovému křížení s Buštěhradskou dráhou.\n\nOd 11. ledna 1917 odbočovala do Korunovační ulice kusá kolej sloužící jako obratiště. Zanikla v roce 1937 při přeložce tratě.\n\nDne 6. června 1926 bylo k příležitosti VIII. všesokolského sletu zprovozněno prodloužení na Dlabačov, kde se napojila na trať do Břevnova vybudovanou roku 1923. Úsek od Octárny k manipulační koleji Hládkov byl původně jednokolejný a jednosměrný ve směru od Malovanky k vozovně Střešovice, druhá kolej se připojovala z ulice Hládkov. V následujících letech sloužila tato trať jen příležitostně, nikoliv k pravidelnému provozu. Zdvojkolejněn byl úsek Octárna – Malovanka od 5. června 1932 u příležitosti dalšího sokolského sletu, přičemž kolej z ulice Hládkov byla i nadále zaústěna až do křižovatky Malovanka, takže v tomto úseku Myslbekovy ulice byla trať tříkolejná. Při zavedení pravostranného provozu 26. března 1939 nebylo napojení koleje z Hládkova upraveno a během války byla kolej postupně odpojena a rozebrána. Obnovena byla 16. června 1947 a dosud je udržována v provozuschopném stavu, i když není nijak využívána.\n\nV letech 1932–1971 ústila do trati v Myslbekově ulici i bloková smyčka Malovanka z ulice Za Pohořelcem.\n\nOd 5. června 1932 bylo v provozu prodloužení tratě ze Strossmayerova náměstí propojkou Antonínskou ulicí do Bubenské ulice. Při rozsáhlé rekonstrukci severního předmostí Hlávkova mostu v letech 1978–1980 byla trať v Bubenské ulici zrušena a spojovací trať zahloubena do mimoúrovňové křižovatky.\n\nOd 23. října 1932 nedaleko střešovické vozovny zprovozněna v křižovatce zvané Octárna odbočka Střešovickou ulicí do zastávky Ořechovka, první úsek trati na Petřiny. Oblouk od Petřin k Hládkovu byl jako jednosměrný nově zprovozněn 25. května 1948, od 4. června 1965 byl doplněn i oblouk pro opačný směr (od Hládkova k Petřinám).\n\nV roce 1937 byla trať na Letenské pláni v rámci přestavby ulice přeložena do jiné nivelety, poslední etapa přestavby skončila 15. října 1937.\n23. října 1937 byla dokončena jednokolejná bloková smyčka Sparta, vedená ulicemi Korunovační, Na Výšinách a U Sparty, užívání však bylo povoleno až od 13. září 1939. Od 30. dubna 1955 byl doplněn dvojkolejný oblouk od Špejcharu a ke smyčce byla přibudována kolej do Komsomolské ulice (dnes Jana Zajíce) ve funkci vratného trojúhelníku. Od 2. listopadu 1961 bylo v rámci rozšíření Korunovační ulice odstraněno napojení smyčky Sparta do Korunovační ulice. Zbytek smyčky byl zrušen 6. října 1978.\n\n13. srpna 1978 byla v souvislosti se zahájením provozu linky A metra zprovozněna nová smyčka Špejchar. V původním plánu se počítalo se zrušením tratí kolem Pražského hradu, v Chotkově a Badeniho ulici a na Mánesově mostě. V roce 1977 byla vybudována také předjízdná kolej před křižovatkou Prašný most.\n\nV roce 1994 byl zrekonstruován úsek Prašný most – Špejchar v provedení otevřeného svršku. V roce 2002 byl svršek opatřen travnatým krytem.\n\nV úseku přes Letenskou pláň byl v roce 2008 provoz dlouhodobě přerušen z důvodu výstavby tunelu Blanka. Je navrhováno zrušení tramvajové smyčky Špejchar a vybudování nové tramvajové smyčky poblíž Letenského náměstí. Provizorně jsou obousměrné tramvaje ukončeny u zastávky Sparta na kolejovém přejezdu. Pod vlivem dopravních problémů po zahájení výluky město deklarovalo záměr vybudování provizorní objízdné tramvajové trati, ale později od něj bylo upuštěno. Pokračující výstavba tunelu Blanka má vyvolat zásadní přestavbu i v dalších částech trati (Prašný most, Patočkova).\n\nV úseku husté zástavby mezi Strossmayerovým a Letenským náměstím je tramvajová trať vedena ulicí Milady Horákové ve středu komunikace v úrovni vozovky a svršek je tvořen velkoplošnými panely BKV, vzhledem k parkujícím automobilům je silniční provoz veden zčásti po kolejovém pásu; průjezdní automobilová frekvence byla z tohoto úseku vytlačena jinam a ulice tak má charakter bulváru s obslužným provozem. V zastávkách Strossmayerovo náměstí a Letenské náměstí byly v rámci zklidňování komunikace vybudovány řádné nástupní hrany.\n\nV úseku ulice Milady Horákové mezi Letenským náměstím a křižovatkou Špejchar je trať vedena středem frekventované ulice, na níž vozovka v každém směru má zhruba dva jízdní pruhy. Trať je vedena v úrovni vozovky a je tvořena velkoplošnými panely BKV.\n\nV úseku ulice Milady Horákové od křižovatky Špejchar ke křižovatce Prašný most je trať vedena ve zvýšeném tramvajovém pásu, který byl rekonstruován do podoby zatravněného svršku, v oblasti zastávek a výhybek je kryt tvořen barevnou betonovou dlažbou.\n\nOd křižovatky Prašný most až ke křižovatce Patočkova – Myslbekova je trať ulicemi Milady Horákové a Patočkova vedena ve zvýšeném tramvajovém pásu, v Myslbekově ulici je tramvajový pás v úrovni vozovky. Úsek Octárna – Malovanka je tvořena velkoplošnými panely BKV.\n\nSvětelné signalizační zařízení je na křižovatkách Strossmayerovo náměstí, Letenské náměstí, u odbočky do smyčky Špejchar, na křižovatce Špejchar, na křižovatce Prašný most, na křižovatce Sirotčinec (U Brusnice, Pevnostní), na křižovatce Octárna a na křižovatce Patočkova – Myslbekova.\n\n\nStrossmayerovo náměstí: kompletní kolejová křižovatka se všemi kolejovými oblouky. Trať z ulice Milady Horákové je křižována tratí po ulici Dukelských hrdinů, navazuje na ni trať Antonínskou ulicí ke stanici metra Vltavská. Trať z Letenského náměstí původně (1907) byla napojená oblouky pouze směrem k nábřeží. Trať z Antonínské ulice původně (od roku 1932) navazovala pouze na trať ve směru na Špejchar. Při rekonstrukci od 4. července do 1. září 1977 byly doplněny i oblouky do obou směrů ulice Dukelských hrdinů, od 22. června 1978 doplněné i trolejovým vedením. Při rekonstrukci od června do srpna 2001 byly doplněny i oblouky z ulice Milady Horákové směrem k Výstavišti. Svršek je klasické konstrukce s dřevěnými a betonovými pražci a krytem z žulové dlažby.\n\nKřižovatka Špejchar (Hradčanská): kolejová křižovatka tvaru T s tratí z dnešní Badeniho ulice, s kompletním obloukovým napojením. Plány na odbočnou trať dnešní Pelléovou ulicí do Bubenče a Dejvic byly zamítnuty kvůli nutnosti úrovňového křížení s Buštěhradskou dráhou (Trať 120). Poslední velkou rekonstrukcí prošla křižovatka v roce 1993, kryt tvoří žulová dlažba.\n\nKřižovatka Prašný most: křižovatka tvaru T s kompletním obloukovým propojením, odbočení trati do Divoké Šárky a Podbaby na sever do Svatovítské ulice. V letech 1910–1913 zde odbočovala na jih ulicí U Prašného mostu krátká strmá manipulační spojovací trať k Pražskému hradu. V roce 1977 byla křižovatka kompletně zrekonstruována, od té doby je ve směru od Hradčanské zřízena před křižovatkou předjízdná kolej pro odbočení k Vítěznému náměstí.\nKřižovatka Sirotčinec, napojení spojky v ulici U Brusnice, kolejová křižovatka typu T s kompletním obloukovým propojením; zde končí ulice Milady Horákové a začíná Patočkova. V roce 1997 prošla křižovatka kompletní rekonstrukcí.\n\nVozovna Střešovice má zvlášť vjezdová vrata a zvlášť výjezdová vrata. Při zatahování na některé koleje však tramvaje musely výjezdovými vraty vyjíždět do Patočkovy ulice a couvat zpět, což je také jedním z důvodů, proč byly vozovna vyloučena z běžného užívání a změněna v muzeum MHD. V prostoru vozovny je ukončena sezonní nostalgická linka 91, zastávku má uvnitř areálu. Do vozovny je možno zajíždět pouze ve směru od centra (od křižovatky Sirotčinec), rovněž vyjíždět lze pouze směrem do centra. Kolej pro výjezd vozovny tvoří v prostoru zastávky jakousi „druhou staniční kolej“, k traťové koleji se připojuje až za zastávkou.\n\nKřižovatka Octárna, tvaru T (má kompletní obloukové propojení s tratí na Petřiny. Oblouk od Petřin k Hládkovu byl jako jednosměrný nově zprovozněn 25. května 1948, od 4. června 1965 byl doplněn i oblouk pro opačný směr (od Hládkova k Petřinám). Oblouky mezi Ořechovkou a Hládkovem však nikdy nesloužily pravidelnému provozu.\n\nMyslbekova – Hládkov, odbočení jednosměrné spojovací koleje vedoucí ulicí Hládkov k Pohořelci. Původně, v době levostranného provozu, byla kolej určena pro opačný směr, od Pohořelce k Malovance. Napojení koleje umožňuje jízdu pouze ve směru od křižovatky Malovanka k zastávce Brusnice.\n\nKřižovatka Malovanka (Dlabačov), napojení na trať od Pohořelce k Bílé Hoře mezi zastávkami Pohořelec a Malovanka je tvořeno kompletní křižovatkou tvaru T (s oblouky v obou směrech). V roce 1996 byla křižovatka rekonstruována, kryt tvoří žulová dlažba.\n\nTramvajová smyčka Špejchar v západní části Letenské pláně je umístěna jižně od trati. Vjezd i výjezd ze smyčky je soustředěn do jedné křižovatky společně s ulicí Na Špejcharu. Na jejím místě měla vyrůst nová budova Národní knihovny. Na hlavní trati v oblasti smyčky Špejchar žádná zastávka není. V roce 1982 se u vjezdu smyčky Špejchar stala nejtragičtější pražská tramvajová nehoda. Křižovatka u vjezdu do smyčky prodělala rekonstrukci v roce 1996. Poslední pravidelná linka, 23, smyčku opustila v roce 1991. Do léta 2005 byla smyčka Špejchar stanovištěm záložního vozu vozovny Vokovice.\n\nTramvajová smyčka Letenské náměstí je naplánována kamsi do východní části volné plochy Letenské pláně, poblíž budovy ministerstva vnitra. Ačkoliv projekty jsou připraveny, smyčka ještě nezačala být budována a její budoucnost a financování ještě nejsou definitivně dořešeny.\n\nBývalá bloková smyčka Malovanka vedla ulicemi Na Malovance a Za Pohořelcem, z níž ústila do trati v Myslbekově ulici. Smyčka byla zprovozněna 5. června 1932 a zrušena 1. listopadu 1967; část napojená k trati v Myslbekově ulici byla zrušena až roku 1971. Torzo kolejnice v oblouku z ulice Za Pohořelcem do Myslbekovy ulice je ve výtluku vozovky patrné dosud (2004).\n\nPrvní linka do zastávky Čechova třída začala jezdit 9. června 1907, ještě před zavedením číslování linek. Jezdily na ní červené vozy označené červeným reflektorem a červenými směrovými tabulkami a na jízdenkách byla označena písmenem F. Zprvu vedla na Letnou z Josefského náměstí (dnes náměstí Republiky), od 17. října 1907 byla prodloužena přes Václavské náměstí k Vinohradským hřbitovům a od 6. května 1908 začala být označována číslem 11. Od 21. listopadu 1908 byla prodloužena do stanice \"Nádraží v Brusce\". Linka 11 byla pak prodloužena i k vozovně Střešovice. Po reorganizaci linkového vedení k 15. červenci 1914 byla linka 11 v části své trasy posílena linkou 10, která ve směru od Prahy končila u nádraží v Brusce.\n\nV roce 1924 jezdila linka 11 ve stejné trase až do Střešovic; v zastávce Čechova třída končila navíc linka 4 od Nuslí a úsekem mezi Strossmayerovým náměstím a Špejcharem navíc projížděla okružní linka 2. V roce 1929 tyto tři linky vytrvaly, navíc úsekem mezi Chotkovými sady a Prašným mostem jezdily linky 7, 20 a 23.\n\nV roce 1938 okružní linka 2 oblastí projížděla stále ve stejné trase, linka 11 byla z Prašného mostu odkloněna k Vokovicím, linka 18 projížděla úsekem od Strossmayerova náměstí na Prašný most a pokračovala do Podbaby, linka 22 projížděla úsekem od Chotkových sadů kolem střešovické vozovny na Dlabačov, linka 20 od Chotkových sadů směrem k vojenské nemocnici Střešovice, linky 7 a 23 ve směru od Chotkových sadů k náměstí Vítězství. V roce 1948 bylo vedení linek v oblasti podobné, jen linka 22 opustila tuto trať a vrátila se na trať kolem Hradu a přibyla linka 8 v celé délce od Strossmayerova náměstí až k Malovance.\n\nV roce 1975 projížděly mezi Strossmayerovým náměstím a Špejcharem linky 1, 8, 11, 18, 25 a 31, v úseku mezi Špejcharem a Prašným mostem se k nim přidaly linky 2, 23 a 30, přes zastávku Vozovna Střešovice projížděly linky 1, 20 a 31 na Petřiny a 2 a 8 na Malovanku.\n\nV roce 1980 přes zastávku Chotkovy sady žádná denní linka nejezdila. Ze smyčky Špejchar vyjížděly dvě napájecí linky: 20 na Petřiny a 23 přes Prašný most a Pohořelec na Vypich. Z Petřiny přes Prašný most do Divoké Šárky jezdila linka 2. Od Strossmayerova náměstí po Prašný most jezdily přes Letnou linky 18, 25 a 26, na Petřiny linka 31, v celé délce trati i nadále linka 8.\n\nV roce 1990 jezdily v úseku Strossmayerovo náměstí – Špejchar linky 1, 8, 25, 26, 51 a 56, ze smyčky Špejchar se k nim připojila linka 23 (která ulicí U Brusnice přejížděla k Pohořelci) a z Badeniho ulice linky 18 a 57, v úseku Prašný most – Vozovna Střešovice jezdily linky 1, 2, 18 a 56 na Petřiny a linky 8 a 57 na Malovanku. Linka 23 byla v roce 1991 zrušena.\n\nOd 30. srpna 2003 došlo k záměně vedení linek 8 a 25 a přibyla linka 15, která v tomto úseku kopíruje linku 25. V současné době (2008) tak podle pravidelného linkového vedení jezdí v úseku Strossmayerovo náměstí – Špejchar linky 1, 8, 15, 25, 26, 51 a 56, v úseku u zastávky Hradčanská navíc ještě linky 18, 20 a 57. V úseku Prašný most – Vozovna Střešovice jezdí jednak linky ve směru na Petřiny (1, 2, 18, 56) a také linky ve směru na Malovanku (15, 25, 57).\n\nU zastávky Hradčanská je významné přestupní místo nejen na metro, ale i na několik městských autobusových linek a na příměstské a dálkové autobusy. Návaznost na městské autobusy je i u střešovické vozovny, kde od roku 1936 navazovala ve směru na Bořislavku i první pražská trolejbusová linka.\n\n\n"}
{"id": "367779", "url": "https://cs.wikipedia.org/wiki?curid=367779", "title": "Klášter Santa María de Guadalupe", "text": "Klášter Santa María de Guadalupe\n\nSanta María de Guadalupe je královský klášter v malé vesnici Guadalupe ve španělské provincii Cáceres. Klášter připomíná dvě významné události ve španělských dějinách, a to reconquistu a objevení Ameriky Kryštofem Kolumbem. Po více než čtyři století patřil k nejvýznamnějším klášterům v zemi.\n\nPro svůj mimořádný kulturní význam byl klášter v roce 1993 přiřazen ke světovému dědictví.\n"}
{"id": "367784", "url": "https://cs.wikipedia.org/wiki?curid=367784", "title": "Volby do Senátu Parlamentu České republiky 2000", "text": "Volby do Senátu Parlamentu České republiky 2000\n\nVolby do Senátu Parlamentu České republiky 2000 (Senátní volby 2000) se uskutečnily dne 12. 11. 2000.\n\nPři volbách voliči vybírají z kandidátů, které navrhnou různé politické strany, nebo z kandidátů nezávislých. Kandidát, který získá více než 50 % hlasů, je zvolen senátorem. Pokud žádný kandidát nezíská přes 50 % hlasů, koná se druhé kolo voleb, kam postupují první dva kandidáti s nejvyšším počtem hlasů. Vítězem druhého kola se stává kandidát, který získá více hlasů.\n\nSenátorem může být zvolen občan ČR, kterému je nejméně 40 let. Volí ho občané, kteří dosáhli věku 18 let. Ve volbách může kandidovat i senátor, kterému končí mandát, takže pokud dostane důvěru občanů, může ve své práci pokračovat i po více období. Každý zvolený senátor obdrží osvědčení od volební komise o řádném a právoplatném zvolení a na první schůzi Senátu, následující po volbách, složí senátorský slib.\n\nPoznámka:\n1) Strany DEU, KDU-ČSL a ODA utvořily pro volby 2000 Čtyřkoalici\n"}
{"id": "367802", "url": "https://cs.wikipedia.org/wiki?curid=367802", "title": "The Settlers: Dědictví králů", "text": "The Settlers: Dědictví králů\n\nThe Settlers: Dědictví králů, v originálním znění The Settlers: Heritage of Kings a zjednodušeně The Settlers V je v řadě pátý díl série počítačových strategií The Settlers. Hru vydala společnost Ubisoft Entertainment 18. února 2005, v České republice distribuovala od stejného data společnost Playman, která obstarala i lokalizaci (titulky) pro hru a český manuál.\n\nPříběh vypráví o mladém kralevici Dariovi, který se se svými přáteli snaží získat vládu nad královstvím Dariova otce, které okupuje a plení zlý Mordred a jeho nohsled Kerberos. Od smrti krále je navíc celá říše rozdělena na samostatné provincie, které jednotlivě nedokáží Mordredovi vzdorovat a proto Dario a jeho skupina musí opět sjednotit království a postavit se nepříteli.\n\nHra vynikla oproti svým předchůdcům, ale i následovníkům značnými změnami v systému hraní. U ostatních her série The Settlers šlo spíše o ekonomiku, kdežto v The Settlers: Dědictví Králů byla hra zaměřena více na boj ve středověkém stylu s prvky modernější techniky a nadpřirozených sil.\n\nHra se dočkala nadprůměrných hodnocení, avšak pro hráče a příznivce celé série The Settlers byla změna systému hraní záporem, který ale hru nikterak nediskreditoval z pohledu hodnocení jako středověkou bojovou strategii s prvky ekonomiky.\n\nThe Settlers: Dědictví králů je typická budovatelská strategie, která hráči nabízí pohled na hrací scenérii z ptačí perspektivy. Valná většina ovládání je zajištěna myší přes jednotlivá aktivní pole na obrazovce a samozřejmě přímé zásahy do hrací plochy. Obrazovka nabízí mapu prozkoumané oblasti, přehled zásoby surovin, panel s možnostmi vylepšení budovy nebo spuštění výzkumu dané technologie, seznam hrdinů a jednotek pro snadné přepínání, menu s obecným nastavením a také ukazatel předpovědi počasí.\n\nNovinkou je právě střídání počasí. Změna počasí je nejprve náhodná, v pozdějších misích je možné postavit stroj pro změnu počasí a ovládat jej ve svůj prospěch. Ačkoliv počasí nemá vliv na úrodu nebo výkon pracovníků, hraje důležitou roli pro viditelnost (snížená při dešti) po hrací ploše nebo zamrzání řek a jezer. Při dobrém načasování je tak možné vyčkat na zamrznutí vodní plochy po které následně může přejít vlastní, ale také cizí armáda. V některých mapách se tak otevírají i lokace, kam se po souši jednotky nedostanou.\n\nJako u většiny strategií je nutné mapu nejprve prozkoumat, aby hráč měl přehled o terénu, ale i tak místa, kde zrovna není žádná přátelská jednotka, jsou šedivá a nelze rozpoznat, zdali se tudy zrovna nepřemisťuje nepřátelská nebo neutrální jednotka.\n\nDědictví králů je oproti předchozím (i následujícím) dílům kompletně předěláno, což snížilo ohlas u znalců série The Settlers\n\nOd vydání \"The Settlers: Heritage of Kings\" se hra změnila, nabrala na vážnosti a hlavně je provedena v 3D formě. Doba trvání jednotlivých úrovní zůstala zhruba stejná, ale hospodaření se omezilo na \"peníze\", \"jíl\", \"železo\", \"kámen\", \"dřevo\" a \"síru\". K jakékoliv z těchto surovin ale už není existenciálně nutná nějaká budova. Peníze přicházejí z daní, dřevo těží ručně nevolníci a stejně tak mohou těžit ostatní suroviny na povrchových dolech, není to ovšem moc efektivní a lepší je postavit doly (\"síra, železo\") a kamenolomy. Materiál se však dále nezpracovává. Postavením pily se nedosáhne výroby prken, ale pouze zvýšení produkce dřeva a možnosti vynalézat nové technologie (\"ostřené šípy, zpevněné kopí…\"). Dřevo je potřebné pouze coby platidlo pro stavení nových budov.\n\nZe hry také zmizeli dopravci přenášející suroviny od místa těžby k místu zpracování. Pracovníci, jako kameník nebo kovář, si pro suroviny chodí sami do dolů. Je tedy nutné budovy stavět u sebe, aby většinu pracovní doby nestrávili na cestě.\n\nBojová část her značně posílila. Přibylo jednotek (\"voják s mečem, lučištník, kopiník, kanón, lehká a těžká jízda... a jejich různě vylepšené verze\") a možností (\"bojové formace\") a pravidel boje. Kopiník má silný účinek proti budovám a jezdectvu, ale už ne proti pěchotě. Lučištník je dobrý v boji proti pěchotě, ale proti budovám nikoliv, atp.\n\nPátý díl série je také prvním, který je kompletně proveden ve 3D. Díky tomu je možné pohled na hru otáčet ve dvou směrech, což je občas nutné kvůli viditelnosti. Mezi některými úrovněmi se hráč dočká kratších videosekvencí. Kamera umožňuje také přiblížení nebo oddálení hrací plochy plynulým posunem.\n\nVe hře je celkem 15 misí, nepočítaje první, naučnou úroveň, kde se pouze hráč dozvídá, jak hru ovládat a jak si počínat. Dále je k dispozici několik samostatných map, které nezasahují do příběhu a jsou z většiny určené pro hru více hráčů.\n\nCelé staré království Dariova otce se rozkládá na 13 provinciích, v některých se odehrává více misí.\n\nSoučástí The Settlers: Dědictví králů je i hra pro více hráčů přes LAN nebo internet. Hráči si mohou vybrat z řady map právě pro hru více hráčů a samozřejmě mód hry. \"Dobývání\" je standardním módem, kdy při hře musí hráč zničit svého protivníka, resp. všechny jeho budovy a jednotky. \"Technologický závod\" je naopak otázkou rozvoje nových technologií v budově akademie. Hraje-li více hráčů za jeden tým, každá vynalezená technologie se počítá pouze jednou a hráči si tak musí ujasnit, který bude vynalézat jakou technologii. \"Hra na body\" je kombinací obou předchozích módů. Hra je limitována časem jedné hodiny, během níž jednotlivé strany musí získat co největší počet bodů. Body lze získávat jak za technologický postup, vynalézáním nových technologií, tak útočením na ostatní protihráče.\n\nStaré království je v rozpadu a rozděleno na mnoho malých provincií. Hra začíná, když je napadena vesnice mladého kralevice Daria. Ten spěchá na pomoc, ale přichází pozdě. Jeho matka mu na smrtelné posteli sdělí, že on je následníkem trůnu staré říše. Dario musí porazit temnou armádu, která plundruje celou oblast. Postupně se k němu přidávají další hrdinové (Erec, Helias, Ari, Pilgrim a Salim), kteří mu pomáhají proti temnému Mordredovi.\n\nHelias je Dariův strýc, původní král, který se vzdal vlády a přenechal říši mladšímu bratrovi, otci Daria. Proti nim stojí na straně Mordreda Heliasův syn (Dariův bratranec) Kerberos, který se nesmířil s tím, že jeho otec se vzdal trůnu a připravil jej tak o dědictví království.\n\nVe hře jsou tři různé skupiny postav, rozlišené podle možnosti hráče danou skupinu jednotek ovládat. Základní skupinu hráč ovládá přímo a může rozhodnout kam má jednotka jít a co dělat. Jde především o hrdiny a bojové jednotky nebo také nevolníky, kterým hráč může přikázat postavit budovu či těžit surovinu. Skupina obyvatel vesnice je hráčem nepřímo ovládána. Hráč nemůže jednotce určit činnost nebo pohyb, ale svým jednáním ve hře ovlivňuje náladu skupiny a tím i její práci a jednání. Lze např. nastavit velmi vysoké daně a tím řemeslníkům snížit úroveň nálady, výkonnosti nebo dosáhnout stavu, kdy obyvatelé vesnici opustí. Poslední skupinou jsou jednotky na které hráčovo jednání nemá vliv vůbec. Jde především o nepřátelské jednotky a neutrální jednotky jako obchodníci nebo barbaři.\n\nHrdinové jsou postavy, které jednak prochází příběhem hry, ale také jde o lepší bojové jednotky, které mají zvláštní schopnosti a větší odolnost, než ostatní vojáci.\n\nDario vyrůstal spolu se svým přítelem Erecem bez jakéhokoliv povědomí o své vlastní minulosti. Žil v malé vesničce zvané Thalgrund na západě do doby, než byla jeho vesnice napadena Mordredovými vojáky. Po ubránění vesnice Dario spěšně vyráží do vesnice Ridgewood, kde žije jeho matka, aby se ujistil, že je v bezpečí. Doráží však až v poslední chvíli, aby zachránil vesnici, ale již ne svou matku. Teprve při její smrti se dozvídá, že on je právoplatným dědicem trůnu starého království a syn starého krále Kerona. Postupně s ostatními hrdiny zatlačuje temná vojska zpět, usmiřuje zemi po letech bezvládí a blíží se ke starému hradu jeho otce. Tam se utkává s Kerberem a zjišťuje, že Kerberos je nejen Mordredův přisluhovač, ale také syn staršího bratra krále Kerona – Heliase. Když Dario získá zpět starý hrad, vydává se zničit Mordreda a vrátit své zemi mír jednou provždy.\n\nErec je už od dětství Dariův věrný přítel a pobočník, který jej následuje po celou dobu hry. Už když spolu v dětství trénovali umění boje s mečem věděl, že jsou si rovni. Přesto tušil, že Dario je k něčemu předurčený díky schopnostem jednat s lidmi a moudře se rozhodovat. Erec se zaměřuje přímo na boj – jeho schopnosti se dají použít pouze v bitvě. Jeho schopnost Aura síly posiluje bojové schopnosti hráčových jednotek, zatímco Vír uštědřuje blízkým nepřátelům silná zranění. Dokáže tak zničit poměrně větší skupinky nepřátel. Jeho bojovou sílu umocňuje i vysoká odolnost.\n\nPřed dávnými lety se tento charismatický a čestný muž vzdal starého císařství ve prospěch svého mladšího bratra Kerona, Dariova otce. Helias se vydal na zbožnou cestu a stal se z něj kněz. Přesvědčen o tom, že existují i jiné cesty krom využití hrubé síly, sám disponuje schopností diplomacie na nejvyšší úrovni. Helias se ve hře na boj příliš nehodí. Je dobrý jako strážce sídla a v několika misích působí jako vyjednávač. Pokud už je napaden, může pomoci svými schopnostmi Požehnání, čímž zvýší bojové schopnosti svých spolubojovníků, a Přesvědčování, kdy přiměje několik nepřátelských jednotek, aby se v boji přidaly na jeho stranu.\n\nAri byla odchována mezi psanci v hlubokých lesích starého císařství, kde se také naučila mistrně ovládat svůj luk a souznění s přírodou. Od chvíle, co se přidala k Dariovi k němu i cítí něco více než povinnost odvděčit se mu za svou svobodu a záchranu z pevnosti Mary De Mortfichet. Ari není jednotka vhodná pro boj z blízka. Její síla je naopak v útoku na dálku a umění se skvěle zamaskovat. Stane se tak na určitou dobu absolutně neviditelnou pro své nepřátele. Pokud už hrozí přímý střet, může zavolat na svou obranu zbojníky, kteří se z čistajasna objeví z okolních lesů.\n\nSaracénský válečník opředený mnoha pověstmi. Přes svoji zvláštní povahu vyniká značnou bojovou silou. Jeho schopnost léčení se skvěle hodí do boje, kdy může podporovat zraněné jednotky. Umění kladení pastí je naopak vhodné do úzkých soutěsek, kudy bude muset projít nepřítel.\n\nPoutník je trpaslík vyučený v hornickém umění jako takový specialista na trhaviny. Doprovází Daria na jeho cestě za obnovením starého císařství. Poutník může zničit překážející kamenný zával díky umění s výbušninou. V boji se nejvíce docení jeho schopnost sestrojení pružinového kanónu, který útočí na blížící se nepřátelské jednotky.\n\nZa záporné postavy si hráč zahraje pouze v dodatečných mapách a hře více hráčů, nikoliv během kampaně. Jde vlastně taktéž o hrdiny, pouze příběhem dané na stranu zla. Malou výjimku tvoří Kerberos, který se na několik misí přidá ke kladným hrdinům a hráč je v těchto misích může ovládat.\n\nKerberos touží po opětovném získání trůnu, kterého se vzdal jeho otec. Chce vládnout celému císařství a pakliže toho má šanci dosáhnout jako generál temného Mordreda, je ochoten bojovat i pro něj. Jeho schopnost \"Aura strachu\" dokáže velmi oslabit morálku okolních nepřátel. \"Pekelný křik\" pak způsobí hromadný úprk nepřátelských civilních i vojenských jednotek.\n\nPodlá hraběnka vládnoucí sídlu Kaloix, které ve spojenectví s Mordredem nechala otrávit a zpustošit. Jejími hlavními atributy jsou lstivost a ochota podřídit vše pouze pro své vlastní zájmy. Mezi její schopnosti patří \"Demoralizace\", pomocí níž umí snížit útočnou sílu nepřátel v její blízkosti, a \"Jed\", používaný k otrávení všech nepřátelských jednotek v blízkém okolí.\n\nAť už jde o lučištníky, bojovníky s mečem nebo halapartníky, vždy se verbuje velitel jednotky, který velí určitému počtu vojáků. Podle vynalezených technologií jsou tyto jednotky tvořeny třemi až osmi vojáky. Bojový systém je nastaven tak, že velitel umírá až po úmrtí posledního vojáka jednotky. Každá z jednotek je určená pro jiný druh boje. Zvláštní kategorií jsou jednotky neživé, tedy zejména kanóny. Jejich velmi pomalý pohyb vynahrazuje drtivá síla, a to i v případě slabších modelů.\n\nNevolníci jsou po hrdinech a bojových jednotkách poslední, které může hráč přímo ovládat. Nechtějí plat ani neplatí daně. Jejich daní jsou odvedené práce. Jsou ideální pro těžbu dřeva, ale už se tolik nehodí na těžbu ostatních surovin. Ta jim trvá déle a ve většině případů se vyplatí vystavět lom či důl. Nevolníci především staví nové budovy. Na jedné mohou pracovat až čtyři najednou. V případě poplachu se podílejí na ozbrojené obraně osady.\n\nMezi ně patří například rolníci, horníci, kněží, inženýři a další. Všechny spojuje několik věcí – předně chtějí někde spát a někde jíst a pokud mají obojí, tak pracují a přináší do osady cenné suroviny, zlepšení morálky obyvatel nebo nové technologie. Kromě toho platí daně, které jsou hlavním přísunem peněz do pokladny. Vyžadují také spánek a dostatek jídla. V případě nedostatku mohou pracovat méně, protestovat nebo dokonce odejít z vesnice. Aby mohli pracovat co nejdéle, potřebují svá sídla i farmy nablízku svému pracovišti, pokud tomu tak není, tráví většinu pracovní doby na cestě. Toto platí obzvláště u alchymistů, kameníků apod., kteří kromě zmíněné cesty ještě musí urazit další pro potřebný materiál.\n\nZpravidla jde o obyvatele jiných sídel, než které patří hráči. Obchodníci mají svá tržiště, ale může jít například o poutníky a jiné osoby samostatně stojící v lesích. Mluvit s nimi může pouze některý z hrdinů. U obchodníků lze získat v dané úrovni cennou surovinu, od poutníků zase cenné informace o zdrojích surovin, nepřátelských pozicích apod.\n\nKe hře samotné později vyšly dva dodatečné datadisky:\n\nPrvní z datadisků nabízí pokračování příběhu, kdy království je obnoveno, ale objevuje se nová hrozba a Dario se opět vydává se svou družinou na válečné tažení v celkem 9 nových mapách. K dispozici je i trojice nových hrdinů (\"Drake\", \"Yuki\" a \"Kala\") a autoři přidali ke hře ještě editor map se kterým hráč může vytvářet vlastní úrovně.\n\nDruhý datadisk přinesl téměř 20 nových úrovní ve 4 různých kampaní. Hlavní novinkou je hra za záporné hrdiny, Kerbera a jeho přisluhovačů. Příběhem je datadisk rozporcován do různých období, kdy buď Kerberos usiluje o získání nadvlády nad královstvím nebo např. kdy Poutník přichází z východu a setkává se s Dariem. Součástí hry je také zjednodušený editor nových úrovní.\n\nPozději vyšla verze \"Gold Edition\" obsahující kromě samotné hry již oba zmíněné datadisky.\n\nHra se i přes zásadní změny dočkala nadprůměrného hodnocení v herních periodikách, kde po 13 recenzích získala hodnotící průměr 74,69 %. Přitom nejnižší hodnocení se zastavilo na 50 %. Hráči hru přijali obdobným výsledkem.\n\nPři hodnocení hry se v recenzích objevuje zmínka, že pokud by nešlo o hru série Settlers, bylo by hodnocení vyšší. Pod úrovní vysokého stupně hodnocení hra zůstala pro změnu režimu hraní, ale také paradoxně za lepší grafické zpracování, které odebralo ze hry známé, roztomilé človíčky o které hráč pečoval a nahradilo je realistickými postavami rytířů.\n\nHra byla ve stejném datu vydána také distributorskou společností Playman s.r.o., která zajistila lokalizaci do češtiny bez dabingu, ale společně se hrou je dodáván uživatelský manuál v českém jazyce. Playman také zajišťuje technickou podporu v českém jazyce.\n\n\n"}
{"id": "367804", "url": "https://cs.wikipedia.org/wiki?curid=367804", "title": "Ludvík Armbruster", "text": "Ludvík Armbruster\n\nProf. PhDr. Ludvík Armbruster (* 16. května 1928 Praha) je český katolický kněz, jezuita, vědec a pedagog. Je profesorem filosofie na KTF UK, v letech 2003 až 2010 zde působil ve funkci děkana fakulty. Je nositelem dvou státních vyznamenání - v roce 2006 mu byl udělen rakouský Čestný kříž za vědu a umění I. třídy za celoživotní přínos v oblasti vědy, za vybudování rakouského oddělení v univerzitní knihovně v Tokiu, péči o rakousko-japonské a rakousko-české vztahy a konečně dne 28. října 2008 získal medaili za zásluhy o stát v oblasti výchovy a školství z rukou českého prezidenta Václava Klause. Je rakouským státním příslušníkem české národnosti.\n\nNarodil se v Praze, v letech 1934–39 navštěvoval pokusnou reformní obecnou školu v Praze - Nuslích, 1939–47 pak Státní reálné gymnázium na Vyšehradě v Praze. Po maturitě vstoupil do české provincie řádu Tovaryšstva Ježíšova. Po dvouletém noviciátě na Velehradě zahájil studium filozofie na Filozoficko-sociologickém institutu jezuitského řádu v Děčíně. V dubnu 1950 byl spolu se všemi řeholníky zatčen a po dvouměsíční internaci v Bohosudově vyhoštěn z republiky jako \"nežádoucí osoba\".\n\nPokračoval ve studiích na papežské Gregoriánské univerzitě v Římě (kde získal licenciát filozofie roku 1952) a po dvouletém studiu japonštiny (Jokosuka, Japonsko) na univerzitě Sophia v Tokiu obhájil doktorát z filosofie. Následovalo čtyřleté studium teologie na Teologické fakultě Sankt Georgen ve Frankfurtu nad Mohanem. Tam byl také v r. 1959 vysvěcen na kněze. Licenciát z teologie získal v roce 1960.\n\nOd r. 1961 žil a působil v Japonsku. Přednášel filozofii na univerzitě Sophia v Tokiu, nejprve jako docent, potom jako \"associated professor\" a od r. 1969 jako řádný profesor. Vedle své akademické činnosti vedl v letech 1965–70 jako regens interdiecézní kněžský seminář v Tokiu a v letech 1975–83 byl ředitelem centrální knihovny univerzity Sophia.\n\nPo roce 1989 se aktivně zapojil do obnovy jezuitské řeholní provincie v České republice a současně i obnovení a rozvoje vysokoškolského studia teologie u nás. Od roku 2003 stál jako děkan v čele Katolické teologické fakulty UK. Působí jako kněz v kostele sv. Ignáce v Praze.\n\n\n\nNB. České názvy (kromě posledního titulu) jsou překlady z japonštiny\n\n\n"}
{"id": "367806", "url": "https://cs.wikipedia.org/wiki?curid=367806", "title": "Gbarnga", "text": "Gbarnga\n\nGbarnga je město v kraji Bong v Libérii, ležící severovýchodně od Monrovie. Během liberijské občanské války byla základnou Národní patriotské fronty Libérie vedené Charlesem Taylorem. Blízko města leží univerzita Cuttington a její kampus byl kdysi domovem Muzea Africana, které je nyní zničeno.\n\nGbarnga je domovem Tamba Hali z týmu Kansas City Chiefs hrající v Národní fotbalové lize.\n\nMěsto je partnerským městem Baltimoru v Marylandu ve Spojených státech.\n"}
{"id": "367807", "url": "https://cs.wikipedia.org/wiki?curid=367807", "title": "Koupaliště", "text": "Koupaliště\n\nKoupaliště (případně též plovárna) je každé vhodné místo u vody nebo na vodě, kde je dána možnost pohybu ve vodě a na okolních prostorách na vzduchu a slunci. Podle zdroje vody se dělí na přirozená a umělá. Mezi přirozená patří všechna primitivní koupadla u břehů řek, rybníků, potoků, dále nazývaná obvykle říčními lázněmi, říční plovárny, na jezerech apod. Umělá se zřizují tam, kde není vody v takovém množství a prostoru, aby mohla sloužiti pro koupání či plování více osob, nebo tehdy, je-li voda k disposici jsoucí zdravotně závadná, nebo i z jiných důvodů (nevhodnost místa na přirozeném zdroji apod.).\n\nJsou vybavena pro pohodlí návštěvníků šatnami k převlékání, kiosky s prodejem jednoduchého sortimentu potravin a nápojů a také pokladnou k vybírání vstupného. Prakticky všechna umělá, organizovaná koupaliště mají svůj návštěvní řád, který zakazuje a přikazuje, například koupání je povoleno pouze v plavkách.\n\n\n"}
{"id": "367812", "url": "https://cs.wikipedia.org/wiki?curid=367812", "title": "Zabrzděte moji ženu", "text": "Zabrzděte moji ženu\n\nZabrzděte moji ženu (anglicky \"Brake My Wife, Please\") je 20. díl 14. řady amerického animovaného seriálu Simpsonovi. Poprvé byl uveden 11. května 2003.\n\nŽáci jdou na exkurzi do mořského světa, ale Bart se schová do mořské perly a je napaden jinými živočichy. V nemocnici nemá Marge průkazku zdravotní pojišťovny, a proto musí všichni zůstat tam. Má ji Homer, který ale celý den stráví ve videopůjčovně, kde se zakouká do filmů \"Podzimní blatouchy\" a \"Šimpredaktor\". Když přijde konečně do nemocnice, dostane mobil, který podle Marge už dlouho potřeboval. Druhý den Homer zjistí, že se mu špatně řídí a telefonuje zároveň a na doporučení Barneyho si koupí haldu nových věcí, které se dají zapojit do zapalovače (což asi neměl dělat, za chvíli se dočtete proč). S jejich dopomocí později skočí s autem z mola. Soud mu pak odebere řidičák a jezdit za něj bude Marge. Homer pěším pochodem k Vočkovi zjistí, že mu chození prospívá. Věčně chodí na procházky a při jedné ho srazí Marge jejich autem. Má roztříštěnou pánev a Marge musí vše dělat za něj. Když ho však polije polévkou a podkopne hůl, obviní jí Homer z toho, že ho chce zabít a oba jdou do manželské poradny. Tam si mají oba sestavit seznam priorit a na Homerově papíře není Marge a to jí velmi zklame. Napravit to chce uspořádáním romantické večeře, na které jí zazpívá milostnou píseň od Jacksona Browna (originální píseň se jmenuje Rosie). Nakonec vyžene všechny hosty postříkáním vodou z zahradního postřikovače.\n"}
{"id": "367817", "url": "https://cs.wikipedia.org/wiki?curid=367817", "title": "Aleksander Brückner", "text": "Aleksander Brückner\n\nAleksander Brückner (29. ledna 1856, Berežany – 24. května 1939, Berlín, Německo) byl polský jazykovědec zabývající se slovanskými jazyky a literaturou (slavistika), filolog, lexikograf a historik literatury. Patří mezi nejvýznačnější učence konce 19. století a počátku 20. století. Byl prvním, který připravil kompletní monografii historie polského jazyka a kultury. Vydal více než 1 500 titulů.\n\nNarodil se v Berežany v Haliči, tehdy v rakouském císařství (dnes na Ukrajině) do rakousko-polské rodiny, která sídlila na východě. Studoval ve Lvově u Omeliane Ohonovského, ve Vídni u France Miklošiče a v Berlíně u Vatroslava Jagiće. Nejprve vyučoval na univerzitě ve Lvově). V roce 1876 získal doktorát na vídeňské univerzitě a v roce 1878 habilitoval za studii slovanského osídlení v okolí Magdeburgu (\"Die slawischen Aussiedlungen in der Altmark und im Magdeburgischen\"). V roce 1881 začal učit v Berlíně, kde byl dlouhodobým vedoucím (1881–1924) katedry slovanské filologie. Byl členem mnoha učených společností, včetně Polské akademie učení v Krakově, Petrohradské akademie věd, Ševčenkovy vědecké společnosti ve Lvově a Bulharské akademie věd, stejně jako akademií v Praze a Bělehradě.\n\nBrückner psal především polsky a německy o historii slovanských jazyků a literatury, především polské, o folklóru, starověké slovanské a baltské mytologii a o historii polské a ruské literatury. Jeho nejvýznamnější díla zahrnují historii polského jazyka (Lemberg, 1906), několik historií polské literatury v polštině a němčině, historii ruské literatury, etymologický slovník polského jazyka (\"Slownik etymologiczny jezyka polskiego\", 1927), díla o slovanské a baltské mytologii, encyklopedii starého Polska, čtyřdílnou historii polské kultury (Krakov, 1930-46). Brückner byl specialistou na starší období polské a slovanské kultury a byl objevitelem, interpretem a vydavatelem nejstaršího známého rukopisu v polštině \"Svatá křížová kázání/Kazania Swietokrzyskie\". Měl neporovnatelné znalosti středověké polské literatury, kterou znal z původních rukopisů a byl expertem na renesanční a raně moderní polskou literaturu.Všeobecně se snažit zvýšit prestiž staroslověnské kultury jak v očích svých kamarádů Němců, tak v očích Poláků. Byl kritikem ruské autokracie a centralistického ruského státu té doby, včetně ruských liberálů (kadeti), kteří centralistický stát podporovali a stáli v opozici proti buď federalismu, nebo národní autonomii neruských občanů ruské říše. Během první světové války podporoval centrální mocnosti, ale byl proti brestlitovskému míru, který byl podle něho namířen hodně proti ožívajícímu Polsku a co víc, povolil hluboké ústupky Ukrajinců v jeho rodné východní Haliči. Nicméně to bylo studium, nikoliv politika, co vždy zůstalo jeho hlavním zájmem.\n\nCo se týká nejcentrálnější otázky slovanského bádání, domníval se, že ve starověku měli slovanské a baltské jazyky jednoho původce a vždy zdůrazňoval toto baltsko-slovanské spojení. Původní domovinu Slovanů umístil daleko západněji než většina Slovanů, na území dnešního Polska. Věřil, že slovanští věrozvěsti, Cyril a Metoděj, přišli na myšlenku své mise sami od sebe a ne na pozvání z Moravy; a konečně, ve sporu s ukrajinským historikem Mychajlem Hruševským, převzal normanskou pozici původu Rusi, zdůrazňoval jazykové a historické záznamy o skandinávském spojení.\n\nV roce 1924 odešel z univerzity a většinu svého času trávil psaním o polské kultuře a jazyku, zvláště o období starého Polska. Po jeho smrti v Berlíně nebyla jeho poslední kniha, krátká syntetická historie o polské kultuře v němčině, nikdy vydána.\n\nV roce 1939 zemřel, pochován je na hřbitově 'Tempelhofer Parkfriedhof' v Berlíně. Hřbitov je do roku 2027 nepřístupný.\n\n\n\n"}
{"id": "367818", "url": "https://cs.wikipedia.org/wiki?curid=367818", "title": "Organologie (nauka o varhanách)", "text": "Organologie (nauka o varhanách)\n\nOrganologie (z řeckého \"organon\" – původně označení pro jakýkoliv hudební nástroj, později pro varhany) je nejčastěji označení pro vědní disciplínu zabývající se hudebními nástroji obecně. Článek s touto tematikou naleznete zde. Stejný název má i vědní podobor zabývající se varhanami.\n\nNauka o varhanách se zabývá jednak jejich konstrukční stránkou a jednak, v širším slova smyslu, jejich zvukovou podstatou a funkcí v hudebním společenském životě.\n\nČlověk, který se tímto oborem zabývá, se nazývá organolog. Svého organologa má na příklad každá římskokatolická diecéze, jelikož se nejvíce varhany vyskytují právě v katolických kostelích. Diecézní organolog má na starosti vést evidenci o varhanách v diecézi, o jejich stavu a opravách. Veškeré opravy s ním také musí být konzultovány, aby nedošlo k nežádoucím zásahům do mnohdy památkově chráněných nástrojů.\n"}
{"id": "367829", "url": "https://cs.wikipedia.org/wiki?curid=367829", "title": "Disco", "text": "Disco\n\nDisco je žánr taneční hudby, který se vyvinul v afro-americké, hispánské komunitě na konci sedmdesátých let 20. století.\n\nMezi charakteristické znaky disco patří ustálený „four-on-the-floor“ rytmus, šestnáctinový či osminový hi-hat činel prokládaný synkopickými linkami elektrické kytary, užívání dechových nástrojů, elektrického piána. V disco skladbách se obvykle vyskytují také latinsko-americky orientované (prvky salsy, rumby, samby). Bohaté hudební pozadí zahrnující nástroje, jako je například flétna, jsou často používány pro různá instrumentální sóla. Případným dalším znakem je i příležitostné použití staccata.\n\nMezi škálu známých disco interpretů patří například Bee Gees, Donna Summer, Jacksons, Chic či KC & The Sunshine Band. Z těch evropských je to například ABBA, Amanda Lear, Boney M.\n\nDisco má hudební kořeny v pozdější soulové hudbě, především v Philly soulu a NY soulu (oba tyto soulové žánry pramení z Detroit soulu – též známý jako Motown sound). Do disco hudby se přes Philly soul dostala také latinsko-americká perkuse, a stala se prominentní částí pozdějších disco písní v sedmdesátých letech.\n\nNa konci 60. let 20. století se objevilo množství písní s proto-disco elementy, jako \"I Got You\" (James Brown, 1965), \"Thank You\" (Sly & the Family Stone, 1970), \"Get Ready\" (Temptations, 1965), \"Barnadette\" (Four Tops, 1967), \"Only the Strong Survive\" (Jerry Butler, 1968), \"Soul Makossa\" (Manu Dibango, 1973) a \"The Love I Lost\" (Harold Melvin & The Blue Notes, 1973).\n\nSlovo \"disco\" je vlastně zkrácené slovo \"diskotéka\". První diskotéka (v originálu: \"discothéque\") se objevila v roce 1961. V takové diskotéce (přesnější překlad: noční klub) ani nevystupovaly kapely, namísto toho se zde pouštěla hudba přímo z vinylových desek.\n\nPísně, které se umístily v americké hitparádě Billboard:\n\nHudba k filmu \"Horečka sobotní noci\" vydaná v prosinci roku 1977, která se později stala nejprodávanějším soundtrackem vůbec, disco velmi zpopularizovala. Díky tomu také mnoho hudebníků začalo s disco hudbou experimentovat. Řada jejich disco písní tím pádem nebyla to „pravé“ disco, ale byla pop (Boney M., Taste of Honey, Donna Summer, ABBA, Village People, Bee Gees, Electric Light Orchestra, Kiss, Doobie Brothers) se znatelným vlivem a elementy disco.\n\n\nVýnosy z prodeje a popularita filmu \"Horečka sobotní noci\" pobízely velké nahrávací společnosti k masovému produkování hitů v tomto žánru, jakýkoliv jiný hudební styl tím pádem nebyl tak „zaručeně výdělečný“ jako právě zhomogenizované disco zaměřené na širokou veřejnost. Přestože disco hudba nabývala nebývalé popularity, v Americe se mezitím začalo projevovat antidisco smýšlení. Toto cítění se rozšiřovalo s komercializací disco hudby a její subkultury. Se starostmi o snižující se zisky rockové rozhlasové stanice a rockoví producenti tento antidisco proud podporovali. Podle Glorie Gaynor hudební průmysl podporoval zánik stylu disco, protože producenti rockové hudby ztráceli peníze a rockoví hudebníci ztráceli pozornost všeobecného publika. Mnoho skalních fanoušků tím pádem vyjádřilo silnou nelibost vůči disco, i přes ohromnou popularitu tohoto stylu. Mezi těmito fanoušky vzrůstala obliba používání sloganu „Disco Sucks“ (což v češtině znamená přeneseně něco jako „disco je na nic“) na tričkách, na plackách a také jako graffiti.\n\nDisco hudba a tanec byly znázorňovány fanoušky rockové hudby jako „hloupé a zženštilé“, jak se například popisuje v satirické písni „Dancin' Fool“ (#45, 1978) od Franka Zappy. Dále, někteří posluchači měli námitky vůči sexuální promiskuitě a nelegálnímu užívání drog, věcmi spjatými s disco subkulturou.\n\nNěkteří lidé také uvádějí, že v antidisco reakci je také zakotven prvek náboženského fanatismu\n– v knize \"A Change Is Gonna Come\" od Craiga Wernera, se uvádí \"„the attacks on disco gave respectable voice to the ugliest kinds of unacknowledged racism, sexism and homophobia“\".\n\nDisco Demolition Night nebo také \"Noc demolice disca\" – někteří historici uvádějí 12. červenec 1979 jako \"den kdy disco zemřelo\", kdy se v Chicagu konala nechvalně známá antidisco demonstrace. Redaktoři Steve Dahl, Garry Meier a Michael Veeck (syn vlastníka týmu Chicago \"White Sox\", Billy Veeckeho) z místní rockové rozhlasové stanice zinscenovali \"Disco Demolition Night\" (noc demolice diska), propagační akci s antidisco zaměřením, která se konanala v přestávce baseballového zápasu týmu White Sox. Během této události, kdy byly mimo jiné explozemi ničeny vinilové desky s disco hudbou, naštvaný dav zdemoloval sedadla a následně poškodil plochu stadionu Comiskey Park. Škody způsobené na stadionu dosahovaly tisíce dolarů.\n\nTelevizní průmysl – inspirující se podněty z hudebního průmyslu – reagoval s antidisco agendou zcela podobně. Nenávistný postoj na televizních obrazovkách vůči disco hudbě byl například obsažen v televizní situační komedii, \"WKRP in Cincinnati\".\n\nPrudká zpětná reakce rovněž zasáhla Top 40 rádia, nesnášenlivost a negativní reakce od mnoha posluchačů Top 40 rádií přiměl tato rádia vysadit všechny disco písničky z oběhu a způsobené \"díry\" vyplnit hudbou jako new wave, punk rock a rockově orientovanými kousky. Jello Biafra z anarcho-punkové skupiny Dead Kennedys přirovnal disco ke kabaretní kultuře Výmarského Německa pro svoji lhostejnost vůči vládní politice a jeho šálivého zavírání očí. O této myšlence se také zpívá v písni \"Halloween\", B-strana písně \"Saturday Night Holocaust\".\n\nJe třeba poznamenat to, že na rozdíl od USA, v Evropě nikdy nebyla uskutečněna akce vůči zaměřenému odporu proti disco hudbě, kultury a diskoték.\n\nBěhem odporu a mohutnému úbytku popularity, přispělo k tomu, že některé nahrávací společnosti byly sloučeny či rozprodány. TK Records bylo uzavřeno v roce 1981. AMC Records bylo prodáno společnosti MCA Records v roce 1979. Neil Bogart, zakladatel Casablanca Records byl vyhozen v roce 1980 majitelem vlastnické firmy PolyGram. Robert Stigwood opustil RSO Records v roce 1981.\n\nPři přechodu sedmdesátých let na počátek osmdesátých lze taneční styly nejlépe ilustrovat na základě analýzy práce konkrétních umělců, aranžérů, producentů v rámci každého regionu a k danému času.\n\nPříkladem může být Patrice Rushen a její největší díla – \"Haven't You Heard\" (1979) a \"Forget Me Nots\" (1982) prudce kontrastují a velmi dobře demonstrují změny mezi hudbou z pozdních sedmdesátých a raných osmdesátých let.\n\nOrchestrální prvky \"Haven't You Heard\", od rytmů až rohy a smyčce byly spoluaranžovány zpěvačkou Patrice Rushen, která rovněž uspořádala minutově dlouhé extravagantní smyčcový arangment pro úvod písně, u které účinkoval 100členný Losangeleský symfonický orchestr, který byl veden Charlesem Mimmsem, Jr., Reggie Andrewsem a Charlesem Vealem. V ostrém kontrastu používá \"Forget Me Nots\" synthetizátor pro udržení zvuku podobnému zvuku smyčcovému orchestru. Elektronické nástroje jako například ARP Solina String Ensemble, začaly nahrazovat velké orchestry na konci 70. let.\n\nTento odklon od tradičního disco soundu se nazývá post-disco a mezi interprety patří například Patrice Rushen, D. Train či Kashif.\n\nBěhem začátku roku 1980 poklesl komplex složitých melodií, princip orchestralizace a struktur, které jsou charakteristické pro disco. Příklady některých písní, na kterých si lze ukázat tuto změnu jsou: Kool & the Gang – Celebration (1980), Rick James – Super Freak (1981), Grace Jones – Pull It To The Bumper (1981), Taana Gardner – Heartbeat (1981), Evelyn „Champagne“ King – Love Come Down (1982), The Pointer Sisters – I'm So Excited (1982), Prince – \"1999\" (1982), Madonna – Holiday (1983), Irene Cara – Flashadnce (What A Feeling) (1983), Michael Jackson – Thriller (1983), Jocelyn Brown – Somebody Else's Guy (1984) a/nebo Klymaxx – Meeting in the Ladies Room (1984).\n\nMezi první filmy, které obsahovaly čistě na disco orientovanou hudbu byla ještě před \"Horečkou sobotní noci\" bondovka \"Špion, který mě miloval\" (1977). Hudbu složil Marvin Hamlisch.\n\nDisco hudba měla později vliv na vznik hip-hopu a na některé hip-hopové podžánry (jako crunk, snap či hyphy), také na britskou novou vlnu, dále na house a pak také na techno.\n\nSpace Disco je hudební žánr, který spojoval euro disco se synthezátory\" a se \"sci-fi\" motivy.\n\nPopularita tohoto stylu se projevila na konci 70. let v době premiéry známých filmů \"Hvězdné války\" a \"Blízká setkání třetího druhu\".\n\nCharakteristické pro tento hudební styl je použití laserových paprsků jakožto světelné efekty na diskotékách a mimozemsky futuristická sci-fi.\n\n\n\n"}
{"id": "367842", "url": "https://cs.wikipedia.org/wiki?curid=367842", "title": "Lanová dráha Horní Hanychov – Skalka", "text": "Lanová dráha Horní Hanychov – Skalka\n\nSedačková lanová dráha Liberec-Horní Hanychov – Skalka je lanová dráha vedoucí na Ještědský hřbet z okraje krajského města Liberce. Slouží jak zimním sportovcům, tak i letním turistům. Byla otevřena v roce 2006, provozovatelem je společnost \"SKI AREÁL JEŠTĚD spol. s r.o.\".\n\nNa místě současné čtyřsedačkové lanovky (výrobcem je rakouská společnost \"Doppelmayr\") se nacházel kotvový lyžařský vlek vyrobený národním podnikem \"Transporta Chrudim\". Ten byl odstraněn, stejně jako jeho obslužná budova v létě 2006. V září byly vybetonovány patky pro podpěry, na konci října již probíhala montáž horní stanice lanovky a osazování podpěr s pomocí vrtulníku. Na konci listopadu již bylo nataženo lano, v polovině prosince roku 2006 proběhly zátěžové zkoušky s pivními sudy a zřejmě nedlouho poté zahájila lanová dráha svůj provoz. V první zimní sezóně ale lanovka jezdila kvůli nedostatku sněhu pouze několikrát.\n\nLetní provoz lanové dráhy na Skalku byl zahájen 4. května 2007.\n\nVýstavba dráhy Skalka a celkové rozšiřování ještědského lyžařského areálu se nezamlouvala ekologickým organizacím. Např. \"Společnost přátel přírody a ochránci přírody Armillaria\" v roce 2006 požadovala, aby byla na rozšíření areálu zpracována studie o posuzování vlivů staveb na životní prostředí.\n\nJedná se o osobní visutou jednolanovou dráhu oběžného systému s odpojitelným uchycením čtyřmístných sedaček. Lanovka je dlouhá 1472 m (šikmá, tedy skutečná délka; vodorovná délka činí 1427 m) a překonává převýšení 351 m. Má dvě stanice: dolní Horní Hanychov (541 m n. m.) a horní Skalka (892 m n. m.). Dopravní rychlost je 5 m/s, jedna cesta tak trvá 5,2 minuty. Hodinová přepravní kapacita lanovky činí 2400 cestujících. Dráha má celkem 104 čtyřmístných sedaček a 14 podpěr (z toho jedna je tlačná, tři nosnotlačné a ostatní nosné).\n\nV letní sezóně jezdí lanovka od května do října (např. sezóna 2008 byla ukončena 12. října). V květnu, červnu, září a říjnu je v provozu pouze o víkendech a svátcích, během hlavní sezóny v červenci a srpnu jezdí dráha každý den. Odjezdy se konají každou půlhodinu od 9 do 17,30 hodin, vyjma odjezdu ve 12 hodin. Cena za jednu jízdu byla v roce 2008 60 Kč pro dospělou osobu. Provozovatel poskytuje i slevy pro děti, důchodce, držitele průkazů ZTP nebo ZTP/P, či výhodnou rodinnou jízdenku. Zakoupit je rovněž možné zpáteční jízdenku. Přeprava jízdních kol je bezplatná.\n\nBěhem zimní sezóny je dráha v provozu dle sněhových podmínek. Pokud se lyžuje, lanovka jezdí neustále. Kromě jednotlivé jízdy je možné si zakoupit i výhodnější permanentky pro 3, 5, 10 a 20 jízd.\n\n\n"}
{"id": "367845", "url": "https://cs.wikipedia.org/wiki?curid=367845", "title": "Disturbed", "text": "Disturbed\n\nDisturbed je metalová hudební skupina původem z Chicaga. Kapela měla dříve jiného zpěváka a dokonce i jiné jméno, ale po připojení Davida Draimana (1996) se přejmenovala na Disturbed. Nynější sestavu tvoří David Draiman (zpěvák), Dan Donegan (kytarista), John Moyer (baskytarista) a Mike Wengren (bubeník).\n\nDisturbed vydali již šest studiových alb (\"The Sickness\", \"Believe\", \"Ten Thousand Fists\", \"Indestructible\", \"Asylum\" a Immortalized), přičemž kromě debutového CD se všechny ostatní dostaly na vrchol americké hitparády Billboard 200. V současnosti jedná se o jednu z nejúspěšnějších metalových skupin, která prodala více jak 10 milionů desek po celém světě.\nPřed připojením Davida Draimana ke skupině byli Disturbed známí jako Brawl a místo zpěváka patřilo Erichu Awaltovi, který ovšem opustil kapelu brzy po nahrání prvního dema. Zbývající členové se snažili najít náhradu za Ericha a tak si podali inzerát do místních novin (Chicago). Nakonec na tuto zprávu odpověděl Draiman a po mnoha schůzkách byl přijat do skupiny. Jako oslavu tohoto momentu se (v roce 1996) kapela přejmenovala na Disturbed.\n\nDisturbed brzy začali nahrávat dema a pořádali živá vystoupení, přičemž se pokoušeli nalézt vhodného hudebního vydavatele. Na jejich výzvy odpovědělo Giant Records a ihned započalo nahrávání prvního studiového alba. CD vyšlo v roce 2000 s název \"The Sickness\" a odstartovalo úspěch skupiny. \"The Sickness\" zaujala 29. místo v Billboard 200 a ve Spojených státech se prodalo již více jak čtyři miliony (4xplatinová) kusů této desky. Na \"The Sickness\" lze slyšet v té době populární nu metal, ovšem pojatý trochu jiným stylem, než je obvyklé. Nejlépe si v hitparádch vedl singl „Down with the Sickness\", který byl certifikován jako platinový. Těsně před účastí na evropském turné pořádaném Marilynem Mansonem se zranil basák Steve Kmak a nebyl schopen absolvovat šňůru koncertů. Steve byl nahrazen Marty O'Brienem, ale brzy se plně zdráv připojil zpátky ke kapele.\n\nV únoru 2001 skupina oznámila, že vytvořila cover verzi písně „Midlife Crisis\" od Faith No More (deska Angel Dust), avšak tato cover verze nebyla nikdy použita. 4. června 2002 vydali Disturbed dokumentární DVD nazvané M.O.L. (Meaning Of Life), které zaznamenalo největší osobní momenty kapely odehrávající se ve studiu či na koncertech. M.O.L. také obsahuje music videa a mnohá živá vystoupení. 17. listopadu 2002 se do prodeje dostalo druhé studiové album od skupiny pojmenované \"Believe\", umisťující se na prvním místě v Billboard 200. Na \"Believe\" již není zastoupen nu metal, spíše alternative metal a hard rock, i tak je CD ve Spojených státech 2x platinové. „Prayer\" byl první singl pocházející z \"Believe\" umisťující se v Billboard Hot 100 na 58. příčce. Music video pro „Prayer\" je ovšem terčem kritiky a z mnoha televizních pořadů je staženo, kvůli podobnosti s teroristickými útoky 11. září.\n\nV roce 2003 Disturbed znovu vystupovalo na Ozzfestu a připravovali svůj vlastní cyklus koncertů s názvem Music as a Weapon II. Skupiny Chevelle, Taproot a Unloco koncertovali rovněž na tomto festivalu. Během Music as a Weapon II. zahráli Disturbed nerealizovaný song „Dehumanized\". Po skončení této sňůry koncertů byl z kapely vyhozen basák Steve Kmak, údajně kvůli osobním rozdílům. Disturbed našli nového basáka v Johnym Moyerovi, který je nynější basák skupiny. Dále Disturbed hráli živě v House of Blues a představili dva nové songy, „Hell\" a „Monster\", oba zaujaly místo jako bonusové písně v následující desce \"Ten Thousand Fists\".\n\n\"Ten Thousand Fists\" je název třetího studiové alba od kapely, vydaného 20. září 2005. Deska se umístila opět na prvním místě v Billboard 200, přičemž se jí prodalo 238 000 kusů za jediný týden. CD bylo 5. ledna 2006 certifikováno ve Spojených státech jako platinové (1000 000+). Na nahrávce je zastoupen alternative metal a hard rock (stejně jako na \"Believe\"), ale značně se zde prosazuje i heavy metal. Deska je rovněž známá jako nejvíce politické album od skupiny (\"TTF\" do značné míry rozebírá politické problémy).\n\nAby \"Ten Thousand Fists\" dostali do povědomí publika, vyrazili Disturbed na mnoho koncertů v doprovodu 10 Years a Ill Niño. Navíc vystupovali na Ozzfestu 2006, společně s Ozzy Osbournem, System of a Down, Lacuna Coil, DragonForce, Avenged Sevenfold a Hatebreed.\n\nV jednom z interviewů zpěvák David Draiman oznámil, že pro album bylo nahráno dvacet písní, ovšem pouze čtrnáct jich je ve finálním track listu. Mezi zbývající songy se řadí například „Hell\", která je obsažena v singlu „Stricken\", nebo „Monster\", iTunes bonus pro \"Ten Thousand Fists\", později také v \"Ten Thousand Fists\" Tour Edition atd.\n\nV roce 2006 bylo evropské turné několikrát odloženo, protože Draiman měl velké potíže se svým hlasem, což nakonec vedlo až k operaci. Ta byla úspěšná a zpěvák se vrátil na pódia, ale musel na turnéch omezovat pití.\n\nNa konci roku 2006 odstartovali Disturbed svoje vlastní turné Music as a Weapon III. Tentokrát sdíleli pódia s Flyleaf, Stone Sour, a Nonpoint. První etapu dokončila kapela ještě v roce 2006. Brzy poté, Draiman informoval, že skupina se nezúčastní druhé etapy Music as a Weapon III a započali nahrávání nového studiového CD.\n\nV červenci 2007 realizovali Disturbed novou píseň „This Moment\", která byla použita v soundtracku k filmu \"Transformers\". Své čtvrté studiové album \"Indestructible\" nahráli v Los Angeles ke konci samého roku. Draiman podotkl, že skupina nahrála patnáct písní, na desce jich ale bude pouze dvanáct.\n\n3. června 2008 spatřilo světlo světa již zmíněné album \"Indestructible\". Deska je v pořadí třetí nahrávka od kapely, umisťující se na prvním místě v Billboard 200, přičemž v otevíracím týdnu se prodalo 253 000 kusů \"Indestructible\". CD obsahuje dvě písně, „Perfect Insanity\" a „Divide\", které byly určeny pro první album \"The Sickness\". Album se stejně jako předešlá deska stává v USA platinové. Hudebně se CD podobá \"Ten Thousand Fists\", ovšem heavy metal je zde ještě více patrný a nahrávka je plná temných, pesimistických písní. První singl z \"Indestructible\" nazvaný „Inside the Fire\" obdržel nominaci Grammy.\nDisturbed v dubnu 2008 započali koncertování po celých Spojených státech se skupinami Five Finger Death Punch a Art of Dying. Poté se odebrali do Austrálie a navštívili významný Mayhem Festival, kde potkali např. Slipknot, DragonForce, Mastodon atd. 30. září vydali Disturbed iTunes exclusive živé album Live & Indestructible a ke konci roku podnikli evropské turné.\n\nV březnu 2009 kapela uskutečnila další Music as a Weapon (již čtvrté), končící v květnu. Festival hostil skupiny jako Lacuna Coil a Killswitch Engage. Disturbed konečně uveřejnili cover verzi songu „Midlife Crisis\" od Faith No More, která se měla nacházet na \"Indestructible\", ovšem nakonec byla použita v \"Covered, A Revolution in Sound\".\n\nV dřívějším rozhovoru David Draiman oznámil, že páté studiové album bude stejně temné jako \"Indestructible\", ne-li temnější. 23. března se do prodeje dostala kompletně předělaná verze debutového alba \"The Sickness\", obsahující i bonusové songy jako „God of the Mind\" a „A Welcome Burden\".\n\n8. února 2010 skupina oznámila, že se odebrala k nahrávání nového studiového alba do Chicaga. Kytarista Dan Donegan informoval o napsání 15 až 18 písní pro CD. Později se objevil oficiální název nové desky, znějící \"Asylum\". 20. dubna 2010, zhruba dva měsíce po odstartování nahrávacího procesu, Disturbed zveřejnili zprávu o dokončení nahrávky. Stejně jako tomu bylo u \"Indestructible\", \"Asylum\" si bude kapela rovněž produkovat sama.\n\nNové studiové album se dostalo do prodeje 31. srpna a bude obsahovalo připravované DVD \"Decade of Disturbed\". 15. června se v rádiích objevil první singl z \"Asylum\", „Another Way to Die\".\n\n\"Asylum\" se ihned po svém vydání probojovalo na první místo hitparády Billboard 200 a je to tedy již čtvrtá nahrávka od Disturbed, která slaví tento úspěch.\n\nV červenci 2011 kapela oznámila, že si dává pauzu, jakmile dokončí turné po USA. V interview, které David Draiman poskytl ještě tentýž měsíc, odmítl veškeré spekulace o tom, že by následující pauza byla zapříčiněna spory mezi členy. Pauza kapele začala v říjnu 2011.\n\nDne 20. června 2015 byl na facebookové a webové stránce kapely zveřejněn obsah, který naznačoval jejich možný návrat. Stránky zobrazovaly nové logo Disturbed a krátké video s jejich maskotem, připojeným na podpoře života. 22. června 2015 bylo zveřejněno další video, na kterém se maskot The Guy pomalu probouzí, společně s 18hodinovým odpočtem, který jen utvrzoval fanoušky v tom, že se skupina vrací.\n\n23. června 2015 skupina oficiálně oznámila konec pauzy a zároveň oznámila, že rok tajně pracovala na jejich šestém studiovém albu, pojmenovaném \"Immortalized\", které vyšlo 21. srpna 2015. Kapela uveřejnila celkem 4 videa k songům \"The Vengeful One\", \"Fire It Up\", \"Immortalized\" a \"What Are You Waiting for\" na jejich YouTube kanálu.\n\n31. ledna 2018 kapela na své facebookové stránce zveřejnila fotografii z nahrávacího studia a zprávu \"Getting started… #disturbedones\". Od února do května 2018 pak postupně vydávala krátká videa, která zachycovala nahrávání nových skladeb ve studiu.\n\n31. července 2018 kapela oznámila, že dokončila práci na novém albu, a vyzvala fanoušky, aby na jejich webové stránce hlasovali o tom, jaký singl z nového alba má být zveřejněn jako první. 16. srpna 2018 byl odhalen název nového alba – \"Evolution\". Ve stejný den byl také zveřejněn první singl \"Are You Ready\". Datum vydání alba bylo stanoveno na 19. října 2018.\n\nOficiální maskot Disturbed (pojmenovaný The Guy) byl dříve pouze jen velký úškleb na obalu desky \"The Sickness\". The Guy se ale postupem času stal upřednostňovaným maskotem a byl plně vykreslen animátorem komiksu Spawn, Toddem McFarlanem, ve videu k písni „Land of Confusion\". The Guy je také k vidění na obalech posledních tří alb od Disturbed (\"Ten Thousand Fists\", \"Indestructible\" a \"Asylum\").\n"}
{"id": "367848", "url": "https://cs.wikipedia.org/wiki?curid=367848", "title": "Škrkavka dětská", "text": "Škrkavka dětská\n\nŠkrkavka dětská (\"Ascaris lumbricoides\") je celosvětově rozšířený parazit člověka a lidoopů. Jedná se o hlístici s přímým vývojovým cyklem, jejíž dospělci měří 15-20 cm a lokalizují se v tenkém střevě hostitele. Je jedním z nejběžnějších parazitů člověka vůbec, celosvětově je infikováno kolem 1,4 miliardy lidí.\n\nVyskytuje se především v tropických a subtropických oblastech Asie, Afriky a Ameriky. Ačkoliv je patogenita škrkavky nízká, pro člověka mohou být fatální komplikace v podobě perforace nebo obturace (ucpání) střeva, či dýchacích cest během migrace larválních stádií. Na tyto komplikace ročně na světě umírá 8 000–100 000 lidí. Nejvíce příbuzným druhem je \"Ascaris suum\" parazitující u prasat.\n\nDospělý jedinec se dožívá 1–2 let.\n\n\n"}
{"id": "367853", "url": "https://cs.wikipedia.org/wiki?curid=367853", "title": "Nový Kramolín", "text": "Nový Kramolín\n\nObec Nový Kramolín se nachází v okrese Domažlice v Plzeňském kraji. Žije zde obyvatel. Obec se nečlení na části, má ale dvě katastrální území: \"Nový Kramolín\" a \"Valtířov u Nového Kramolína.\"\n\nPrvní písemná zmínka o obci pochází z roku 1379.\n\n\n"}
{"id": "367857", "url": "https://cs.wikipedia.org/wiki?curid=367857", "title": "Komárno (okres Kroměříž)", "text": "Komárno (okres Kroměříž)\n\nObec Komárno se nachází v okrese Kroměříž ve Zlínském kraji. Žije zde obyvatel.\n\nPrvní písemná zmínka o obci pochází z roku 1317.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "367860", "url": "https://cs.wikipedia.org/wiki?curid=367860", "title": "Kněžka", "text": "Kněžka\n\nKněžka by se dala definovat jako ženská obdoba kněze. Je kvalifikována k provádění náboženských rituálů a zprostředkování kontaktu s božstvem. \n\nV minulosti se kněžky vyskytovaly prakticky ve všech velkých náboženstvích – od říší Inků a Aztéků, přes Indii, Čínu, starověké Řecko, Egypt, Řím, i území osídlená Kelty a Germány. Většinou byly jako kněžky vybírány panenské dívky, často z urozených rodin, které je do chrámů takříkajíc \"uklízely\". Známé jsou kupříkladu delfské věštkyně pýthie či římské panenské vestálky. \n\nŽenskou obdobu kněžstva mají jen některé křesťanské církve, např. husité. Zde se však dává přednost označení farářka. Islám vůbec nemá svěcené kněžstvo. V židovství jsou kněží (kohanim) definováni Tórou jako mužští potomci Árónovi. O kněžích ženského pohlaví se Tóra nezmiňuje. V Novém zákoně je zmínka o jáhenkách (diakonkách).\n\n"}
{"id": "367861", "url": "https://cs.wikipedia.org/wiki?curid=367861", "title": "Tramvajová trať v ulici U Prašného mostu", "text": "Tramvajová trať v ulici U Prašného mostu\n\nTramvajová trať v ulici U Prašného mostu (mezi dnešními zastávkami Pražský hrad a Prašný most) byla 110 m dlouhá manipulační kolej, která v letech 1910–1913 spojovala trať vedoucí kolem Pražského hradu s tratí ke střešovické vozovně. Byla nejstrmější tramvajovou tratí v historii pražské tramvajové sítě. V roce 1913 byla nahrazena spojkou v ulici U Brusnice.\n\nSpojovací manipulační kolej byla zřízena 30. ledna 1910 současně s novou tramvajovou tratí Klárov – Královský Hrad. Spojovala ji s tratí ke střešovické vozovně, která byla zprovozněna 24. října 1909. Spojovací trať překračovala čáru potravní daně.\n\nPo prodloužení horní trati od Hradu přes Nový Svět na Pohořelec (22. prosince 1911) se horní napojení spojky stalo problematickým, protože tramvaj vyjíždějící ze spojky na trať musela ve směru na Pohořelec jet až ke kolejovému přejezdu po protisměrné koleji.\n\n26. ledna 1913 byla manipulační spojka zrušena a téhož dne ji nahradila nově zprovozněná spojka v ulici U Brusnice.\n\nByla nejstrmější tramvajovou tratí v historii pražské tramvajové sítě, podélný sklon dosahoval v nejhořejší části až 101,9 ‰ (českým rekordem však byla trať v Lidické ulici v Jablonci nad Nisou, kde 65 let jezdily úzkorozchodné tramvaje úsekem se sklonem 108,5 ‰).\n\n\n"}
{"id": "367868", "url": "https://cs.wikipedia.org/wiki?curid=367868", "title": "Ivan Hubený", "text": "Ivan Hubený\n\nIvan Hubený (* 5. června 1948 Praha) je český astronom působící v USA. V roce 1986 odešel do zahraničí a v současné době pracuje na observatoři v americké Arizoně. Věnuje se studiu modelů atmosfér různých druhů hvězd a v posledních letech také exoplanet, od roku 2001 především jako teoretik.\n\nIvan Hubený vystudoval astronomii na Matematicko-fyzikální fakultě Univerzity Karlovy. Po své promoci v roce 1971 nastoupil do stelárního oddělení Astronomického ústavu v Ondřejově.\nZabýval se zde teoretickými problémy hvězdných atmosfér ve spolupráci s Lubošem Kohoutkem, Petrem Heinzelem, Petrem Harmancem a dalšími. Vyvinul zde program pro modelování hvězdných atmosfér a akrečních disků i analýzu jejich spekter (pod kódovým označením \"TLUSTY\").\n\nPro svoje politické názory byl tehdejším vedením Astronomického ústavu perzekvován, a proto odešel v roce 1986 do emigrace. Zpočátku pracoval v Joint Institute for Laboratory Astrophysics na Universitě v Coloradu v Boulderu.\nV letech 1990–2001 byl vědeckým pracovníkem v Goddardově kosmickém středisku NASA v Greenbeltu (stát Maryland). Podílel se významně na pozorování a zpracování údajů z Hubbleova vesmírného teleskopu – konkrétně ze spektrografů GHRS (\"Goddard High Resolution Spectrograph\") a STIS (\"Space Telescope Imaging Spectrograph\").\n\nOd r. 2001 pracuje v Tucsonu v Arizoně na National Optical Astronomy Observatory jako vědecký pracovník.\nPůsobí také jako profesor na katedře astronomie Arizonské univerzity.\n\nV minulosti se největší vědecký zájem soustředil na jeho modely atmosfér a přenosu záření žhavých hvězd (především třídy B) v tepelné nerovnováze.\nTyto modely později zobecnil také pro jiné typy hvězd – chladnější hvězdy hlavní posloupnosti, bílé trpaslíky, trpasličích nov, kvasary aj.\nJeho nejnovější práce modelují také atmosféry obřích extrasolárních planet a hnědých trpaslíků.\n\nIvan Hubený je autorem velkého množství vědeckých prací. Již za svého 15letého působení v Astronomickém ústavu na Ondřejově publikoval nebo spolupublikoval 45 původních vědeckých prací.\n\nDo roku 2008 napsal celkem 390 prací, které byly celkem 5800krát citovány v jiných vědeckých pracích.\nJeho Hirschův citační index dosáhl hodnoty h = 39. S těmito scientometrickými parametry drží Ivan Hubený první místo mezi všemi českými astronomy působícími doma i ve světě.\n\nIvan Hubený je od roku 1977 členem Mezinárodní astronomické unie (IAU). V minulosti zde pracoval v několika funkcích, např. v 36. komisi \"Teorie hvězdných atmosfér\".\nOd roku \"2004\" je členem organizačního výboru 29. komise \"Spektra hvězd\".\nJe také členem Americké astronomické společnosti.\n\nV roce 2008 se stal laureátem \"Ceny Františka Nušla\", kterou mu 7. listopadu 2008 udělila Česká astronomická společnost.\nPři této příležitosti přednesl laureátskou přednášku \"Studium exoplanet: jeden z nejrychleji se rozvíjejících oborů moderní astrofyziky (za 13 let od pouhé detekce ke studiu jejich spekter a závěrům o fyzice, chemii, ale i meteorologii jejich atmosfér).\"\n\nV roce 2003 byl zvolen čestným členem Učené společnosti ČR.\n\n"}
{"id": "367872", "url": "https://cs.wikipedia.org/wiki?curid=367872", "title": "Gertruda Sekaninová-Čakrtová", "text": "Gertruda Sekaninová-Čakrtová\n\nGertruda Sekaninová-Čakrtová, rozená Stiassna (21. května 1908 Budapešť – 29. prosince 1986 Jihlava), byla česká a československá právnička, politička a diplomatka, později též významná disidentka.\n\nPocházela z bohaté podnikatelské rodiny, před válkou pracovala jako advokátka a vstoupila do KSČ, za války byla pro svůj židovský původ vězněna v řadě nacistických koncentračních táborů. Po válce se stala náměstkyní ministra zahraničních věcí ČSR. V 60. letech se stala poslankyní Národního shromáždění, angažovala se v pražském jaru a nejvíce se proslavila na podzim roku 1968, kdy vystoupila proti smlouvě o dočasném pobytu sovětských vojsk. Za tyto postoje byla nucena z politiky odejít. Závěr života strávila jako disidentka, jedna z prvních signatářek Charty 77 a zakladatelka Výboru na obranu nespravedlivě stíhaných.\n\nNarodila se v Budapešti jako Gertruda Stiassna, coby nejstarší dítě v bohaté židovské rodině původem z Humpolce. Její dědečkové, bratři Josef a Ignác Stiassní, spolu založili v Německém Brodě (roku 1945 přejmenovaném na Havlíčkův Brod) továrnu na barvení sukna. Ignác Stiassny se později přestěhoval do Budapešti, kde řídil pobočku této firmy. Jeho dcera Lili Stiassny se provdala za Richarda Stiassného, syna Josefa Stiassného (rodiče Getrudy tedy byli bratranec a sestřenice), a v roce 1908 se jim v Budapešti narodila Gertruda. V roce 1910 se rodina přestěhovala do Německého Brodu, a tam se rozrostla o další tři děti. Jedním z nich byl Josef „Pepek“ Stiassny (1916–1944), který během druhé světové války proslul jako opatrovník a vychovatel chlapců v Terezínském ghettu, kde se také podílel na vydávání časopisu Vedem. Další z bratrů, Petr (1918–1943), se za války angažoval v odboji, ale byl dopaden a popraven.\n\nOtec Gertrudy zemřel v roce 1920, když jí bylo 11 let. V letech 1919–1922 studovala na Státním německém lyceu v Jihlavě, v letech 1922–1927 absolvovala reálné gymnázium v Německém Brodě. Ve studiu pokračovala na Právnické fakultě Univerzity Karlovy. Tehdy se sblížila s levicovými studenty, působila v různých levicových organizacích (např. Společnost pro hospodářské a sociální sblížení se SSSR, Komunistická studentská frakce (Kostufra), Syndikát ženské pracující inteligence) a v roce 1932 vstoupila do Komunistické strany Československa (KSČ). V témže roce úspěšně ukončila studium, a o rok později začala pracovat jako koncipientka v advokátní kanceláři dr. Ivana Sekaniny, za kterého se v roce 1935 provdala. V roce 1938 složila advokátní zkoušky a začala se věnovat samostatné advokátní praxi; jako obhájkyně se účastnila i zahraničních procesů s představiteli levice, například s rumunskou komunistkou Anou Paukner. Pracovala též v různých levicových organizacích (např. v Levé frontě) a v KSČ.\n\nJejí manžel Ivan Sekanina proslul mimo jiné jako obhájce Ernsta Torglera a Georgi Dimitrova, obžalovaných ze zapálení německého Říšského sněmu, čímž si vysloužil nenávist nacistů. Dne 16. března 1939, den po začátku německé okupace Československa, byl Sekanina zatčen a vězněn nejprve ve věznici na Pankráci a poté v koncentračním táboře Sachsenhausen. Sekaninové bylo v roce 1939 několikrát umožněno ho ve vězení navštívit. Následující rok v Sachsenhausenu zemřel.\n\nPo zatčení svého muže pokračovala v advokátní praxi, až do roku 1940, kdy ji musela kvůli důslednějšímu uplatňování Norimberských zákonů na území Protektorátu ukončit. Poté pracovala jako ošetřovatelka v dětských útulcích. Kvůli svému židovskému původu musela v říjnu 1942 nastoupit do transportu do terezínského ghetta. Tam pracovala jako vychovatelka a opatrovnice dívek ze smíšených manželství, které byly do Terezína deportovány bez rodičů. Její bratr Josef Stiassny v Terezíně vychovával osiřelé chlapce.\n\nJako vychovatelka se snažila dbát na rozvoj svých svěřenkyň, například často pořádala různé přednášky zajímavých osobností z řad vězňů. Byla též dívkám důvěrnicí, děvčata se jí mohla svěřit se svými osobními problémy, o politice však s dívkami nemluvila. Podílela se na vydávání ilegálního časopisu \"Bonaco\".\n\nZ Terezína byla v říjnu 1944 deportována do vyhlazovacího tábora Auschwitz-Birkenau. Tam ji při selekci vybrali na nucené práce v Kurzbachu u Trachtenbergu (dnes polské město Żmigród u Vratislavi), kde byla pobočka koncentračního tábora Gross-Rosen. Dne 21. ledna 1945 byl tábor z důvodu ústupu před Rudou armádou evakuován, a vězni nastoupili na pochod smrti směrem do koncentračního tábora Bergen Belsen. Z tohoto pochodu se jí spolu s několika dalšími vězni podařilo uniknout, několik měsíců se skrývala v Sasku, až ji osvobodila americká armáda. Většina její početné rodiny holokaust nepřežila. Z jejích blízkých jí zbyli zejména přátelé z předválečných levicových kruhů. Mnoho z nich v novém uspořádání po válce zaujalo různá významná místa, což otevřelo Sekaninové cestu vzhůru.\n\nGertruda Sekaninová uvěřila, že nastolení socialismu bude zárukou, že se hrůzy druhé světové války už nikdy nebudou opakovat. Již koncem května 1945 obnovila své členství v KSČ. V červenci 1945 ji státní tajemník na ministerstvu zahraničních věcí (MZV) Vladimír Clementis (taktéž člen KSČ) přijal jako referentku anglosaského odboru. V této funkci vykonala mnoho zahraničních cest – působila jako stálá delegátka Československa při OSN. Nadřízení jí dávali výborné hodnocení, například v roce 1947 napsali „Široký politický rozhled a výborná znalost souvislostí mezinárodní politiky. Zvláštní píle a svědomitost ve výkonu služby.“ – a postupně stoupala v hierarchii ministerstva. Věnovala se také stranické práci, jakožto členka různých stranických výborů a komisí, a na 8. sjezdu KSČ byla zvolena členkou Ústředního výboru Komunistické strany Československa (ÚV KSČ). V tomto vrcholném orgánu strany působila do roku 1947 (podle jiného zdroje 1949), kdy na funkci rezignovala z důvodu velkého pracovního vytížení. Angažovala se i mimo KSČ – jakožto zakládající členka a místopředsedkyně Svazu osvobozených politických vězňů (společně s Miladou Horákovou), členka Revolučního odborového hnutí (ROH) a Rady československých žen. Byla zvolena do Ústředního národního výboru v Praze (funkci vykonávala v letech 1946–1948) a neúspěšně kandidovala do Národního shromáždění. V únoru 1948 slovně podpořila komunistický puč a stala se na členkou akčního výboru Národní fronty na MZV.\n\nOd roku 1949 se v dědickém řízení snažila získat zpět majetek, který její rodině zabavili nacisté. V témže roce se (podruhé) provdala za Kazimíra Čakrta, který pracoval na ministerstvu financí, a se kterým již měla ročního syna Michala. Mateřská dovolená jí umožnila vyhnout se na ministerstvu složitému období čistek, intrik a donášení, a v roce 1949 se stala první náměstkyní ministra zahraničních věci Clementise. Na starosti měla styk s vyspělými kapitalistickými státy, s výjimkou Západního Německa a Rakouska, a také tiskový odbor. Československo v té době kopírovalo zahraniční politiku Sovětského svazu – Sekaninová-Čakrtová například na půdě OSN protestovala proti vzniku NATO a SEATO a proti americké intervenci v korejské válce. Historik Martin Kopeček o jejím působení v té době napsal: „I přes nepochybnou rigidnost stanovisek, zakotvených v marxisticko-leninské doktríně, byla řada jejich postojů nepochybně pokroková a tak dále posouvala hranice možného a nutila protivníky z kapitalistických států k adekvátní reakci (koloniální politika, sociální a pracovní práva, ženská emancipační práva, odmítání rasismu).“\nV roce 1955 jí byl poprvé udělen Řád republiky, jedno z nejvyšších československých vyznamenání, a v roce 1957 Řád 25. února II. stupně.\n\nPřelom 40. a 50. let byl v Československu ve znamení čistek, kdy byli z důležitých funkcí ve státní správě a v KSČ odstraňování nepohodlní lidé, často též byli vybraní vysoce postavení jedinci označeni za \"vnitřního nepřítele\" a perzekvováni na výstrahu ostatním. Tyto procesy se samozřejmě nevyhnuly ani ministerstvu zahraničních věcí. Sekaninová-Čakrtová podle historiků přesně zapadala do šablony skrytých třídních nepřátel, před kterými varovali sovětští poradci – byla Židovka, buržoazního původu, vzdělaná, na ministerstvo jí pomohl Rudolf Slánský, měla příbuzné v USA, apod. V rámci procesu s Rudolfem Slánským byl popraven její bývalý nadřízený Vladimír Clementis, a dva z jeho náměstků – Artur London a Vavro Hajdů – dostali doživotní trest odnětí svobody. Vedoucí sovětského oddělení na MZV Ivan Kopecký (syn Václava Kopeckého) požadoval, aby i Sekaninová-Čakrtová byla vyloučena z KSČ a zatčena, neboť údajně podporovala nepřátelskou činnost Londona a Hajdů. V této době se musela pod hrozbou perzekuce vzdát (dosud nevypořádaného) nároku na dědictví nemovitostí po matce; o tento majetek se dosud (2014) soudí její syn.\n\nZatčena však nebyla a místo toho ji nový ministr zahraničních věcí Viliam Široký pověřil vedením československé delegace na VI. valné shromáždění OSN. Je možné, že ji od perzekuce uchránilo přátelství s mnohými představiteli režimu, s nimiž se znala ještě z předválečného období (mohlo jít o Antonína Zápotockého, s jehož ženou se přátelila). Není též vyloučeno, že po řadě odmítavých reakcí na justiční vraždu Milady Horákové se komunistický režim zdráhal popravit další ženu a matku malého dítěte.\n\nV letech 1954–1958 byla sledována Státní bezpečností (StB).\n\nV roce 1957 byl její manžel vyšetřován kvůli údajnému podílu na špionáži a finančních machinacích, kterých se měl dopustit jeho bratranec Jan Čakrt. Vykonstruované obvinění dohnalo Kazimíra Čakrta k sebevraždě. Podle jiné verze byl Kazimír Čakrt zatčen na popud ministra financí Júlia Ďuriše, který se domníval, že Čakrt při jednání československo-rakouské delegace stranil Rakušanům.\n\nPo sebevraždě svého muže byla Sekaninová-Čakrtová odvolána z funkce a později pracovala na ministerstvu školství a kultury jako vedoucí nově zřízeného legislativního a správního odboru. Také tam působila jako místopředsedkyně závodní organizace KSČ.\n\nCoby bývalá vězeňkyně koncentračních táborů svědčila v roce 1963 v Německé demokratické republice v procesu se spoluautorem Norimberských zákonů Hansem Globkem.\n\nV roce 1962 se vrátila do politiky jako poslankyně obvodního národního výboru za Prahu 6. Tuto funkci vykonávala do voleb v roce 1964, kdy byla zvolena poslankyní Národního shromáždění, kde stala se členkou jeho zahraničního výboru a aktivní byla i v jeho ústavně právním výboru. Měla blízko k reformátorům pražského jara – jako poslankyně mimo jiné podpořila návrh zákona, vylučujícího promlčení válečných zločinů spáchaných během druhé světové války, podpořila rehabilitaci nezákonně perzekvovaných během 50. let a zasadila se o zrušení cenzury.\nV roce 1968 byla podruhé vyznamenána Řádem republiky. V letech 1968–1969 zastávala funkci místopředsedkyně Československého svazu žen.\n\nPři invazi vojsk Varšavské smlouvy do Československa 21. srpna 1968 se nacházela na konferenci Meziparlamentní unie v Kodani. Nakonec odmítla zvažovanou emigraci a vrátila se do ČSSR. Při projednávání smlouvy o dočasném pobytu sovětských vojsk v Národním shromáždění dne 18. října 1968 jako jediná návrh smlouvy kritizovala a navrhovala úplné stažení vojsk z československého území.\n\nTento návrh Národní shromáždění nepřijalo a smlouvu schválilo. Sekaninová-Čakrtová hlasovala jako jedna ze čtyř poslanců (spolu s Františkem Kriegelem, Františkem Vodsloněm a Boženou Fukovou) proti jejímu přijetí. V lednu 1969 se zúčastnila pohřbu Jana Palacha. Poté, co „reformního“ ministra školství Vladimíra Kadlece nahradil Vilibald Bezdíček, se rozhodla v roce 1969 odejít z ministerstva školství do důchodu, poslanecký post si ale ponechala. Na zasedání Zahraničního výboru Sněmovny lidu v září 1969 jako jedna ze čtyř poslanců hlasovala proti revokaci prohlášení výboru z týdne po 21. srpnu 1968, které odsuzovalo invazi.\n\nNěkolik dní poté ji předvolala zvláštní komise ÚV KSČ, aby před ní své postoje vysvětlila. Sekaninová-Čakrtová zopakovala, že i nadále podporuje reformy pražského jara a odmítá sovětskou okupaci země, a dávala komisi najevo, že jí pohrdá. Za tyto postoje byla spolu s dalšími poslanci Národního shromáždění zbavena poslaneckého mandátu a vyloučena z komunistické strany.\n\nOd roku 1969 byla v důchodu. I nadále věřila myšlence socialismu, zcela se však rozešla s myšlenkami KSČ. Stýkala se s dalšími vyloučenými reformními komunisty, především s Františkem Kriegelem a Františkem Vodsloněm. Tím na sebe znovu přitáhla pozornost Státní bezpečnosti, která ji v roce 1970 pozvala k výslechu, poté ji nechala sledovat a nakonec ji zaevidovala jako nepřátelskou osobu I. třídy nebezpečnosti. Ve složce si o ní poznamenala: „Jedná se o osobu nepřátelsky zaměřenou proti Sovět. svazu a všemu pokrokovému. Neuznává současné vedení ÚV KSČ a svým jednáním se snaží narušovat pozitivní výsledky vnitřní i zahraniční politiky ČSSR.\"\n\nAktivita StB ještě vzrostla v roce 1975, kdy Kriegel, Vodsloň a Sekaninová-Čakrtová vyzvali v dopise Federální shromáždění, aby přijalo závazky vyplývající ze Závěrečného aktu Konference o bezpečnosti a spolupráci v Evropě, který ČSSR podepsala. Konkrétně požadovali, aby Federální shromáždění ratifikovalo Mezinárodní pakt o občanských a politických právech a Mezinárodní pakt o hospodářských, sociálních a kulturních právech, které Československo podepsalo v roce 1968, ale nikdy neratifikovalo, a dále aby Federální shromáždění přehodnotilo smlouvu o pobytu sovětských vojsk a zajistilo větší ochranu lidských práv a svobod. Federální shromáždění nakonec pakty v roce 1976 ratifikovalo.\n\nAni tyto pakty, ani závěry Konference o bezpečnosti a spolupráci v Evropě ovšem nebyly v ČSSR dodržovány. Při soudním procesu s pronásledovanými hudebníky ze skupiny The Plastic People of the Universe v roce 1976 se setkaly různé skupinky odpůrců režimu (Sekaninová-Čakrtová byla mezi nimi), a z tohoto setkání později vznikla občanská iniciativa Charta 77, která vyzývala vládnoucí režim k dodržování lidských práv a mezinárodních smluv, které ČSSR ratifikovala. Gertruda Sekaninová-Čakrtová byla jednou z prvních signatářek Charty 77.\n\nOd té doby se intenzivně věnovala práci v disentu. V roce 1978 se stala zakládající členkou Výboru na obranu nespravedlivě stíhaných. Ve výboru uplatnila své právnické vzdělání a zkušenosti s obhajováním politicky pronásledovaných z dob První republiky. Byla například podepsána pod dopisem generálnímu prokurátorovi ČSSR z roku 1980, ve kterém Charta a VONS požadovaly zlepšení podmínek vězně Petra Cibulky, odsouzeného za šíření hudebních nahrávek, který byl ve vězení podroben krutému zacházení a byla mu odpírána lékařská péče. V roce 1980 zase spolu s dalšími disidenty napsala dopis generálnímu tajemníkovi Italské komunistické strany Enricovi Berlinguerovi, ve kterém ho pisatelé prosili, aby veřejně vystoupil na obranu a propuštění vězněného disidenta Rudolfa Battěka. Zorganizovala petici \"Trest smrti je jedna z nejtemnějších skvrn na tváři našeho věku\", která požadovala zrušení trestu smrti v ČSSR, a podepsala manifest \"Sto let českého socialismu\", který obvinil komunistické vedení státu, že se zpronevěřilo původním socialistickým ideálům, a že \"mnozí dělníci už dnes nepokládají KSČ za stranu dělnickou, ale za stranu „panskou“.\"\n\nDíky těmto aktivitám ji šikanovala StB – v roce 1979 ji zatkli a udělili prokurátorskou výstrahu, zatímco její byt byl podroben domovní prohlídce se zabavováním věcí. Na rozdíl od některých členů VONS ale pro svůj vysoký věk a dřívější působení v KSČ nebyla obžalována z žádného trestného činu.\n\nPozději, s přibývajícím věkem (bylo jí už přes 70 let), své aktivity v disentu omezovala. Závěr svého života strávila v Polné na Jihlavsku. Zemřela v roce 1986 na následky úrazu. Krátce před smrtí si o ní StB zapsala: „Postoje k reálnému socialismu si objekt zachovává nepřátelské“.\n\nGertruda Sekaninová-Čakrtová patřila ke skupině politiků, kteří prošli podobným vývojem: Před druhou světovou válkou byli levicoví intelektuálové, za války často pronásledovaní, po válce stalinisté, v 60. letech reformisté, po roce 1968 disidenti. V mládí ji ovlivnilo buržoazní prostředí, ve kterém vyrůstala, židovský původ a vzdělání a výchova v masarykovském duchu. Brzká smrt otce, po kterém převzala roli její matka (a to jak v roli hlavy rodiny, tak ve vedení továrny), pravděpodobně předurčila její důraz na otázku ženské rovnoprávnosti a členství v různých ženských organizacích.\n\nPozději se přidal vliv komunistických myšlenek. Socialismus byl pro Sekaninovou-Čakrtovou především garantem lidských práv a svobod a obrany neprávem vylučovaných. (Zde mohl mít vliv její židovský původ, neboť Židé bývali často též společensky vyloučení.) Po hrůzné zkušenosti z koncentračních táborů, kde byla navíc vyvražděna téměř celá její rodina, se upnula k budování nového, spravedlivějšího (socialistického) světa. Podle historika Martina Kopečka pro ni byly excesy stalinismu jen přechodné extrémy, které si vynutila zostřená mezinárodní situace, a byl to pouze dočasný ústupek na cestě k socialismu. Přivítala proto období uvolňování v 60. letech, kdy se politika strany stále více blížila ideálu demokratického socialismu, a patřila mezi reformní politiky. V období sovětské okupace se KSČ rychle zříkala reforem 60. let, a proto se vzdalovala i přesvědčení Sekaninové-Čakrtové. Otevřeným setrváváním na svých celoživotních ideálech – důrazu na svobodu, lidská práva, odstranění diskriminace – se pak Sekaninová-Čakrtová dostala do přímého rozporu s režimem, čímž se z ní stala disidentka.\n\n\n"}
{"id": "367873", "url": "https://cs.wikipedia.org/wiki?curid=367873", "title": "Gemma Artertonová", "text": "Gemma Artertonová\n\nGemma Christina Artertonová (* 2. února 1986, Gravesend, Kent, Spojené království) je anglická herečka.\n\nVe filmu stejně jako na jevišti debutovala v roce 2007, úspěch jí přinesla role \"Kelly\" v komedii ze školního prostředí \"St. Trinian's\". V roce 2008 dostala roli Bond girl \"agentky Fieldsové\" v bondovce \"Quantum of Solace\" s Danielem Craigem v roli \"Agenta 007\". Při té příležitosti ji společnost Avon angažovala jako reklamní tvář svého nového parfému \"Bond Girl 007\".\n\n"}
{"id": "367876", "url": "https://cs.wikipedia.org/wiki?curid=367876", "title": "Naoko Takahašiová", "text": "Naoko Takahašiová\n\nNaoko Takahašiová (: \"Takahaši Naoko\", * 6. května 1972, Gifu) je bývalá japonská atletka, olympijská vítězka v maratonu z roku 2000.\n\nMaratonskou kariéru zahájila v roce 1997 (tehdy byla také ve finále mistrovství světa na dráze v běhu na 5000 metrů, obsadila 13. místo), o rok později vyhrála mezinárodní maraton v Nagoji a na Asijských hrách v Bangkoku. Dále pokračovala ve vítězné sérii, a to i zásluhou vysokohorského tréninku v Boulderu v Coloradu a podávání speciálního japonského sršního nektaru Největšího úspěchu kariéry dosáhla na olympijských hrách v Sydney v roce 2000, kde zvítězila v čase 2:23:14 a stala se první japonskou olympijskou šampionkou v atletice v celé historii. Navíc překonala olympijský rekord, druhou Rumunku Lidii Simonovou porazila o osm sekund.\n\nDalší vítězství následovala, 1. října 2001 ozdobila triumf v Berlínském maratonu novým světovým rekordem 2:19:46, kterým jako první žena v historii prolomila hranici dvou hodin a 20 minut. Byl to její první smíšený maraton pro muže a ženy, který absolvovala.\n\nJejí další kariéru zbrzdila zranění, na olympijské hry do Atén se nekvalifikovala, když v tokijském maratonu v roce 2003 dosáhla jen času 2:27:21. Rozešla se se svým trenérem Jošiem Koidem a začala se připravovat sama, ale dalších úspěchů už nedosáhla.\n\nV březnu 2008 se pokusila znovu prosadit do reprezentace na maratonu v Nagoji, ale obsadila až 27. místo (její nejhorší výsledek v kariéře, v čase 2:44:18). V říjnu 2008 ukončila kariéru.\n\n"}
{"id": "367877", "url": "https://cs.wikipedia.org/wiki?curid=367877", "title": "Rebutia pulvinosa", "text": "Rebutia pulvinosa\n\nRebutia pulvinosa je zajímavá rostlina sekce \"Aylostera\" s oranžovými květy a\ntrsovitým vzrůstem, od kterého je odvozeno její jméno, \"pulvinosus\" jako plný podušek,\npoduškovitý, \"pulvinus\" je latinsky poduška.\n\nRitter, Friedrich; Buining, Albert F.H.; Taxon, 12: 29, 1963\n\nSekce \"Aylostera\", řada \"Pulvinosa\"\n\nSynonyma: \n\nRostlina silně odnožující, tvořící polštáře, jednotlivé stonky kulovité až krátce válcovité, 25 – 30 mm široké, pokožka světle zelená, kořeny vláknité. Žeber asi 12, rozložená v zaokrouhlené, až 2 mm vysoké hrbolky; areoly oválné, asi 0,7 mm dlouhé a 0,5 mm široké, krémově bíle plstnaté. Okrajových trnů 15 – 22, jemné, bílé, paprskovitě rozložené, horní a dolní asi 1,5 mm, postranní 3 mm dlouhé; středových trnů 6, někdy více, poněkud silnější, asi 2 mm dlouhé, bílé až nahnědlé, se zesílenou hnědou bází.\n\nKvěty 15 – 20 mm dlouhé a široké; okvětní lístky až 7 mm dlouhé a 4 mm široké, kopisťovité, oranžově zbarvené; květní lůžko kulovité, asi 4 mm široké, zelené, s malými šupinami a malým množstvím bílé vlny a jednotlivými bílými vlasovými štětinami; květní trubka 2 mm široká, asi 8 mm dlouhá, na spodních 2 – 3 mm srostlá se čnělkou; nitky bílé, až 7 mm dlouhé; čnělka bílá, volná část asi 10 mm dlouhá, blizna s 5 – 6 roztaženými rameny v úrovni nejvyšších prašníků. Plod kulovitý, asi 5 mm široký, nazelenalý až oranžově hnědý, vysýchající. Semena matně černá, asi 0,7 mm dlouhá a 0,5 mm široká; testa velmi jemně hrbolatá; hilum okrouhlé,\nbílé, bazální.\n\n\"R. pulvinosa\" byla nalezena F. Ritterem roku 1958, jeho sběr FR 766 se stal podkladem k prvotnímu popisu a také zdrojem rostlin k rozšířením do sbírek. Rostliny tohoto původu jsou velmi jednotné. Následně snad byl druh sbírán A. Lauem, tento sběr nesl označení L 402. Rovněž rostliny s tímto označením ve sbírkách vykazují jen nepatrnou variabilitu a ani od původních Ritterových rostlin se výrazněji neliší, pokud zde však nedošlo k dodatečné záměně, neboť v jiných pramenech je sběr L 402 přiřazován k \"R. rubiginosa\".\n\nPůvodní nález F. Rittera pocházel z bolivijského departamentu Tarija, z provincie Mendez. Typová lokalita \"R. pulvinosa\" leží v rokli, která ústí k Rio Pilaya, pod Cajas v oblasti se subtropickým klimatem v sousedství banánovníkových kultur. Na této lokalitě se kromě \"R. pulvinosa\" vyskytovala ještě \"Rebutia\" spec. FR 771, patřící snad k \"R. arvitaensis\". Z bezprostřední blízkosti pochází rovněž typový sběr \"R. albiflora\" FR 766a. Také sběr A. Laua L 402 pochází z bolivijského departamentu Tarija, z provincie O'Connor, od Narvaez z nadmořské výšky 1600 m.\n\nPrvotní popis \"R. pulvinosa\" publikovali F. Ritter a A.F.H. Buining roku 1963 v časopise Taxon bez vyobrazení. Znovu byl popis uveřejněn roku 1965 v britském časopise Cactus & Succulent Journal of Great Britain, kde byly reprodukovány i další prvotní popisy\nRitterových rebucií z roku 1963. Současně zde byly uveřejněny i jejich fotografie, přitom však došlo omylem k záměně publikovaných fotografií \"R. pulvinosa\" a \"R. muscula\". Od této záměny se zřejmě odvíjejí chybná určení rostlin, která můžeme dodnes nalézt nejen v našich sbírkách, ale i v zahraniční literatuře, kdy pod označením \"R.\npulvinosa\" nalézáme rostliny \"R. muscula\".\n\nV CITES Cactaceae Checklist (1992) i v nejnovějším shrnutí čeledi Cactaceae (D. Hunt et al., The New Cactus Lexicon, 2006) zůstává \"R. pulvinosa\" zachována mezi nemnoha přetrvávajícími samostatnými druhy.\n\nNavzdory velmi teplému klimatu v oblasti výskytu \"R. pulvinosa\" se nároky tohoto druhu nikterak neliší od obvyklých požadavků rodu \"Rebutia\". \"R. pulvinosa\" roste dobře pravokořenná, snadno se množí zakořeňováním odnoží i ze semen. Občasné poklesy teplo k bodu mrazu i dlouhodobé zimování při teplotách jen málo stupňů nad nulou snáší tento druh stejně\ndobře jako většina ostatních druhů rodu \"Rebutia\".\n\n\"R. pulvinosa\" by si určitě zasloužila podstatně většího rozšíření do sbírek, kde je dosud zastoupena jen zřídka a navíc často jen jako jméno, ke kterému je přiřazena zcela jiná rostlina. Přitom je tento druh na rozdíl od blízce příbuzného druhu \"R. albiflora\" i širšího příbuzenského okruhu \"R. heliosa\" podmíněně samosprašný. Zejména u některých klonů se semena vytvářejí alespoň v omezeném množství pravidelně i bez sprašování cizím pylem.\n\n\n"}
{"id": "367878", "url": "https://cs.wikipedia.org/wiki?curid=367878", "title": "Tramvajová trať v ulici U Brusnice", "text": "Tramvajová trať v ulici U Brusnice\n\nTramvajová trať v ulici U Brusnice (mezi dnešními zastávkami Brusnice a křižovatkou Sirotčinec) je traťová spojka o délce asi 150 metrů, která od roku 1913 spojuje trať vedoucí kolem Pražského hradu s tratí ke střešovické vozovně. \n\nSpojovací manipulační kolej byla zřízena 26. ledna 1913, téhož dne byla zrušena nevyhovující extrémně strmá spojka v ulici U Prašného mostu. \n\nV horní části spojka odbočuje u zastávky \"Brusnice\" (původně \"Lumbeova zahrada\") z trati, která od 22. prosince 1911 vedla od Hradu přes Nový Svět na Pohořelec. V dolní části je spojka zaústěna mezi zastávkami Prašný most a Vozovna Střešovice na takzvané křižovatce Sirotčinec do trati ke střešovické vozovně, která byla zprovozněna 24. října 1909 a vede po dnešních ulicích Milady Horákové a Patočkova. Spojovací trať překračovala až do vzniku Velké Prahy v roce 1922 čáru potravní daně. \n\nOd 28. dubna 1926 byla spojka zdvojkolejněna (její dolní část však až roku 1932). Od 6. června 1926 pak v křižovatce Brusnice přibyla přímá trať Jelení ulicí na Pohořelec, nebyla však kolejově propojena se spojkou v ulici U Brusnice; oblouk od Pohořelce na spojovací trať byl doplněn v roce 1932. \n\nV letech 1933–1938 prošla trať v Jelení ulici rekonstrukcí. Od 1. dubna 1938 byla zrušena stará trať přes Nový Svět a spojka ulicí U Brusnice byla zdvojkolejněna. Na obou koncích je v kolejových křižovatkách tvaru T napojena obousměrnými oblouky do obou směrů. Křižovatka Sirotčinec je vybavena světelným signalizačním zařízením, oblast Brusnice je vybavena jen dopravním značením upravujícím přednost. \n\nV 80. letech byla trať rekonstruována pomocí velkoplošných panelů BKV. V roce 1997 prošla ulice U Brusnice kompletní rekonstrukcí a rozšířením, přičemž trať byla postavena na příčných pražcích a zakryta žulovou dlažbou. \n\nPůvodně bylo účelem trati manipulační propojení trati v Jelení ulici se střešovickou vozovnou. Od 29. května 1913 byla trať v období mimo dopravní špičky užívána k odstavování vlečných vozů linky č. 5. Kolem roku 1975 vedla spojkou pravidelná trasa linky 20 mezi Pražským hradem a Petřinami. V letech 1978–1991 tudy vedla pravidelná trasa linky 23 mezi Prašným mostem a Pohořelcem. Od roku 2001 je tudy vedena pravidelná trasa sezonní nostalgické linky 91 mezi Pražským hradem a vozovnou Střešovice. Spojka nyní v pravidelném provozu slouží k zatahování některých vlaků linky 22 do vozovny Vokovice. \n\n\n"}
{"id": "367885", "url": "https://cs.wikipedia.org/wiki?curid=367885", "title": "Dolce Gusto", "text": "Dolce Gusto\n\nNescafé Dolce Gusto je kapslový kávovar od firmy Krups, vyráběný je ve spolupráci s firmou Nestlé a je určený pro domácí použití.\n\n\n"}
{"id": "367887", "url": "https://cs.wikipedia.org/wiki?curid=367887", "title": "Divín", "text": "Divín\n\nNázev Divín má více sídel:\n\n\n"}
{"id": "367891", "url": "https://cs.wikipedia.org/wiki?curid=367891", "title": "Michal Simkanič", "text": "Michal Simkanič\n\nMichal Simkanič (* 1. října 1960 v Praze) je podnikatel a předseda neparlamentní politické strany Česká pravice. \n\n\n\nV roce 2006 neúspěšně kandidoval do senátu na Praze 2.\n\nMichal Simkanič spálil nebo jinak znehodnotil směnku, kterou podle svých slov převzal od Rostislava Roda, v aféře kolem bytu bývalého premiéra Stanislava Grosse v roce 2005. Svůj čin pro média komentoval slovy: \"\"Koupenou směnku jsem znehodnotil a byl bych rád, aby toto mé gesto bylo chápáno jako výraz sounáležitosti se všemi, kdo jsou pronásledováni médii nikoliv na základě faktů, ale nálad či objednávky,\"\" a \"\"Chci zastavit novinářský hon na premiéra a dát mu čas. Jsem přesvědčen, že když dostane pár dní, tak to vyhodnotí sám a odstoupí. Jednoznačně prokázal, že zemi vést nemůže,\" \" \n\n"}
{"id": "367896", "url": "https://cs.wikipedia.org/wiki?curid=367896", "title": "Tramvajová trať Chotkovy sady – Špejchar", "text": "Tramvajová trať Chotkovy sady – Špejchar\n\nTramvajová trať Chotkovy sady – Špejchar v Badeniho ulici v Praze propojuje od roku 1912 po hranici Holešovic a Hradčan trať vedenou ulicemi Chotkova a Mariánské hradby s tratí v ulici Milady Horákové. \n\nTrať z Letné k nádraží Bruska (dnes Praha-Dejvice, u dnešní stanice metra Hradčanská) byla uvedena do provozu jednokolejně 21. listopadu 1908, od 5. listopadu 1911 byl úsek u křižovatky Špejchar zdvojkolejněn. \n\nNa trati Klárov – Královský Hrad byl zahájen provoz 30. ledna 1910. \n\n26. května 1912 (původně bylo zahájení povoleno od 31. května) byla po odstranění městských hradeb v oblasti dnešní ulice Badeniho u příležitosti sokolského sletu na Letné otevřena několik set metrů dlouhá propojovací tramvajová trať. Až do vzniku Velké Prahy v roce 1922 tato trať překračovala čáru potravní daně. \n\nNávrh z roku 1916 na navazující trať na protilehlé straně křižovatky Špejchar směrem do Bubenče a Dejvic byl kvůli úrovňovému křížení železnice zamítnut. \n\nV projektu změn v souvislosti se zahájením provozu linky A metra v roce 1978 se ještě v roce 1972 počítalo se zrušením tratí kolem Pražského hradu, v Chotkově a Badeniho ulici a na Mánesově mostě. Tento záměr nakonec nebyl uskutečněn. \n\nV roce 1994 (1995) prošla trať kompletní rekonstrukcí. Je umístěna na příčných pražcích a kryta žulovou dlažbou. \n\nTrať je vedena středem ulice Badeniho v úrovni vozovky. Do trati v ulici Milady Horákové je zaústěna v úseku mezi zastávkou \"Hradčanská\" a obratištěm \"Špejchar\" či zastávkou \"Sparta\", a to kompletním obloukovým propojením tvaru T; protilehlou ulicí Pelléovou tramvajová trať nevede. Křižovatka je vybavena světelným signalizačním zařízením. Poslední velkou rekonstrukcí prošla křižovatka v roce 1993, kryt tvoří žulová dlažba. \n\nPřibližně tvar T má i kolejová křižovatka u zastávky Chotkovy sady, avšak zde hlavní směr původnější trati i pozemní komunikace vede obloukem z Chotkovy ulice do ulice Mariánské hradby, ačkoliv směrově je ulice Badeniho přímým pokračováním Chotkovy ulice. Mezi kolejovými oblouky a vozovkou z Badeniho do Chotkovy ulice je dopravní ostrůvek. Provoz na křižovatce je upraven jen dopravními značkami stanovujícími přednost v jízdě. \n\nZastávky Chotkovy sady byly dříve v obou směrech umístěny na nástupních ostrůvcích v úseku mezi propojovacími oblouky, t. j. tak, že případné tramvaje jedoucí manipulačním obloukem v relaci Badeniho – Královský letohrádek přes zastávky nejely. Při poslední rekonstrukci (1994–1995) byla zastávka ve směru od Špejcharu k Chotkově přemístěna proti směru jízdy tak, že nyní leží ještě před rozjezdovou výhybkou křižovatky a nastupuje se z chodníku přes vozovku; trať je v této části esovitě vychýlena ze středu ulice blíže k západnímu kraji. \n\nV případě výluk v oblasti zastávky Hradčanská, kdy tramvaje z Letné objížděly tratí kolem Pražského hradu, bývaly v Badeniho ulici v blízkosti křižovatky Špejchar zřizovány dočasné zastávky \"Hradčanská\" s provizorními panelovými nástupišti. V roce 1929 i 1938 bývala v okolí této křižovatky zastávka \"Bubeneč\", v roce 1948 \"Špejchar\". \n\nPůvodní využití tratě byla doprava na všesokolský slet na Letné. V roce 1914 nebyla tratí vedena žádná pravidelná linka, trať sloužila jako manipulační. \n\nV roce 1924 tratí projížděla okružní linka 2 obousměrně v relaci Klárov – Letná. V roce 1929 od Klárova touto tratí projížděly navíc i linky 7, 20 a 23 směrem k Prašnému mostu. Toto linkové vedení vydrželo nejméně do konce 40. let. V roce 1938 tudy projížděla i linka 22, v roce 1948 byla vedena opět kolem Hradu. V roce 1975 jezdily od Chotkových sadů k Prašnému mostu linky 2, 23 a 30. Po roce 1978 Badeniho ulicí několik let žádná denní linka nejezdila, pouze noční varianta linky 22, později označovaná 57. V roce 1990 již tratí projížděla i linka 18, ke dni zprovoznění tramvajové trati na Barrandov (29. listopadu 2003) se přidala i linka 20. V pravidelném provozu jsou tak nyní po trati vedeny linky 18, 20 a 57 v relaci Hradčanská – Malostranská. Oblouky Letná – Badeniho a Badeniho – Mariánské hradby v pravidelném provozu nejsou využívány. \n\nV roce 2008 byla Badeniho ulice součástí objízdné trasy tramvají po dobu uzavírky trati na Letenské pláni kvůli výstavbě tunelu Blanka. \n\n\n"}
{"id": "367897", "url": "https://cs.wikipedia.org/wiki?curid=367897", "title": "Daytonská dohoda", "text": "Daytonská dohoda\n\nVšeobecná rámcová smlouva pro mír v Bosně a Hercegovině, známá jako Daytonská smlouva, Daytonské dohody, Pařížský protokol nebo Daytonsko-pařížská smlouva (chorvatsky i srbsky Dejtonski mirovni sporazum) ukončila konflikt v Bosně a Hercegovině. Dokument, kterému předcházelo několik neúspěšných smluv, ukončil pro celou Evropu překvapivý a krvavý konflikt v rozpadající se Jugoslávii. Byla uzavřena v listopadu 1995 na letecké základně Wright-Patterson u Daytonu v Ohio. Formálně byla podepsána v Paříži 14. prosince 1995, zástupci západních mocností i představiteli Chorvatska, BiH a Srbska, tedy všemi zainteresovanými stranami.\n\nMírová smlouva řešila aktuální otázky, které tížily hluboce rozdělené obyvatelstvo Bosny a Hercegoviny, tedy nejen podmínky národního usmíření, ale hlavně poválečné uspořádání a politické rozdělení moci. Republiku srbskou doplnila Federace Bosny a Hercegoviny, tedy chorvatsko-muslimský útvar. Stát byl prohlášen za de facto konfederací obou jednotek, tedy plně v principu \"dualismu\", obě nově vzniklé \"entity\" získaly rozsáhlou míru samosprávy, takže centrální vládě v Sarajevu připadá pouze minimum nezbytných pravomocí. Aby bylo možné zajistit pozitivní vývoj mírového procesu, byl zřízen i tzv. Úřad vysokého představitele pro Bosnu a Hercegovinu (OHR), který byl vybaven rozsáhlými pravomocemi, včetně rozpouštění politických stran. Samotný bosenskohercegovinský stát však zůstal rozdělený, jeho politický systém velmi složitý (stejně jako jeho ústava) a poválečnou spolupráci i nadále blokují odlišné zájmy, mnohdy v plně nacionalistickém duchu, jednotlivých subjektů, tedy entit.\n\nNa dodržování dohody následně dohlížely na území Bosny a Hercegoviny mezinárodní jednotky SFOR.\n\nAčkoliv se základní koncepty Daytonské smlouvy začaly objevovat v mezinárodních jednáních již od roku 1992, samotná jednání následovala po neúspěšných mírových úsilích a urovnáních, např. v srpnu 1995 se odehrála chorvatská vojenská Operace Oluja, která byla z jednou z operací poté co Srbsko neuznalo výsledky referenda o samostatnosti země a nasadilo armádu. Spolu s operací NATO Deliberate Force, tzn. bombardování vojsk bosenských Srbů, které následovaly po opakovaných útocích na mezinárodní mírové síly OSN IFOR.\n\nJednání se konala ve stínu masakru v bezpečné zóně Srebrenice a obvinění proti hlavním vojenských a vládním představitelům Bosenských Srbů před Mezinárodním trestním tribunálem pro bývalou Jugoslávii. Během září a října 1995 vyvíjelo mnoho světových mocností (především USA a Rusko, spojených do Kontaktní skupiny) tlak na vůdce všech tří stran, aby se zúčastnili jednání v Daytonu v Ohio.\n\nKonference se konala od 1. listopadu do 21. listopadu 1995. Hlavními účastníky z regionu byli srbský prezident Slobodan Milošević (při absenci Karadžiće reprezentoval zájmy Bosenských Srbů), chorvatský prezident Franjo Tuđman a bosenský prezident Alija Izetbegović s bosenským ministrem zahraničí Muhamedem \"Mo\" Sacirbeyem.\n\nMírovou konferenci vedl americký ministr zahraničí Warren Christopher a vyjednávač Richard Holbrooke s dvěma spolupředsedajícími v podobě zvláštního představitele EU Carla Bildta a ruského ministra zahraničí Igora Ivanova. Klíčovým účastníkem v americké delegaci byl generál Wesley Clark (později se stal v roce 1997 velitelem vojsk NATO pro EU - SACEUR). Vojenským reprezentantem Spojeného království byl plukovník David Leakey (později v roce 2005 se stal velitelem EUFOR). Během jednání byla právním zástupcem delegace bosenské vlády Veřejná mezinárodní právní a politická skupina.\n\nZajištěné místo bylo vybráno dražbou, aby se omezila možnost účastníků jednat v médiích spíše než u vyjednávacího stolu. Na začátku jednání představily jednotlivé zúčastněné strany mapy, které představovaly jejich vizi rozdělení Bosny a Hercegoviny. Dne 8. listopadu 1995 se celkem šest nepříliš úspěšných jednání o tom, jaké má rozdělení státu na dvě entity být. Obdobná situace následovala i o několik dní později, což americké vyjednavače přimělo k názoru, že budou muset představit vlastní návrhy, jak má být vymezeno budoucí území Republiky srbské a Federace Bosny a Hercegoviny.\n\nDne 16. listopadu 1995 se mezitím domluvil jugoslávský prezident Milošević s Harisem Silajdžićem domluvil na vytvoření koridoru v blízkosti města Goražde. Tím tak byla poslední oblast v Podriní, kterou VRS nedobyla, spojena se zbytkem Bosny řízené ze Sarajeva. Jednalo se o první průlom v jednáních. Po jistou dobu nabízeli američtí vyjednavači Aliji Izetbegovićovi až 55 % území Bosny a Hercegoviny, on však nabídku nakonec nepřijal. Následně trval Slobodan Milošević na rozdělení zhruba v poměru 1:1, které také bylo zrealizována.\n\nPoté, co se všechny strany shodly, byl dne 21. listopadu 1995 v Daytonu vypracován návrh smlouvy, byla úplná a formální smlouva podepsána 14. prosince 1995 v Paříži ve Francii také francouzským prezidentem Jacquesem Chiracem, americkým prezidentem Billem Clintonem, britským premiérem Johnem Majorem, německým kancléřem Helmutem Kohlem a ruským premiérem Viktorem Černomyrdinem.\n\nSoučasné politické rozdělení Bosny a Hercegoviny a struktura její vlády byly dohodnuty následně, jako součást ústavy tvořící doložku č. 4 Všeobecné rámcové smlouvy dohodnuté v Daytonu. Klíčovým prvkem bylo nakreslení hraniční čáry vnitřního společenství, na kterou odkazovalo mnoho úkolů vyjmenovaných v doložce.\n\nSmlouva pověřila širokou škálu mezinárodních organizací monitorováním, dohledem a implementací částí smlouvy. IFOR vedený NATO (implementační síly) byly zodpovědné za implementaci vojenských aspektů smlouvy a rozšířeny 20. prosince 1995, kdy převzaly vojska UNPROFOR.\n\n13. října 1997 požádala krajně pravicová Chorvatská strana práva Ústavní soud Bosny a Hercegoviny o anulování některých rozhodnutí a o potvrzení jednoho rozhodnutí Nejvyššího soudu republiky Bosny a Hercegoviny a především o přezkoumání ústavnosti Všeobecné rámcové mírové smlouvy pro Bosnu a Hercegovinu, protože prý podkopává integritu státu a může způsobit rozdělení Bosny a Hercegoviny. Soud dospěl k závěru, že není kompetentní k tomu, aby rozhodl spory týkající se zmíněných rozhodnutí, protože žadatelé nebyli subjekty popsané v článku VI.3 (a) Ústavy týkajícího se těch, kdo předložit případy soudu.\n\nByl to jeden z prvních případů, kdy musel soud čelit otázce legálnosti ústavy. Poznámkou \"obiter dictum\" týkající se Doložky IV (Ústava) a zbytku mírové smlouvy vytvořil soud aktuálně půdu pro \"právní jednotku\" celé mírové smlouvy, která dále vyjadřovala, že všechny doložky jsou hierarchicky na stejné úrovni. V pozdějších rozhodnutích to soud potvrdil užitím dalších doložek mírové smlouvy jako přímého základu pro analýzy a nejen ve smyslu systematické interpretace doložky IV. Nicméně protože soud odmítl současný požadavek žadatelů, nešel do detailů v kontroverzní otázce legálnosti procesu, v kterém vstoupila v platnost nová ústava (doložka IV) a nahradila tak bývalou ústavu republiky Bosny a Hercegoviny.\n\nPřed Daytonskou smlouvou kontrolovali Bosenští Srbové asi 46 % Bosny a Hercegoviny (23 687 km), Bosenští Chorvaté 25 % (12 937 km) a Bosňáci 28 % (14 505).\n\n\n\nHercegbosenský kanton:\nUnsko-sanský kanton:\nZápadohercegovinský kanton:\nHercegovacko-neretvanský kanton:\nStředobosenský kanton:\nZenicko-dobojský kanton:\nTuzlanský kanton:\nPosavský kanton:\nPodrinský kanton:\nSarajevský kanton:\nOkres Brčko byl rozdělen takto:\n\n"}
{"id": "367899", "url": "https://cs.wikipedia.org/wiki?curid=367899", "title": "Skřítek (sedlo)", "text": "Skřítek (sedlo)\n\nSkřítek (874 m) je ploché sedlo v Hanušovické vrchovině, v jejím podcelku Hraběšická vrchovina, při jižním okraji pohoří Hrubý Jeseník. Prochází přes něj silnice první třídy č. 11 z Šumperka do Rýmařova a dále do Ostravy. Sedlo je východiskem řady turistických a běžkařských tras, v jeho západní části se nachází Chata na Skřítku. U nájezdu na parkoviště u chaty se nachází plastika Skřítka sochaře Jiřího Jílka. Díky silnici horského charakteru s táhlými zatáčkami se ze Skřítku stal cíl motocyklistů, kteří se zde v sezóně sjíždějí.\n\nSilnici přes sedlo Skřítek postavila již v letech 1836–42 firma bratří Kleinů jako součást císařské silnice. Kleinové tuto silnici potřebovali k zásobování sobotínských železáren dřevem. V polovině 19. století tady byl vybudován zájezdní hostinec Berggeist, který se stal vítanou zastávkou pro formany a jejich koně po dosažení vrcholu stoupání. S užíváním uhlí v železárnách význam pro formany poklesl, ale zároveň začal růst význam pro počínající turistiku. Od roku 1885 nový hostinský přidal nabídku ubytování a stravování. Od roku 1896 byl majitelem horský spolek MSSGV, přitom byla zvětšena kapacita hostince i prostor k ubytování. Udržování cesty v zimních měsících bylo náročné, proto byl zimní provoz po 1. světové válce omezen. Na konci 2. světové války hostinec do základu vyhořel. Obnoven byl jako motorest až v roce 1966 Jednotou Zábřeh.\n\nV sedle Skřítek se nachází Národní přírodní rezervace Rašeliniště Skřítek, která chrání komplex rašelinného smrkového lesa s fragmenty rašelinných březin a přirozeného rašelinného bezlesí.\n\n"}
{"id": "367901", "url": "https://cs.wikipedia.org/wiki?curid=367901", "title": "Jelení studánka", "text": "Jelení studánka\n\nJelení studánka je název pro vydatný pramen vody na jihovýchodním úbočí Jeleního hřbetu v Hrubém Jeseníku. Odtékající voda tvoří Stříbrný potok, jež je zdrojnicí Podolského potoka ústícího do Moravice u Velké Štáhle.\n\nMísto je křižovatkou turistických cest, na hlavní hřebenovou trasu ze sedla Skřítek se zde napojují výstupové trasy z Rýmařova a Vernířovic. U studánky stojí kamenná bouda – útočiště pro turisty v případě nepříznivého počasí.\n\nJelení studánka leží na území nově vyhlášené přírodní rezervace Břidličná. V okolí studánky roste řada zajímavých horských rostlin – hvozdík pyšný, náholník jednoúborný, podbělice alpská, violka žlutá sudetská a jiné.\n\n"}
{"id": "367938", "url": "https://cs.wikipedia.org/wiki?curid=367938", "title": "Open Handset Alliance", "text": "Open Handset Alliance\n\nOpen Handset Alliance je uskupení výrobců mobilních telefonů, telekomunikačních operátorů a technologických firem, které stojí za vývojem operačního systému Android pro chytré mobilní telefony.\n\n\n"}
{"id": "367947", "url": "https://cs.wikipedia.org/wiki?curid=367947", "title": "Křídlo (hrad)", "text": "Křídlo (hrad)\n\nZřícenina hradu Křídlo se nachází u obce Brusné na výrazném východním ostrohu vrchu Barvínek (571 m) v Hostýnských vrších nad údolím Rusavy. Od roku 1973 je chráněna jako kulturní památka.\n\nHrad byl zbudován patrně v první polovině 14. století. První písemná zmínka o něm pochází z roku 1365, kdy Vlk z Dobrotic, syn Záviše z Dobrotic, prodal již tehdy existující hrad Křídlo panu Vilému z Kunštátu (\"\"Wlko dictus de Dobrotycz… domino Wilhelmo de Cunstat et suis heredibus castrum Krzidlo\"\").\nKoncem sedmdesátých let 15. století rozbořila hrad vojska uherského krále Matyáše Korvína, v česko-uherských válkách. Při prodeji panství v roce 1481 byl hrad zmiňován již jako zbořeniště.\n\n"}
{"id": "367952", "url": "https://cs.wikipedia.org/wiki?curid=367952", "title": "Basenji", "text": "Basenji\n\nBasenji (basendži, angl. \"Congo Dog\") je lehké středně velké vysokonohé psí plemeno. Pochází ze střední Afriky, patronát drží Spojené království.\n\nZobrazení psů, podobných plemeni Basenji původně vznikli z dávných polodivokých vlasatých psů, tzv. šensiů, kteří žili s africkými kmeny Pygmejů v Kongu. Jde o jedno z nejprimitivnějších a nejpůvodnějších, dodnes existujících plemen. V polovině 19. století toto zapomenuté plemeno oživili badatelé v jižním Súdánu a v Kongu. V Kongu se Basenji využívali jako lovečtí psi, sloužící k nahánění zvěře do sítí.\n\nBasenji je známý tím, že neumí štěkat, resp. neštěká v pravém slova smyslu. Jen když se lekne či bojí, umí vydat krátký ostrý zvuk. Nejpravděpodobnější důvod „neštěkavosti“ je skutečnost, že Basenji má hrtanový prostor menší ve srovnání s jinými domácími psy. Tato skutečnost způsobuje omezení pohybu hlasivek a tím znemožňuje štěkavý zvuk. I když je neštěkavý, přesto vůbec nelze říci, že je Basenji němý. Vládne celou škálou ostatních psích zvuků, a některé zvuky jsou právě u této rasy přímo unikátní.\n\nMá lesklou, krátkou a jemnou srst zbarvení je černobílé, červenobílé, trikolorní nebo žíhané s bílou. Vždy jsou však bílé tlapy, hruď a konec ocasu. Důležitá je však především harmonická postava. Kostra je lehká, pes má poněkud zkrácený formát a vzpřímený krk. Hlava je plochá, při vztyčených uších se na obličeji tvoří vrásky. Přechod od čela k čenichu je sotva zřetelný. Ocas je vysoko nasazený, jednou nebo dvakrát zatočený nad hřbetem.\n\nTichý, k cizím zcela nedůvěřivý a venku zdánlivě nekontaktní pes. V domácím prostředí se stává mimořádně milým a citlivým společníkem. Je laskavý k dětem, avšak vždy připraven utkat se v boji se svými vrstevníky. Udělá mnoho pro přízeň svého pána, při výcviku ale může být tvrdohlavý. Má velmi vyvinut lovecký pud. Je velmi čistotný a nevydává zápach, o svou srst dokonce pečuje jako kočka. Hodí se do bytových podmínek, naopak je nevhodný do kotce.\n\n"}
{"id": "367955", "url": "https://cs.wikipedia.org/wiki?curid=367955", "title": "Svatojakubská cesta", "text": "Svatojakubská cesta\n\nSvatojakubská cesta nebo Cesta svatého Jakuba ( ) je název historické sítě dvanácti poutních cest, které vedou ke hrobu svatého Jakuba Staršího v katedrále v Santiagu de Compostela ve španělské Galicii. Trasy jsou značené moderním turistickým značením a většinou procházejí historickými poutními směry.\n\nVe zdejší katedrále jsou podle legendární i písemně zaznamenané tradice uloženy ostatky svatého Jakuba, Kristova učedníka, jenž za svého života údajně kázal i v Hispánii. Po své mučednické smrti, patrně r. 44, byl pohřben v Jeruzalémě, ale později byly jeho ostatky – dle různých legend v různých dobách a různými způsoby – přeneseny do Španělska a konečně pohřbeny na tehdy pustém místě dnešního Santiaga. Místo bylo poté na několik staletí ztraceno, až byl hrob s pravděpodobnými ostatky sv. Jakuba znovu nalezen 25. července roku 813 (v dataci se ovšem prameny různí), kdy na něj podle legendy ukázaly jasně zářící hvězdy (proto název Santiago de Compostela, tj. „sv. Jakub v hvězdném poli“). Na místě Jakubova hrobu byl nejprve vystavěn prostý jednolodní kostel, jenž se poměrně brzy stal poutním místem (hrob z římské doby krytý mramorovou deskou i stavba nad ním jsou archeologicky doložené), a kolem něj vyrostlo město. Se vzrůstajícím významem byl kostel několikrát přestavován, poté byl při nájezdu Maurů v roce 997 zničen a v letech 1075–1150 byla na jeho místě vystavěna současná trojlodní bazilika.\n\nPrvní doložená pouť do Compostely se uskutečnila roku 951 a vykonal ji francouzský biskup z Le Puy. Podél cesty byly postupně vztyčovány orientační kameny, kamenné kříže, boží muka a upravovány studánky. Vznikla radiální síť 12 poutních cest, vedoucích z Itálie, Francie i Portugalska. Dále při ní byly zřizovány kaple, kostely a kláštery, poskytující poutníkům azyl.\n\nPrvní manuál pro putující pochází již z 12. století, kdy jej pravděpodobně sepsal Aymeric Picaud, papežův sekretář, pod názvem \"Liber Sancti Jacobi\". Rukopis obsahuje kázání, zprávy o zázracích a liturgické texty spojené s osobou svatého Jakuba. Dále se zde nacházejí také popis trasy, umělecká díla, která lze po cestě spatřit, a zvyky místních obyvatel.\n\nSymbolem dlouhotrvající poutě se již ve středověku stala mušle hřebenatky, ať již skutečná, nebo vyobrazená na poutním odznaku, někdy proťatá dvěma poutnickými holemi, dále nádoba na vodu vyrobená z tykve, klobouk se širokou krempou proti slunci, pláštěnka se širokým límcem a poutní hůl z větve, s vyřezaným prstencem a kuličkou na konci rukojeti. Od roku 1987 je platný systém značení pomocí směrových značek se symbolem svatojakubské mušle a žlutých šipek.\n\nZájem o svatojakubskou pouť začal prudce vzrůstat od konce 80. let 20. století, k čemuž přispěla pouť papeže Jana Pavla II. v r. 1982 a následně i fakt, že roku 1993 byla svatojakubská cesta zapsána na seznam světového dědictví UNESCO a její nové značení bylo podpořeno grantem Evropské unie. Kancelář poutníků v Santiagu de Compostela vede podrobné statistiky o poutnících, kteří dorazí do města.\n\nVe Španělsku, Portugalsku a ve Francii jsou odedávna zřízeny ubytovny pro poutníky, většinou noclehárny o 8-30 postelích/palandách, se sprchou, někdy s kuchyňkou a prádelnou. Poskytují nocleh pro oficiální poutníky mající poutní knížku s aktuálními daty a razítky, tzv. \"credencial\". Ve Francii se tyto ubytovny nazývají nejčastěji „auberge“, ve Španělsku „albergue“, „refugio“, případně „bombeiros“* v případě, že je provozují hasiči (* bombeiros jsou španělsky hasiči, nikoli poutnická ubytovna – mívají obvykle k dispozici místnost k přespání, zpravidla v každé větší vesnici, což platí v ES i v P), v Portugalsku „alberge“. Většinou stojí ubytování od 5 do 10 € za noc, některé z nich jsou soukromé a provozované za dobrovolný příspěvek. Většina ubytoven poskytuje přespání pouze na jednu noc a je otevřena jen do 8 nebo do 9 hodin ráno, odpoledne lze přijít po 13. hodině. Rozdělují se na obecní, církevní a soukromé. Obecní bývají velmi levné, církevních je velmi málo a jsou většinou za dobrovolný příspěvek, soukromé jsou komfortní a stojí od 10 do 20 €. Kvalita ubytoven bývá úměrná ceně, ale není to pravidlo. V Galicii patří většina ubytoven kraji nebo městu, s konstantní cenou 6 €. Nemívají povlečení ani deky, proto si většina poutníků nosí vlastní spací pytel.\n\nVe Španělsku, Portugalsku, Francii, Německu a Itálii trasy svatojakubské pouti většinou kopírují historické cesty (obcházejí pochopitelně průmyslové zóny a dálnice), jsou značeny symbolem mušle a žlutou šipkou, posledních 100 km je v pravidelných vzdálenostech značeno také kamenným či betonovým patníkem s mušlí na keramické dlaždici a se štítkem, na němž je číselný údaj – počet kilometrů a metrů do cíle.\n\n\nNa českém území se původní ustálenou trasu v celé délce nepodařilo zjistit, ačkoliv i odtud ve středověku poutníci putovali. Přibližně ji vytyčují kostely zasvěcené svatému Jakubovi. Jistý bod býval v Praze a od poloviny 13. století jej vyznačuje chrám sv. Jakuba kláštera minoritů na Starém Městě. Obdobně při hlavní zemské stezce se výchozím místem staly kostely sv. Jakuba v Jihlavě a v Brně.\n\nKlub českých turistů vyznačil českou cestu ve dvou větvích, severní a jižní. První český úsek byl k mezinárodní cestě slavnostně připojen 15. června 2003. Na českém území je Svatojakubská cesta značena většinou jen nenápadným označením I24 v hrotu běžné turistické směrovky, v místech souběhu s jinou mezinárodní trasou (E10 v úseku Zbraslav–Dobříš) mnohdy ani to ne, některé kratší úseky turistické značení nemají. Pouze na některých místech je označení doplněno symbolem mušle a na několika místech jsou speciální informační tabule.\n\nSeverní větev je značena od zbraslavského kláštera v Praze přes Karlštejn, Plasy, Stříbro a Kladruby k hraničnímu přechodu Železná a dále na Norimberk a Rothenburg ob der Tauber, kde navazuje Francká svatojakubská cesta.\n\nJižní větev od Karlštejna pokračuje přes Mníšek pod Brdy, Dobříš, Příbram, Nepomuk, Klatovy a Kdyni na hraniční přechod Všeruby/Eschlkam a dále po Východobavorské svatojakubské cestě směrem na Řezno. Doporučený úsek z vnitřní Prahy značen není.\n\nOd roku 2011 je vyznačena logem hřebenatky i první trasa na Moravě, z Brna do Mikulova, odkud lze pokračovat přes Rakousko dále. V brzké době by měl být proznačen úsek od polských hranic přes Olomouc na Brno.\n\nV květnu 2017 u Zdoňova v okrese Náchod započali členové Spolku českých svatojakubských poutníků Ultreia se značením východočeské větve Svatojakubské cesty. V Broumově se setkají trasy z polských poutních míst Křešov a Vambeřice. Východočeská trasa bude vedena přes Polici nad Metují, Ratibořice, Kuks do Hradce Králové, odkud by měla dále směřovat na Pardubice. Poté by pokračovala přes Kutnou Horu do Vlašimi ke spojení s jihočeskou trasou Svatojakubské cesty, která odtud posléze míří do Rakouska a do Německa.\n\n\n\n"}
{"id": "367962", "url": "https://cs.wikipedia.org/wiki?curid=367962", "title": "Úspěch", "text": "Úspěch\n\nÚspěch je pozitivní výsledek snahy jednotlivce nebo skupiny o dosažení určitého cíle. Úspěch znamená úplné, nebo alespoň částečné dosažení plánovaného cíle. Opakem úspěchu je neúspěch.\n\nÚspěch ale může být relativní v čase – tedy to, co se jevilo jako úspěšné, se může v průběhu času jevit jako neúspěšné a naopak. Kromě toho se může jednat i o subjektivní dojem \"to, co se jeví někomu jako úspěch, jinému člověku se může zdát neúspěšné a naopak\".\n\nPosuzování úspěšnosti není tedy nikdy zcela absolutní a vždy záleží na hledisku pozorovatele a na celkové společenské situaci.\n\n"}
{"id": "367978", "url": "https://cs.wikipedia.org/wiki?curid=367978", "title": "Zaměstnání", "text": "Zaměstnání\n\nZaměstnání je právní vztah mezi dvěma stranami, při kterém jedna strana (zaměstnanec) vykonává pravidelně práci stanoveného druhu pro druhou stranu (zaměstnavatele), a za to od zaměstnavatele dostává pravidelnou odměnu založenou obvykle především na odpracovaném čase. V Česku bývá odměna (mzda u pracovního poměru, plat u služebního poměru) obvykle vyplácena měsíčně, možné jsou i systémy s hodinovou, denní a roční mzdou. Kromě stálé finanční odměny (základní mzdy) jsou možné i bonusy (prémie) jako další finanční odměna za kvalitní či jinak úspěšnou práci a dále nefinanční benefity, například v podobě zaměstnavatelem dotovaného bydlení, pojištění nebo stravování anebo v podobě podílu na akciích zaměstnavatelské organizace. Právní otázky zaměstnání bývají obecně stanoveny zákonem (v Česku Zákoníkem práce) a dalšími předpisy (například týkajícími se požární ochrany a ochrany zdraví při práci), konkrétně bývají určeny pracovní smlouvou, jejími dodatky a předpisy zaměstnavatele. Výkon zaměstnání dále mohou ovlivnit odbory, které sdružují zaměstnance a se zaměstnavateli sjednávají další podmínky výkonu práce a bojují za lepší podmínky pro svoje členy. Osoba, která nemá zaměstnání, ale usiluje o to nějaké získat, se označuje jako nezaměstnaný. \n"}
{"id": "367981", "url": "https://cs.wikipedia.org/wiki?curid=367981", "title": "Judi Denchová", "text": "Judi Denchová\n\nJudith Olivia „Judi“ Dench (* 9. prosince 1934, York, Yorkshire, Anglie, Spojené království) je britská filmová a divadelní herečka.\n\nVynikla zpočátku na divadle (poprvé hrála Ofélii v \"Hamletovi\" v roce 1957), a to hlavně v shakespearovských rolích (\"Macbeth\" - 1977, \"Antonius a Kleopatra\" - 1987). Ceněný byl i její výkon ve Wildeově komedii \"Jak je důležité mít Filipa\" (2002).\n\nVe filmu debutovala už v roce 1964 (\"Třetí tajemství\"), brzy dostala i první role v televizních seriálech. Za roli Laury v seriálu \"A Fine Romance\" obdržela cenu britské filmové akademie BAFTA.\n\nPrůlomem pro zralou herečku se stalo historické drama \"Paní Brownová\", kde ztvárnila postavu britské královny Viktorie, a za které obdržela v roce 1998 Zlatý glóbus a nominaci na Oscara. V následujícím roce prodala své zkušenosti z shakespearovských divadelních her v romantickém filmu \"Zamilovaný Shakespeare\" a za roli anglické královny Alžběty I. obdržela cenu Americké akademie filmových umění a věd Oscara za nejlepší ženský herecký výkon ve vedlejší roli.\n\nV roce 2001 získala cenu BAFTA a Zlatý glóbus za televizní film \"Poslední sexbomby\". V průběhu šesti let byla celkem čtyřikrát nominována na Oscara (filmy \"Iris / Příběh jedné ženy\", \"Show začíná\", \"Zápisky o skandálu\" a vedlejší role v \"Čokoládě\"). Recenzent deníku Právo o jejím výkonu v \"Zápiscích o skandálu\" napsal: \"„Judi Denchová je v roli Barbary prostě úžasná. (…) Svým pojetím Barbary vždy vyzve diváky alespoň ke kousku porozumění a snad i lítosti nad zoufale osamělým člověkem.“\"\n\nByla od roku 1971 vdaná za herce Michaela Williamse, jejich manželství ukončila až Williamsova smrt. Má dceru Finty.\n\nByla vyznamenána Řádem britského impéria a v roce 2005 jí byl udělen Řád společníků cti.\n\nStala se známou také díky své roli M ve filmech o Jamesi Bondovi.\n\nAngažuje se i v ochraně přírodního prostředí. Je čestnou občankou státu Souostroví odpadků (anglicky \"The Trash Isles\") Jedná se o akci aktivistů snažící se o vyhlášení nezávislého státu, čímž by mělo být docíleno zvýšení tlaku na vyčištění odpadu z oceánu.\n\n"}
{"id": "367991", "url": "https://cs.wikipedia.org/wiki?curid=367991", "title": "Dario", "text": "Dario\n\nDario je fiktivní postava, hlavní hrdina hry , kterou v roce 2005 vydal Ubisoft a v Česku distribuoval Playman.\n\nDario vyrůstal na východě starého císařství, které od smrti vládce Kerona postupně chátralo a dělilo se na stále menší panství, která mezi sebou soupeří. Spolu se svým pobočníkem Erecem byli vytrénováni na rytíře a stali se z nich věrní přátelé. Později se Dario odebral na západ země, kde se usadil ve vesničce zvané Thalgrund. Zde pobýval se svým věrným sokolem až do doby než celou zemi začala podmaňovat temná armáda zlého Mordreda za pomoci jeho generála Kerbera.\n\nKdyž temné hordy dorazí až do Thalgrundu, Dário musí bránit sám sebe i svou vesnici. Když potlačí první vlnu nájezdníků, vydává se na západ do vesnice Ridgewood, kde žije jeho matka. Cestou se opět setkává s Erecem, který přispěchal své zemi na pomoc a spolu doráží do Ridgewoodu. I zde se jim společně podaří odrazit útoky temných hord generála Kerbera a všudypřítomných barbarů.\n\nNa své smrtelné posteli Dariovi matka prozradí, že právě on je synem tehdejšího vládce Kerona, právoplatný dědic trůnu a nositel tajemného amuletu, který je po celé zemi hledán generálem Kerberem. Po smrti matky se Dario ve společnosti Ereca vydává na cestu obnovení starého císařství. Postupně se k němu přidávají Helias (jeho strýc a bratr krále Kerona), Ari (tajemná lučišnice) do které se postupně zamiluje a samozřejmě další hrdinové, kteří chtějí doprovodit svého vládce k právoplatnému dědictví a nastolit tak v zemi mír.\n\nDario jako jednotka je vhodný na průzkum oblasti, ale v boji se také neztrácí. Díky svému sokolovi dokáže zemi vidět z ptačí perspektivy a může jej i vyslat na průzkum neprozkoumané oblasti, zdali tam nečíhá nějaké nebezpečí.\n\nPokud je v boji nejhůře, může použít svou dovednost k odehnání všech nepřátelských jednotek.\n\n"}
{"id": "367992", "url": "https://cs.wikipedia.org/wiki?curid=367992", "title": "Berď", "text": "Berď\n\nBerď ( ) je řeka v Altajském kraji a v Novosibirské oblasti v Rusku. Je dlouhá 363 km. Povodí řeky je 8650 km².\n\nPramení na západních svazích Salairského krjaže. Teče v široké dolině a její koryto je značně členité. Ústí do Novosibirské přehrady jako pravý přítok Obu. Vzdutí přehradní nádrže dosahuje do vzdálenosti 40 km od původního ústí k městu Iskitim.\n\nZdrojem vody jsou sněhové a dešťové srážky. Průměrný roční průtok vody u města Iskitim činí 45,8 m³/s. Zamrzá na začátku listopadu a rozmrzá v polovině dubna.\n\nŘeka je splavná pro vodáky. Na dolním toku leží město Berdsk.\n"}
{"id": "367993", "url": "https://cs.wikipedia.org/wiki?curid=367993", "title": "Doñana", "text": "Doñana\n\nDoñana je španělský národní park, který se nachází na jihozápadě Pyrenejského poloostrova v autonomním společenství Andalusie. Leží na pobřeží Atlantiku nedaleko od ústí řeky Guadalquivir. Park pokrývá plochu 543 km², přičemž chráněná oblast zaujímá plochu 135 km². V parku se nachází především bažiny, ale i písečné duny a mělké zátoky, kde hnízdí velké množství různých druhů ptáků. Doñana slouží i jako místo zimního odpočinku některým migrujícím ptákům ze severnějších částí Evropy. Pro své přírodní bohatství byl park v roce 1994 zapsán na seznam světového dědictví.\n\nÚzemí o rozloze 268 473,6 ha v Cadízské zátoce je od roku 1980 zapsáno na seznamu biosférických rezervací UNESCO. Sídlem správy rezervace je město Huelva.\n\nPřesto, že je tento Národní park zapsán na seznamu UNESCO, čelí v posledních letech vážným hrozbám. Ohrožuje jej především intenzivní zemědělství v jeho okolí, zejména pak pěstování jahod, a to nadměrnou spotřebou podzemních zásob vody. Vodní zdroje jsou přitom vyžívány jak legálně, tak i nelegálními vrty, jejichž odhadovaný počet přesahuje číslovku tisíc. Za dlouhodobě neutěšený stav si Španělsko vysloužilo nedávno i kritiku ze strany Evropské komise.\n"}
{"id": "367996", "url": "https://cs.wikipedia.org/wiki?curid=367996", "title": "OHA", "text": "OHA\n\nSlovo Oha nebo zkratka OHA má více významů:\n\n"}
{"id": "368000", "url": "https://cs.wikipedia.org/wiki?curid=368000", "title": "HMS King George V (41)", "text": "HMS King George V (41)\n\nHMS King George V byla britská bitevní loď, první z pěti lodí stejnojmenné třídy, které do služby vstupovaly na počátku druhé světové války.\n\n\"King George V\" se 27. května 1941 výrazně podílel na potopení německé bitevní lodi \"Bismarck\". Loď v pořádku přečkala válku a dne 4. prosince 1949 byla převedena do rezervy. V roce 1957 byla prodána k sešrotování.\n\n"}
{"id": "368002", "url": "https://cs.wikipedia.org/wiki?curid=368002", "title": "PEST analýza", "text": "PEST analýza\n\nPEST analýza je zkratka slov Political, Economical, Social a Technological. Je to tedy analýza politicko-právního, ekonomického, sociálně-kulturního a technologického prostředí a faktorů, které ovlivňují nebo budou ovlivňovat organizaci. Někdy se používá zkratky PESTLE, přidávají se Legal a Ecological vlivy. Všeobecně je to strategický audit vlivu makrookolí. \n\nPodstatou PEST analýzy je nalézt odpovědi na 3 otázky:\n\nPro konstrukci PEST analýzy je vhodné ke každému z vlivů zjistit minimálně 4 faktory, které makrookolí firmy ovlivňují. Velkým pomocníkem jsou v tomto případě číselná data. Z nich je možné pomocí jednoduché extrapolace trendů odhadnout budoucí vývoj. Právě prediktivní složka analýzy je zásadní. Pomůže odhadnout, jak se bude budoucnost lišit od současnosti. Pro extrapolaci trendů je možné využít pokročilé statistické metody i běžný Microsoft Excel, kde se metoda nazývá spojnice trendu. Aplikaci této metody na predikci vývoje české populace je možné vidět na příkladu níže.\n\n\n\n\n\nV následující tabulce je možné vidět historická data o vývoji obyvatel ČR v tisících. Predikce do budoucnosti je vytvořena pomocí lineární spojnice trendu. Pro odhad budoucnosti je vhodné použít i jiné metody. Například předpověď ČSÚ nebo analytiků. V takovém případě se jedná o expertní odhad.\n\n"}
{"id": "368003", "url": "https://cs.wikipedia.org/wiki?curid=368003", "title": "Peša", "text": "Peša\n\nPeša ( ) je řeka v Něneckém autonomním okruhu v Archangelské oblasti v Rusku. Je dlouhá 257 km. Plocha povodí měří 5 060 km.\n\nProtéká v členitém korytě bažinatou tundrou. Ústí do Čjošské zátoky Barentsova moře.\n\nZdrojem vody jsou sněhové a dešťové srážky. Průměrný roční průtok vody činí přibližně 50 m/s. Zamrzá v listopadu a rozmrzá v polovině května.\n"}
{"id": "368007", "url": "https://cs.wikipedia.org/wiki?curid=368007", "title": "HMS Duke of York (17)", "text": "HMS Duke of York (17)\n\nHMS Duke of York byla v pořadí třetí postavenou britskou bitevní lodí třídy \"King George V\". Loď se účastnila bojů druhé světové války. \"Duke of York\" se jako třetí a poslední loď své třídy utkal v souboji s jinou nepřátelskou hladinovou lodí. Rozhodující mírou totiž přispěl ke zničení německého bitevního křižníku \"Scharnhorst\" v bitvě u Severního mysu. Loď v pořádku přečkala válku, v září 1951 byla vyřazena a roku 1957 prodána k sešrotování.\n\n"}
{"id": "368014", "url": "https://cs.wikipedia.org/wiki?curid=368014", "title": "Mezinárodní kongres esperantské mládeže", "text": "Mezinárodní kongres esperantské mládeže\n\nMezinárodní kongres esperantské mládeže (v esperantu Internacia Junulara Kongreso, zkratkou IJK) je největší každoroční setkání mladých esperantistů na světě. Účastníci pocházejí ze všech částí světa, přijíždějí na týden a jejich počet obvykle dosahuje přibližně 300, ačkoliv některé ročníky zaznamenaly více než 1000 účastníků. Každý rok se kongres pořádá v jiné zemi a prostřednictvím svých zemských sekcí jej organizuje Světová esperantská mládežnická organizace (známá pod zkratkou \"TEJO\"), mládežnická sekce Světového esperantského svazu (\"UEA\"). Stejně jako kongres mládeže se i jím pořádaný Světový esperantský kongres koná každé léto, obvykle v navazujícím týdnu, ovšem zřídka v téže zemi.\n\nV roce 2009 pořádala 65. Mezinárodní kongres esperantské mládeže v Liberci Česká esperantská mládež společně se zemskými sekcemi TEJO z Německa a Polska za účasti 343 osob ze 41 zemí. Nedávné ročníky Mezinárodního kongresu esperantské mládeže hostila města Wiesbaden (Německo, 2015), Vratislav (Polsko, 2016) a Aneho (Togo, 2017). V roce 2018 kongres hostilo španělské město Badajoz, v roce 2019 pak proběhne kongres poprvé na Slovensku v Liptovském Hrádku.\n\n\n"}
{"id": "368016", "url": "https://cs.wikipedia.org/wiki?curid=368016", "title": "Pařížské dohody (1973)", "text": "Pařížské dohody (1973)\n\nPařížské dohody (1973) byly sérií dohod, které po pěti letech jednání ukončily válku ve Vietnamu. Dohody podepsaly USA, Vietnamská demokratická republika (VDR), Národní fronta osvobození Jižního Vietnamu, Sovětský svaz, Francie, Čína a Spojené království. Dohody byly podepsány 27. ledna 1973 v Paříži.\n\nPařížské dohody přinesly zastavení palby od 28. ledna (osmi hodin saigonského času), stažení vojsk Spojených států z území Jižního Vietnamu do 60 dnů (USA stáhly vojska do 29. března), výměnu zajatců (to byl především americký zájem ve věci zajatých letců sestřelených nad VDR), vyčištění minových polí z vodstva VDR, a také definovaly mechanizmus vzniku koaliční vlády Jižního Vietnamu, jejíž složení mělo kopírovat poměr sil v zemi.\n\nPařížské dohody dále uznaly přítomnost všech vietnamských vojsk, tedy i severovietnamských, na území Jižního Vietnamu. Americká vojska se podle nich mohla stáhnout z Jižního Vietnamu, přesto prezident Jižního Vietnamu Nguyen van Thieu dohody odmítl, protože Jižní Vietnam musel bránit své území a obyvatelstvo bez amerických sil vůči velké severovietnamské síle okolo 100 000 vojáků.\n\nPařížské dohody nepřinesly Jižnímu Vietnamu mír. Ozbrojený konflikt pokračoval až do roku 1975, kdy severovietnamské jednotky definitivně zvítězily nad jihovietnamským státem. O jeden rok později 2. července 1976 došlo ke sjednocení Vietnamu pod komunistickou nadvládu a vznikla Vietnamská socialistická republika.\n\nDva hlavní vyjednávači, na americké straně poradce prezidenta pro národní bezpečnost Henry Kissinger a na vietnamské pak člen politbyra Le Duc Tho, obdrželi za dojednání a podpis pařížských dohod Nobelovu cenu za mír pro rok 1973. Le Duc Tho jí odmítl převzít.\n\n"}
{"id": "368021", "url": "https://cs.wikipedia.org/wiki?curid=368021", "title": "HMS Howe (32)", "text": "HMS Howe (32)\n\nHMS Howe byla pátou a poslední postavenou britskou bitevní lodí třídy \"King George V\". Loď se účastnila bojů druhé světové války, které v pořádku přečkala, v roce 1951 byla vyřazena a v roce 1957 prodána do šrotu.\n\nProtiletadlová výzbroj byla během války průběžně posilována. Z lodi byl při přestavbě v roce 1944 odstraněn katapult a radary typů 281, 284 a 273, které nahradily typy 274, 285, 282, 277, 293 a 281B.\n"}
{"id": "368023", "url": "https://cs.wikipedia.org/wiki?curid=368023", "title": "Cuenca (Španělsko)", "text": "Cuenca (Španělsko)\n\nCuenca je město ve španělské autonomním společenství Kastilie-La Mancha. Nachází se v provincii Cuenca, která patří k největším ve Španělsku. Ve městě se nachází mnoho historických památek, jeho historická část byla v roce 1996 zařazena ke světovému dědictví UNESCO.\n\n"}
{"id": "368025", "url": "https://cs.wikipedia.org/wiki?curid=368025", "title": "Břidličná (Hrubý Jeseník)", "text": "Břidličná (Hrubý Jeseník)\n\nBřidličná (1358 m) je vrchol jižní části hlavního hřebene Hrubého Jeseníku mezi Pecným a Jelením hřbetem. Svahy vrcholu pokryté sutí jsou výraznou dominantou při pohledu ze Šumperska. Na vrcholu jsou unikátní geomorfologické útvary − kamenné proudy, kamenná moře, kamenné polygony aj. Svahy přilehlé k Jelenímu hřbetu patří ke čtyřem hlavním lavinovým oblastem v Hrubém Jeseníku. Hora leží na území přírodní rezervace Břidličná, vyhlášené v březnu 2008. Většina hory je pokrytá holí s charakteristickou flórou (unikátní populace jalovce obecného), zajímavé rostliny rostou také ve vrcholové suti (vranec jedlový, šicha oboupohlavná). Na holích a sutích hnízdí několik zajímavých druhů ptáků (linduška horská).\n\nVrchol Břidličné je unikátní nahromaděním téměř kompletního souboru periglaciálních útvarů na jednom místě. Najdeme zde rozsáhlé kamenné proudy a kamenná moře, mrazové sruby a srázy, kryoplanační terasy a polygonální půdy. Všechny zmíněné jevy vznikly působením periglaciálních procesů v pleistocénu, tedy v dobách ledových. Většina útvarů vznikla na západních a severozápadních svazích hory rozpadem skalních výchozů, zachovalo se zde také několik izolovaných skalních stupňů (torů). Hlavní horninou všech těchto útvarů je kvarcit (křemenec), v podkladu se vyskytují také ruly, fylity, svory, zelené břidlice a grafitické břidlice. Kamenná moře a kamenné proudy se pohybují každoročně o 1-4 mm, maximální naměřená rychlost byla 15 cm za rok. Kamenná moře a kamenné proudy na vrcholu hory patří k nejcennějším v České republice.\n\nNa svazích hory jsou zachovány přirozené vegetační stupně od horských bučin přes přirozené horské smrčiny po subalpínské louky. Bučiny v údolí Merty na úbočích hory patří k nejdochovanějším na území CHKO Jeseníky. Vrchol hory je pokrytý subalpínskými trávníky s trsnatými trávami (smilka tuhá, kostřava nízká, metlice trsnatá, místy tomka vonná a metlička křivolaká), mezi kterými jen místy vykvétají rdesno hadí kořen, mochna nátržník, koprníček nachový a další. Unikátním druhem je jalovec obecný nízký, který zde tvoří největší populaci na území České republiky.\n\nNa okrajích sutí se vyvinula keříčkovitá společenstva s borůvkou černou, brusinkou obecnou a šichou oboupohlavnou. Na skalách a sutích se nejlépe daří lišejníkům a mechorostům, včetně řady vzácných druhů. Plochu východně od turistické značky pokrývá souvislý porost nepůvodní borovice kleče.\n\nNejnápadnějšími zástupci živočichů ve vrcholové oblasti Břidličné jsou motýli a ptáci. V roce 2006 zde bylo zaznamenáno celkem 187 druhů motýlů. Typickým druhem holí nad hranicí lesa je okáč horský (\"Erebia epiphron\"), z dalších nápadných motýlů zde létají bělásek řeřichový, batolec duhový, babočka bodláková, babočka admirál, babočka paví oko, babočka kopřivová a další.\n\nPři průzkumu v roce 2006 bylo v oblasti Břidličné zaznamenáno 53 druhů ptáků, k nejvzácnějším patří linduška horská a sokol stěhovavý, dalšími zajímavými druhy jsou křivka obecná, čečetka tmavá, ořešník kropenatý, krkavec velký, kos horský a další.\n\nV oblasti vrcholu je možné pozorovat také několik druhů velkých savců, mimo jiné lišku obecnou, jelena evropského, nepůvodního kamzíka horského, vzácně také rysa ostrovida.\n\nV březnu 2008 se stala hora součástí nově vyhlášené přírodní rezervace Břidličná. Důvodem vyhlášení je ochrana výjimečných skalních a zemních tvarů, zachovaných lesních a subalpínských společenstev a řady vzácných a chráněných rostlin a živočichů.\n\nPo temeni hory vede červená turistická značka, hlavní hřebenová trasa ze sedla Skřítek na Jelení studánku. Trasa se vyhábá vrcholu, který je z důvodu ochrany přírody turisticky nepřístupný. Po severních úbočích hory vede žlutá turistická značka spojující Jelení studánku s Vernířovicemi.\n"}
{"id": "368028", "url": "https://cs.wikipedia.org/wiki?curid=368028", "title": "HMS Anson (79)", "text": "HMS Anson (79)\n\nHMS Anson byla čtvrtou a předposlední postavenou britskou bitevní lodí třídy \"King George V\".\n\nPo vstupu do služby se jeho lehká výzbroj skládala ze 48 kusů 40mm kanónů a 18 kusů 20mm kanónů. Během války byla postupně zesilována, takže na konci války loď nesla 96 kusů 40mm kanónů a přibližně 12 kusů 20mm kanónů. \"Anson\" se účastnil bojů druhé světové války, které v pořádku přečkal, v roce 1949 byl vyřazen a v roce 1957 prodán do šrotu.\n"}
{"id": "368030", "url": "https://cs.wikipedia.org/wiki?curid=368030", "title": "Maďarská revoluce 1848–1849", "text": "Maďarská revoluce 1848–1849\n\nMaďarská revoluce a boj za svobodu a nezávislost 1848–1849 je jednou z největších evropských revolucí roku 1848 a je úzce spojena s revolucí v Českých zemích. Ovšem na rozdíl od ostatních zemí Rakouského císařství v Uhersku přerostla tato revoluce ve válku za nezávislost.\n\nUhersko bylo stejně jako České země součástí Habsburské monarchie, respektive Rakouského císařství. Uherské království, které vždy patřilo k významným zemím střední Evropy, bylo počátkem 19. století zemí značně zaostalou, topící se v hospodářské krizi a lidé v ní nesvobodní, nemající žádná občanská a politická práva.\n\nVelká francouzská revoluce ovlivnila maďarské obrozence touhou změnit tento systém, odtrhnout se od Rakouského císařství a vyhlásit samostatnou Uherskou republiku. Během 30. let bylo reformní hnutí zaměřeno především na reformu hospodářského života, jak ji představovaly návrhy hraběte Istvána Széchenyiho.\n\nSvým politickým rozhledem tehdy Széchenyi vysoce převyšoval své současníky. Na sněmu v Bratislavě v letech 1832–1836 zazněly již v duchu idejí Istvána Széchenyiho požadavky na výkup z dědičného poddanství, stejná majetková práva a rovnost před zákonem. Rakouský kancléř Metternich spatřoval v mnoha sněmovních vystoupeních nástup revolučních snah, které chtěl odstrašujícím způsobem potlačit. Do vojenského vězení byli v květnu 1836 dopraveni László Lovassy a další představitelé sněmovní mládeže. Za vinu se jim kladly buřičské projevy proti habsburskému absolutismu, podpora polských revolucionářů atd. Za obviněné se tehdy postavil mladý advokát, dnes národní hrdina, Lajos Kossuth. V květnu 1837 byl však zatčen a na svobodu se dostal až roku 1840.\n\nDne 11. března 1848 bylo vypracováno formou petice Uherského sněmu 12 hlavních revolučních požadavků maďarského národa:\n\nTěchto 12 bodů podpořilo i vystoupení maďarského obyvatelstva v Pešti dne 15. března, během kterého byla poprvé přednesena Nemzeti dal (\"Národní píseň\") od Sándora Petőfiho. Vídeňská vláda pod tlakem revolučních sil souhlasila se zřízením odpovědného Uherského ministerstva, v jehož čele stál Lajos Batthyány. To byl počátek revoluce, která přerostla do války za nezávislost.\n\nPrávní kodifikaci revolučních vymožeností a vyvrcholení prvního vzestupného období Maďarské revoluce přinesly tzv. Dubnové zákony, stvrzující všech výše jmenovaných 12 bodů a dále stvrzení nového právního a správního uspořádání Uherska – tedy byla zrušena Uherská dvorská kancelář a Uherské místodržitelství, což byly nástroje rakouského absolutismu, a dále zrušeno poddanství.\n\nDalším problémem v Uhrách byla národnostní otázka. Nemaďarské národy nedostaly záruky národních práv, zato většina sněmovních rozhodnutí napomáhala uvést do života teorii o národnostně jednotném Uhersku. Maďarští politici však odmítali, s výjimkou Chorvatů, jakákoli práva ostatních národů podílet se na uherské politice a jejich návrhy označovala jako neslučitelné se zájmy země.\n\nÚstup revoluce v západní Evropě ovlivňoval i osudy Maďarské revoluce. Pod hrozbou ofenzívy Chorvatů a vládních vojsk byl vytvořen výbor národní obrany v čele s Lajosem Kossuthem. Maďarská armáda porazila v bitvě u Pákozdu 29. září 1848 vojska chorvatského bána Josipa Jelačiće. V revoluční armádě bojovali mnozí evropští demokraté a revolucionáři, zejména Poláci. Maďarskou revoluci podpořilo říjnové povstání ve Vídni, které bylo krvavě potlačeno. Na rakouský trůn nastoupil František Josef I. V Uhersku však nebyl nový císař uznán.\nZačátkem ledna 1849 dobyla císařská vojska Pešť a revoluční vláda tudíž přesídlila do Debrecína. Na jaře roku 1849 dosáhla Maďarská revoluce velkých vojenských úspěchů, které jí získaly sympatie celé demokratické Evropy.\nVůdce revolučních vojsk Artur Görgey porazil rakouskou armádu u města Gödölö a oddíly generála Béma porazily spojené rakousko-ruské pomocné armády v Sedmihradsku. Revoluční jednotky opět obsadily Budín a Pešť. Sněm, který zasedal 14. dubna 1849 v Debrecínu, zbavil Habsburky trůnu (Detronizace Habsburků) a vyhlásil nezávislost země, republiku však ne, a hlavou států se stal Lajos Kossuth.\n\nVídeňská vláda musela k potlačení revoluce zavolat na pomoc ruskou carskou armádu. V červnu 1849 vtrhla carská vojska přes Karpaty do Uher a Sedmihradska. Posledním bojem Maďarské revoluce se stala bitva u města Világos, konaná 13. srpna 1849. Generál Artur Görgey zde se zbytkem svých vojsk kapituloval.\n\nMaďarská revoluce utrpěla porážku. Mnoho vlastenců, jako například básník Sándor Petöfi, v bojích zahynulo. Lajos Kossuth emigroval do zahraničí. Více než tři sta rozsudků smrti vynesly rakouské soudy nad vojenskými a politickými vůdci revoluce. Obětí krvavých represálií se stal také první uherský ministerský předseda Lajos Batthyány. Žaláře Rakouského císařství byly přeplněny maďarskými povstalci.\n\nMnoho vůdců a účastníků revoluce, jako Lajos Kossuth, István Széchenyi, Sándor Petőfi či Józef Bem, patří k nejrespektovanějším národním hrdinům v maďarských dějinách a výročí počátku revoluce, 15. březen, je maďarským státním svátkem, který je každoročně velkolepě oslavován.\n\n\n"}
{"id": "368032", "url": "https://cs.wikipedia.org/wiki?curid=368032", "title": "Elektronické obchodování", "text": "Elektronické obchodování\n\nElektronické obchodování (též elektronická komerce, e-komerce) je forma obchodování, která k realizaci obchodních transakcí (s vlastními organizačními jednotkami, s dodavateli, se zákazníky) podstatným způsobem používá moderní elektronické komunikační prostředky. Základní infrastrukturu v tomto smyslu představuje v současnosti Internet a zejména jeho „webová část“, ale často jsou používány i další elektronické prostředky, například elektronická pošta, telefon nebo platební karty. Samotné elektronické obchodování lze považovat za jednu ze součástí elektronického podnikání.\n\nProstřednictvím internetu lze prodávat jak fyzické zboží tak digitální služby a informace. U fyzických produktů jde především o spotřební zboží prodávané prostřednictvím elektronických obchodů. U služeb a informací dochází k prodeji zpráv, publikací, učebních materiálů, multimediální zábavy atd.\n\n\n\n\n\n"}
{"id": "368036", "url": "https://cs.wikipedia.org/wiki?curid=368036", "title": "My Winter Storm", "text": "My Winter Storm\n\nMy Winter Storm je druhé album sólové kariéry finské zpěvačky Tarji Turunen. Vydala jej společnost Universal Music Group 19. listopadu 2007. Singl i album produkoval Daniel Presley.\n\n"}
{"id": "368037", "url": "https://cs.wikipedia.org/wiki?curid=368037", "title": "Status Quo", "text": "Status Quo\n\nStatus Quo je britská hudební skupina, založená v roce 1962 pod názvem „The Scorpions“. Skupina v počátcích vystřídala několik názvů, mezi které patří The Spectres, Traffic Jam, The Status Quo. Své první album skupina vydala v roce 1968 pod názvem \"Picturesque Matchstickable Messages from the Status Quo\". Následovala řada dalších alb, ze kterých vzešlo několik hitů, jako jsou skladby „Caroline“ (1973), „Rockin' All Over the World“ (1977), „Whatever You Want“ (1979) nebo „In the Army Now“ (1986). Kapela patří k nejdéle fungujícím rockovým skupinám vůbec a její dva členové (Rossi a Parfitt) v roce 2010 získali Řád britského impéria.\n\nHistorie kapely začíná roku 1962, kdy spolužáci Francis Rossi (kytara, zpěv), Alan Lancaster (baskytara) a Alan Kay (bicí) společně založili kapelu The Scorpions, kterou záhy přejmenovaly na The Spectres. Alana Kaye nahradil John Coghlan a řady doplnil organista Jess Jaworski, kterého po krátkém čase nahradil Roy Lynes. Skupina vydala pár neúspěšných singlů a obrat k lepšímu nenastal ani po přejmenování kapely na Traffic Jam, proto skupinu v roce 1967 rozšířil druhý zpěvák a rytmický kytarista Rick Parfitt.\n\nPo příchodu Parfitta kapela opět změnila název na The Status Quo a začátkem roku 1968 vydala singl \"Pictures of Matchstick Men\", který rychle zaznamenal úspěch jak v britské (7. místo), tak i americké (12.) hitpáradě. Následujíc singl \"Black Weills of Melancholy\" zapadl, ale třetí s názvem \"Ice In the Sun\" se opět prosadil. Všechny jmenované singly se objevily i na debutovém albu ze stejného roku s krkolomným názvem \"Picturesque Matchstickable Messages From The Status Quo\". To se však žádného významného úspěchu nedočkalo. Status Quo vypustilo z názvu „the“ a zažívalo slabá léta, kdy zůstavala většina jejich publikované práce bez většího zájmu. Pouze singl \"Rolling Down the Dustpipe\" z roku 1970 se vyšplhal na 12. místo hitparády. V létě téhož roku kapelu opustil Roy Lynes, který prakticky doslova „vystoupil z rozjetého vlaku“, když kapelu opustil při cestě vlakem do Skotska, kde jednoduše při cestě vystoupil. Vše se začalo měnit roku 1972 se změnou image a singlem „Paper Plane“, který se umístil v Top10 britské hitparády, albem \"Piledriver\" z téhož roku, které bylo páté mezi alby, a koncerty v Readingu a na Great Western Festival, které vyšvihly Status Quo mezi žádané zboží. Následující rok vyšel velice úspěšný singl „Caroline“ a album \"Hello\", které se dostalo na první místo. Na něm poprvé spolupracoval Andy Bown, který se později roku 1976 stal klávesistou skupiny. Roku 1975 se pak Status Quo poprvé dostalo na první místo hitparády se singlem „Down Down“. Všechna následující alba vydaná během 70. let se dostala mezi nejlepších pět alb hitparády a vzešly z nich známé singly jako například „Rockin' All Over The World“ či „Whatever You Want“.\n\nRoku 1981 po vydání alba \"Never Too Late\" opustil kapelu John Coghlan poté, co vztekle rozmetal svou soupravu bicích a odešel ze studia. Náhradou se stal Pete Kircher. 14. května 1982 odehráli v Birminghamské aréně N.E.C. koncert, který navštívil i princ Charles. Koncert se totiž odehrál v rámci jeho charitativní nadace Princes' Trust a byl to první rockový koncert, na němž byl osobně přítomen člen královské britské rodiny. Některé skladby z koncertu byly následně vydány na albu \"Live at the N.E.C.\" Během osmdesátých let eskalovaly problémy mezi zakládajícmi členy Rossim a Lancasterem, které vedly ke konci živého koncertování. To mělo mít podobu velkého tour s názvem \"\"End of the Road\"\" roku 1984, které vyvrcholilo velkým závěrečným koncertem v Milton Keynes dne 21. 7. 1984. Koncertu se zúčastnilo 35 000 diváků. Následující rok se však kapela opět sešla, když zahajovala britskou část charitativního koncertu Live Aid, a to s písní „Rockin' all over the world“.\n\nRoku 1986 se Status Quo opět sešlo ve studiu, ale s novým baskytaristou Johnem \"Rhino\" Edwardsem a bubeníkem Jeffem Richem, kteří předtím spolupracovali s Parfittem na jeho nevydané solové desce. Alanu Lancastrovi, který již nějakou dobu trvale žil v Austrálii, se situace samozřejmě nelíbila a vše se řešilo soudně a nakonec vyřešilo peněžitou sumou. Po veškerých soudních sporech tak Status Quo v nové sestavě vydalo album s názvem \"In The Army Now\", jehož titulní skladba se stala jednou z nejúspěšnějších a nejznámějších skladeb Status Quo vůbec. \n\n9. srpna 1986 vystoupili na třech festivalech ve třech zemích během 24 hodin. V 0:30 hráli v Dánsku, v 16:30 v Anglii a ve 22:30 ve Švýcarsku. V roce 1988 vyšlo album s názvem \"Ain't Complaining\", na kterém byl další z úspěšných singlů \"Burning Bridges\".\n\nV roce 1991 obdrželi britskou hudební cenu za významný přínos rock'n'rollové hudbě a později téhož roku dostali stejně ocenění i na předávání světových hudebních cen v Monte Carlu. Roku 1991 se také zapsali do Guinessovy knihy rekordů, když v rámci turné k novému albu \"Rock 'Til You Drop\" odehráli čtyři koncerty ve čtyřech různých městech (Sheffield, Glasgow, Birmingham, Londýn - Wembley) během 11 hodin a 11 minut. \n\nRoku 1994 kapela vydala další studiové s názvem \"Thirsty Work\" a spolupracovala s fotbalovým Manchesterem United, z čehož vznikla skladba „Come On You Reds“, která se umístila na prvním místě britské hitparády, ačkoliv hudebně se jednalo pouze o skladbu „Burning Bridges“ s jiným textem a sborovým zpěvem fotbalistů.\n\nK třicátému výročí společného hraní Rossiho a Parfitta vydali roku 1996 album \"Don't Stop\" sestavené ze skladeb různých rockových interpretů ve stylu Status Quo. Album zaznamenalo úspěch v podobě druhého místa hitparády.\n\nV roce 2000 vydala skupina další album cover verzí s názvem \"Famous In The Last Century\". K albu vyšlo i DVD se záznamem kapely hrající písně z alba. Tento koncert byl zároven posledním koncertem bubeníka Jeffa Riche. Ten kapelu opustil po patnácti letech a nahradil ho Matt Letley.\n\nRoku 2005 se skupina objevila v dvojepizodě britského nekonečného seriálu \"Coronation Street\", kde představili sami sebe. Francis Rossi a Rick Parfitt zde uštědřili několik ran pěstí jedné z postav seriálu, velkému fanouškovi Status Quo, jménem Les Battersby, aby mu později zahráli na jeho svatbě.\n\nRoku 2010 kapela z charitativních účelů natočila novou verzi singlu „In the Army Now“ s upraveným textem a videoklipem natočeném na britské vojenské základně. Dále v nové verzi účinkoval vojenský sbor jménem Corps of Army Music. Skladba byla úmistěna i na novém studiovém albu s názvem \"Quid Pro Quo\", které vyšlo následující rok.\n\nRoku 2013 kapela vydala svůj stý singl s názvem „Bula Bula Quo“ a účinkovala v akční komedii \"Bula Quo!\". Francis Rossi a Rick Parfitt zde hráli v hlavní roli po boku Jona Lovitze, Laury Aikmanové a Craiga Fairbrasse. Oba ve filmu představovali sami sebe, když se po jednom z koncertů Status Quo na Fiji stali svědkem vraždy, a poté utíkali s důkazy před místními gangstery. K filmu vyšlo i stejnojmenné studiové album, které bylo zároven jeho soundtrackem. \n\nStejného roku se poprvé po třiceti letech spolu sešli i všichni původní členové (Rossi, Parfitt, Lancaster, Coghlan) a odehráli krátké tour, které se pak opakovalo i na jaře následujícího roku.\n\nNa konci roku 2012 ohlásil Matt Letley svůj odchod ze skupiny. Na začátku roku 2013 však ještě odehrál několik koncertů, než se našla náhrada. Lettleyho za bicími ho nahradil Leon Cave, který již předtím spolupracoval na Rossiho solové desce a následném turné.\n\nV roce 2014 vydala skupina album \"Aqoustic (Stripped Bare)\". Kolekci starých písni v akustickém provedení v doprovodu smyčců. Následující rok následovalo i kráké turné v akustickém podání. Album se dočkalo kladných ohlasů a v roce 2016 i následovníka s názvem \"\".\n\nV létě téhož roku po koncertě v turecké Antale zkolaboval Rick Parfitt. Ačkoliv se ho podařilo zachránit, v koncertech pokračovat nemohl a na podiu ho nahradil nejprve Freddie Edwards (syn baskytaristy) a následně Richie Malone. 24.12. 2016 Rick Parfitt zemřel kvůli infekci z operovaného ramene. Richie Malone se stal trvalou náhradou a Status Quo koncertuje i nadále. V roce 2019 vydává skupina v novém složení své celkové 33. studiové album s názvem \"Backbone\". Album se dostalo na 6. místo britské hitparády, což je nejlepší umístění alba Status Quo s novým materiálem od roku 1982. V reakci na to kapela ohlásila turné na rok 2020.\n\nZa svou existenci odehrálo Status Quo více než 6 000 živých koncertů (na cestách strávili celkem 23 let života), které vidělo dohromady více než 25 milionů lidí, a vydali 44 alb, která se umístila v britské hitparádě (28 studiových (z celkových 33), 11 kompilací a 5 zaznamenaných koncertů), úspěšnější byli pouze Rolling Stones. Dále vydali více než 100 singlů, z nichž 40 se v Británii dostalo mezi Top 20 singly hitparády, a 106krát vystoupili v britském pořadu o populární hudbě Top of the Pops, což z nich činí rekordmana tohoto hlavně od 60. do 80. let 20. stol. velice populárního pořadu.\n\nV říjnu 2010 vyšla kolekce televizních a rádiových nahrávek pod názvem \"Live at the BBC\". V roce 2011 skupina vydala své 29. studiové album \"Quid Pro Quo\". Jako bonusová skladba je zde i nově nahraná verze skladby „In the Army Now“. V roce 2012 skupina za pomoci režiséra Alana G. Parkera natočila svůj první dokumentární film pojmenovaný \"Hello Quo!\"; do kin přišel v říjnu 2012.\n\nKapelu založili spolužáci Francis Rossi, Alan Lancaster a Alan Kay, který však záhy odešel. Původní koncertní sestavu tak tvořili Francis Rossi, Alan Lancaster, John Coghlan a Jess Jaworski. Jaworskiho brzy nahradil Roy Lynes. Právě tato sestava vystřídala několik názvů (The Scorpions, The Spectres, Traffic, Traffic Jam, The Status Quo). V roce 1967 do skupiny přišel Rick Parfitt.\n\nPočátkem sedmdesátých let ze skupiny odešel Lynes. Skupina několik roků pokračovala ve čtyřech, než ji na klávesy doplnil Andy Bown. Ten původně nebyl oficiálním členem skupiny, to se změnilo až v roce 1981, avšak s kapelou napevno působil již od roku 1976. Počátkem osmdesátých let odešel Coglan a nahradil ho Pete Kircher. Několik let poté odešli Kircher i Lancaster; Lancastera nahradil John „Rhino“ Edwards, který ve skupině hraje dodnes a Kirchera Jeff Rich. Rich ze skupiny odešel v roce 2000 a nahradil ho Matt Letley, který ze skupiny odešel v prosinci 2012, ale následně s nimi ještě několik měsíců hrál, než si skupina našla nového bubeníka. Tím se v květnu 2013 stal Leon Cave z Rossiho sólové skupiny. Ještě dříve toho roku (v březnu) byla skupina dočasně obnovena v sestavě Rossi/Parfitt/Lancaster/Coghlan, přičemž tato sestava měla natočit i nové album.\n\nV říjnu 2016 se Rick Parfitt zotavil po infarktu po koncertě v Turecku, ale rozhodl se, že už nebude se skupinou koncertovat, natočí sólové album a vydá autobiografii. O Vánocích téhož roku však podlehl vážné infekci po zranění ramene. V kapele ho nahradil Richie Malone.\n\nNa živých koncertech od 19.5. 2000 do 22.1. 2002 nevystupoval z osobních důvodů při živých koncertech Andy Bown. Jeho náhradou se dočasně stal Paul Hirsch, který se zvládl naučit koncertní set v nejkratším čase.\n\n"}
{"id": "368049", "url": "https://cs.wikipedia.org/wiki?curid=368049", "title": "Jaroslav Šerých", "text": "Jaroslav Šerých\n\nJaroslav Šerých (27. února 1928, Havlíčkův Brod – 23. března 2014, Praha) byl český malíř, grafik a ilustrátor pohybující se na české i mezinárodní umělecké scéně od 50. let 20. století.\nV letech 1946 až 1950 studoval na Vyšší škole uměleckého průmyslu v Jablonci nad Nisou a Střední výtvarné škole v Turnově. Poté pokračoval v letech 1950 až 1957 na Akademii výtvarných umění v Praze u prof. Vlastimila Rady a prof. Vladimíra Pukla, poté následovala aspirantura u prof. Vladimíra Silovského.\n\nDoménou jeho díla byla monumentální malba, které se věnoval a kterou vystavoval od samého počátku své tvorby. Stejnou měrou se ale věnoval i grafice, zprvu převážně mědirytům suchou jehlou a leptům, později spíše litografii dokonale vyhovující jeho kreslířským schopnostem. Ilustroval řadu literárních textů českého i světového písemnictví určených jak dospělým, tak i dětem, a to jak v běžných, tak i v bibliofilských vydáních. Od roku 1976 do konce 80. let 20. století vytvářel také plastické měděné desky často doplněné barevnými smalty.\n\nOd roku 1957 byl členem SČUG Hollar, od roku 1958 členem umělecké skupiny M 57 a od roku 2004 člen Umělecké besedy.\n\nOd roku 1957 se též účastnil více než sta kolektivních výstav v Československu / České republice.\n\n\nDále se účastnil kolem sta kolektivních výstav po celém světě.\n\n\n\n\n"}
{"id": "368050", "url": "https://cs.wikipedia.org/wiki?curid=368050", "title": "Llotja de la Seda", "text": "Llotja de la Seda\n\nLlotja de la Seda je název pro několik budov ve Valencii ve stejnojmenném společenství Španělska, ve kterých se v minulosti provozoval obchod, a to zejména s hedvábím. Budovy jsou vystavěny v gotickém slohu, jejich výstavba spadá do 15. a 16. století. Pro svou mimořádnou kulturní hodnotu byly v roce 1996 zapsány na seznam světového dědictví.\n"}
{"id": "368055", "url": "https://cs.wikipedia.org/wiki?curid=368055", "title": "Státní symboly Maďarska", "text": "Státní symboly Maďarska\n\nStátní symboly Maďarska byly stanoveny Ústavou Maďarské republiky, odstavcem číslo \"XIV. fejezet - A Magyar Köztársaság fővárosa és nemzeti jelképei\". A potvrzeny Ústavou Maďarska platnou od 1. ledna 2012. \n\nOficiální státní symboly:\n\n\nDalší symboly jejichž užívání není omezeno zákonem. \n\nZa velice významné symboly se v Maďarsku rovněž považují státní svátky: \n\n\n\n"}
{"id": "368057", "url": "https://cs.wikipedia.org/wiki?curid=368057", "title": "Jelení hřbet (Hrubý Jeseník)", "text": "Jelení hřbet (Hrubý Jeseník)\n\nJelení hřbet (1367 m n. m.) je hora v pohoří Hrubý Jeseník. Jde o třetí vrchol na hřebeni od jihu, po Pecném a Břidličné. Na jihovýchodním úbočí vrcholu je známý pramen Jelení studánka. Vrchol Jeleního hřbetu je plochý, pokrytý rozsáhlou smilkovou holí. Červená hřebenová turistická trasa obchází vrchol po východní straně. Nachází se jen pár mětrů od NPR Praděd.\n"}
{"id": "368059", "url": "https://cs.wikipedia.org/wiki?curid=368059", "title": "Klášter San Millán de Yuso", "text": "Klášter San Millán de Yuso\n\nSan Millán de Yuso je klášter, který se nachází u španělské obce San Millán de la Cogolla v autonomním společenství La Rioja. Jeho počátky sahají do středověku, kdy patřil mezi nejvýznamnější kláštery celé oblasti.\n\nPro svůj výjimečný kulturní odkaz byla stavba spolu s nedalekým klášterem San Millán de Suso v roce 1997 zapsána mezi památky světového dědictví.\n"}
{"id": "368061", "url": "https://cs.wikipedia.org/wiki?curid=368061", "title": "Klášter San Millán de Suso", "text": "Klášter San Millán de Suso\n\nSan Millán de Suso je klášter, který se nachází u španělské obce San Millán de la Cogolla v autonomním společenství La Rioja. Jeho počátky sahají do 6. století a dnes je významnou španělskou památkou. \n\nPro svou kulturní hodnotu byla stavba spolu s nedalekým klášterem San Millán de Yuso v roce 1997 zapsána mezi památky světového dědictví.\n"}
{"id": "368063", "url": "https://cs.wikipedia.org/wiki?curid=368063", "title": "Josef Petráň", "text": "Josef Petráň\n\nJosef Petráň (23. srpna 1930 Ouběnice – 3. prosince 2017) byl český vysokoškolský učitel a historik, zaměřující se na 16.–18. století.\n\nPo absolvování Reálného gymnázia v Benešově (1941–1949) vystudoval Filozofickou fakultu UK (čeština – dějepis). V roce 1965 se zde habilitoval a byl jmenován docentem, profesorem se však mohl stát až v roce 1990. Působil na katedře československých dějin (pozdější Ústav českých dějin) a vedle toho též v Ústavu dějin a Archivu Univerzity Karlovy, jejž v letech 1994–2005 vedl. V letech 1990–1994 byl prorektorem na Univerzitě Karlově a byl členem několika redakčních rad.\n\nZaměřoval se především na české dějiny pozdního středověku a raného novověku a na dějiny Univerzity Karlovy. Významný byl jeho přínos regionálním dějinám, praktikovaný na případu rodného Podblanicka a chápaný coby nosná platforma pro národní dějiny viděné \"zdola\". S tím byl těsně spjat jeho zájem o dějiny zemědělství, českého lidu a hmotné kultury. Oceňována je i jeho role pedagoga, jehož semináři prošla řada dnes významných představitelů české historické obce. Vedle odborných publikací se podílel na sepsání několika učebnic.\n\nDne 28. října 2008 jej prezident České republiky Václav Klaus vyznamenal Medailí Za zásluhy.\n\n\n\n\n"}
{"id": "368064", "url": "https://cs.wikipedia.org/wiki?curid=368064", "title": "Ztracené kameny", "text": "Ztracené kameny\n\nZtracené kameny (1250 m n. m.) jsou výrazný skalní útvar na úbočí hory Pecný v Hrubém Jeseníku. Skála je tvořena devonským kvarcitem, pokrytým šupinkami chloritoidu.\n\nSkála je přístupná po zelené turistické značce od sedla Skřítek. Výstup je nenáročný jak turisticky, tak časově - proto jsou Ztracené kameny oblíbeným výletním místem. Z vrcholu skály je nádherný rozhled na Rýmařov, Rabštejn, Hanušovickou vrchovinu, Šumpersko, Králický Sněžník a za dobré viditelnosti až na Orlické hory.\n\n"}
{"id": "368069", "url": "https://cs.wikipedia.org/wiki?curid=368069", "title": "Nemocnice Sant Pau", "text": "Nemocnice Sant Pau\n\nNemocnice Svatého Pavla ( ) se nachází v Barceloně. Byla postavena v letech 1901–1903 podle návrhu katalánského architekta Lluís Domènech i Montaner. Ačkoli současná podoba nemocnice pochází z počátku 20. století, její založení spadá již do roku 1401.\n\nSpolečně s koncertním sálem Palau de la Música Catalana byla v roce 1997 zapsána na seznam světového dědictví.\n"}
{"id": "368073", "url": "https://cs.wikipedia.org/wiki?curid=368073", "title": "Palau de la Música Catalana", "text": "Palau de la Música Catalana\n\nPalau de la Música Catalana je koncertní sál, který se nachází v Barceloně. Byl postaven mezi lety 1905 a 1908 podle návrhu katalánského architekta Lluís Domènech i Montanera. Společně s nemocnicí de Sant Pau patří Palau de la Música Catalana k Montanerovým vrcholným dílům.\n\nV roce 1997 byly obě stavby zapsány na seznam světového dědictví pod stejným pořadovým číslem 804.\n"}
{"id": "368074", "url": "https://cs.wikipedia.org/wiki?curid=368074", "title": "Isidor Gunsberg", "text": "Isidor Gunsberg\n\nIsidor Arthur Gunsberg (2. listopadu 1854, Pešť – 2. května 1930, Londýn) byl maďarský a později britský šachista a šachový novinář, v osmdesátých a devadesátých letech 19. století jeden z nejlepších hráčů světa.\n\nGunsberg se narodil roku 1854 v Budapešti, kde jej v jedenácti letech jeho otec naučil základy šachu. Krátce poté odjel s rodiči do Paříže, kde navštěvoval šachovou kavárnu Café de la Régence. Roku 1867 se vrátil do vlasti , ale roku 1876 přesídlil do Velké Británie, kde později získal britské státní občanství. Svou šachovou kariéru zahájil jako operátor šachového pseudoautomatu Mephisto , brzy se však stal šachovým profesionálem. Jako operátor Mephista vyhrál roku 1878 turnaj v Londýně, na kterém došlo k malému skandálu, když z něho odstoupil George Alcock MacDonnell, který odmítl proti Mephistovi nastoupit, pokud nebude znát jméno jeho operátora.\n\nŠachových turnajů se Gunsberg začal zúčastňovat od roku 1883 a postupně se vypracoval na jednoho z nejlepších šachistů světa. Vyhrál mezinárodní turnaje v Londýně a v Hamburku roku 1885, v Londýně roku 1887 (společně s Amosem Burnem) a roku 1888 a v Bradfordu roku 1888. V zápasech porazil roku 1886 H. E. Birda 5: 1 (=3), roku 1887 J. H. Blackburna 5: 2 (=6), roku 1888 zvítězil nad Frankem Leem 3:0 (=2) a nad Jamesem Mortimerem 4:0 (=1) a v roce 1889 opět nad Birdem 3:2.\n\nVítězství na významných mezinárodních šachových turnajích i výsledky v zápasech s předními šachovými mistry té doby umožnily Gunsbergovi pomýšlet na střetnutí s Wilhelmem Stenitzem o titul šachového mistra světa. Na turnaji při Šestém americkém šachovém kongresu roku 1889 skončil Gunsberg sice třetí za Michailem Ivanovičem Čigorinem a Maxem Weissem, ale Čigorina na turnaji dvakrát porazil. Když pak v roce 1890 v Havaně s Čigorinem remizoval 9:9 (=6), Steinitz nabídku \"Manhattan Chess Clubu\" na sehrání zápasu s Gunsbergem koncem roku 1890 v New Yorku přijal.\n\nStřetnutí mezi Stenitzem a Gunsbergem začalo 9. prosince roku 1890 a skončilo 22. ledna 1891. Hrálo se na dvacet partií a o možnostech vyzývatele se hodně pochybovalo. Gunsberg však celý šachový svět do jisté míry překvapil, neboť po pěti partiích zápasu vedl 2:1 (=2). Pak se však Steinitz vzpamatoval a výbornou hrou v dalších šesti partiích otočil stav ve svůj prospěch na 4:2 (=5). Po určitém polevení, kdy začal uplatňovat určité novinky v zahájení, dovolil Steinitz Gunsbergovi snížit na 5:4 (=7), pak však přišlo definitivní rozhodnutí. Steinitz v sedmnácté partii dosáhl černými kameny remízy, osmnáctou partii bílými vyhrál a v devatenácté mu již stačilo remizovat, což se také stalo. Steinitz tedy celkově zvítězil 6:4 (=9) a opět obhájil svůj titul šachového mistra světa.\n\nPo prohraném zápase se Steinitzem se již Gunsbergovi na turnajích tak nedařilo:\n\nGunsberg také dlouhodobě vedl šachovou rubriku v \"Daily Telegraph\". Roku 1916 zažaloval \"Evening News\" pro urážku na cti kvůli tvrzení, že jeho šachová rubrika obsahuje hrubé chyby a svou při vyhrál.\n\n\n"}
{"id": "368075", "url": "https://cs.wikipedia.org/wiki?curid=368075", "title": "Vřesová studánka", "text": "Vřesová studánka\n\nVřesová studánka je pramen a obecněji stejnojmenná lokalita (poutní místo) na jižním úbočí Červené hory na hlavním hřebenu Jeseníků ve výšce 1290 m n. m. Jsou odtud překrásné výhledy na severně se rozkládající Keprník a na blízký vrchol Vozky a na Spálený vrch.\n\nStudánka je spojena s pověstí o zázračné léčivé vodě. Podle ní postřelil před dávnými lety zdejší lesník jelena, ten však doskákal až k horské Vřesové studánce a zázračnou vodou ze studánky si rány rychle vyléčil. Lesník, který to viděl, sám trpěl očním neduhem, účinnost pramene odzkoušel na sobě a brzy se mu zrak vrátil v plné síle. Z vděčnosti a na připomínku tohoto zázraku pak pověsil ke studánce svatý obrázek Panny Marie sedmibolestné, která se mu údajně na tomto místě zjevila. Zvěst o prameni se rychle roznesla a k místu začali zanedlouho přicházet lidé z širého okolí pro zázračnou vodu. Postupně u studánky vzniklo malé poutní místo, které se může pochlubit tím, že je nejvýše položené na celé Moravě i ve Slezsku!\n\nVe 2. polovině 17. století byla při Vřesové studánce postavena kaple, která však vyhořela po zásahu blesku. V letech 1844-50 pak vedle pramene vystavili zdejší lidé kostelík Panny Marie, který byl ještě dvakrát obnoven. V roce 1946 však kostelík po zásahu bleskem vyhořel a již nebyl vystavěn. Na jeho základech byl vztyčen alespoň malý kříž, pocházející z věžičky vyhořelého kostelíka. Studánka sama se pak v roce 1927 dočkala zastřešení v podobě kamenné kaple, jež stojí doposud.\n\nNad Vřesovou Studánkou ve výši 1313 m n. m. byla v roce 1892 postavena chata Vřesová studánka (tehdy Hedelbrünnel). Ještě v šedesátých letech dvacátého století byla v provozu, včetně možnosti turistického ubytování a stravování. Roku 1981 byla pro technické problémy uzavřena a roku 1988 bez náhrady stržena.\n\nV roce 2016 byl pozemek a základy kostelíka vrácen katolické církvi a Olomouckým arcibiskupstvím bylo rozhodnuto kostelík Panny Marie sedmibolestné obnovit. V sobotu 9. 9. 2017 se zde konala slavnostní mše s posvěcením žulového kamene oltářní menzy, jako základu pro novou stavbu. Mši celebroval páter Milan Palkovič, farář z blízké Loučné nad Desnou a páter František Eliáš z Olomoucké arcidiecéze.\n\nSvah pod Vřesovou studánkou nebyl stabilní a vzhledem k drsným horským povětrnostním podmínkám byl již v minulosti postižen silnou erozí. Největší katastrofou prošlo místo po prudké průtrži mračen večer dne 1. června 1921. V tento den během pouhých 30 minut sjelo údajně až 60 000 m³ půdy i s lesem do údolí řeky Hučivé Desné. Sesuv postihl plochu o délce kolem 800 m a šířce až 180 m! Toho dne byl v Hrubém Jeseníku mezi vrchem Keprníkem a Červenohorským sedlem zaznamenán nejintenzivnější přívalový liják po dobu meteorologických pozorování. Na Červenohorském sedle napršelo za 2 hodiny kolem 180 mm srážek. Na hřebeni hor tak muselo přirozeně napršet ještě více. Zemina, kameny, stromy a další hmota ze sesuvu pak zahradila úplně údolí řeky Hučivé Desné a vytvořila rozlehlou přehradu. Následné prolomení nestabilní nové hráze napáchalo katastrofální škody v celém údolí kolem řeky Desné. Při této katastrofě zahynuli čtyři lidé.\n\nKolem kapličky prochází červená a zelená turistická trasa z Červenohorského sedla.\n\n"}
{"id": "368076", "url": "https://cs.wikipedia.org/wiki?curid=368076", "title": "Kostely zasvěcené svatému Patrikovi", "text": "Kostely zasvěcené svatému Patrikovi\n\nSvatý Patrik je nejuctívanější irský světec, patron Irska a Irů. Kostely jemu zasvěcené se proto vyskytují především v Irsku a všude tam, kde existuje významná přítomnost irského přistěhovalectví. Zatímco v Irsku je řada kostelů zasvěcených sv. Patrikovi anglikánská (anglikáni je získali v průběhu reformace), mimo Irsko jde většinou o katolické kostely (anglikánští Irové ctí sv. Patrika stejně jako katoličtí, nicméně je jich mnohem méně a nikdy neměli takové tendence emigrovat). \n\nJelikož Irové zasvěcují často své nejvýznamnější kostely svatému Patrikovi a např. ve Spojených státech, Kanadě a Austrálii tvoří irští přistěhovalci a jejich potomci velmi významnou část katolické populace, mnoho těchto kostelů získalo status baziliky či katedrály.\n\n\n\n\n\n\n\n"}
{"id": "368095", "url": "https://cs.wikipedia.org/wiki?curid=368095", "title": "Malá kotlina", "text": "Malá kotlina\n\nMalá kotlina (Malý kotel) je karoid v Hrubém Jeseníku, ležící na jihovýchodním svahu Velkého Máje. Je menší obdobou známější Velké kotliny, na rozdíl od ní ale nebyla modelována ledovcem. Byla vyhlášena přírodní rezervací, od roku 1990 je součástí Národní přírodní rezervace Praděd. V horní části Malé kotliny byla v minulosti vysázena v Jeseníkách nepůvodní borovice kleč, díky které přestaly padat laviny. Ekosystém Malé kotliny je ale na lavinách závislý - bez nich by se zde neudrželo bezlesí a s ním spousta ohrožených druhů rostlin a na ně vázaných živočichů. Po sanačních zásazích (kácení kleče) se sjíždění lavin obnovilo a kotlině se vrací její původní charakter. Pozoruhodný je především výskyt řady druhů ohrožených rostlin - mj. kropenáč vytrvalý, upolín evropský, tučnice atp.\n"}
{"id": "368096", "url": "https://cs.wikipedia.org/wiki?curid=368096", "title": "Graptopetalum bellum", "text": "Graptopetalum bellum\n\nGraptopetalum bellum (ve starší literatuře \"Tacitus bellus\") je sukulentní rostlina původem ze západního Mexika. Má nádherné květy, pro které budí zájem pěstitelů.\n\n\"Graptopetalum bellum\" je růžicovitá rostlina asi 5–7 cm vysoká a nemá stonek. Listy v hustých růžicích, širokých 3–8 cm, jsou tlustě dužnaté, oválně trojúhelníkovité a ostře zašpičatělé. Jsou dlouhé 2–3,5 cm, šedozelené a voskově ojíněné. Na konci jara nebo na začátku léta vyrůstá po straně růžice nádherné květenství z 5–15 paprsčitě souměrných květů. Mají průměr až 2,5 cm a skládají se z 5 okvětních lístků, zbarvených růžově, lila nebo purpurově červeně.\n\nSuché oblasti Mexika\n\nVyžaduje jen málo péče. Potřebuje světlé stanoviště a výživný, ale dobře propustný substrát. V období růstu je třeba mírně zalévat, v zimě udržovat skoro v suchu. Potřebuje teplotu nejméně 7 °C.\n\nVýsevem nebo odděláním a zakořeněním postranních růžic, které se vyvíjejí na bázi mateřské rostliny, ve skoro suchém písku.\n\n- růžice\n\n- růžové, lilákové, purpurově červené, ve vrcholících\n\n- doba květu – jaro až léto\n\n- snadné\n\n"}
{"id": "368103", "url": "https://cs.wikipedia.org/wiki?curid=368103", "title": "Jozef Puškáš", "text": "Jozef Puškáš\n\nJozef Puškáš (* 9. února 1951, Michalovce, Československo) je slovenský spisovatel-prozaik, esejista, filmový kritik, pedagog a scenárista.\n\nNarodil se v rodině zahradníka a své vzdělání získával v Michalovcích a v Bratislavě, kde studoval na VŠMU obor filmová a televizní dramaturgie. V letech 1973-1975 pracoval jako redaktor ve vydavatelství Smena, později pracoval jako redaktor kulturní rubriky v deníku Pravda, od roku 1982 pracoval jako redaktor literárně-kulturní přílohy Nového slova Nedeľa. Po roce 1989 pracoval v redakci slovenského Literárního týždeníku, od roku 1994 působil v oddělení kultury deníku Národná obroda, potom na oddělení kultury deníku Práca. V současnosti působí jako pedagog v Ateliéru scenáristické tvorby na Filmové a televizní fakultě VŠMU a je redaktorem časopisu Duel. Žije v Bratislavě.\n\nSvoji literární tvorbu začal hned vydáním knihy povídek v roce 1972. Ve svých dílech popisuje svět z jeho vnitřní rozpornosti a člověka vnímá jako velmi komplikovanou bytost. Velmi podrobně sleduje a analyzuje vnitřní stavy a myšlenkové pochody dnešního člověka. Jeho prózy jsou realistické, ale nevyhýbá se ani groteskním, až absurdním prvkům, které mají kritickou funkci. Při psaní využívá různé žánry, od psychologické povídky přes sci-fi, horor až po grotesku. Kromě prozaické tvorby se věnuje též psaní recenzí, filmové a televizní kritiky a scénářům.\n\n\n"}
{"id": "368108", "url": "https://cs.wikipedia.org/wiki?curid=368108", "title": "Oma", "text": "Oma\n\nOma ( ) je řeka v Něneckém autonomním okruhu v Archangelské oblasti v Rusku. Je dlouhá 268 km. Plocha povodí měří 5050 km².\n\nProtéká v členitém bažinatou nížinou. Ústí do Čjošské zátoky Barentsova moře, přičemž vytváří estuár.\n\nZdrojem vody jsou sněhové a dešťové srážky.\n\nŘeka je bohatá na ryby.\n"}
{"id": "368109", "url": "https://cs.wikipedia.org/wiki?curid=368109", "title": "Pleione", "text": "Pleione\n\nPleione, nebo 28 Tau/28 Tauri (BU Tau/BU Tauri) je hvězda v souhvězdí Býka. Je to hvězda v otevřené hvězdokupě Plejády (M45). Jasnost hvězdy se mění od 4,83 do 5,38 magnitudy. Je vzdálená přibližně 422 světelných let od Země.\n\nRektascenze: 3 49 11\nDeklinace: 24° 08' 12\"\n\n\n"}
{"id": "368111", "url": "https://cs.wikipedia.org/wiki?curid=368111", "title": "Obří skály", "text": "Obří skály\n\nObří skály (1082 m n. m.) jsou rozsáhlým skalním útvarem, ležícím zhruba 7 km jihozápadně od města Jeseníku, v blízkosti vrcholu hory Šerák. Jako takové jsou součástí pohoří Hrubý Jeseník a zároveň jsou pojaty do rozsáhlého ochranného celku Chráněné krajinné oblasti Jeseníky. Z vrcholu Šeráku se k nim také dostaneme po modré značce - strmým lesním sestupem (blíže viz odstavec níže: Přístup).\n\nSeskupení skal je mohutným, 10–16 m vysokým mrazovým srubem, jež leží na severozápadním hřebeni Šeráku. Vrch i skály jsou významnou zdejší krajinnou dominantou. Až do konce 70. let 20. století však byly Obří skály po dlouhá desetiletí zakryty vzrostlým lesem, který však zničila větrná smršť. Díky této přírodní katastrofě se odkryl po dlouhé době skrytý pohled na tyto impozantní skalní bloky a svahy v jejich okolí. Ze skal se tak i díky tomu může návštěvník kochat širokými výhledy do okolí. Musíme jen doufat, že se správa CHKO Jeseníky postará o zachování pásu bezlesého porostu v jejich blízkosti, aby skály za čas opět nezmizely zcela v náručí lesa... Byla by to pro jedinečnou krásu tohoto místa i pro prezentaci celých Jeseníků věčná škoda.\n\nSkály jsou tvořeny staurolitickým svorem, díky jehož zvětrávání vznikly zajímavé tvary: skalní hřiby, žlábky a pokličky či skalní okno. Obří skály jsou dobře viditelné ze širokého okolí, a zároveň poskytují nádherný rozhled do údolí Jeseníku (řeky Bělé), na Rychlebské hory či do sousedního Polska na Otmuchowská jezera.\n\nPodle pověsti má vznik skalního bloku na svědomí obr Amík. Ten se vsadil s obrem ze sousedství, že dál dohodí obrovský skalní blok. Amík hodil skálu daleko, ale jeho soused hodil ještě dále, a tak Amík v roztrpčení alespoň rozťal skalisko vedví…\n\nNa Obří skály se dá vystoupat cca 4 km dlouhým úsekem z horského střediska Ramzová, a to po zelené turistické stezce kolem lanovky na Šerák a dále lesnatým údolím Vražedného potoka. Ten má jméno z doby smutné třicetileté války, kdy se ve zdejších lesích pod Šerákem schovávalo obyvatelstvo z kolštejnského panství (dnešní nedaleká Branná). Bylo však švédskou soldateskou vypátráno a mnoho lidí zde přišlo o život. Kolem skal vede také modrá turistická značka z Lipové na Šerák.\n\n"}
{"id": "368118", "url": "https://cs.wikipedia.org/wiki?curid=368118", "title": "Pomník padlým za Těšínsko", "text": "Pomník padlým za Těšínsko\n\nPomník padlým za Těšínsko je pomník v Orlové, připomínající české oběti Sedmidenní války s Polskem a po této válce následujícího tzv. plebiscitního období během Československo-polského sporu o Těšínsko.\n\nByl vybudován v roce 1928, poničen v době polského záboru a po skončení druhé světové války částečně obnoven.\n\nIhned po vypuknutí Sedmidenní války začali členové orlovského Sokola organizovat materiální i finanční sbírky na podporu raněných českých vojáků a pozůstalých po padlých českých vojácích. Vybrané finanční prostředky narůstaly a v listopadu 1919 vzniklo volné sdružení bez stanov s názvem „\"Fond pro pozůstalé a pro zbudování pomníku padlým za Těšínsko se sídlem v Orlové\"“. Cílem fondu bylo organizování dobročinných akcí, z jejichž výnosu by se vyplácely podpory rodinám padlých a udržovaly se hroby na orlovském hřbitově.\n\nHlavním cílem fondu se postupně stalo vybudování důstojného pomníku padlým za Těšínsko. Již v roce 1919 byl na orlovském hřbitově vybudován u hrobu padlých zatímní dřevěný pomník. Na počátku roku 1922 fond spolu se Sokolskou župou Těšínskou Jana Čapka inicioval exhumaci a převoz tělesných ostatků 22 legionářů a vojínů pohřbených v nyní polské části Těšínska (v Těšíně a v Pruchné) do Orlové. V červenci téhož roku byly na orlovský hřbitov slavnostně uloženy ostatky Jana Čapka. Celkem tak bylo na orlovském hřbitově pochováno vedle Jana Čapka dalších 55 mužů, kteří padli v Sedmidenní válce, nebo v následujícím tzv. plebiscitním období. U hrobu padlých se každoročně 1. listopadu konal pietní akt.\n\nV roce 1924 se fond přeměnil na spolek a jeho název se změnil na „\"Spolek pro poctu padlých za Těšínsko\"“. Jeho cíle zůstaly nezměněny.\n\nV říjnu 1924 spolek vypsal anonymní veřejnou soutěž na návrh pomníku padlým za Těšínsko. Z 39 návrhů vybrala pětičlenná porota tři nejlepší. První cenu získal návrh „Zelený vykřičník nad Orlovou“ architektů Stránského a Šlégla a akademického sochaře Václava Žaluda. V březnu 1924 získal spolek subvenci Památníku odboje v Praze, 7. dubna byla vypsána soutěž na zadání prací a stále pokračovaly finanční sbírky. V lednu 1927 se stal zakládajícím členem spolku 34. pěší pluk „Střelce Jana Čapka“, který fondu pomáhal sbírkami a pořádáním vojenských koncertů.\n\nPomník byl vybudován v roce 1928 – sousoší se slezskou orlicí zhotovil z bohaneckého pískovce sochař Ferdinand Malina z Orlové a architektonickou část stavitel, architekt a bývalý italský legionář Čeněk Volný z Doubravy. Stavební dozor prováděli autoři projektu Stránský, Šlégl a Žalud. Pomník byl slavnostně odhalen 30. září 1928.\n\nSpolek pro poctu padlých za Těšínsko ukončil svou činnost po zaplacení všech svých závazků rozhodnutím likvidační valné hromady 26. května 1938. Správa pomníku byla předána Sokolské župě Těšínské Jana Čapka a Moravskoslezské župě Československé obce legionářské.\n\nV době polského záboru od října 1938 do srpna 1939 byl pomník Poláky poničen, zejména bylo zničeno sousoší se slezskou orlicí. Zničené sousoší se po skončení druhé světové války již nepodařilo obnovit.\n\nPomník od svého částečného obnovení v roce 1945 nebyl nijak zásadně opravován či rekonstruován. V roce 2013 město Orlová nechalo zpracovat podklady pro zadání projektové dokumentace k rekonstrukci památníku. Z těchto podkladů vyšlo najevo, že samotný pomník je značně zchátralý (např. na stěnách pomníku vlivem vlhkosti opadává omítka) a vyžaduje rozsáhlou rekonstrukci včetně podrobného stavebně-technického průzkumu. Následně v roce 2018 město Orlová vyhlásilo veřejnou zakázku na zpracování projektové dokumentace pro stavbu \"Obnova památníku padlým za Těšínsko na hřbitově v Orlové\". Tuto zakázku s rozpočtem 200 tis. Kč vyhrála Akad. arch. Krčmářová Eva. \n\nZpracovaná projektová dokumentace posloužila v roce 2019 jako podklad pro dotační žádost z Ministerstva obrany v rámci programu „Zachování a obnova historických hodnot“. Město Orlová následně dostalo pro svůj projekt \"Obnova památníku padlým za Těšínsko na hřbitově v Orlové“ pro rok 2020 investiční dotaci ve výši 4 398 tis. Kč, což činí 80 % z celkových předpokládaných nákladů ve výši 5 703 tis. Kč. \n\nMěsto Orlová také počítá s obnovou zničeného sousoší v navazující II. etapě. Na tu chce získat město investiční prostředky také z výše zmíněného dotačního programu v roce 2021. Celkové náklady II. etapy jsou odhadovány na 2 874 tis. Kč. \n\n\n"}
{"id": "368125", "url": "https://cs.wikipedia.org/wiki?curid=368125", "title": "Květa Peschkeová", "text": "Květa Peschkeová\n\nKvětoslava „Květa“ Peschkeová, rozená Hrdličková, (* 9. července 1975 Bílovec) je česká profesionální tenistka a bývalá deblová světová jednička, která se po ukončení singlové kariéry specializuje na čtyřhru. Ve své dosavadní kariéře vyhrála na okruhu WTA Tour jeden singlový a třicet čtyři deblových turnajů. V rámci okruhu ITF získala deset titulů ve dvouhře a osm ve čtyřhře.\n\nPo zisku premiérového grandslamu v ženské čtyřhře Wimbledonu 2011 se 4. července se stabilní slovinskou spoluhráčkou Katarinou Srebotnikovou staly deblovými světovými jedničkami. Na čele klasifikace strávila 10 týdnů. Obě hráčky ukončily vzájemnou spolupráci po dohodě v létě 2012. Novou stabilní partnerkou se v září téhož roku stala německá deblistka Anna-Lena Grönefeldová. V mezidobí odehrála několik turnajů s Němkou Julií Görgesovou. Sezónu 2011 zakončila na 2. místě světového deblového žebříčku WTA a Ženská tenisová asociace ji na konci roku vyhlásila spolu se Srebotnikovou nejlepší deblovou hráčkou roku, Mezinárodní tenisová federace pak mistryní světa ve čtyřhře.\n\nNa žebříčku WTA byla ve dvouhře nejvýše klasifikována v listopadu 2005 na 26. místě a ve čtyřhře pak v červenci 2011 na 1. místě. Trénuje ji Němec Torsten Peschke, za něhož se 5. května 2003 provdala v Berlíně.\n\nV letech 2008, 2010 a 2011 odešla jako poražená finalistka ze čtyřhry Turnaje mistryň. Poprvé v páru s Američankou Rennae Stubbsovou a poté se Srebotnikovou.\n\nV českém fedcupovém týmu debutovala v roce 1998 ve čtvrtfinále Světové skupiny proti Itálii, v němž prohrála dvouhry s Grandeovou i Farinaovou Eliaovou. V soutěži nastoupila k dvaceti mezistátním utkáním s bilancí 6–8 ve dvouhře a 10–7 ve čtyřhře. V roce 2011 byla členkou vítězného českého týmu ve Fed Cupu. Následně oznámila ukončení reprezentační kariéry.\n\nV roce 2009 pomohla týmu Kansas City k výhře ve World Team Tennis. V sezóně 2010 se dvakrát probojovala do finále grandslamu v ženské čtyřhře s Katarinou Srebotnikovou na French Open 2010 a s Ajsámem Kúreším ve smíšené čtyřhře na US Open 2010. Obě finále prohrála.\nV sezóně 2011 pokračovala v deblové spolupráci s Katarinou Srebotnikovou. Dne 4. července se poprvé v kariéře obě hráčky staly světovými jedničkami. Během sezóny získaly šest titulů.\n\nPrvní titul vyhrály na ASB Classic, když ve finále zdolaly dvojici Sofia Arvidssonová a Marina Erakovicová. Poté přišel triumf na Qatar Ladies Open po finálovém vítězství nad párem Liezel Huberová a Naděžda Petrovová. Třetí titul si připsaly na AEGON International po finálové výhře Huberovou a Raymondovou.\nDebutový grandslamový vavřín v ženské čtyřhře si připsaly ve Wimbledonu po hladkém průběhu rozhodujícího zápasu o titul proti Sabine Lisické a Samanthě Stosuruvé. Následně triumfovaly na Mercury Insurance Open, když na ně ve finále nestačila americká dvojice Raquel Kopsová-Jonesová a Abigail Spearsová 6–0, 6–2. Poslední šestý titul přišel na události druhé nejvyšší kategorie okruhu China Open, když v boji o titul přehrály bývalé světové jedničky Giselu Dulkovou a Flaviu Pennettaovou.\n\nKromě toho si zahrály další tři finále, z nichž odešly jako poražené. Jednalo se o Medibank International Sydney, když ve finále podlehly českému páru Iveta Benešová a Barbora Záhlavová-Strýcová, dále na Dubai Tennis Championships nestačily na Huberovou a Martínezovou Sánchezovou a konečně na Mutua Madrileña Madrid Open podlehly dvojici Viktoria Azarenková a Maria Kirilenková. Pár se probojoval do semifinále na Australian Open a ve čtvrtfinále skončil jak na French Open, tak US Open. Srebotniková navíc spolu s Danielem Nestorem získala titul ve smíšené čtyřhře na Australian Open.\n\nNa Turnaj mistryň vstupovaly jako první nasazené. Prohrály ve finále s americkou dvojicí Huberová a Raymondová.\n\nDne 6. listopadu 2011 ve finále Fed Cupu proti Rusku nastoupila Peschkeová po boku Lucie Hradecké za stavu 2–2 do rozhodujícího zápasu. Ve dvou sadách přehrály pár Maria Kirilenková a Jelena Vesninová – obě hráčky z první světové desítky ve čtyřhře a Česká republika tak po dvaceti třech letech vyhrála celou soutěž.\n\n\n"}
{"id": "368128", "url": "https://cs.wikipedia.org/wiki?curid=368128", "title": "George Cayley", "text": "George Cayley\n\nSir George Cayley (27. prosince 1773 – 15. prosince 1857) byl jedním z prvních průkopníků v novodobé konstrukci kluzáků. Popsal základní principy letadel těžších než vzduch. Svůj první bezmotorový kluzák postavil roku 1804. Na výhody zakřivených křídel přišel v roce 1807. Objevil základní principy mechaniky letu, pro které má těžiště a jeho poloha naprosto zásadní význam. Sir George uskutečnil i úspěšné lety modelů kluzáků, avšak předběhl dobu o 70 let. Na jeho poznatky nebyl nikdo schopen navázat. Přenos informací byl v té době jistě velmi obtížný a výsledky výzkumu zřejmě nebyl nikdo schopen ani pochopit. George Cayley také postavil trojplošník, s jehož pomocí se desetiletý chlapec vznesl do výšky několika metrů při sbíhání z kopce. Stále však neexistoval motor, který by byl schopen vynést letadlo vzhůru.\n\nCayley také pravděpodobně jako první přišel s myšlenkou bezpečnostního pásu. Patří mu i vynález drátového kola.\n\n"}
{"id": "368130", "url": "https://cs.wikipedia.org/wiki?curid=368130", "title": "The Settlers IV", "text": "The Settlers IV\n\nThe Settlers IV je v řadě čtvrtý díl série počítačových strategií The Settlers, kterou v Česku kompletně přeložila (vč. dabingu) společnost Bohemia Interactive.\n\nHra zachovává všechny prvky předchozích dílů, některé další naopak přidává.\n\nJako u všech předchozích dílů i zde jde především o strategii v hospodářství než na bitevním poli. Ještě dlouho před prvním setkáním s nepřítelem hráč musí vybudovat stabilní osadu se soběstačným hospodářským systémem.\n\nVe hře figurují suroviny ze kterých se vyrábějí produkty. Surovina může být pokácený strom, putna uhlí, železná ruda nebo obilí. Některé suroviny lze rovnou použít k potřebnému účelu (například víno) a ostatní je třeba nejdříve zpracovat. Železná ruda se nejdříve musí přetvořit na železné ingoty a teprve pak může být železo použito pro výrobu nástrojů. Dřevěná kulatina se zase musí dostat na pilu, aby mohla vzniknout prkna pro stavbu budov, atp.\n\nStačí tedy, aby se některé suroviny nedostávalo a může se zastavit celá produkce a vývoj osídlení. Důvod může být jakýkoliv – schází nástroj a osadník nemůže pracovat, v jeho oblasti už nemá co těžit nebo odmítá pracovat bez jídla (speciálně v případě horníků).\n\nVelmi důležitým prvkem jsou dopravci. Obyvatelé osady, kteří pouze přenášejí suroviny a produkty z jednoho místa do druhého. Oproti předchozím dílům již neměl každý dopravce na starost jeden úsek cesty, ale každý nosil vše a kamkoliv. Pokud dopravců bylo málo, ekonomika celé osady upadala při prodlení.\n\nBojová část je značně slabší než ta hospodářská a nejde v ní o rychlost jako tomu je u klasických bojových strategií typu Dune 2 nebo Warcraft. Vojskem není možné napadnout civilní budovy a pro zabrání nepřátelského území je nutné obsadit protivníkovu vojenskou budovu, která má svůj rádius. Pěchotní jednotky se skládají ze tří typů vojáků pro boj z blízka (voják s mečem, se sekerou), z dálky (lučištník, bojovník s foukačkou) a speciální jednotku (léčitel, sekerník). Od každé jednotky byly na výběr 3 úrovně. V boji pak samozřejmě šermíř třetí úrovně porazil i mnohem větší přesilu šermířů první úrovně. Každá vyšší úroveň stála, kromě zbraní, ještě odpovídající počet zlatých cihel na jednu jednotku.\n\nÚzemí každé strany bylo vytyčeno barevnými kolíky za které nemohli ostatní osadníci vyjma vojáků a specializovaných jednotek. Toto území šlo rozšířit specialistou, který kolíky ručně posunoval, ale především postavením vojenské budovy, kterou musel obývat alespoň jeden voják. Velikost nově získaného území závisela na typu budovy. Věž přidala malé území a pevnost naopak největší.\n\nHráč má na výběr z malých kampaní, kde si může vyzkoušet strategii za každý z národů. V hlavní kampani se pak národy střídají podle úrovně.\n\nVyrovnaný národ, který potřebuje od všeho trochu a není nikterak specializován na určitou surovinu. Pro obětování bohům a získávání many používají víno v amforách, které se po sklizni už dále neupravuje a přenáší se do malého chrámu.\n\nVýhodou jejich neutrálnosti v oblasti potřeb je, že netrpí nedostatkem některé hlavní suroviny, jako je tomu u ostatních národů. Na každou budovu je třeba vyrovnaných jednotek dřeva i kamene.\n\nJejich speciální jednotka je léčitel, který doprovází vojska do bojů a uzdravuje vojáky v dosahu. Pokud se v armádě nachází více léčitelů 3. úrovně, je takovouto jednotku velmi těžké porazit.\n\nVikingové, Mayským národem přezdívaní jako Seveřani. Jejich hlavní potřebnou surovinou je dřevo bez kterého nepostaví ani základní budovy. Na druhou stranu mají velmi nízkou spotřebu kamene. Některé budovy mají pro stavbu nutný poměr např. 5 prken ku 1 kamenu. Je tedy existenciálně nutné za tento národ stavět velké množství dřevorubeckých obydlí a pil pro zpracování dřeva. Velkou výhodou je, že dřevo je díky lesníkovi snadno obnovitelný zdroj. Pro obětování používají medovinu, kterou ale nejdříve musí z medu a vody vyrobit výrobce medoviny.\n\nVikingové navíc disponují uhlířem, který z kmenů stromů může v milířích vyrábět dřevěné uhlí. Tato výroba je velmi nákladná (8 kmenů pro 1 putnu uhlí), ale v případě uhelné krize je možné pokračovat v nutné výrobě.\n\nSpeciální jednotka Vikingů je sekerník – zuřivý válečník se sekerou, kterou může útočit na budovy nepřátelských kmenů. Pokud vojenskou budovu zničí sekerník bez obsazení vojákem, nepřítel sice ztrácí budovu, ale území zůstává nezměněno.\n\nMayové jsou Vikingy přezdívaní jako Kamenní lidé, protože jsou přesným opakem seveřanů. Pro jejich budovy je nutné obstarat velké množství kamene. Na druhou stranu nepotřebují moc dřeva. Pokud Mayové chtějí postavit standardní budovu, potřebují například 5 jednotek kamene a pouze 1 jednotku dřeva. Pro obětování používají tequilu, kterou získávají ze zpracování vypěstovaných agáví a vody.\n\nMayové jako jediný národ umí vyrobit střelný prach, který vyrábí ze síry. Ostatní národy mohou síru těžit také, ale bez možnosti dalšího zpracování. Střelný prach Mayové používají pro jejich válečné lodě a bojové jednotky.\n\nJejich speciální vojenskou jednotkou je bojovník s foukačkou, který může na určitou dobu paralyzovat nepřátelského vojáka. Sám v boji tedy nemá smysl, pokud by pouze na okamžik nepřítele znehybnil, jinak útočit nemůže.\n\nKmen temnoty je vedený zlým Morbusem a jeho pobočnicí Kokinou. Jde o NPC stranu, která ani nedisponuje vybavením pro hráče. Morbusův kmen se totiž vymyká hranicím s kolíky a hospodaření. V každé mapě, kde se vyskytuje má pouze hlavní budovu a věže zásobující hlavní budovu ochranou před nepřítelem.\n\nSvé území rozšiřuje pomocí zahradníků, což jsou obyvatelé původních vesnic, násilně přetažení na temnou stranu, kde musí sklízet prapodivné plody hnijících květin. Ty pak odnáší do svých farem.\n\nZlomyslný bůžek Morbus byl nejvyšším bohem seslán na Zem jako trest, že roznesl fámy o jeho smrti. Morbus však bytostně nesnáší zelenou barvu a už vůbec ne přírodu. Poté, co se na Zemi usídlí se svou lepou následovnicí Kokinou, začne střádat plány, jak zemi přetvořit k obrazu svému. Za pomoci svých zahradníků získá semena, která každý kousek krásné přírody přetvoří na černou, pustou a především mrtvou zemi.\n\nVšechny tři národy se navzájem podezírají, že zničená příroda je práce jednoho z nich, ale později se objevuje nepřítel odvádějící osadníky z jejich domovů a nutí je pracovat na pustošení krajiny. Všechny tři národy musí spojit své síly, aby navrátili svou zem zelené přírodě a harmonii.\n\nCelá hlavní kampaň je rozdělena na 14. úrovní ve kterých hráč postupně prostřídá všechny 3 národy, aby porazil kmen temnoty se kterým se setkává od 3. úrovně. Porazit kmen temnoty je spíše zdlouhavé než obtížné, protože nelze okamžitě zaútočit na jeho hlavní budovu, ale je nutné nejdříve zničit jeho farmy, které dodávají energii pro obranný systém.\n\nŽádná z budov Kmene temnoty nelze zničit přímo vojáky, ale pouze zahradníky, kteří kolem budovy vytvoří původní travnatý terén.\nKromě zmíněných vojenských jednotek a dopravců se v osadách pohybují jejich obyvatelé, které hráč nemůže přímo ovládat a automaticky si sami vybírají povolání, při postavení nové budovy. Pokud je dostatečný počet volných osadníků, je možné si spolu s nástroji vytvořit specialisty, které hráč ovládá a může jejich pomocí získávat území, informace, suroviny apod.\n\nNepočítaje standardní řemesla v příslušných budovách (kovář v kovárně, horník v dole apod.) se po osadě pohybují pracovníci, které nelze ovládat a svou práci vykonávají sami od sebe.\n\nJednotky, které hráč může ovládat a určovat, kde mají pracovat.\n\nKe hře samotné později vyšly dva dodatečné datadisky:\n\nPrvní datadisk obsahuje 12 nových úrovní, nový kmen (Trojané) a scházející map editor\n\nDruhý datadisk je vlastně pouze přídavek 12 nových map pro původní 3 rasy.\n\nPozději vyšla verze \"Gold Edition\" obsahující kromě samotné hry již oba zmíněné datadisky.\n\n\n"}
{"id": "368132", "url": "https://cs.wikipedia.org/wiki?curid=368132", "title": "Nokia 3410", "text": "Nokia 3410\n\nNokia 3410 je mobilní telefon firmy Nokia představený v březnu roku 2002. Je to pokračovatel řady 3xxx a nástupce modelu 3310. Konstrukčně ze svého předchůdce vychází, ale přináší některá vylepšení. Jako první telefon své řady opustil ovládací tlačítko NavKey a přešel ke standardnímu ovládání pomocí dvou funkčních tlačítek, jak jej známe např. z modelu Nokia 6110. Rovněž přinesl výměnné kryty xPress-on pro kompletní změnu vzhledu telefonu. Vzhled vychází z předchůdce, byl pouze modernizován. Mezi důležité funkční modernizace patří implementace podpory technologie Java a s tím související možnost instalace aplikací v tomto jazyce, paměť je 180 kB a konečně přinesl vestavěnou paměť pro kontakty, konkrétně 200 pozic. Paměť pro SMS chybí. Dále přibyla nová dynamická zvonění a vibrace, nové dvě hry a podpora datových přenosů a technologie WAP, pomocí vytáčeného CSD. Z hardwarových vylepšení je důležitý vylepšený displej s vyšším rozlišením a moderní baterie typu Li-Ion. Tento telefon v české anketě Mobil roku 2002 získal v kategorii low-end osmé místo.\n"}
{"id": "368139", "url": "https://cs.wikipedia.org/wiki?curid=368139", "title": "Diskový obraz", "text": "Diskový obraz\n\nDiskový obraz je archivní soubor obsahující digitální kopii dat disku. Kromě datových souborů obsahuje obraz také všechna metadata souborového systému, a to včetně Boot sektoru, struktur a atributů. Tyto vlastnosti činí formát atraktivní alternativou k fyzickým médiím pro přenos mnoha druhů dat.\n"}
{"id": "368141", "url": "https://cs.wikipedia.org/wiki?curid=368141", "title": "Veněra 14", "text": "Veněra 14\n\nVeněra 14 (rusky: Венера-14), byla sovětská planetární sonda, která v rámci programu Veněra zkoumala planetu Venuši. Let se uskutečnil v roce 1981 a byl katalogizován v COSPAR pod označením 1981-110.\n\nJak bylo tehdy obvyklé, na cestu k Venuši vypravili Sověti dvě identické sondy, Veněru 13 a Veněru 14. Startovaly krátce po sobě v rozmezí pěti dní a díky tomu, že obě svůj úkol splnily v téměř shodném čase, jejich výsledky se dobře doplňovaly.\n\nSondu Veněru 14 vynesla do vesmíru raketa Proton-K/D-1 z kosmodromu Bajkonur (rampa PU-200P) 4. listopadu 1981. Po čtyřech měsících letu se od ní oddělilo 5. března 1982 přistávací pouzdro a zatímco nosná sonda pokračovala po průletu kolem planety dál na heliocentrickou dráhu, pouzdro (přistávací modul) se dostalo na povrch Venuše v oblasti Phoebe Regio, asi 950 km od místa přistání Veněry 13. Během letu atmosférou byla prováděna její měření. Na povrchu pouzdro s pomocí mechanické vrtačky dokázalo odebrat vzorky horniny a dostat je do hermeticky uzavřené komory. V ní byla teplota 30 stupňů, tlak 5 atmosfér a fluorescenční spektrometr, jímž se vzorky horniny zkoumaly. Byl nalezen hlavně uran a draslík. Naměřené údaje byly přenášeny přes prolétající sondu po dobu 57 minut na Zemi. Sonda také odeslala k Zemi barevné snímky Venuše z oblasti přistání. Po hodině pouzdro obrovský tlak a teplotu nevydrželo a přestalo pracovat.\n\nHmotnost sondy je udávána vč. dvou pomocných raket a paliva 4363 kg. Samotná sonda s označením 1981-110A měla 2460 kg, pomocné rakety byly označeny 110B a 110C, přistávací pouzdro s hmotností 1478 kg katalogizováno jako 1981-110D.\n\n"}
{"id": "368155", "url": "https://cs.wikipedia.org/wiki?curid=368155", "title": "Mitrofan Ivanovič Nedělin", "text": "Mitrofan Ivanovič Nedělin\n\nMitrofan Ivanovič Nedělin (; Borisoglebsk, Voroněžská gubernie – 24. října 1960 kosmodrom Bajkonur) byl sovětský maršál ruské národnosti, první velitel Strategických raketových sil Sovětské armády.\n\nNarodil se v ruské dělnické rodině. Od srpna 1917 pracoval jako dělník na železnici. V březnu 1920 dobrovolně vstoupil do Rudé armády. Účastnil se bojů sovětsko-polské války, potlačení povstání v Tambovské oblasti i bojů ve střední Asii.\n\nPo skončení bojů zůstal v Rudé armádě. Ve druhé polovině třicátých let bojoval ve Španělsku. Vlasteneckou válku začal jako velitel dělostřelecké protitankové brigády, skončil ve funkci velitele dělostřelectva frontu.\n\nPo 2. světové válce pokračoval jeho kariérní vzestup, v druhé polovině padesátých let řídil z funkce náměstka ministra obrany zavádění nové raketové a jaderné výzbroje. V prosinci 1959, kdy vznikla Raketová vojska strategického určení jako samostatný druh vojsk, byl jmenován jejich prvním velitelem. Zahájil formování velitelství a vytváření organizačních struktur vojsk, ale po několika měsících práce 24. října 1960 zahynul při výbuchu rakety R-16 v Bajkonuru, označovaném jako Nědělinova katastrofa. Raketě se na rampě během příprav startu omylem spustil motor 2. stupně. Následující požár zabil 126 lidí.\n\nPochován je u Kremelské zdi na Rudém náměstí v Moskvě.\n\n\n\n\n\n\n"}
{"id": "368160", "url": "https://cs.wikipedia.org/wiki?curid=368160", "title": "William Godwin", "text": "William Godwin\n\nWilliam Godwin (3. března 1756, Wisbech, Cambridgeshire – 7. dubna 1836, Londýn) byl anglický preromantický novinář, spisovatel, nakladatel a politický filosof. Je považován za jednoho z prvních zastánců utilitarismu a prvního moderního zastánce anarchismu.\n\nNarodil se v rodině nonkonformistického (puritánského) duchovního jako sedmý ze třinácti dětí. Od mládí se chtěl stát knězem a od dvaceti dvou let skutečně působil jako duchovní. Ovlivněn četbou Holbachových děl postupně ztratil víru a stal se ateistou. Začal rovněž propagovat revoluční názory na společnost a je tak považován za zakladatele filosofického anarchismu. Zdůrazňoval jednotu dobra a racionality jednotlivce a negativní vliv společenských institucí na lidskou povahu a na zločinnost nižších vrstev. Zasazoval se o morálku bez náboženství, což způsobilo skandál. Podle jeho názoru se společnost rozumných lidí může obejít bez vlády a jednotlivci by měli začít tím, že se bez vlády obejdou sami, že ji postupně nahradí svými vlastními sdruženími.\n\nJeho učení mělo velký vliv na jeho první manželku, spisovatelku a průkopnici feminismu Mary Wollstonecraftovou a na politické úvahy a názory romatických básníků Williama Wordswortha a Percyho Bysshe Shelleyho, manžela jeho dcery Mary, která se proslavila gotickým románem \"Frankenstein\".\n\nPo smrti své první ženy (zemřela na komplikace po porodu dcery Mary roku 1797) se roku 1801 znovu oženil s Mary Jane Clairmontovou (1766–1841), s níž měl syna Williama. Roku 1805 společně s manželkou založil pod pseudonymem Thomas Hodgkins nakladatelství s názvem \"The Juvenile Library\" (Juvenilní knihovna), které sehrálo významnou roli v historii britské dětské literatury a ve kterém vydával i své práce pod pseudonymem Edward Baldwin. V nakladatelství vyšel mimo jiné první anglický překlad \"Švýcarského Robinsona\" Johanna Davida Wysse a také velmi úpěšná kniha Charlese Lamba a jeho sestry Mary Ann \"Příběhy ze Shakespeara\".\n\nKe konci života se o něho starala jeho dcera Mary. Když roku 1836 zemřel, byl pohřben vedle své první ženy Mary Wollstonecraftové na hřbitově v St. Pancras. Jeho druhá manželka ho přežila a po smrti byla pohřbena vedle něho, takže všichni tři sdíleli jeden náhrobek. V padesátých letech 19. století byly Godwinovy ostatky a ostatky Mary Wollstonecraftové přesunuty do rodinné hrobky Shelleyových v Bournemouthu.\n\n"}
{"id": "368166", "url": "https://cs.wikipedia.org/wiki?curid=368166", "title": "Michal (jezero)", "text": "Michal (jezero)\n\nMichal je uměle vytvořené jezero, které vzniklo jako první z projektů převážně hydrických rekultivací na Sokolovsku. Jedná se o první zbytkovou jámu po těžbě, která byla zatopena a využita jako rekreační areál. Má rozlohu 28,3 ha.\nNachází se zhruba 3 km na jihovýchod od Sokolova, v nadmořské výšce 452 m. Je hluboké maximálně 5,6 m, objem vody činí 857 000 m³.\n\nZápadní, jižní a východní břeh je travnatý. Na severním břehu je písčitá pláž a za ní atrakce a správní budovy koupaliště.\n\nLobezský potok, ze kterého bylo jezero napuštěno protéká 200 m od břehu jihozápadně.\n\nV prostoru dnešního jezera probíhala menší těžba hnědého uhlí hlubinným dolem Štěstí Požehnání v letech 1872 až 1924. Roku 1980 byla zahájena těžba povrchových lomem Michal. Těžba uhlí byla ukončena v roce 1991. Po ukončení těžby uhlí byl lom Michal postupně zasypán a důlní činnost v tomto lomu byla ukončena v roce 1995.\n\nPo ukončení těžby následovala likvidace důlní techniky a úpravy budoucího dna jezera. Napouštění bylo ukončeno v roce 2003 a od roku 2004 je areál k dispozici veřejnosti. V krátkém časovém období zde bylo vytvořeno přírodní koupaliště s mnoha atrakcemi. Rozsah zdejších rekultivací činil 109,3 ha, z čehož byly podle typu 13,7 ha zemědělské, 59,6 ha lesnické, 32,1 ha hydrické, 3,9 ha ostatní.\n\n\n"}
{"id": "368174", "url": "https://cs.wikipedia.org/wiki?curid=368174", "title": "Mistrovství světa ve fotbale žen do 17 let 2008", "text": "Mistrovství světa ve fotbale žen do 17 let 2008\n\nMistrovství světa ve fotbale žen do 17 let 2008 se konalo na Novém Zélandu od 28. října do 16. listopadu 2008. Bylo prvním oficiálně uznaným mistrovstvím světa ve fotbale týmů žen ve věkové kategorii do 17 let, které pořádá FIFA.\n\nZápasy se hrály v celkem čtyřech novozélandských městech:\n\nZápasy základních skupin byly rovnoměrně rozděleny mezi všechna čtyři pořadatelská města.\n\n"}
{"id": "368178", "url": "https://cs.wikipedia.org/wiki?curid=368178", "title": "Hlinné", "text": "Hlinné\n\nNázev Hlinné má více sídel:\n"}
{"id": "368179", "url": "https://cs.wikipedia.org/wiki?curid=368179", "title": "Ředitel XXL", "text": "Ředitel XXL\n\nŘeditel XXL (anglicky \"C.E.D'oh\") je 15 díl 14. řady amerického animovaného seriálu Simpsonovi. Poprvé byl uveden 16. března 2003.\n\nJe den sv. Valentýna a Homer se chystá na postelové radovánky. Marge ale po záhadné výměně hudebních kazet usne a Homer se zklamaný jde projít a objeví billboard poutací na kurzy sebezdokonalení. Nejdřív navštíví kurz pro striptéry, pak ale doklouže do kurzu učící lepšímu žití. Koupí si megakroniku s radami a ihned se jimi začne řídit. Při sepisování změn k větší efektivitě práce zjistí, že je celá jaderná elektrárna ve vlastnictví malého kanárka od pana Burnse. Po tom, co ho Homer vypustí na Kanárské ostrovy, ho pan Burns ze strachu jmenuje vlastníkem elektrárny. Homer toho využije a vyhodí pana Burnse a stane se ředitelem. Pomalu ho ale omrzí chodit pozdě z práce, propouštět zaměstnance a mít méně volného času. Když ho chce pan Burns zazdít v jeho mauzoleu, přenechá mu zpět elektrárnu a opět žije normálním životem.\n"}
{"id": "368181", "url": "https://cs.wikipedia.org/wiki?curid=368181", "title": "Renata Langmannová", "text": "Renata Langmannová\n\nRenata Novotná Langmannová (* 16. srpna 1986 Ivanovice na Hané) je česká modelka působící převážně v zahraničí, vítězka České Miss 2006, ambasadorka projektu Teribear (Teribear By Renata) Nadace Terezy Maxové dětem.\n\nDne 18. července 2015 se v moravském Zaječí provdala za moderátora Ondřeje Novotného.\n\nRenata Langmannová vystudovala Obchodní akademii ve Vyškově, v roce 2012 zakončila v Praze studium na Policejní akademii ČR s červeným diplomem, získala magisterský titul.\n\nV roce 2006 vyhrála Českou Miss. Korunku královny krásy převzala 17. února 2006, druhé a třetí místo obsadily Miroslava Košťanová a Barbora Kolářová. Působí především v zahraničí (Itálie, Německo, Francie). Mezi její klienty patří módní značky jako např. Guess, Triumph, Lormar aj. Pravidelně se objevuje v kampaních návrháře Lukáše Lindnera. V roce 2018 založila komunikační agenturu CoolSisterz, která se věnuje především komerčním kampaním na sociálních sítích a speciálním marketingovým projektům.\n\n"}
{"id": "368185", "url": "https://cs.wikipedia.org/wiki?curid=368185", "title": "Mlžení", "text": "Mlžení\n\nMlžení (anglicky misting) je ochlazování a zvlhčování venkovních i vnitřních prostor pomocí rozptylování jemných kapek vody. Mlžení je založeno na odnímání tepla při odpařování vody. Pro vysokou účinnost této metody je třeba vytvořit velmi jemnou mlhovinu. Voda se proto pomocí vysokotlakého čerpadla natlakuje na 60 - 120 barů, a poté se jejím průchodem přes speciální trysky dosáhne velice jemné mlhoviny. Mlžení se používá tam, kde je nutné snížit prašnost nebo zvýšit vlhkost.\n"}
{"id": "368192", "url": "https://cs.wikipedia.org/wiki?curid=368192", "title": "Organologie", "text": "Organologie\n\nSlovo organologie má více významů:\n\n"}
{"id": "368194", "url": "https://cs.wikipedia.org/wiki?curid=368194", "title": "Republiky Ruské federace", "text": "Republiky Ruské federace\n\nNa území Ruské federace se nachází celkem 85 územních subjektů, z nichž je 22 republik (). Tyto administrativní celky mají celkovou rozlohu 4 913 000 km², na kterých žije cca 25,9 milionu obyvatel většinou neruské národnosti, přestože Rusové zaujímají výrazný podíl na populaci dané republiky.\n\nRepubliky mají v rámci Ruské federace ze všech subjektů federace nejvyšší stupeň autonomie. Mají vlastní ústavu, prezidenta, parlament, právo vydávat zákony a stanovit úřední jazyk republiky. Tím se odlišují od ostatních subjektů Ruské federace, jimž toto právo nepřináleží. Nejsou však subjektem z hlediska mezinárodního práva; tím je pouze Ruská federace. Republiky jsou založeny na etnickém základě, tedy představují oblasti obývané některým z neruských etnik federace. Prezident Ruska jmenuje svého kandidáta prezidentem republiky po schválení nominace v regionálním parlamentu.\n\nV dobách Sovětského svazu měly republiky jiný status a také charakter. Šlo o čistě administrativní jednotky, které v některých případech nebyly určeny dle tradic a historického vývoje (např. problematika rozdělení oblasti Kavkazu do jednotlivých ASSR).\n\nRepubliky v nynější podobě vznikly jako územní celky, které víceméně pokryly životní prostor té které národnostní menšiny. Jejich vznik je zakotven v ruské ústavě, která jim zajišťuje právo na vlastní úřední jazyk, parlament a ústavu. Ostatní subjekty Ruské federace jsou určeny spíše administrativně bez ohledu na národnostní složení.\n\n"}
{"id": "368197", "url": "https://cs.wikipedia.org/wiki?curid=368197", "title": "Vodopády Bílé Opavy", "text": "Vodopády Bílé Opavy\n\nVodopády Bílé Opavy je označení kaňonu říčky Bílá Opava ve svrchní části jejího toku nad Karlovou Studánkou. Území je součástí Národní přírodní rezervace Praděd.\n\nBílá Opava se po cca 2 km od pramene zařezává do hlubokého kaňonu v rulových úbočích Pradědu a Vysoké hole. V kaňonu překonává peřejemi, kaskádami a vodopády délku asi 2,5 km a výškový rozdíl asi 400 m. Nejvyšší z vodopádů - \"Velký vodopád\" - dosahuje výšky 7,9 m a je součástí kaskády o výšce 16,4 m a délce 40 m.\n\nPodél toku z Karlovy Studánky k chatě Barborka vede souběžně se žlutou turistickou značkou naučná stezka Bílá Opava, naučná stezka překonává kaňon několika lávkami a žebříky.\n\nPředmětem ochrany je mimo jiné typická jesenická forma smrku, mimo to zde roste řada zajímavých horských rostlin - havez česnáčková, mléčivec alpský, čípek objímavý, kamzičník rakouský a také řada druhů mechorostů.\n\n"}
{"id": "368204", "url": "https://cs.wikipedia.org/wiki?curid=368204", "title": "Mrchojedy (Meclov)", "text": "Mrchojedy (Meclov)\n\nMrchojedy () jsou vesnice v okrese Domažlice, spadající pod obec Meclov. V roce 2011 zde trvale žilo 24 obyvatel.\n\nMrchojedy jsou vesnice ulicového typu mezi lesy okolo malého rybníka 4 km jižně od Horšovského Týna, stranou silnice do Domažlic, vedoucí přes les Háje. Prvně je písemně zmiňována v roce 1539, ale jiné zdroje uvádí rok 1542. Urbář z roku 1587 uvádí 4 dvory a roku 1654 berní rula 5 hospodářů jako příslušenství panství Horšovský Týn. V roce 1785 je tu 12 domů, v roce 1839 už 17 domů a roku 1939 dokonce 23 usedlostí. Podle posledního sčítání v roce 1991 tu trvale žilo 10 obyvatel. Ostatní stavení užívají chalupáři a mezi nimi i písničkář Jaroslav Hutka. Pod kaštany na návsi se vedle kříže z roku 1911 choulí malá čtyřboká kaple s polygonálním závěrem, postavená v roce 1934 a zasvěcená Nejsvětější Trojici. Stanová střecha nese malou zvonici. Zachovány jsou některé vjezdy do dvorů a štuková fasáda na čp. 19.\n\n"}
{"id": "368206", "url": "https://cs.wikipedia.org/wiki?curid=368206", "title": "Král Krysa (Miéville)", "text": "Král Krysa (Miéville)\n\n'Král krysa' (anglicky \"King Rat\") je první román Chiny Miévilleho z roku 1998.\n\nJde o temnou městskou fantasy zasazenou do Londýna a ukazující fenomén krále krys a mýtu o Krysaři z města Hameln proti estetice drum and bass a jungle hudbě. Také se zaplétá s postavami Loplopa a Anansi, kteří jsou podobní Králi krys.\n\nV roce 2003 získal DJ americké skupiny Linkin Park a režisér Joseph Hahn exkluzívní právo k natočení filmu založeném na románu. Poté, co psaní scénáře začalo v polovině roku 2004, není dosud o výrobě titulu mnoho známo.\n"}
{"id": "368210", "url": "https://cs.wikipedia.org/wiki?curid=368210", "title": "Vidly", "text": "Vidly\n\nVidly (německy \"Gabel\") jsou malá vesnice (osada) v okrese Bruntál, část města Vrbno pod Pradědem, ležící na horním toku Střední Opavy.\n\nStojí zde dřevěná kaple svaté Hedviky. Nachází se zde několik starých šachet po těžbě železné a měděné rudy. Některé dokonce téměř na vrcholu Malého Děda. Z této šachty se vyvážela velmi kvalitní železná ruda (magnetit) do Německa. Doposud jsou zde patrné malé zbytky drtiče s vodním pohonem.\n\nPočet obyvatel Videl podle sčítání nebo jiných úředních záznamů:\nVe Vidlech je evidováno 19 adres : 15 čísel popisných (trvalé objekty) a 4 čísla evidenční (dočasné či rekreační objekty). Při sčítání lidu roku 2001 zde bylo napočteno 12 domů, z toho 8 trvale obydlených.\n"}
{"id": "368213", "url": "https://cs.wikipedia.org/wiki?curid=368213", "title": "Chroococcales", "text": "Chroococcales\n\nChroococcales je řád sinic, zahrnující jednobuněčné zástupce žijící samostatně či v koloniích. Molekulárně biologické studie naznačují, že se jedná o polyfyletickou skupinu. Dnes se do Chroococcales řadí i prochlorofyty, dříve považované za samostatnou skupinu kvůli svým některých unikátním vlastnostem, a někdy i primitivní rod \"Gloeobacter\".\n\nChroococcales mají kulovité, elipsoidní či vejčité buňky. Rozmnožují se často klasickým buněčným dělením, a to nejčastěji v jedné či dvou rovinách, ale vzácně i ve třech. K dalších typům rozmnožování patří vznik exocytů a beocytů.\n\nMůže být členěn na několik čeledí:\n\n"}
{"id": "368218", "url": "https://cs.wikipedia.org/wiki?curid=368218", "title": "Volby izraelského premiéra 2001", "text": "Volby izraelského premiéra 2001\n\nVolba izraelského premiéra se v Izraeli konala 6. února 2001 po rezignaci labouristické vlády Ehuda Baraka. Barak kandidoval za znovuzvolení proti Arielu Šaronovi z Likudu. Jednalo se o třetí a poslední přímou volbu premiéra a zároveň jedinou, která se konala odděleně od parlamentních voleb.\n\nVolební účast byla 62,3 %, což je dosud nejnižší účast v izraelských dějinách. Nízká účast byla částečně zapříčiněna bojkotem voleb izraelskými Araby, kteří tak protestovali proti události z října 2000, kdy bylo policií zabito 12 izraelských Arabů. Dalším možným důvodem byl Šaronův obrovský náskok v předvolebních průzkumech a nedostatek nadšení Barakových stoupenců, kteří si uvědomili jeho neúspěchy (neúspěch mírových rozhovoru s palestinskými Araby z roku 2000 v Camp Davidu a skutečnost, že Barak podlehl tlaku náboženských stran a porušil tak své dřívější sliby).\n\nVzhledem k 2 722 021 hlasům bylo 83 917 hlasů neplatných (3 % všech hlasů).\n\nPo vítězných volbách potřeboval Šaron sestavit novou vládu. Nicméně vzhledem k tomu, že se nekonaly parlamentní volby, zůstala Strana práce i nadále největší stranou v Knesetu.\n\nVýsledkem byla, i kvůli probíhající druhé intifádě, vláda národní jednota tvořená osmi stranami: Strana práce, Likud, Šas, Mifleget ha-Merkaz (\"Strana středu\"), Národní náboženská strana, Sjednocený judaismus Tóry, Jisra'el be-Alija, Národní jednota a Jisra'el Bejtejnu. Jednalo se o největší vládu v izraelských dějinách s původně 26 ministry (později až 29).\n\nNové volby do Knesetu se konaly v roce 2003 a přesvědčivě v nich vyhrál Šaronův Likud.\n\n"}
{"id": "368221", "url": "https://cs.wikipedia.org/wiki?curid=368221", "title": "Boldklubben Frem", "text": "Boldklubben Frem\n\nBoldklubben Frem (také známý jako Frem, BK Frem nebo BK Frem Kodaň) je dánský sportovní klub ve čtvrti Valby v Kodani. Nejznámější je díky svému poloprofesionálnímu fotbalovému týmu. Od založení v roce 1886 vyhrál Frem šestkrát dánskou ligu a dvakrát dánský fotbalový pohár. Do nešťastného bankrotu v roce 1993 hrál Frem v nejvyšší lize ve všech s výjimkou šesti sezon.\n\nKlub má také mládežnický a amatérský fotbalový tým a také kriketový tým. Účastní se také provozu sportovní školy KIES.\n\nBK Frem byl založen jako Fremskridtsklubbens Cricketclub 17. července 1886 skupinou odbojných mladých mužů z protivládní Venstreho reformní strany jako zástěrka pro politické aktivity. V roce 1887 byl představen fotbal a jméno bylo změněno na \"Boldklubben Frem, stiftet af Fremskridtsklubbens\".\n\nV prvních dvou letech života klubu se odehrály pouze dva sportovní zápasy, ale když v roce 1889 pořádala Dánská fotbalová asociace fotbalový turnaj, byl klub pozván k účasti a v roce 1890 se Frem stal prvním dánským klubem, který ve fotbalovém zápase porazil KB. V roce 1902 se Frem stal neoficiálním dánským mistrem, když vyhráli ligu hranou pod patronátem Dánské FA. Byl to historicky první seniorský titul pro klub.\n\nV roce 1905 klub přesídlil na své vlastní hřiště v Enghaveveji ve Vesterbro a tím docílil profilu jiné dělnické třídy. Do dnešního dne sponzorují Frem jak sociální demokraté, tak unie kovodělníků. V roce 1912 se Frem spojil s reprezentativním týmem Staevnet, který pořádal lukrativní exhibiční zápasy a hrál rozhodující roli v dánské politice.\n\nV letech 1923–1944 vyhrál Frem šestkrát Dánské mistrovství.\n\nOd roku 1983 se Frem potýkal s ekonomickou krizí a v roce 1993 spadl po bankrotu do Danmarksserien kvůli dluhu ve výši 8 500 000 dánských korun a obvinění z podvodu.\n\nPo krátké, ale drahé účasti v Superligaen v sezóně 2003/04 se Frem opět ocitl na pokraji bankrotu s dluhem ve výši 10 000 000 dánských korun.\n\nFrem hraje své domácí zápasy na skromném Valby Idraetsparku, který vlastní město.\n\nV raných letech sídlil Frem v Österbro v Kodani a domácí zápasy hrál na Blegdamsfaelleden, spolu se svými hlavními soupeři v prvních letech existence klubu – s AB a KB. V roce 1905 přesídlil Frem na své vlastní hřiště v Enghaveveji ve Vesterbro. To, že vlastnili hřiště, dalo Fremu výhodu volných vstupenek. Jeho poloha ale vedla k mumlání některých fotbalových fanoušků, kterým se zdálo, že hřiště je příliš daleko od města.\n\nV roce 1942 Frem přesídlil do Valby Idraetsparku, kde byl současný stánek postaven v roce 1965. Během let se v Idraetsparku odehrálo spousta zápasů. Není jisté, kdy tato tradice skončila. \n\nV současné době je v plánu výstavba nového stadionu.\n\n\n"}
{"id": "368222", "url": "https://cs.wikipedia.org/wiki?curid=368222", "title": "Lose Yourself", "text": "Lose Yourself\n\nLose Yourself (v překladu: ztrať sebe) je hip hopová skladba amerického rappera Eminema. Vydána byla v roce 2002 jako část soundtracku k filmu 8 Mile, kde hrál Eminem hlavní roli, poté i ve stejnojmenném albu. Film dostal v roce 2002 Oscara za nejlepší píseň. Tento fakt přidal Eminemovi ještě více na už tak velké slávě. Píseň se poté objevila také v jeho albu (2005) po boku jeho doposud největších hitů. Dále byla použita jako úvodní znělka k německému krimiseriálu Lenssen & spol..\n\nEminem ji napsal na papír při natáčení 8 mile který se prodal na Ebayi za 10 milionů dolarů\n"}
{"id": "368223", "url": "https://cs.wikipedia.org/wiki?curid=368223", "title": "Vidly (sedlo)", "text": "Vidly (sedlo)\n\nVidelské sedlo (930 m n. m.) je horské sedlo v hřebeni Hrubého Jeseníku, které odděluje Medvědskou hornatinu od Pradědské hornatiny.\n\nVidelské sedlo odděluje od hlavního hřebene severovýchodně umístěnou Medvědskou hornatinu. Leží mezi Malým Dědem (1354 m) a Osikovým vrchem (1076 m). Na pradědské části hřebene pramení potoky, odvádějící vodu ze sedla - na východ Česnekový potok, na západ Bělá.\n\nVidelským sedlem prochází silnice č. 450, důležitá spojnice Jesenicka s Bruntálskem. Z Jeseníku vede tato cesta přes sedlo do Videl, kde odbočuje silnice č. 451 do Vrbna pod Pradědem, samotná silnice č. 450 pokračuje do Karlovy Studánky s možností pokračovat do Olomouce nebo Bruntálu. Videlským sedlem jsou vedeny důležité autobusové spoje. V zimním období může být toto spojení přechodně zablokováno.\n\nSedlo Videlský kříž je možné využít k nástupu na hřebenové trasy v obou částech hřebene - sedlem prochází žlutá turistická značka . Na jihozápad vede prudkým stoupáním kolem vrcholu Malého Děda (1354) na turistickou chatu Švýcárna, odkud lze již pohodlně dojít na Praděd. Na opačnou stranu (severovýchod) prochází trasa hřebenem Medvědské vrchoviny přes sedla pod hlavními vrcholy této části Hrubého Jeseníku - Lysý vrch (1128 m), Jelení loučky (1205 m) a Orlík (1203 m). Dále pokračuje přes skalnatý vrch Kazatelny (925 m) až do sedla Rejvíz.\n"}
{"id": "368224", "url": "https://cs.wikipedia.org/wiki?curid=368224", "title": "Platěnice", "text": "Platěnice\n\nPlatěnice jsou malá vesnice v okrese Pardubice spadající pod obecní úřad Moravany. Nachází se přibližně 1,5 km severozápadně od Moravan, 7 km jihovýchodně od Holic a 16 km jihovýchodně od centra Pardubic. Vesnice leží na obou březích řeky Loučná, jež se zde krátce rozděluje do dvou ramen, mezi nimiž vytváří protáhlý, přibližně 600 m dlouhý a v nejširších místech kolem 100 m široký ostrov. Přibližně 400 m za vsí se nachází zastávka na železniční trati Chrudim-Borohrádek. \nPlatěnice jsou známy především díky archeologickým nálezům tzv. lidu popelnicových polí. První archeologické výzkumy zde byly provedeny na počátku 20. století a podle nich byla nalezená kultura pojmenována jako slezsko-platěnická. Mezi nejznámější rodáky patří Jakub Teplý.\n\n\n"}
{"id": "368225", "url": "https://cs.wikipedia.org/wiki?curid=368225", "title": "Sosva (řeka)", "text": "Sosva (řeka)\n\nSosva ( ) je řeka ve Sverdlovské oblasti v Rusku. Je dlouhá 635 km. Povodí řeky má rozlohu 24 700 km².\n\nPramení na východních svazích Severního Uralu. Hlavní část jejího povodí náleží k Západosibiřské rovině. Je pravou zdrojnicí Tavdy (povodí Obu).\n\nHlavními přítoky jsou Vagran, Turja, Kakva a Ljalja.\n\nZdrojem vody jsou převážně sněhové srážky. Průměrný roční průtok vody ve vzdálenosti 140 km od ústí činí přibližně 113 m³/s, maximální 2 210 m³/s a minimální 4,48 m³/s. Zamrzá počátkem listopadu a rozmrzá v dubnu. Roční rozsah kolísání hladiny na středním a dolním toku dosahuje 5 až 6 m.\n\nPrůměrné měsíční průtoky řeky ve stanici Sosva v letech 1938 až 1989:\n\nŘeka je splavná. Vodní doprava je možná do vzdálenosti 333 km od ústí.\n"}
{"id": "368226", "url": "https://cs.wikipedia.org/wiki?curid=368226", "title": "Volby izraelského premiéra 1999", "text": "Volby izraelského premiéra 1999\n\nDruhé přímá volby izraelského premiéra se v Izraeli konaly 17. května 1999 současně s volbami do 15. Knesetu.\n\nTyto volby byly teprve druhými přímými volbami premiéra. Předcházející volby byly těsným soubojem mezi Benjaminem Netanjahuem a Šimonem Peresem.\n\nVolby se konaly v době, kdy se jednání s palestinskými Araby nevedla. Přestože bylo schváleno Memorandum od Wye River, znepřátelilo jak levici (která tvrdila, že se mírový proces moc vleče), tak pravici (která byla nespokojená z územními ústupky).\n\nPůvodně se voleb chystalo zúčastnit pět kandidátů:\n\nAvšak později Begin, Bišára (první izraelský Arab ucházející se o post premiéra) a Mordechaj odstoupili poté, co bylo zřejmé, že nemohou vyhrát a pouze by ubrali hlasy hlavním kandidátům (Barakovi a Netanjahuovi) a jejich částem politického spektra.\n\nPřestože Barak pohodlně vyhrál premiérské volby, jeho aliance Jeden Izrael získala pouze 26 mandátů, což znamenalo, že musel sestavit komplikovanou koalici stran Šas, Merec, Jisra'el be-Alija, Stranou středu, Národní náboženskou stranou a Sjednoceným judaismem Tóry. \n\nKdyž Barakova vláda padla po začátku druhé intifády a říjnových nepokojích izraelských Arabů v roce 2000, vyhlásil Barak nové premiérské volby, v naději že získá silný mandát. Byl však výrazně poražen Arielem Šaronem a následně odešel z politiky.\n\n\n"}
{"id": "368228", "url": "https://cs.wikipedia.org/wiki?curid=368228", "title": "Milovická pahorkatina", "text": "Milovická pahorkatina\n\nMilovická pahorkatina je geomorfologická jednotka, nachází se ve východní části Mikulovské vrchoviny. Tvoří ji flyšové jílovce a pískovce, sedimenty a spraše.\n\n"}
{"id": "368233", "url": "https://cs.wikipedia.org/wiki?curid=368233", "title": "Maxwell Montes", "text": "Maxwell Montes\n\nMaxwell Montes je horský masiv na planetě Venuši.\n\nPohoří Maxwell Montes se nachází na Ishtar Terra, které je severnější ze dvou hlavních pohoří. Maxwell Montes je 11 kilometrů vysoký. Na délku je dlouhý okolo 853 kilomerů a široký asi 700 km. Západní svahy pohoří jsou velmi strmé, zatímco východní strana sestupuje pozvolna do Fortuna Tessera. Vzhledem ke své nadmořské výšce je nejchladnějším (okolo 380 °C) místem. Je to taky část povrchu s velmi nízkými hodnotami tlaku (45 barů).\n\nPůvod Lakshmi Planum a horských pásů, jako je Maxwell Montes, je sporný. Jedna z teorií říká, že jsou geologicky zformovány díky horkým oblakům v nitru planety. Další teorie tvrdí, že oblast byla komprimována ze všech stran, což zapříčinilo pokles materiálu do nitra planety a postupný růst horniny. Široké hřebety a údolí, které tvoří Maxwell Montes a Fortuna Tessera naznačují, že topografie vyplývá z komprese. Paralelní (souběžné) hřebeny a údolí byly snižovány z důvodů pozdějších extrémních vlivů a poruch hornin. Extrémní výška Maxwell Montes ve vztahu k ostatním kompresním pohoří kolem Lakshmi Planum naznačuje, že jeho původ je složitější.\n\nPři použití radaru v obserbvatoři Arecibo v Portoriku, vědci zkoumali stálá a hustá oblaka v atmosféře Venuše. Při tomto výzkumu vědci objevili rozsáhlé vrchoviny, které byly v roce 1967 pojmenovány jako Maxwell Montes.\n\nV roce 1978 byla vyslána na oběžnou dráhu kolem Venuše kosmická sonda Pioneer Venus, která měla za úkol průzkum atmosféry a zisk informací o planetě. Tato pozorování umožnila vznik první topografické mapy povrchu Venuše, a podařilo se potvrdit, že Maxwell Montes je nejvyšší bod nad průměrnou úrovní povrchu planety.\n\nPohoří je pojmenováno po Jamesi Clerku Maxwellovi, jehož obecný matematický popis elektromagnetického pole objasnil existenci radiových vln a díky tomuto správnou funkci radaru pro povrchové mapování.\n\nMaxwell Montes, Alpha Regio a Beta Regio jsou tři výjimky z pravidla, že objekty na Venuši mají mít ženské pojmenování, nebo nést název po bohyních.\n\n"}
{"id": "368235", "url": "https://cs.wikipedia.org/wiki?curid=368235", "title": "Bacta", "text": "Bacta\n\nBacta je blahodárná tekutina z Hvězdných válek. Je to léčivá látka, která dokáže zahojit menší i větší zranění a ta nenapravitelná (např. useknutá ruka) zastaví. \n\nV epizodě V., se s ní Luke Skywalker léčí z omrzlin způsobených na Hothu.\n"}
{"id": "368239", "url": "https://cs.wikipedia.org/wiki?curid=368239", "title": "Volby do Knesetu 1999", "text": "Volby do Knesetu 1999\n\nVolby do 15. Knesetu se v Izraeli konaly 17. května 1999 současně s přímou volbou premiéra.\n\nVolby se konaly v době, kdy se jednání s palestinskými Araby nevedla. Přestože bylo schváleno Memorandum od Wye River, znepřátelilo jak levici (která tvrdila, že se mírový proces moc vleče), tak pravici (která byla nespokojená z územními ústupky). Aliance Likud-Gešer-Comet se rozpadla a část členů Likudu opustila stranu, aby založila Cherut - Národní hnutí a Stranu středu.\n\nNetanjahuova vláda nakonec kvůli nespokojenosti ve straně, jejím štěpení a problémům při schvalování státního rozpočtu v lednu 1999 vyhlásila předčasné volby.\n\nEhud Barak zformoval před volbami alianci Jeden Izrael sestávající se ze Strany práce a stran Gešer a Mejmad. Doufal tak, že tato středo-levicová aliance získá dostatek mandátů k vytvoření stabilní koalice.\n\nPoznámka: Jisra'el Bejtejnu získal jeden mandát po přepočítání hlasů,\n\nNásledující strany se zúčastnily voleb  ale nepřekročily 1 5% volební práh:\n\n\nDvě strany se nejprve přihlásily ke kandidatuře ve volbách  ale před volebním dnem stáhli svou kandidaturu:\n\nPo výhře v premiérských volbách zformoval Ehud Barak 6. července 1999 v pořadí 28. izraelskou vládu. Jeho koalice zahrnovala Jeden Izrael, Šas, Merec, Jisra'el be-Alija, Stranu středu, Národní náboženskou stranu a Sjednocený judaismus Tóry. Zpočátku měla 16 ministrů, ale toto číslo se postupně dostalo až na 24. Avraham Burg byl jmenován předsedou Knesetu.\n\nSjednocený judaismus Tóry opustil koalici v září 1999 kvůli porušení šabatu. Vláda nakonec padla 10. prosince 2000, když Barak rezignoval kvůli probíhající druhé intifádě a říjnových nepokojích izraelských Arabů. Barak svolal nové premiérské volby, které však nakonec prohrál s Arielem Šaronem. \n\nŠaron sestavil 7. března 2001 v pořadí 29. izraelskou vládu. Vytvořil vládu národní jednoty sestávající se ze stran Likud, Strana práce-Meimad, Šas, Strany středu, Národní náboženské strany, Sjednoceného judaismu Tóry, Jisra'el be-Alija a Národní jednoty-Jisra'el Bejtejnu. Šaronova vláda měla 26 ministrů (později 29) a bylo nutné rozšířit ministerský stůl v Knesetu.\n\n\n\n"}
{"id": "368240", "url": "https://cs.wikipedia.org/wiki?curid=368240", "title": "Národní síň", "text": "Národní síň\n\nNárodní síň (angl. \"Narodni Sin\", také \"Czech National Hall\") je společenská budova československých imigrantů. Nachází ve městě Edwardsville v americkém státě Illinois. Byla postavena v roce 1906 za použití fondů které poskytla organizace Czechoslovak Protective Society poté, co kapacitně nestačila původní společenská budova. Dům sloužil ke kulturním, společenským a sportovním událostem. V roce 1971 ji prodali stavitelově vnučce, která budovu zrenovovala a pronajala pro komerční využití.\n\nOd roku 2002 je americkou Národní kulturní památkou.\n"}
{"id": "368243", "url": "https://cs.wikipedia.org/wiki?curid=368243", "title": "Brandlínští ze Štěkře", "text": "Brandlínští ze Štěkře\n\nBrandlínští ze Štěkře, také Brandlinští Olbramové ze Štěkře byl český vladycký rod, koncem 17. století povýšen do panského stavu. Rod pocházel ze vsi Kvítkovice v okrese České Budějovice. Jejich prapředek Štír z Kvítkovic dostal roku 1264 od krále Přemysla Otakara II. Bohdaneč, Habří a Vesce nedaleko Kvítkovic. Štírovi potomci si od nabytého Habří vzali příjmení. \n\nJan Habří z Vesce prodal roku 1377 Venclínovi z Obory dvůr v Žestově. Pukart ze Štěkře byl poručníkem dětí zemřelého Jana z Habří. Habří se dostalo na začátku XV. století vladykům Roubíkům z Hlavatec, kteří se též psali z Habří. Původní Haberští přijali podle nového sídla jméno ze Štěkře. Dřívější vladykové Štěkeřští, jako Wernhard ze Štěkře, připomínaný roku 1336, byli rodu a erbu harrachovského.\n\nPotomci druhého purkrabího na hradě Choustníku Olbrama ze Štěkře, žijícího kolem poloviny 15. století, se po svém předkovi začali psát Olbramové. Záhy se dostali do rožmberských služeb. V 15. století získali statek Brandlín na Táborsku, odkud také vzniklo jejich druhé příjmení. Na Choustníku v letech 1499–1502 také purkraboval Jindřich Olbram ze Štěkře. Jindřichův bratr Volkéř dělal purkrabího v Soběslavi v roce 1502. \n\nJiří Olbram ze Štěkře byl ve službách Petra Voka z Rožmberka a 26. listopadu 1602 prodal tvrz Brandlín s veškerým příslušenstvím Jindřichovi ml. Hozlauerovi z Hozlau. Vymřením Rožmberků roku 1611 zhasla také hvězda Olbramů ze Štěkře a znovu začali hejtmanit, než se domohli statků. Jan Olbram ze Štěkře byl hejtmanem na Konopišti roku 1659. Buď tento Jan nebo jeho syn Jan Jiří Olbram Brandlínský ze Štěkře koupil roku 1664 Popovice v současném okrese Benešov od bratrů Václava, Adama Jiřího a Jana Viléma Bzenských z Prorubě. Jan Jiří rytíř Volbram Brandlinský ze Štěkře držel se svou manželkou Annou Judytou z Lilienberka také část Vlksic. Byl místopísařem a potom v letech 1675–1679 místosudím království českého a radou komorního dvorského královského soudu. Jeho syn Jan Rudolf se roku 1681 uvázal po jeho smrti v dědictví. Z tohoto dědictví odprodal roku 1689 Vlksice strahovskému klášteru a vzal si v roce 1703 za manželku Annu Puchartovou Voděradskou z Voděrad.\n\nDíky starobylosti tohoto rodu a platných dlouholetých služeb jeho otce povýšil ho císař Leopold I. majestátem daným ve Vídni dne 30. března 1699 do panského stavu království českého.\n\n8. října 1723 prodal Jan Rudolf svobodný pán Olbram Brandlínský ze Štěkře statek Popovice rytíři Rudolfovi z Bínu. Nedlouho poté zemřel jako poslední člen rodu.\n\nV erbu měli Brandlínští ze Štěkře tři dřevce v dolní třetině délky přelomené, horní kusy byly postaveny do levého a pravého horního kouta, scházející se u zlomených konců, odlomené dolní konce s držadly byly po jednom z každé strany tří horních částí postaveny a třetí konec byl vodorovně podložen pod třemi ulomenými dřevci. Stejně tak byly rozestavěny tyto tři dřevce nad přilbou uprostřed rozložených křídel.\n\n\n"}
{"id": "368251", "url": "https://cs.wikipedia.org/wiki?curid=368251", "title": "Command &amp; Conquer: Red Alert 2", "text": "Command &amp; Conquer: Red Alert 2\n\nRed Alert 2 je real-time strategická hra, navazující na úspěšný předchozí díl . Byla vydaná Westwood studios v roce 2000 a v říjnu roku 2001 byla rozšířena datadiskem . Zahraniční servery \"Red Alert 2\" hodnotí velmi kladně.\n\nSpojenci jsou v této hře stranou, která se brání útoku Sovětů. Z hratelných států sem patří USA, Velká Británie, Německo, Francie a Korea. Ovládají vyspělé technologie a mají na své straně i Alberta Einsteina, který pro ně navrhl Chronosféru (Teleportér založený na zakřivení toku času), Ovladač počasí, který je schopný vyvolat bouři jen trochu slabší než atomová bomba Sovětů anebo Prism věž a Prism tank, jenž střílejí laserové paprsky skvělé proti pěchotě a hlavně budovám. Prism věže se nabíjejí navzájem, a tak vytvoří jeden silný paprsek ze tří věží. Můžou využívat špióny, jejich pěchota se může ohradit zdí z pytlů písku a mají stíhačky.\n\nSověti nebo Rusové jsou jako vždy státem, který upřednostňuje těžký průmysl před lehkým, a proto zde uvidíme třeba dvouhlavňové Apocalypse Assault Tanky, Rhino tanky, vzducholoď-bombardér Kirov, a aby Sověti nebyli pozadu, mají svoji atomovou bombu, bez které by snad ani Sověti nebyli Sověty a jako další vynalezli klonování vojáků a ovládání mysli.\n\nConstruction Yard je základní budovou celé hry. Rozbaluje se z pojízdného vozítka MCV (Mobile Construction Vehicle) a nejde jinak postavit. Bez rozbaleného Construction Yard se nedají stavět žádné jiné budovy, tudíž je nutné ho chránit za každou cenu. Pokud ho nepřítel zničí, dá se ve War factory vyrobit nové MCV, ale prakticky se to rovná vyřazení ze hry. V některých misích singleplayer se začíná s již rozbaleným Construction Yard, jindy je k dispozici pouze MCV.\n\nPower Plant je budova sloužící primárně k výrobě elektrické energie. Jelikož pouze Construction Yard si dokáže vyrobit dostatek energie sám pro sebe, je potřeba stavět mnoho Power Plant pro efektivní růst základny. Pokud Power Plant nepokryjí spotřebu, veškerá obrana základny je vyřazena z provozu.\n\nChrono Miner sbírající rudu a diamanty potřebují nějaké místo, kde by svůj cenný náklad odložily, a toto místo se nazývá Ore Refinery. Chrono Miner sem přijede, vyloží rudu nebo diamanty, ty se přetaví v kredity, a on jede sbírat další. Spolu s její stavbou se vytvoří jeden Chrono Miner, jinak se ale musí tvořit ve War factory. Zničení Ore Refinery je velice nebezpečné pro další průběh hry.\n\nVeškeré pěchotní jednotky se vycvičují v Barracks. Mnoho dalších budov požaduje pro svoji stavbu mít vystavěné Barracks.\n\nVeškerá motorizovaná vozidla včetně MCV se vyrábí právě ve War Factory. Pro stavbu některých dalších budov je nutno mít vystavěnou War Factory. Počítačem ovládaní hráči posílají své superzbraně nejčastěji právě na War Factory.\n\nBez postaveného Airforce Command se nezobrazuje radar v pravém horním rohu obrazovky, který slouží k varování před možným nepřátelským útokem. Druhou neméně důležitou funkcí je produkce spojeneckých letadel.\n\nPřístav. Jako jediný může (a dokonce musí) stát na vodě. Slouží k produkci a opravám všech námořních jednotek včetně těch živých.\n\nV Service Depot se opravují veškeré poškozené motorizované jednotky za příslušný počet kreditů. Pokud je v jednotce Terror Drone, bude odstraněn.\n\nVšechny velké mozky na bitevním poli se soustřeďují v Battle Lab. Jeho vlastnictví je klíčové, neboť je nezbytné pro výstavbu všech pokročilých zbraňových systému a tanků. Vyplatí se ho obehnat Fortress Wall kvůli možné infiltraci nepřátelským špionem.\n\nTato velice nákladná stavba ke všem kreditům natěženým Chrono Miner po její dostavbě přidá něco navíc. Je opravdu velice drahá, ale celkově se její stavba vyplatí a proto ji většina hráčů používá.\n\nConstruction Yard je základní budovou celé hry. Rozbaluje se z pojízdného vozítka MCV (Mobile Construction Vehicle) a nejde jinak postavit. Bez rozbaleného Construction Yard se nedají stavět žádné jiné budovy, tudíž je nutné ho chránit za každou cenu. Pokud ho nepřítel zničí, dá se ve War factory vyrobit nové MCV, ale prakticky se to rovná vyřazení ze hry. V některých misích singleplayer se začíná s již rozbaleným Construction Yard, jindy je k dispozici pouze MCV.\n\nTesla Reactor je budova sloužící primárně k výrobě elektrické energie, i když je méně výkonný než jeho spojenecký protejšek. Jelikož pouze Construction Yard si dokáže vyrobit dostatek energie sám pro sebe, je pro efektivní rozšiřování základny potřeba postavit mnoho Tesla Reactorů. Pokud Tesla Reactor nepokryjí spotřebu, veškerá obrana základny je vyřazena z provozu.\n\nWar Miner sbírající rudu a diamanty potřebují nějaké místo, kde by svůj cenný náklad odložily, a toto místo se nazývá Ore Refinery. War Miner sem přijede, vyloží rudu nebo diamanty, ty se přetaví v kredity, a on jede sbírat další. Spolu s její stavbou se vytvoří jeden War Miner, jinak se ale musí tvořit ve War factory. Zničení Ore Refinery je velice nebezpečné pro další průběh hry.\n\nVeškeré pěchotní jednotky se vycvičují v Barracs. Mnoho dalších budov požaduje pro svoji stavbu mít vystavěné Barracs.\n\nPřístav. Jako jediný může (a dokonce musí) stát na vodě. Slouží k produkci a opravám všech námořních jednotek včetně těch živých.\n\nVeškerá motorizovaná vozidla včetně MCV se vyrábí právě ve War Factory. Pro stavbu některých dalších budov je nutno mít vystavěnou War Factory. Počítačem ovládaní hráči posílají své superzbraně většinou právě na War Factory.\n\nRadar Tower slouží k zobrazení radarového okénka v pravém horním rohu obrazovky.\n\nV Service Depot se opravují veškeré poškozené motorizované jednotky za příslušný počet kreditů. Pokud je v jednotce Terror Drone, bude odstraněn.\n\nVšechny velké mozky na bitevním poli se soustřeďují v Battle Lab. Jeho vlastnictví je klíčové, neboť je nezbytné pro výstavbu všech pokročilých zbraňových systému a Tanků. Vyplatí se ho obehnat Fortress Wall kvůli možné infiltraci nepřátelským špionem.\n\nTato větší obdoba Tesla Reactor produkuje dostatek elektrické energie k napájení celé základny. Jeho stavba je výhodnější než stavba mnoha Tesla Reactor, ale při jeho zničení se celá okolní krajina zamoří radioaktivitou a celá základna bude bez elektrické energie.\n\nPo postavení Cloning Vats se všechny jednotky, které jsou od té doby vyrobeny v Barracs vyrobí zde ještě jednou zadarmo. Lze sem také poslat vlastní, i psychicky ovládnuté nepřátelské jednotky, které se prodají za kredity.\n\nZeď, kterou musí hráč zničit když se chce dostat na druhou stranu.\n\nKulometné hnízdo jménem Pillbox je levné a nenáročné. Pillbox je účinný proti pěchotě, ale nepříliš účinný proti motorizovaným jednotkám. Nemůže střílet přes zeď.\n\nProtivzdušná obrana vysílající malé rychlé raketky, které jsou schopné zničit i V3 rakety.\n\nGeniální bojový systém vymyšlený Albertem Einsteinem je ukryt v této věži. Funguje na principu složitého systému zrcadel a lámání světla. Prism Tower sežehne nepřítele paprskem světla, něco jako laserem. Pokud je vedle sebe víc Prism Tower, jejich paprsky se skládají v jeden velký, který je schopný zničit i velice silné jednotky.\n\nGap Generator je schopen ukrýt část mapy okolo sebe před nepřítelem, což dává skrytému hráči jistou výhodu. Gap Generator je ale energeticky velice náročný.\n\nPo připojení na tajné vládní satelity hráč může vidět celou mapu. Jediným úkrytem před Spy Satellite je Gap Generator.\n\nJedno z nejstřeženějších Einsteinových tajemství se hráči odemyká po postavení této budovy. Tato superzbraň mu po určité době umožní použít Chronoshift, tedy přesun jednotek teleportací. A to jak svých, tak nepřátelských. Při přesunu lodí na souš a pozemních jednotek do vody ale tyto jednotky okamžitě umírají. Účinky jsou také smrtelné pro pěchotu. Po použití Chronoshift musí hráč opět počkat určitou dobu, než ho bude moct znovu použít.\n\nNejdůmyslnější vynález Alberta Einsteina je opravdu ničivý. Superzbraň Weather Control Device umožní hráčovi po uplynutí 10 minut vyvolat nad nepřátelským územím bouři Lightning Storm, která svými blesky poškozuje budovy a motorizované jednotky, ale okamžitě zabíjí pěchotu. Účinek je spíše plošný s menším poškozením. Po použití Lightning Storm musí hráč opět počkat 10 minut, než ji bude moct znovu použít.\n\nZeď, kterou musí hráč zničit když se chce dostat na druhou stranu.\n\nAutomatizovaný levný kulomet je účinný proti pěchotě, ale ne příliš účinný proti motorizovaným jednotkám. Nemůže střílet přes zeď.\n\nDělo střílející náboje s jedovatým flakem uvnitř. V porovnání s Patriot Missile System je trochu slabší proti raketám V3 ale účinnější proti Rocketeer.\n\nMonstrózní věž, kterou vymyslel Nikola Tesla škvaří nepřátelské jednotky silným elektrickým výbojem. Pokud jí začne dodávat energii Tesla Trooper (tak že do ní začne střílet), má větší akční rádius a větší efekt na zasaženou jednotku. Pokud jí nabijí alespoň 2 Tesla Troopeři, může fungovat i při nedostatku elektrické energie.\n\nPokud se jednotka přesunuje, nebo útočí, a cíl je v dosahu Psychic Sensor, zobrazí se přerušovaná čára od jednotky až k cíli.\n\nIron Curtain umožní po uplynutí určité doby hráči použít Invulnerability, tedy jakýsi štít nad jednotkami nebo budovami, a ty jsou po krátkou dobu nezranitelné. Invulnerability lze použít i na jednotky či budovy jiného hráče. Účinky jsou smrtelné pro pěchotu. Po použití Invulnerability musí hráč opět počkat určitou dobu (Odpočítává se 10 minut, ale záleží na rychlosti hry), než ji bude moct znovu použít.\n\nV tomto silu se po dobu deseti minut staví nukleární střela. Tu potom může hráč zaměřit na jakékoliv místo na mapě, a ona zničí vše okolo a ještě místo na nějakou dobu zamoří radioaktivitou. Účinek je bodový, to znamená naprostou destrukci v místě dopadu, ale malý účinek v okolí. Po použití Nuclear Launch musí hráč opět počkat 10 minut, než se postaví nová střela.\n\n\n\n\n"}
