{"id": "239746", "url": "https://cs.wikipedia.org/wiki?curid=239746", "title": "Branislav Obžera", "text": "Branislav Obžera\n\nBranislav Obžera (* 29. srpna, Bystričany) je slovenský fotbalový záložník.\nMimo Slovensko hrál na klubové úrovni v ČR a Rakousku.\n\nFotbalově vyrostl v drese HFK Prievidza. Dále oblékal dres: FK Dukla Banská Bystrica, ŠK Slovan Bratislava, FC Petržalka 1898, FK Saturn Moskevská oblast a DAC 1904 Dunajská Streda.\n\nS Petržalkou si zahrál v základní skupině Ligy mistrů 2005/06. Získal s ní i domácí ligový titul (taktéž se Slovanem Bratislava).\n\nV březnu 2014 odešel do rakouského celku SV Bad Ischl hrajícího regionální OÖ Ligu (čtvrtá rakouská liga), i když měl nabídky i ze slovenské první ligy.\n\nV červenci 2014 se dohodl na angažmá s FC Slovan Liberec, který trénoval jeho krajan a bývalý spoluhráč Samuel Slovák. Debutoval v prvním soutěžním zápase sezony 2014/15 17. července 2014 ve 2. předkole Evropské ligy UEFA 2014/15 na stadionu v Čermeli proti domácímu slovenskému celku MFK Košice (výhra 1:0). Dostal se na hřiště v 78. minutě. Koncem září 2014 se dohodl ze zdravotních důvodů na ukončení smlouvy, v Synot lize nezasáhl za Liberec ani do jednoho zápasu.\n\nV letech 1997 až 1999 hrál za slovenský národní tým (celkem 6 utkání, gól nedal).\n\n"}
{"id": "239748", "url": "https://cs.wikipedia.org/wiki?curid=239748", "title": "Kristadelfiáni", "text": "Kristadelfiáni\n\nKristadelfiáni či Bratři v Kristu je křesťanské hnutí, založené v polovině 19. století v Severní Americe a Británii. \n\nCelosvětově působí ve více než 120 zemích světa, včetně České republiky. Větší komunity věřících Kristadelfiánů jsou zejména ve Velké Británii, Austrálii, Malawi, USA, Mosambiku, Kanadě, Novém Zélandu, Keni, Indii, Tanzanii a na Filipínách. Jejich počet je odhadován na 50 až 60 tisíc.\n\nKristadelfiány založil v roce 1848 anglický lékař John Thomas (1805–1871) v Richmondu ve státě Virginia. Během návštěvy v Anglii v roce 1849 vydal své stěžejní dílo \"Naděje Izraele\" (v orig. \"Elpis Israel\"). Nezastával žádnou formální pozici v nějaké církvi – její vývoj zformoval pouze prostřednictvím svého psaní.\n\nDalším výrazným představitelem byl skotský novinář Robert Roberts. Jeho kniha \"Křesťanstvo na scestí\" patří stejně jako Thomasova kniha k hlavním textům církve.\n\nVedle těchto dvou publikovali další bratři mnoho jiných knih, brožur a časopisů. Thomas i Roberts jsou považováni za zdatné exegety Bible – nikoli za inspirované proroky.\n\nOd stěžejních děl Johna Thomase a Roberta Robertse z poloviny 19. století, kde byly nastíněny, se nauky prakticky vůbec nezměnily.\n\nZ historického pohledu Kristadelfiáni nalezli jádro svého učení už v 16. století, stejně jako sociniáni, v Polsku. a konzervativní unitáři v Anglii, ti, kteří věří v narození Ježíše z panny.\n\nKristadelfiáni považují Bibli za jediný pravý zdroj Slova Božího. Porozumění Písmu 'se striktně přidržují'. Většinu zázraků, včetně zprávy o stvoření, nebo existenci duchovních osob a jejich zasahování, chápou coby pouhé symbolické vyjádření. Na jiných místech v Bibli trvají na striktní doslovnosti výrazových prostředků.\n\n\n\n\n\n\nSpolečenství má kongregacionalistický způsob zřízení. Každá kongregace je zcela nezávislá a odpovědná sama za sebe.\n\nPřestože jsou všechny 'články víry' akceptovány všemi členy, existuje množství variant konkrétních přístupů k nim v jednotlivých společenstvích po celém světě. Není vytvořeno žádné pevné organizační centrum a každé lokální společenství si spravuje své záležitosti samo.\n\nCelosvětově naprostá většinou kongregací Kristadelfiánů vyznává 'Pozměněné Birminghamské vyznání víry' (Birmingham Amended Statement of Faith, BASF) upravené roku 1898.\n\nNěkterá společenství Kristadelfiánů v USA a Kanadě zachovávají 'Nepozměněné Birminghamské vyznání víry' (Unamended Birmingham Statement of Faith, BUSF) sepsané roku 1877.\n\nSpolečenství Kristadelfiánů zachovávají další psané seznamy kréd, např.\n\nPodle předběžných výsledků Sčítání lidu 2011 neuvedl 'Kristadelfiáni' nebo 'Bratři v Kristu' nikdo z obyvatel ČR.\n\nSpolečnost udává, že v České republice působí 1 sbor v Praze a 10 věřících členů, kteří jsou rozptýleni po celé republice.\n\nPravidelná kázání a pastorační návštěvy jsou konány spolukřesťany z Velké Británie a Německa. Veřejné proslovy a biblický víkendový výroční kurz se konají ve sboru Praze.\n\nPo sérii neúspěšných pokusů kázat v sousední zemi a po nízkých výsledcích Kristadelfiáni od kázání na Slovensku upustili.\n\nZe zemí přímo sousedících s bývalým Československem jsou Kristadelfiáni přítomni ještě v Maďarsku a Polsku.\n\nHlavní komunity Kristadelfiánů jsou převážně v anglicky mluvících zemích a celosvětově se jich odhaduje na 60 tisíc.\n\n\n\n"}
{"id": "239749", "url": "https://cs.wikipedia.org/wiki?curid=239749", "title": "Indická hymna", "text": "Indická hymna\n\nHymna Indie je píseň Džana Gana Mana (v anglickém přepisu, \"Jana Gana Mana\", v přepisu bengálštiny zní název \"Jôno Gôno Mono\", což znamená \"Jsi vládce myslí všeho lidu\"). Autorem hudby i textu je indický básník a příležitostný skladatel Rabíndranáth Thákur, nositel Nobelovy ceny za literaturu, který je také autorem bengálské hymny. Hymna je zpravidla zpívána v původním jazyce, totiž v bengálštině.\n\nPůvodně šlo o hymnu Indického národního kongresu, jako taková byla zpívána v roce 1911. Za indickou národní hymnu byla prohlášena 24. ledna 1950. Plná verze hymny trvá 52 sekund, zkrácená verze, která se také někdy hraje, trvá asi dvacet sekund a skládá se jen z prvního verše a několika posledních.\n\nOd prosince 2016 mají kina povinnost (stanovil tak Nejvyšší soud) přehrát před promítnutím filmu státní hymnu, doprovázenou obrazem indické vlajky. Diváci mají povinnost při hymně povstat. V 60. a 70. letech 20. století se v indických kinech hymna hrála pravidelně, tento zvyk však postupně upadal, mnozí lidé při jejích tónech nevstávali nebo odcházeli. V roce 2003 stanovil povinnost hrát hymnu svazový stát Maháráštra, Nejvyšší soud ale nařízení, aby obecenstvo při hymně stálo, zrušil, protože to prý vytvářelo zmatek.\n\n\n"}
{"id": "239751", "url": "https://cs.wikipedia.org/wiki?curid=239751", "title": "Steffi Neriusová", "text": "Steffi Neriusová\n\nSteffi Neriusová (* 1. července 1972 Bergen auf Rügen, Meklenbursko-Přední Pomořansko) je bývalá německá atletka, oštěpařka.\n\nPředtím než se začala věnovat atletice, hrávala volejbal. V roce 1991 vybojovala bronzovou medaili na juniorském mistrovství Evropy v Soluni, kde mj. stříbro získala Nikola Brejchová. Mezi její největší úspěchy patří titul mistryně světa z roku 2009, stříbrná medaile z letních olympijských her 2004, tři bronzové medaile z mistrovství světa v atletice 2003, 2005 a 2007 a titul mistryně Evropy z roku 2006.\n\n\n"}
{"id": "239765", "url": "https://cs.wikipedia.org/wiki?curid=239765", "title": "Londýnská skupina", "text": "Londýnská skupina\n\nLondýnská skupina je anglická ezoterická skupina, která vznikla jako odnož Společnosti vnitřního světla. Skupina zdůrazňuje praktický charakter své práce. Snaží se o regeneraci jedince tak, aby z toho měli prospěch i jiní. Její nápní jsou různé kurzy (úvod od kabaly, moderních mystérií, praktického používání symbolů a rituálů) a iniciace pokročilých adeptů.\n\n\n"}
{"id": "239767", "url": "https://cs.wikipedia.org/wiki?curid=239767", "title": "Imrich Bugár", "text": "Imrich Bugár\n\nImrich Bugár (* 14. dubna 1955, v obci Ohrady poblíž města Dunajská Streda, nynější Slovenská republika) je bývalý československý atlet maďarské národnosti (maďarská varianta jeho jména je \"Bugár Imre\"), diskař, stříbrný z olympiády 1980 v Moskvě. Je zároveň mistrem Evropy z roku 1982 a mistrem světa z roku 1983. 195 cm a 120 kg v roce 1985.\n\nByl vlajkonošem československé výpravy při slavnostních zahájeních letních olympijských her v roce 1980 a 1988.\n\nJeho osobní rekord je 71,26 metru z roku 1985. Průměr jeho deseti nejlepších výkonů je 70,12 metru, průměr z 50 nejlepších závodů je 67,02 metru. Byl šestkrát zvolen v (mužské kategorii) nejlepším československým atletem roku (1980 – 1985) a jednou Sportovcem roku (1982). V hodu diskem překonal šestkrát československý rekord a celkem patnáctkrát (v rozmezí 17 sezón, 1978–1994) se stal v této disciplíně mistrem republiky.\n\nVe svém rodišti absolvoval maďarskou základní školu, a přestože byl rovněž nadaným házenkářem (hrál za školní družstvo v obci Trhové Mýto v okrese Dunajská Streda), začal se už tam věnovat hodu diskem, k němuž ho přitáhl tamní trenér Vincenc Vendégh. - v 15 letech vyhrál okresní přebor v Dunajské Stredě, když dosáhl s 1,5 kg diskem (bez otočky, kterou tehdy ještě neovládal) výkonu 31,14 metru. Poté odešel do Bratislavy, kde se v tamním Slovnaftu vyučil elektromontérem a naučil se slovensky - předtím mluvil pouze maďarsky (sám vzpomíná, že první nominační dopis na utkání dorostenců se Švédskem mu musel v jeho rodné obci přeložit tamní farář do maďarštiny). Disku se věnoval i v Bratislavě, kde ho trénoval bývalý skokan o tyči Vladimír Hurtoň. Když měl nastoupit vojenskou základní službu, očekávalo se, že nastoupí do Dukly Banská Bystrica. Tento klub ho ovšem - podle Bugárových vlastních slov - nechtěl, a tak 1.10.1974 zamířil do Dukly Praha, oddílu, jemuž nakonec zůstal celoživotně věrný. Jeho trenérem se v Dukle stává MIroslav Vlček, který pak léta stojí v pozadí všech Bugárových úspěchů. Jako atlet pražské Dukly absolvoval Imrich Bugár celkem 457 závodů. V době své aktivní dráhy vystudoval Imrich Bugár v Praze dálkově gymnázium a poté distančně také FTVS Univerzity Karlovy, kterou absolvoval v roce 1990 (titul Mgr.).\n\nJako jeden z mála československých sportovců se pokoušel v roce 1984 vzdorovat tehdejšímu bojkotu olympijských her v Los Angeles (před funkcionáři tehdejšího Československého svazu tělesné výchovy prohlašoval, že na hry pojede třeba za své vlastní peníze) a byl kárán za nepříliš dobré umístění na náhradní akci, která byla pro sportovce socialistických zemí uspořádána pod názvem Družba v Moskvě.\n\nSportovní kariéru ukončil slavnostně a za účasti sponzorů 17. září 1995, po skončení svého posledního závodu - závěrečného kola atletické extraligy v Praze Na Julisce, kde obsadil výkonem 55,44 m druhé místo. Zakrátko nato, 22.9.1995, mu tehdejší prezident Mezinárodního olympijského výboru Juan Antonio Samaranch v Praze udělil Olympijský řád, který zároveň s Imrichem Bugárem převzala i Dana Zátopková.\n\nPo skončení aktivní činnosti zůstal zaměstnancem pražské Dukly, pracovníkem referátu zahraničních sportovních styků ASC Dukla. Byl také manažerem mezinárodního diskařského mítinku Memoriál Ludvíka Daňka v Turnově.\n\nOženil se v Čechách. S manželkou Olgou, která pochází z Hradce Králové (tam se také Bugár ženil), má dceru Olgu (* 18.12.1995).\n\nV roce 2006 se neúspěšně pokusil kandidovat do Senátu na Jablonecku jako nestraník za ČSSD. Není bez zajímavosti, že se tehdy objevil na stejné kandidátní listině spolu s dvěma reprezentačními kolegy, účastníky pražského atletického mistrovství Evropy 1978 - bývalým běžcem na 400 metrů Karlem Kolářem (do druhého kola senátních voleb rovněž nepostoupil) a bývalým běžcem na 110 metrů překážek Jiřím Čeřovským (který do druhého kola voleb postoupil, ale prohrál v něm s protikandidátkou).\n\nV roce 2012 je místopředsedou pro sport v Českém klubu olympioniků. V říjnu 2012 byl v České Lípě na oslavách 65. výročí tamního Atletic Clubu.\n\nNa podzim 2013 se aktivně zúčastnil taneční soutěže a pořadu České televize Star Dance. S taneční partnerkou Jitkou Šorfovou se umístil na třetím místě.\n\n\n\n\nImrich Bugár dosáhl 10.7.1981 v norském Spikkestadu výkonu 67,56 metru, který byl lepší nežli tehdejší československý rekord Ludvíka Daňka, Bugár však tento hod předvedl v exhibici.\n\n\"V letech 1987 a 1989 byl poražen Gejzou Valentem.\"\n\n\"V roce 1995 Imrich Bugár na mistrovství České republiky nestartoval.\"\n\nImrich Bugár šestkrát zvítězil v anketě o nejlepšího československého atleta roku, kterou každoročně (pod měnícími se názvy) vyhlašoval jako čtenářskou korespondenční anketu měsíčník Atletika a která byla předchůdcem současné ankety Atlet roku. Zatímco od založení ankety v roce 1962 byli muži a ženy voleni do společného žebříčku, v době největších úspěchů Imricha Bugára (v letech 1978–1988) byly žebříčky vedeny odděleně pro muže a ženy. Imrich Bugár se tedy při všech svých vítězstvích o prvenství de facto dělil s Jarmilou Kratochvílovou a Zdeňkou Šilhavou, které byly v letech 1980–1985 první v ženské části ankety.\n\n\n\n"}
{"id": "239771", "url": "https://cs.wikipedia.org/wiki?curid=239771", "title": "Hans Driesch", "text": "Hans Driesch\n\nHans Adolf Eduard Driesch (28. října 1867 Bad Kreuznach – 16. dubna 1941 Lipsko) byl německý biolog, evolucionista a filosof, zakladatel moderního vitalismu.\n\nDriesch studoval od roku 1886 ve Freiburgu u A. Weismanna, od roku 1887 v Jeně zoologii u E. Haeckela a botaniku. Od roku 1889 studoval mořskou biologii v Plymouthu, na výpravách do Indie a na ostrov Hvar a od roku 1891 pracoval na zoologické stanici v Neapoli. Od roku 1900 přednášel v Heidelbergu, od roku 1907 byl profesorem přirozené teologie v Aberdeenu (Skotsko), kde také napsal své hlavní dílo „Filosofie organického“ (\"Philosophie des Organischen\"). Od roku 1909 přednášel přírodní filosofii v Heidelbergu, od roku 1911 v Kolíně nad Rýnem a od roku 1921 filosofii v Lipsku. Zabýval se také parapsychologií a roku 1933 byl nacisty předčasně penzionován.\n\nDrieschova vědecká kariéra začala už v Neapoli, kde studoval zejména zárodky ježovek a podařilo se mu oddělit první rozdělené buňky jejich zygot. Studium jejich dalšího vývoje inspirovalo jeho vitalismus. Původně se totiž domníval, že z každé z nich se vyvine příslušná část organismu, k jeho překvapení se však každá vyvíjela k celku organismu. Z toho Driesch odvodil, že každá buňka zárodku je předem naprogramována ke svému cíli – dospělému organismu – podobně, jak to předpokládala Aristotelova entelechie. Základním rysem organismu je tedy jeho celistvost a zaměřenost k cíli, jak se projevuje např. v dorůstání orgánů nebo v reprodukci.\n\nDrieschův vědecký a filosofický vitalismus vyvolal značnou kritiku jednak z hlediska pozitivismu, jednak ze strany novokantovství. Když se v pozdějším věku věnoval stále víc parapsychologii, byl vědeckou obcí odmítnut. Nicméně k některým z jeho náhledů se později vrátila molekulární biologie nebo teorie autopoiesis chilského biologa H. Maturany.\n\n\n\n"}
{"id": "239772", "url": "https://cs.wikipedia.org/wiki?curid=239772", "title": "Názvosloví koordinačních sloučenin", "text": "Názvosloví koordinačních sloučenin\n\nNázvosloví pro komplexní sloučeniny vytváří Mezinárodní unie pro čistou a užitou chemii (anglicky \"International Union of Pure and Applied Chemistry\", zkráceně IUPAC). Poslední úprava názvosloví koordinačních sloučenin byla navržena v roce 2004 a byla zahrnuta do názvoslovných doporučení anorganické chemie IUPAC 2005 (tzv. Red Book), do češtiny byly tyto změny přeloženy v létě roku 2007, ale ještě nejsou oficiálně vydány.\n\nKoordinační (komplexní) sloučenina je sloučenina, která obsahuje komplexní částici. Ta může být v podobě kationtu, aniontu nebo elektroneutrální částice. Postup je analogický jako při tvorbě názvu anorganické sloučeniny. Na prvním místě je název aniontové částice ve tvaru podstatného jména, jako druhý je kation ve tvaru přídavného jména. Není rozhodující náboj centrálního atomu, ale celé komplexní částice, která se píše do hranaté závorky []. Název aniontu i kationtu se tvoří přidáním názvů jednotlivých ligandů s příslušnou předponou vyjadřující množství před název centrálního atomu. Ligandy se řadí dle abecedního pořadí jejich názvu (předpona pro množství se do základního názvu nepočítá) a jejich názvy se oddělují pomlčkou -, mezi posledním ligandem a centrálním atomem se pomlčka smí udělat, ale není to nutné. Elektroneutrální komplex se skládá ze slova „komplex“ a názvu dané částice ve tvaru přídavného jména. \n\nNázev centrálního atomu se v případě kationtové a aniontové částice tvoří stejně jako název solí. Tedy kořen prvku a přípona pro dané oxidační číslo. Název centrálního atomu v elektroneutrální částici má kationtový tvar.\n\nV tabulce jsou uvedeny názvy některých centrálních atomů pro sloučeniny pro příslušná oxidační čísla. V případě použití samostatného kationtu přidáme k názvu slovo „kation“ (např. „…železitý kation“ či „kation …železitý“).\n\nV tabulce jsou uvedeny názvy některých centrálních atomů pro sloučeniny pro příslušná oxidační čísla. V případě použití samostatného aniontu přidáme k názvu slovo „anion“ (např. „…železitanový anion“ či „anion …železitanový“).\n\nJak už bylo uvedeno, názvosloví některých anorganických ligandů prodělalo změnu, staré názvosloví se sice smí používat, ale bylo by lepší se naučit nové názvosloví co nejdříve. V tabulce jsou uvedeny názvy základních anorganických ligandů a pro srovnání i staré názvy.\n\nPři tvorbě názvu ligandu vycházíme z latinského názvu částice koordinované k centrálnímu atomu. U aniontů se k tomuto názvu ještě přidává přípona -o. Ligandy mohou být buď jednovazné nebo vícevazné. Vaznost ale nemá nic společného s nábojem ligandu. Téměř všechny ligandy uvedené v tabulce jsou za běžných podmínek jednovazné (dvouvazné jsou SO, NO a PO). Některé ligandy, jako například karbonyl, mohou v určitých komplexech vystupovat jako můstkové ligandy, ale jen proto je nelze považovat za vícevazné.\n\nNázvosloví organických ligandů se oproti anorganickým nezměnilo. Při vyslovování celého názvu komplexu se sice může použít celý název organického ligandu, ale při zapisování sumárního vzorce komplexu se celý název ve většině případů nepoužívá. Místo něj se často používá zkratka daného ligandu. V tabulce jsou proto uvedeny systematické názvy, zkratky některých ligandů a modely organických ligandů.\n\nMnožství ligandů se vyjadřuje pomocí dvou druhů číslovkových předpon – pomocí \"základních číslovkových předpon\" a pomocí \"násobných číslovkových předpon\" – každý druh se užívá jindy:\n\n\nI když se základní číslovkové předpony používají pro jednoduché anorganické ligandy a z větší části také pro organické ligandy, není hranice mezi jednoduchými a složitými ligandy ostrá, proto pokud si při pojmenovávání není někdo jistý, je lepší použít násobné číslovkové předpony. V následující tabulce jsou vypsány názvy základních a násobných číslovkových předpon:\n\nNázvosloví komplexních sloučenin se běžně používá pro veškeré komplexy. Pro život běžného chemika je znalost alespoň základního názvosloví komplexů nezbytná. Kromě systematického názvosloví se používá také triviální názvosloví. To sice nemá žádná pravidla, ale jeho používání je naprosto běžné, takže pro chemiky je v podstatě nezbytnější než systematické. Nelze ho ale použít pro všechny sloučeniny, protože ne všechny komplexy mají nějaký triviální název.\n\n\n\n"}
{"id": "239777", "url": "https://cs.wikipedia.org/wiki?curid=239777", "title": "Indologie", "text": "Indologie\n\nIndologie, někdy též indická studia, je věda o jazycích, literaturách, dějinách a kulturách etnik žijících na indickém subkontinentu.\n\nJe to věda, někdy považovaná za součást orientalistiky, vyhraněná geograficky a zabývá se patřičnou geografickou částí jiných věd, jako je např. filologie, lingvistika, literární věda, historie, etnologie, kulturní a sociální antropologie. Patří do ní i část religionistiky, zabývající se indickými náboženstvími, tedy hinduismem, buddhismem, džinismem a sikhismem, a to i v případech, kdy tato náboženství jsou praktikována mimo indický subkontinent.\nIndologii lze studovat i jako vysokoškolský obor. V České republice na Filozofické fakultě UK zajišťuje výuku Indologický seminář Ústavu jižní a centrální Asie FF UK. Indologií se zabývá také Orientální ústav AV ČR. Počátky české indologie sahají relativně daleko do minulosti, jedním z prvních českých indologů byl Otakar Pertold. Z další generace významných českých indologů lze např. zmínit Dušana Zbavitele, Vincence Lesného, jeho žáka Vincenta Pořízku, či Karla Wernera.\n\nVýznamní čeští indologové jsou (v abecedním pořadí):\n\n"}
{"id": "239778", "url": "https://cs.wikipedia.org/wiki?curid=239778", "title": "VDSL", "text": "VDSL\n\nVDSL nebo VHDSL ( ) je DSL technologie umožňující rychlejší datový přenos přes existující telefonní vedení (plochý nekroucený kabel nebo kroucená dvojlinka), což zjednodušuje její nasazení, protože není nutné pokládat nové kabely.\n\nDruhá generace VDSL2 (ITU-T G.993.2) využívá šířky pásma až do 30 MHz, což zajišťuje velmi vysokou přenosovou rychlost až 100 Mbit/s současně v obou směrech. Ovšem tato maximální přenosová rychlost je dosažitelná při délce vedení maximálně do 300 metrů. S delším vedením nebo jeho nižší kvalitou se přenosová rychlost snižuje.\n\nTechnologie Infineon 10Base-S™ (Ethernet přes VDSL) dosahuje rychlosti až 10 Mbit/s v obou směrech stávajícím starším telekomunikačním vedením až do 1200 metrů.\n\nStandard VDSL používá nyní 7 různých frekvenčních rozsahů, které dovolují úpravy rychlostí mezi příchozím a odchozím signálem. Díky tomu VDSL může používat různou rychlost v obou směrech podle potřeb. První generace VDSL standardu specifikovala jak QAM ( ) tak i DMT ( ). V roce 2006 ITU-T standardizovala VDSL v normě G.993.2, která specifikuje pouze DMT pro VDSL2.\n\nVelké přenosové rychlosti dokazují, že VDSL je vhodné pro použití s novými „high-end“ aplikacemi, kde je možné pomocí jediného připojení realizovat například HDTV, IP telefonii a zároveň i přístup k Internetu.\n\nVDSL, a to zvláště VDSL2, nabízejí dnes poskytovatelé internetu po celé Evropě.\n\nSpolečnost O2 v ČR spustila VDSL 9. května 2011. Linky provozované společností O2 Czech Republic využívají standardu VDSL2.\n\nO2 Czech Republic nasazuje VDSL do 1,3 km od ústředny v asymetrické variantě s maximální rychlostí 43/2,2 Mbit. Tato rychlost downloadu je dostupná pouze do 500m v roce 2016. Rok 2017 přinesl zrychlení nevektorizovanych linek až na 50/5 Mbit. A to v individuálním případě i na větší vzdálenost než 400m. V modulaci se používá pravidelné střídání pásem upstream (1U, 2U) a downstreamu (1D, 2D) podle schématu 998 do maximálního kmitočtu 12 MHz s přidaným pásmem 0U od 120 do 276 kHz, realita vypadá na variantu od 25 kHz (což znemožňuje nasazení na ISDN linkách).\n\n"}
{"id": "239780", "url": "https://cs.wikipedia.org/wiki?curid=239780", "title": "Univerzita Johanna Wolfganga Goetheho Frankfurt", "text": "Univerzita Johanna Wolfganga Goetheho Frankfurt\n\nUniverzita, známá též jako Frankfurtská univerzita, byla založena roku 1912 a otevřena v roce 1914 jako občanská univerzita, což znamenalo, že, zatímco šlo o pruskou státní univerzitu, založili a financovali ji bohatí a liberální občané Frankfurtu nad Mohanem. To je v historii německých univerzit ojedinělý zjev.\n\nRoku 1923 zde byl založen Institut pro sociální bádání, jehož ředitelem se později stal Max Horkheimer, jenž byl spolu s Th. W. Adornem vůdčí postavou tzv. Frankfurtské školy. Přednášeli tu také Franz Rosenzweig, Martin Buber nebo Paul Tillich. V roce 1932 byla škola pojmenována po nejslavnějším frankfurtském rodákovi, básníku a dramatikovi Johannu Wolfgangovi von Goethovi. Po nástupu nacismu byli profesoři s židovským původem přinuceni k emigraci, nejčastěji do USA.\n\nUniverzita má v současné době (2015) celkem 16 fakult, kde studuje přibližně 46 000 studentů. Takové množství studentů vyžaduje odpovídající prostory. Univerzitu dnes tvoří čtyři hlavní areály. Jsou to:\n\n"}
{"id": "239781", "url": "https://cs.wikipedia.org/wiki?curid=239781", "title": "Mil Mi-8", "text": "Mil Mi-8\n\nMil Mi-8 (v kódu NATO „Hip“) je v SSSR vyvinutý víceúčelový dvoumotorový vrtulník klasického uspořádání s pětilistým nosným a třílistým vyrovnávacím rotorem. Jedná se o jeden z nejrozšířenějších vrtulníků na celém světě. První prototyp pokusného stroje V-8 ještě s jedním motorem AI-24V a čtyřlistým rotorem (Hip-A) vzlétl 9. června 1961, prototyp konečné dvoumotorové verze (Hip-B) pak 17. září 1962. Vrtulník dostal roku 1964 větší rotorovou hlavu a jeho sériová výroba byla zahájena koncem roku 1965. Patří mezi nejvíce vyráběné helikoptéry a výroba probíhá dodnes. Sloužil nebo slouží zhruba v 50 státech celého světa (včetně České republiky) pro vojenské i civilní účely.\n\n\nCivilní vrtulníky Mi-8AMT (exportní označení Mi-171) a vojenské Mi-8AMTŠ (Mi-171Š) jsou nejmodernější verze vrtulníku Mi-8, které byly sestrojeny v polovině 90. let. Stroj vyrábí Ulan-udský letecký závod, ležící ve městě Ulan-Ude poblíž Bajkalského jezera.\n\nVrtulník Mi-171 je opatřen dvěma výkonnými motory TV3-117VM s vylepšenými charakteristikami při provozu ve velkých výškách nebo v prostředí s vysokou teplotou vzduchu. V nově řešené zádi se nachází hydraulicky sklopná nájezdová rampa, která umožňuje rychleji i bezpečněji nakládat nebo vykládat materiál než původní nájezdové můstky. Dále zde mohou být instalovány dva palubní jeřáby, umožňující snadnější manipulaci s nákladem. Stroj má moderní přístrojové vybavení, zařízení pro systém nočního vidění, odpovídač civilního identifikačního systému, 6 vnějších závěsníků pro celou škálu výzbroje, pancéřování pilotní kabiny i důležitých agregátů. Kromě toho může být vybaven celou škálou dalšího moderního vybavení.\n\nV rámci deblokace ruského dluhu vůči ČR získala Armáda České republiky od roku 2005 16 kusů těchto strojů, vyrobených v sibiřském Ulan-udském leteckém závodě. V září 2007 byl za přítomnosti náměstka ministryně obrany Ing. Františka Padělka a obchodního rady Ruské federace podepsán kontrakt o provedení modernizace vrtulníků Mi-171Š mezi LOM PRAHA s.p. a FGUP Rosoboronexport.\n\n\n\n\n\n\n"}
{"id": "239783", "url": "https://cs.wikipedia.org/wiki?curid=239783", "title": "Boršov (Moravská Třebová)", "text": "Boršov (Moravská Třebová)\n\nBoršov je vesnice, tvořící místní část a katastrální území města Moravská Třebová. V roce 2002 zde žilo 781 obyvatel. Původně německá obec jihozápadně od Moravské Třebové.\n\n\nPrvní písemná zmínka o vsi pochází z roku 1281.\n\nNázvy obce:\n\n\n\n"}
{"id": "239784", "url": "https://cs.wikipedia.org/wiki?curid=239784", "title": "Juraj Halenár", "text": "Juraj Halenár\n\nJuraj Halenár (28. června 1983, Trnava – 30. června 2018 Bratislava) byl slovenský fotbalista a bývalý reprezentant. Hrál na postu útočníka. Mezi jeho silné stránky patřilo mj. zahrávání přímých kopů. Mimo Slovensko působil na klubové úrovni v Maďarsku a České republice. Regionální ligu si zahrál v Rakousku.\n\n10. srpna 2014 se stal v zápase proti MFK Košice historicky nejlepším kanonýrem 1. slovenské ligy, překonal 120 gólů Róberta Semeníka.\n\nOd čtvrtka 28. června 2018 byl pohřešován. Jeho tělo bylo nalezeno v sobotu 30. června ve Vrakunském lesoparku v Bratislavě. Podle informací v médiích měl spáchat sebevraždu.\n\nDo bratislavského Interu přišel z Lokomotívy Trnava ve svých 18 letech.\n\nDo Artmedie Petržalka přestoupil v sezóně 2005/06 z klubu Inter Bratislava. Jeho velkým úspěchem je památný hattrick 27. července 2005 ve 2. předkole Ligy mistrů UEFA do sítě Celtiku Glasgow, čímž přispěl k výhře Petržalky 5:0. Petržalka poté sice prohrála 0:4, ale nakonec se dokázala probojovat až do základní skupiny LM.\n\nV létě 2008 přestoupil do týmu ligového rivala, Slovanu Bratislava.\nSezónu 2010/11 završil se Slovanem Bratislava ziskem ligového titulu a vítězstvím ve slovenském poháru. Získat „double“, čili ligový titul a triumf v domácím poháru se mu podařilo i v sezóně 2012/13.\n\nV prvním domácím zápase druhého předkola Ligy mistrů UEFA 2013/14 17. července 2013 proti bulharskému celku PFK Ludogorec Razgrad ho ve druhém poločase za nepříznivého stavu 0:1 poslal trenér Samuel Slovák na hřiště místo Pavla Fořta a Halenár dvěma góly zařídil obrat na konečných 2:1 pro Slovan. Poprvé se trefil zpoza velkého vápna a podruhé proměnil nařízený pokutový kop.\n\nV sezóně 2013/14 Corgoň ligy ligový titul se Slovanem obhájil. 5. července 2014 byl u výhry 1:0 nad MFK Košice ve slovenském Superpoháru. Se Slovanem se probojoval do základní skupiny I Evropské ligy 2014/15, kde číhali soupeři SSC Neapol (Itálie), AC Sparta Praha (ČR) a Young Boys Bern (Švýcarsko). Tou dobou se proti němu obrátili fanoušci Slovanu Bratislava.\n\nV lednu 2015 odešel ze Slovanu společně s Igorem Žofčákem na své první zahraniční angažmá do maďarského klubu Nyíregyháza Spartacus FC hrajícího Nemzeti bajnokság I (nejvyšší maďarská liga). Oba hráči podepsali smlouvu do konce června 2016. Strávil zde jarní část sezóny 2014/15.\n\nV červenci 2015 se dohodl na ročním angažmá s moravským klubem SK Sigma Olomouc, přišel 10 dní před startem Synot ligy 2015/16. Měl kondiční manko, jelikož neabsolvoval plnohodnotnou letní přípravu. V české lize debutoval 25. července 2015 v prvním kole ročníku v utkání proti FK Teplice (remíza 2:2). Premiérový gól v lize vstřelil 31. října 2015 ve dvanáctém kole proti FK Mladá Boleslav z přímého kopu z cca 25 metrů, nádherně trefil „šibenici“ brány. Trefa však body nepřinesla, Olomouc prohrála 1:2. V prosinci 2015 se s ním vedení klubu dohodlo na předčasném ukončení smlouvy. Celkem odehrál 10 ligových střetnutí a vstřelil jednu branku.\n\nV únoru 2016 posílil druholigový slovenský klub TJ Iskra Borčice (působící ve skupině Západ) s ambicemi na postup do první ligy. Za Borčice odehrál pět zápasů, gól nevstřelil. Neproměnil ani pokutový kop v utkání proti OFK Dunajská Lužná, který Iskra prohrála 0:1, čímž popudil majitele klubu Antona Fabuše, který jej vinil, že zápas prodal.\n\nV létě 2016 se vrátil do klubu FC Petržalka Akadémia (vzkříšený tým, dříve známý jako FC Petržalka 1898) ze 4. slovenské ligy. V zimě 2016 v klubu skončil.\n\nV březnu 2017 zamířil do Rakouska, kde posílil klub SV Gaflenz z regionální rakouské ligy. Setkal se zde s krajanem Filipem Kutajem.\n\nHalenár působil v některých mládežnických reprezentacích Slovenska. V roce 2002 se zúčastnil Mistrovství Evropy hráčů do 19 let v Norsku, kde získal s týmem bronzové medaile, když v utkání o 3. místo mladí Slováci porazilo Irsko.\n\nDíky tomu postoupilo Slovensko na Mistrovství světa hráčů do 20 let 2003 ve Spojených arabských emirátech, jehož se Halenár také zúčastnil (družstvo prohrálo v osmifinále 1:2 po prodloužení s Brazílií). V prvním střetnutí Slovenska v základní skupině proti Spojeným arabským emirátům 27. listopadu 2003 vstřelil gól a podílel se tak na výhře 4:1.\n\nV A-mužstvu Slovenska debutoval 17. 11. 2007 v kvalifikačním utkání proti České republice (porážka 1:3). Celkem zasáhl v letech 2007–2008 do 3 zápasů (mimo zápasu s ČR ještě hrál proti San Marinu a Maďarsku).\n\n"}
{"id": "239785", "url": "https://cs.wikipedia.org/wiki?curid=239785", "title": "Akátky", "text": "Akátky\n\nAkátky jsou lesopark o rozloze 20,65 ha, rozkládající se v brněnském katastrálním území Židenice, převážně na severovýchodním okraji území městské části Brno-Židenice, malou částí však zasahuje i na území sousední městské části Brno-Vinohrady. \nV lesoparku se vyskytuje smíšená listnatá i jehličnatá vegetace. Lesopark využívají k procházkám obyvatelé obou městských částí, kteří zde nacházejí občerstvení v restauraci Sherwood, nacházející se ve střední části lesoparku.\n"}
{"id": "239786", "url": "https://cs.wikipedia.org/wiki?curid=239786", "title": "Mil Mi-10", "text": "Mil Mi-10\n\nMil Mi-10 (kód NATO \"Harke\") byl sovětský těžký přepravní a montážní vrtulník z počátku 60. let 20. století. První prototyp stroje vzlétl 15. června 1960, sériová výroba začala v roce 1964. Konstrukčně vycházel z těžkého transportního typu Mil Mi-6.\n\nStroje byly na svou dobu vybaveny kvalitním navigačním vybavením, které jim dovolovalo činnost i v obtížných meteorologických podmínkách. Ovládání nákladního jeřábu usnadňovaly televizní kamery a obrazovka umístěná na přístrojové desce pilota. Vrtulníky byly používány k přepravě různých ocelových konstrukcí, potrubních součástí a dokonce i motorových záchranných člunů nebo lehkých montovaných domků pro dělníky na stavbách v neosídlených oblastech Sovětského svazu.\n\nPo úspěších předchozích strojů Mi-4 a zejména Mi-6 byla v roce 1958 pověřena Milova OKB vývojem specializovaného „létajícího jeřábu“, jenž by byl schopen přepravy rozměrného nákladu vážícího až 15 000 kg. Náklad o hmotnosti 12 000 kg měl vrtulník dle požadavků dopravit na vzdálenost 250 km. Helikoptéry v roli létajícího jeřábu nacházely uplatnění v sovětském hospodářství, neboť odváděly neocenitelnou práci při složitých montážních operacích. Milův typ V-10 konstrukčně vycházel z Mi-6, od něhož převzal hlavní i ocasní rotor, turbohřídelové motory Solovjov D-25V, transmise, reduktor a další systémy. Měl vysoký čtyřbodový podvozek s velkým rozchodem, k němuž byla připevněna nákladová plošina. Na té mohl stroj přepravovat vojenskou (nebo i civilní) techniku, např. mobilní odpalovací zařízení raketových systémů. První ze dvou letových prototypů V-10 byl dokončen v roce 1959, zkušební let proběhl 15. června 1960. V květnu 1962 byl však zničen při havárii zaviněné poruchou olejového čerpadla reduktoru. Souběžně probíhaly testy na neletovém prototypu. Třetí prototyp (druhý letový) měl již zdvojená kola na všech podvozkových nohách a nově také výsuvný nouzový výstup z pilotní kabiny. Obě tyto inovace byly zahrnuty i do pozdějších sériových strojů.\n\nV červenci 1961 se druhý prototyp objevil na veřejné letecké přehlídce v Tušinu. 23. září 1961 zvedl náklad o hmotnosti 15 103 kg do výše 2 326 m, což byl světový rekord v nosnosti. Poté proběhly ještě některé úpravy (instalace nových listů hlavního rotoru, nový podvozek s krytými vzpěrami, řešení životnosti pohonných jednotek a reduktoru). Následovaly státní zkoušky v r. 1964. I když bylo rozhodnuto o výrobě v Rostově na Donu (závod č. 168) již v roce 1961, armáda ztratila zájem o jeho hlavní roli - přepravu taktických raketových komplexů. Sériová výroba se v Rostově na Donu rozeběhla po státních zkouškách v roce 1964, první sériový stroj vzlétl v září téhož roku. Přednost ve výrobě dostával typ Mi-6 (jenž měl širší uplatnění), přesto se zkonstruovalo celkem 40 strojů Mi-10. Pro civilní leteckou společnost Aeroflot se vyrobilo v Rostově 15 ks verze Mi-10K (v kódu NATO Harke B), která měla snížený podvozek bez nákladové plošiny a navíc prosklenou kabinu operátora pod přídí trupu. Dva další stroje Mi-10K byly upraveny z verze Mi-10. Kvůli ztrátě zájmu o transport raketových systémů se Mi-10 stal prakticky neupotřebitelným, proto bylo 20 ks předěláno na verzi Mi-10PP pro vedení radioelektronického boje.\n\n\n SSSR\n\n SSSR\n Rusko\n Nizozemsko\n Rumunsko\n USA\n\n\n\n\n\n"}
{"id": "239789", "url": "https://cs.wikipedia.org/wiki?curid=239789", "title": "Proud vědomí", "text": "Proud vědomí\n\nProud vědomí je literární technika, která se snaží zachytit osobní názor a psychologii postavy pomocí psaného ekvivalentu procesu myšlení dané postavy buď ve formě volného vnitřního monologu. Vnější podněty a duševní reakce postavy na ně mohou a nemusí být zachyceny. Vznik této literární techniky je spojen především s modernismem. Je přenesen z psychologie, za prvního autora, který proud vědomí použil v literatuře, je pokládána May Sinclairová.\n\nNa proud vědomí je většinou pohlíženo jako na zvláštní druh vnitřního (tj. duševního) monologu postavy, charakterizovaného asociativním, případně disociativním spojováním myšlenek. Pravidla gramatiky, syntaxe a interpunkce jsou mnohdy záměrně porušována, což může ztížit chápání takto psaného textu, protože myšlenky a vypravěčovy pocity jsou podány velmi zlomkovitě. Vnitřní monolog je nutno odlišit od dramatického monologu, kdy vypravěč hovoří k další osobě nebo k obecenstvu - ten je užíván především v dramatu a poezii. Proud vědomí působí, jako by byl text zaslechnut ve vypravěčově mysli (tedy adresovaný výlučně jemu samému) a je užit převážně ve fikci. Tento pojem byl užíván zprvu v psychologii, kam ho uvedl William James.\n\nProud vědomí je užíván například v románech Paní Dallowayová, K majáku a Vlny od Virginie Woolfové, Hluk a vřava a Když jsem umírala od Williama Faulknera, Ulehni v temnotách od Williama Styrona, Rekviem za sen a Poslední odbočka na Brooklyn od Huberta Selbyho, Brány do ráje od Jerzyho Andrzejewského, Píseň lásky J. Afreda Prufrocka od T. S. Eliota, Odysseus a Portrét umělce v jinošských letech od Jamese Joyce, Na cestě od Jacka Kerouaca.\n"}
{"id": "239791", "url": "https://cs.wikipedia.org/wiki?curid=239791", "title": "Mil Mi-12", "text": "Mil Mi-12\n\nMil V-12, někdy označován jako Mil Mi-12 (v kódu NATO „Homer“) byl sovětský gigantický vrtulník z konce 60. let 20. století. Je dosud největším vrtulníkem, který byl kdy postaven. Označení Mi-12 mělo být určeno strojům sériové produkce, jelikož byly postaveny pouze 2 prototypy, označení Mi-12 není oficiální.\n\nVývoj vrtulníku vznikl na základě potřeby těžkého vrtulníku schopného přepravy hlavních komponentů balistických raket a jejich umístění do raketových sil.\n\nStavba prototypu V-12 s požadavkem minimální nosnosti 30 000 kg byla zahájena roku 1965. Stroj vzlétl 10. července roku 1968. Další vývoj byl zaměřen na zvýšení nosnosti až k hranici 55 000 kg. Byl proto vyroben druhý prototyp, který 6. srpna 1969 překonal 5 světových rekordů a vytvořil nové, dodnes nepřekonané. Vyzvedl náklad o hmotnosti 40 204,5 kg do výše 2 255 m, což dosud žádný vrtulník nepřekonal.\n\nVe své době byl jediným vrtulníkem schopným nacházet vhodné geologické lokality a zároveň přepravovat a usazovat vrtné soupravy. Sériová výroba tohoto stroje se však neuskutečnila, sovětské letectvo nepřijalo vrtulník pro závěrečné letové zkoušky z více důvodů. Hlavním z nich bylo to, že prvotní účel těchto strojů přestal existovat, nebylo již zapotřebí urychlené přepravy strategických balistických raket. Koncept vyzbrojování těmito raketami se změnil, neboť se některé z nich ukázaly býti neuspokojivými a byly vyřazeny. Z tohoto důvodu byla rovněž silně redukována výroba letadel Antonov An-22. Dalším důvodem byl nákladný vývoj a fakt, že přeprava těžkých břemen mohla být vykonávána vrtulníky Mil Mi-6 a později výkonnějšími Mil Mi-26.\n\nPráce na V-12 byly zastaveny v roce 1974. První prototyp zůstal v Milově vrtulníkovém závodu v Panki-Tomilinu, druhý byl věnován Ústřednímu muzeu vojenského letectva v Moninu nedaleko Moskvy a je přístupný veřejnosti.\n\nMil V-12 má trup jako běžné dopravní letadlo včetně klasického uspořádání ocasních ploch. Křídla jsou lichoběžníkového tvaru a na levém i pravém křídle je na konci dvojice turbohřídelových motorů pohánějících dva protiběžné rotory. Pohonná jednotka i rotory byly převzaty z typu Mil Mi-6, u motorů byla vylepšením zvýšena jejich výkonnost. Podvozek je příďového typu, vzpěra křídel na každé straně nese zdvojené kolo hlavního podvozku. Příďový podvozek obsahuje také dvojici kol. Nákladový prostor má rozměry 28 m × 4,4 m × 4,4 m a může pojmout kontejnery, techniku (bagry, nákladní automobily, buldozery, atd.) nebo až 50 cestujících (v patřičné úpravě). Vzhledem k větší náročnosti složitého elektrického systému byla palubní posádka šestičlenná ve složení pilot, druhý pilot, letový inženýr, elektrotechnik, navigátor a radiooperátor.\n\ndata z knihy \"Jane's All The World's Aircraft 1975-76\"\n\n\n\n"}
{"id": "239796", "url": "https://cs.wikipedia.org/wiki?curid=239796", "title": "Mil Mi-14", "text": "Mil Mi-14\n\nMil Mi-14 (v kódu NATO „Haze“, „opar“) je sovětský protiponorkový a záchranný vrtulník pro letadlové lodě a vojenské námořnictvo. Vznikal z vrtulníku Mil Mi-8 již koncem šedesátých let, první vzlet se uskutečnil až roku 1973 (jiné zdroje uvádějí i roky 1967/68/69). Do výzbroje sovětského vojenského námořnictva se dostal roku 1975 a od roku 1978 byl vyvážen do tehdejších spřátelených zemí SSSR.\n\nSériová výroba typu skončila v roce 1986. Dle informací z roku 2015 společnost Russian Helicopters plánuje obnovení výroby modernizované verze Mi-14.\n\n\n\n\n\n\n"}
{"id": "239798", "url": "https://cs.wikipedia.org/wiki?curid=239798", "title": "Nejlepší střelec (ELH)", "text": "Nejlepší střelec (ELH)\n\nNejlepší střelec je každoročně udělované ocenění pro hráče, jenž vstřelí v základní části sezóny české extraligy nejvíce gólů. Tuto trofej sponzoruje a uděluje deník Sport.\n\nNejlepší střelec v československé hokejové lize\n"}
{"id": "239799", "url": "https://cs.wikipedia.org/wiki?curid=239799", "title": "Kopaninský potok (přítok Únětického potoka)", "text": "Kopaninský potok (přítok Únětického potoka)\n\nKopaninský potok je potok na severním okraji Prahy dlouhý 4,4 km, posledních 0,7 km patří do okresu Praha-západ. Název má podle pražské vesnice (čtvrti) Přední Kopaniny, kterou protéká. \n\nPramení na území ruzyňského letiště. Teče kolem přírodní památky Opukový lom u Přední Kopaniny, přes Přední Kopaninu a její chatovou osadu Preláty ven přes hranici Prahy lesem do Únětického potoka. U obce Statenice, přesněji nad Kopaninským mlýnem, ve východní částí katastrálního území Tuchoměřic, se zprava vlévá do Únětického potoka. \n\nTok má ve správě ZVHS (Zemědělská vodohospodářská správa) Kladno. \n\n"}
{"id": "239800", "url": "https://cs.wikipedia.org/wiki?curid=239800", "title": "Právní osobnost", "text": "Právní osobnost\n\nPrávní osobnost nebo také právní subjektivita je schopnost vystupovat jako subjekt a nikoli jako objekt práva, tedy schopnost být nositelem i vykonavatelem práv a povinností. V českém právu se proto od roku 1950 nazývala \"způsobilost k právům a povinnostem\", od roku 2014 se ve smyslu § 15 odst. 1 občanského zákoníku její označení vrací k dřívějšímu termínu \"právní osobnost\". \n\nPrávní osobnost u fyzických osob vzniká narozením a zaniká smrtí (). Jiným způsobem nemůže být nikdo své právní osobnosti zbaven, nelze se jí ani vzdát (). Má ji i počaté dítě, narodí-li se živé (tzv. nasciturus). Také právnické osoby mají právní subjektivitu dle . Vzniká současně s jejich vznikem a zaniká s jejich zánikem podle práva (zejména v souvislosti s jejich zápisem či výmazem ve veřejném rejstříku – ).\n\n\n \n"}
{"id": "239801", "url": "https://cs.wikipedia.org/wiki?curid=239801", "title": "Nejlepší nahrávači extraligy ledního hokeje", "text": "Nejlepší nahrávači extraligy ledního hokeje\n\nToto je seznam nejlepších nahrávačů jednotlivých sezón české hokejové extraligy. Rekordmanem je Richard Král, který v sezóně 1999/2000 měl 53 asistencí (HC Oceláři Třinec).\n\nNejlepší nahrávač v československé hokejové lize\n"}
{"id": "239804", "url": "https://cs.wikipedia.org/wiki?curid=239804", "title": "Nejproduktivnější hráč Tipsport ELH", "text": "Nejproduktivnější hráč Tipsport ELH\n\nNejproduktivnější hráč Tipsport extraligy ledního hokeje je trofej udělovaná nejlepšímu hráči v kanadském bodování sezóny extraligy. Trofej je sponzorována a udělována Českou televizí a Tipsportem.\n\n\nNejproduktivnější hráč v československé hokejové lize\n"}
{"id": "239805", "url": "https://cs.wikipedia.org/wiki?curid=239805", "title": "Mil Mi-26", "text": "Mil Mi-26\n\nMil Mi-26 (V kódu NATO \"Halo\") je sovětský, resp. ruský super těžký transportní vrtulník z konce 70. let 20. století. Jedná se o nejtěžší, největší a nejvýkonnější sériově vyráběný vrtulník. Tento vrtulník byl zkonstruován na základě požadavku letectva SSSR na těžký víceúčelový transportní vrtulník. Vznikl kompletním přepracováním základní konstrukce vrtulníku Mi-6, kdy byl rozšířen trup, zesílená strukturální pevnost, přepracován ocas a stroj byl následně osazen výkonnějšími motory D-136, každý o výkonu 8360 kW. První prototyp stroje vzlétl 14. prosince 1977. Do výzbroje sovětské armády se dostal až roku 1983.\n\nVrtulník má rozsáhlý nákladní prostor s kapacitou 80 plně vyzbrojených vojáků nebo 25 000 kg nákladu. Je určen převážně k týlové podpoře, na transport vozidel a dělostřelectva. Stroje se používají také pro civilní účely, například jako dopravní či k hašení požárů.\n\nBěhem katastrofy v Černobylu v roce 1986 shazovaly vrtulníky Mi-26 tuny písku na rozžhavený reaktor. Tyto stroje se však osvědčily při vysoké koncentraci radioaktivity jen několik málo dní, přičemž jejich povrch byl pokryt zhruba dvěma centimetry spečeného radioaktivního prachu. Ten se snažili mechanici výrobního závodu Mil odstranit, oba použité stroje ale musely být nakonec zakopány do 10 m hluboké jámy.\n\n\n\nZpracováno na základě publikace \"Jane's All The World's Aircraft 2003–2004.\"\n\n\n"}
{"id": "239806", "url": "https://cs.wikipedia.org/wiki?curid=239806", "title": "Ostřice skalní", "text": "Ostřice skalní\n\nOstřice skalní (\"Carex rupestris\") je druh jednoděložné rostliny z čeledi šáchorovité (\"Cyperaceae\").\n\nJedná se o drobnou rostlinu, dosahuje výšky pouze 4-20 cm. Je vytrvalá a vytváří polštářovité trsy. Lodyha je trojhranná, nahoře je trochu drsná. Listy jsou střídavé, přisedlé, s listovými pochvami. Čepele listu jsou pouze 1-3 mm široké, zpravidla žlábkovité, jejich špička brzy zasychá. Pochvy bazálních listů jsou červenohnědé, lesklé a na okraji se rozpadají v síťovitá vlákna. Ostřice skalní patří mezi jednoklasé ostřice, to znamená, že na vrcholu lodyhy je pouze 1 klásek, cca 0,8-2 cm dlouhý. Je to rostlina jednodomá, v horní části klásku se nacházejí samčí květy (nejčastěji 10-20), v dolní samičí, kterých je nejčastěji 3-15. Okvětí chybí. V samčích květech jsou zpravidla 3 tyčinky. Čnělky jsou většinou 3, jen vzácně 2. Plodem je mošnička, která je asi 2,5-4 mm dlouhá, na vrcholu zakončená krátkým zobánkem. Každá mošnička je podepřená plevou, která je hnědá až rezavě hnědá se světlejším středním žebrem a úzkým bělomázdřitým (hyalinním) okrajem. Plevy vytrvávají i po vypadnutí mošniček. Kvete nejčastěji v červnu až v červenci. Počet chromozómů: 2n=50 nebo 2n=52.\n\nJedná se o severský a horský druh s cirkumpolárním rozšířením. Roste v severní Evropě, např. Skandinávii, v severním Skotsku, jižněji v Evropě jen v horách, jako jsou Pyreneje, Alpy, Karpaty, sudetská pohoří, Kavkaz. Dále roste na Sibiři a na Dálném východě a některých asijských horách, jako je např. Ural aj. Areál druhu přesahuje i do Severní Ameriky, kde se vyskytuje nejvíce v Kanadě a na Aljašce a ve Skalnatých horách v USA. Kromě toho ji najdeme i v Grónsku, na Islandě a na Špicberkách. Mapka rozšíření viz zde: .\n\nJe to velmi vzácný a kriticky ohrožený (kategorie C1) druh flóry ČR. Roste velmi vzácně nad hranicí lesa v subalpínském stupni Krkonoš a Hrubého Jeseníku (zde pouze na dvou místech na Červené hoře). Obývá skalní terásky na spíše vápnitém podkladu. Vápnitý podklad je v českých a moravských horách vzácností, převládají zpravidla kyselé substráty.\n\n\n\n \n"}
{"id": "239807", "url": "https://cs.wikipedia.org/wiki?curid=239807", "title": "Mil Mi-28", "text": "Mil Mi-28\n\nMil Mi-28 (kód NATO \"Havoc\") je ruský bitevní vrtulník určený k boji proti tankům a obrněným vozidlům. Vznikl během 80. let 20. století z typu Mi-24. Jeho vývoj inicioval vývoj AH-64 Apache, jehož má být Mi-28 protiváhou. Mi-28 je úzce specializován pro boj s obrněnými vozidly a tanky a není určen pro převoz osob nebo nákladu jako Mi-24, přesto však disponuje malým prostorem pro transport 3 pasažérů, který měl umožnit záchranu posádek sestřelených vrtulníků. Při konstrukci se počítalo s možností snadného leteckého transportu a sestavení v místě nasazení. Maximální rychlost vpřed činí asi 300 km/hod, rychlost do boku a vzad asi 100 km/hod. Rychlost otáčení kolem vertikální osy v \"Hover modu\" (nehybné zavěšení ve vzduchu) se pohybuje kolem 45°/sec. První prototyp stroje vzlétl 10. listopadu 1982. Vývoj vrtulníku dále pokračoval a sériově se začal vyrábět od roku 1987. Postupně docházelo k modernizacím, které využívaly technického a technologického pokroku. V létě roku 1996 byl vyroben prototyp verze Mi-28N, který je určen k boji i v noci. Vrtulník je vyzbrojen automatickým leteckým kanónem Šipunov 2A42 ráže 30 mm, řízenými i neřízenými raketami různých variant. Mi-28 má plně pancéřovanou kabinu včetně skel, která by odolá zásahům projektilů ráže 7,62 a 12,7mm a střepinám munice do ráže 20mm. Ruská armáda obdržela první prototypy Mi-28 k testům v roce 2004. \n\nDne 23. ledna 2008 bylo oznámeno, že firma Rostvertol zahájila v Rostově na Donu velkosériovou výrobu vrtulníku Mi-28N Night Hunter.\n\nV únoru roku 2011 bylo ve výzbroji ruských vzdušných sil 24 kusů Mi-28.\n\n\nZdroj:RIA Novosti, Russian Helicopters, JSC, Jane's All The World's Aircraft 2000–2001\n\n\n\n\n"}
{"id": "239810", "url": "https://cs.wikipedia.org/wiki?curid=239810", "title": "Atlet světa", "text": "Atlet světa\n\n"}
{"id": "239812", "url": "https://cs.wikipedia.org/wiki?curid=239812", "title": "Iowa (album)", "text": "Iowa (album)\n\nIowa je druhé album americké crossover metalové skupiny Slipknot. Vyšlo 28. srpna 2001 pod hlavičkou hudebního vydavatelství Roadrunner Records. Desku společně s kapelou produkoval Ross Robinson. Název alba byl odvozen od amerického státu Iowa, kde se členové Slipknot narodili a kde čerpali inspiraci. Píseň \"Left Behind\" byla nominována na Grammy Award for Best Metal Performance za rok 2002, píseň \"My Plague\" pak na stejnou cenu v roce 2003.\n\n\n"}
{"id": "239813", "url": "https://cs.wikipedia.org/wiki?curid=239813", "title": "Jakovlev Jak-24", "text": "Jakovlev Jak-24\n\nJakovlev Jak-24 (kód NATO \"Horse\") byl sovětský vrtulník se dvěma protiběžnými motory v tandemovém uspořádání přezdívaný jako „létající vagón“. První prototyp vzlétl 3. července roku 1952, vrtulník byl sériově vyráběn v letech 1954 – 1961. Jak-24 měl velký nákladní prostor dlouhý 10 metrů, který byl schopen pojmout 40 vojáků s plnou polní nebo terénní vozy a jinou menší techniku. Údaje o počtu vyrobených kusů se liší, pohybují se v rozmezí od 40 do 100 kusů.\n\n\n\n\n\n\n"}
{"id": "239814", "url": "https://cs.wikipedia.org/wiki?curid=239814", "title": "Juraj Fándly", "text": "Juraj Fándly\n\nJuraj Fándly (21. října 1750, Častá – 7. března 1811, Doľany) byl slovenský obrozenecký spisovatel, římskokatolický kněz a entomolog – včelař.\nNarodil se v řemeslnicko-rolnické rodině. Jeho rodiče Ján a Marína Fandlovi žili v Časté jen přechodně v letech 1748–1750. Otec mu brzy zemřel a matka se přestěhovala do sousední vesnice Ompitál (dnešní Doľany). Tam navštěvoval triviální školu. Ve školním roce 1766 / 1767 byl žákem piaristického gymnázia ve Svätém Juru. Ve školním roce 1767 / 1768 studoval u františkánů v Márie Hátu, poté u kapucínů a petrínů, nicméně není známo kde. Pro slabé zdraví ho nepřijali do žádného řeholního řádu. Roku 1771 začal studovat teologii v Budíně, od roku 1773 pokračoval v semináři v Trnavě.\n\nNa kněze byl vysvěcen 15. února 1777. Jeho prvním kaplanským působištěm mu byla Sereď. Potom krátce působil v Lukáčovicích u Nitry. Od podzimu 1780 do ledna 1807 byl farářem ve vsi Naháč nedaleko Trnavy. Jeho farnost byla nejchudší v celém trnavském vikariátě. Naháčtí farníci byli chudí, takže byl chudý i jejich farář. Farská pole, která měla být hlavním zdrojem jeho obživy, byly „kamenité pustiny“. Budova fary byla na spadnutí.\n\nFándly však v tak neuvěřitelně těžkých podmínkách vykonal mnoho práce. Stal se faktorem šaštínské manufaktury a naučil své chudé farníky příst bavlnu, aby zahnal hrozící hlad. Byl ve vsi bylinkářem i lékařem. Mnoho úsilí vynaložil, aby povznesl do té doby primitivní úroveň obdělávání půdy naháčskými rolníky. Tato jeho činnost přerostla hranice jeho farnosti a odráží se v jeho spisovatelském díle.\n\nHmotné strádání, nedůvěra, odstrkování a pronásledování ze strany církevních úřadů podryly jeho zdraví a tak, nemocný, unavený a znechucený odešel k rodině do Ompitálu, kde prožil čtyři relativně nejklidnější roky svého života. Zemřel 7. března 1811 v Doľanech, kde je také pochován. Pomník na jeho hrobě na doľanském hřbitově, postavený v roce 1950 ke 200. výročí jeho narození, je umístěn symbolicky v centrální části hřbitova, protože jeho hrob je již neidentifikovatelný. Byl ale rozeznatelný ještě v roce 1905.\nV letech 1787–1788 se dostal do kontaktu se skupinou vlastenecké mládeže, která se soustředila kolem Antona Bernoláka, který přibližně v té době poprvé kodifikoval spisovnou slovenštinu. Tito přesvědčili Fándlyho, aby své už zčásti hotové dílo \"Dúverná zmlúva medzi mňíchom a diáblom o prvních počátkoch, o starodávních, aj včúlajších premenách reholňíckích\" vydal v bernolákovské slovenštině. Fándly souhlasil, a tak se jeho dílo stalo prvním velkým dílem této literatury. Mimo toto dílo se věnoval hlavně psaní návodů a rad, jak se starat o hospodářství i léčení lidí a dobytka, čímž se snažil pomoci svým farníkům i jiným lidem. Mimo naučných děl vydal také svoje kázání a několik básní.\n\n\n\n"}
{"id": "239816", "url": "https://cs.wikipedia.org/wiki?curid=239816", "title": "Atlet Evropy", "text": "Atlet Evropy\n\nAtlet Evropy je anketa, kterou pořádá evropská atletická asociace (EAA) každoročně od roku 1993. Od roku 2007 se rovněž uděluje cena pro vycházející hvězdy evropské atletiky (European Athletics Rising Star). V roce 2012 tohoto ocenění dosáhl český sprinter Pavel Maslák.\n\n"}
{"id": "239818", "url": "https://cs.wikipedia.org/wiki?curid=239818", "title": "Piz Bernina", "text": "Piz Bernina\n\nPiz Bernina (4049 m n. m.) je nejvyšší vrchol Východních Alp a zároveň jediný s výškou přesahující 4000 m. Leží na hranici Švýcarska a Itálie. Ve Švýcarsku náleží do kantonu Graubünden a v Itálii do provincie Sondrio. Na jih, do Itálie, spadá spolu s vrcholem Piz Roseg skalnatými stěnami až 1000 m vysokými a k severu zase vysutými ledovci opancéřovanou severní stěnou. Piz Bernina je vzdálenostně nejbližším čtyřtisícovým vrcholem z České republiky. Z Piz Bernina je dohledné Monte Viso v Kottických Alpách, 291 km vzdálené.\n\nObtížnost výstupu z Itálie i Švýcarska je oficiálně ohodnocen stupněm PD. K výstupu je nutno mít ledovcovou výzbroj a ovládat techniku slaňování a jištění.\n\nVýstup začíná na konce silnice vedoucí ze Sondria do oblasti přehradní nádrže Campomoro. Odtud stoupá cesta k chatě Rif. Carate Brianza (2662 m). Zde končí většina vystupujících turistů. Skutečným opěrným bodem výstupu je však výše položená horská chata Rif. Marinelli Bombardieri (2813 m). Trasa výstupu dále vede po ledovci Scerscen Superiore a ke konci velmi strmě stoupá zajištěnou cestou (obtížnost C) k chatě Rif. Marco e Rosa (3609 m). Výstup dále vedeme sněžným polem k prvním skalám pod hřebenem Spallagrat. Ty přelézáme – II (UIAA) a dostáváme se tak na hřeben, kde čeká ještě lezení ve skále obtížnosti II–III (UIAA). Jištění se zde doporučuje vlastní (nýty, slaňovací kruhy instalovány). Tím dosáhneme předvrcholu La Spalla (4020 m). Dále prudce doprava úzkým sněhovým hřebenem Spallagrat pod skalnatý vršek. Již lehčím lezením kruchými skálami na vrchol.\n\n\"Délka\": Campomoro – Rif.Carate Brianza (3 hod.) – Rif. Marinelli (1 hod.) – Rif. Marco e Rosa (3 hod.) – Piz Bernina (2.30 hod.) – sestup (6 hod.) – Celkem 15–16 hod. Nutno rozdělit do dvou dní.\n\nPřístup na chatu Marco e Rosa ze švýcarské strany je obecně brán jako těžší. Avšak cesta je daleko frekventovanější. Jako výchozí bod se dá považovat žel. stanice Morteratsch na Rhétské dráze nedaleko Pontresiny. Cesta vede lehce k chatě Rif. Boval (2495 m). Od chaty pokračuje podle ledovce Morteratsch, později sejde přímo na něj. Traverzuje se téměř po celé šířce až skalnatý „ostrov“ Isla Persa. Dále sestupuje na ledovec Pers a přechází ho ve směru z dálky viditelného komplexu chaty Diavolezza. Výhodnější (ale ne nutné) je dosažení chaty a napojení na ledovcových chodník odsud. Od chaty stoupá chodník sněhovým svahem a cesta nastupuje na výraznou skalnatou hranu Fotezzagrat (I–II. UIAA). Po překonání hřebene dosahuje cesta horního patra ledovce Pers, který traversuje, v západním směru pod věží Crast Agüzza, až do sedla Fuorcla Cresta Agüzza (3601 m). Dalším 300metrovým traversem dosahuje chatu Marco e Rosa. Odtud pokračuje výstup stejně jako italská varianta.\n\n\"Délka\": žel. stanice Morteratsch – Boval (2 hod.) – Diavolezza (2 hod.) – Marco e Rosa (5 hod.) – Piz Benina (2.30 hod.) – sestup 8 hod. – celkem 19.30 hod. Nutno rozdělit minimálně do dvou dní.\n\nOficiální hodnocení obtížnosti hovoří o stupni AD s lezeckými partiemi III (UIAA).\n\nÚdolní varianta trasy Biancograt (Bílý hřeben) vede přímo z Pontresiny k hotelu Roseggletscher (9 km). Ještě cestou na okraji ledovcové morény míjí chatu Chamanna Tschierva (2573 m) (nocleh vhodný). První část cesty vede na sedlo Fuorcla Prievlusa. Dříve se chodilo přímo ledovcem a na závěr lezením v ledovém kuloáru. Dnes je obvyklý směr výstupu nejdříve pěšky po značené stezce vlevo od ledovce (ve směru výstupu) a na závěr lezením zajištěnou trasou (via ferrata) po skále vlevo od sedla. Dosažení sedla může být orientačně velmi obtížné. Trasa výstupu pokračuje hřebenem přímo přes skály. Některé překážky na hraně obchází zleva, jiné zprava. Takto místy velmi exponovaně dosahuje sněhový hřeben Biancograt. Ten je zpočátku široký, později se zužuje. Terén je velmi strmý a nafoukaný sníh zde často tvoří mohutné převěje. Podle schopností horolezce a podmínek v terénu lze tento úsek překonat za 1.30 hodiny nebo také za 4 hodiny. Strmost sněhu či ledu zde dosahuje až 55°. Na jeho konci cesta pokračuje opět po skále. Nejprve asi 15 m slanění a dále traverz skal zleva ve stupni III (UIAA). Dále výstup vzhůru a asi 25 m ledovou policí obchází skalní věže v hřebeni. Zpět na hřeben a ledovým kuloárem nebo skalami zpět. K vrcholu vede krátká ale prudká sněhová hrana.\n\n\n"}
{"id": "239828", "url": "https://cs.wikipedia.org/wiki?curid=239828", "title": "Arnoštov", "text": "Arnoštov\n\nNázev Arnoštov má více sídel:\n"}
{"id": "239833", "url": "https://cs.wikipedia.org/wiki?curid=239833", "title": "Gisela Habsbursko-Lotrinská", "text": "Gisela Habsbursko-Lotrinská\n\nArcivévodkyně Gisella Habsbursko-Lotrinská (celým jménem Gisella Louise Marie arcivévodkyně Rakouská, princezna Bavorská, 12. července 1856, Laxenburg, Rakousko – 27. července 1932 Mnichov), byla rakouská arcivévodkyně a princezna, dcera císaře Františka Josefa I. a císařovny Alžběty, zvané Sisi.\n\nByla druhorozenou dcerou císaře Františka Josefa I. a císařovny Alžběty, zvané Sisi. Byla sice pokřtěna jako Gisella, ovšem sama své jméno psala výhradně jen s jedním L. Stejně jako její bratr byla vychovávána svou babičkou z otcovy strany, arcivévodkyní Žofií. Její starší sestra Žofie Frederika zemřela v kojeneckém věku na tyfoidní infekci. Se svojí matkou Alžbětou měla chladný vztah, naproti tomu si byla velmi blízká se svým mladším bratrem, korunním princem Rudolfem. I po svatbě a přesídlení do Bavorska zůstávali oba sourozenci ve spojení. S Rudolfovou sebevraždou se nemohla do konce svého života vyrovnat. \n\n20. dubna 1873 se provdala ve Vídni za svého bratrance 2. stupně Leopolda prince Bavorského, syna prince regenta Luitpolda Bavorského a jeho ženy arcivévodkyně Augusty Ferdinandy. Svatebním darem dostali od císaře pozdější Palais Luitpold v Mnichově. V Bavorsku byla manželovou rodinou vřele přijata. Mladí manželé bydleli v paláci v mnichovské čtvrti Schwabing, kde přivedli na svět čtyři děti. Hned po svatbě byla ulice naproti paláci pojmenována na její počest \"Giselastraße\". Roku 1898 zdědila po své matce zámeček Achilleon, ležící na ostrově Korfu.\n\nJejí manžel zastával významnou funkci v Rakousko-uherské armádě, v níž dosáhl hodnosti polního maršála. V roce 1913 sice odešel do penze, ale po vypuknutí 1. světové války byl v roce 1915 povolán zpět do služby a velel bojům na východní frontě.\n\nJejí život byl zasvěcen sociální a náboženské angažovanosti. Zakládala charity pro chudé, hluché a nevidomé a během první světové války nechala ve svém mnichovském paláci zřídit lazaret. Stala se rovněž patronkou mnichovského gymnázia, které dodnes nese její jméno. Když v roce 1918 vypukla v Rakousko-Uhersku revoluce, celá její rodina uprchla z města, ale Gisela zůstala a v roce 1919 se účastnila voleb, v nichž měly ženy nad 20 let poprvé možnost volit.\n\n20. dubna 1923 oslavila s Leopoldem zlatou svatbu. Po 57 letech manželství pak Leopold zemřel dne 28. září 1930. Ona sama jej přežila o necelé 2 roky, zemřela jako poslední z císařských sourozenců ve věku 76 let a je pohřbena po manželově boku v kostele sv. Michaela v Mnichově.\n\n\nByla po ní pojmenována celá jedna rakouská železniční trať: Giselabahn ze stanice Salzburg Hauptbahnhof do stanice Wörgl Hauptbahnhof přes Bischofshofen, Zell am See a Kitzbühel. Giselabahn (nebo též Salzburg-Tiroler-Bahn) tvoří součást \"Trati císařovny Alžběty\", pojmenované po Giselině matce. Její trasa vede z Vídně přes Linec a Welsu do Pasova a také přes Wels, Salcburk a Zell am See do Wörglu, jež tvoří druhou část rakouského Západního koridoru (Vídeň - Lindava).\n\nTaké kolesový parník \"Gisela\" z roku 1871, který ještě dnes čeří vodu Travenského jezera, je pojmenován po císařské dceři.\n\n\n"}
{"id": "239836", "url": "https://cs.wikipedia.org/wiki?curid=239836", "title": "Horníček", "text": "Horníček\n\nHorníček a Horníčková je české příjmení:\n\n"}
{"id": "239838", "url": "https://cs.wikipedia.org/wiki?curid=239838", "title": "Jan Roth", "text": "Jan Roth\n\nJan Roth (10. listopadu 1899 Náchod – 4. října 1972 Praha) byl český kameraman, otec fotografů Alana Pajera (fotograf Václava Havla) a Otty Pajera, dědeček političek Kateřiny Jacques a Moniky McDonagh Pajerové.\n\nK filmu se dostal v roce 1923, nejdříve pracoval jako pomocník režiséra Karla Antona, později pracoval jako vrchní osvětlovač a technický šéf u Karla Lamače.\nK funkci kameramana se propracoval během pobytu v zahraničí, do Česka se vrátil v roce 1934.\n\nVe filmech \"To neznáte Hadimršku\" (česká i německá verze, strážník) a \"Lásky Kateřiny Strnadové\" si rovněž zahrál, na filmu Slepice a kostelník spolupracoval jako pomocný režisér.\n\nJako kameraman proslul mj. tím, že dokázal využít světelné členění prostoru a šerosvit k dramatickému účinku.\n\n\n\n\n"}
{"id": "239842", "url": "https://cs.wikipedia.org/wiki?curid=239842", "title": "Andské společenství", "text": "Andské společenství\n\nAndské společenství národů (španělsky \"Comunidad Andina\") je celní unie států v Jižní Americe. Byla založena Bolívií, Ekvádorem, Chile, Kolumbií a Peru tzv. Kartagenskou dohodou dne 26. května 1969 s úmyslem spolupracovat v oblasti ekonomické a sociální. Zpočátku se pro Andské společenství národů užívalo označení Andský pakt, Andská skupina či Kartagenská dohoda.\n\nV současnosti jsou členskými státy Bolívie, Ekvádor, Kolumbie a Peru. Přidruženými státy jsou Argentina, Brazílie, Chile, Paraguay a Uruguay. Pozorovateli jsou Mexiko a Panama (které se nacházejí v Severní Americe).\n\n\n"}
{"id": "239843", "url": "https://cs.wikipedia.org/wiki?curid=239843", "title": "Ostřice blešní", "text": "Ostřice blešní\n\nOstřice blešní (\"Carex pulicaris\", syn.: \"Vignea pulicaris\") je druh jednoděložné rostliny z čeledi šáchorovité (\"Cyperaceae\").\n\nJedná se o drobnou rostlinu, dosahuje výšky pouze 10–25 cm. Je vytrvalá a vytváří řídké trsy. Lodyha je tupě trojhranná až oblá, hladká. Listy jsou střídavé, přisedlé, s listovými pochvami. Čepele listu jsou pouze 0,5–1 mm široké, štětinovité. Pochvy bazálních listů jsou hnědé. Ostřice blešní patří mezi jednoklasé ostřice, to znamená, že na vrcholu lodyhy je pouze 1 klásek, cca 1–2,5 cm dlouhý. Je to rostlina jednodomá, v horní části klásku se nacházejí samčí květy, v dolní samičí, kterých je nejčastěji 5–10. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je asi 4–5,5 mm dlouhá, na vrcholu jen zúžená, zobánek prakticky chybí. Každá mošnička je podepřená plevou, která je rezavě hnědá se zeleným kýlem a v horní části blanitě lemovaná. Plevy jsou za zralosti opadané a mošničky pak směřují kolmo do boku až jsou skloněny dolů. Kvete nejčastěji v květnu až v červnu. Počet chromozómů: 2n=58 nebo 2n=60.\n\nRoste na vhodných místech v severozápadní polovině Evropy, severně od Alp a Pyrenejí (včetně těchto pohoří). Zasahuje také na Island.\n\nJe to celkem vzácný a silně ohrožený (kategorie C2) druh flóry ČR. Roste hlavně na rašeliništích a na rašelinných loukách. Proto je v ČR rozšířena nerovnoměrně, v oblastech s absencí těchto biotopů zcela chybí.\n\n\n\n \n"}
{"id": "239844", "url": "https://cs.wikipedia.org/wiki?curid=239844", "title": "Stáčení perihelia Merkuru", "text": "Stáčení perihelia Merkuru\n\nStáčení perihelia Merkuru je změna směru velké poloosy Merkuru v prostoru o přibližně 5600 obloukových vteřin za století ve směru oběhu. Je způsobeno řadou vlivů, z nichž většinu se podařilo vysvětlit už v 19. století pomocí Newtonova gravitačního zákona. Zbývající odchylka byla původně připisována hypotetické planetě Vulkán, ovšem vysvětlena byla až obecnou teorií relativity a stala se tak jedním z důkazů její platnosti.\n\nKoncem 19. století se podařilo vysvětlit pomocí Newtonovy mechaniky dráhy všech planet sluneční soustavy až do přesnosti tehdejších měření. Odchylky od vypočtených poloh vedly k objevům nových těles. Jedinou nevysvětlitelnou odchylkou zůstalo stáčení perihelia Merkura. Pátrání po hypotetické planetě, která by odchylky vysvětlila, nebylo úspěšné. Uspokojující vysvětlení přinesla až obecná teorie relativity.\n\nPodle Einsteina lze precesi vlivem gravitačního působení spočíst podle vzorce (který díky několika svým chybám odvodil již roku 1898 Paul Gerber)\n\nformula_1\n\nKde:\n\nPro Merkur činí toto stáčení 43\"/století, což je ve velmi dobré shodě s naměřenými daty.\n\nV různé míře dochází ke stáčení velkých poloos všech těles, obíhajících kolem jiných těles po excentrické dráze. Z planet Sluneční soustavy je tento efekt nejvýraznější právě u Merkura, proto byl objeven jako první.\n\n"}
{"id": "239849", "url": "https://cs.wikipedia.org/wiki?curid=239849", "title": "Giorgio Francia", "text": "Giorgio Francia\n\nGiorgio Francia (8. listopad, 1947 San Giorgio di Piano, Bologna) je bývalý italský automobilový závodník. Mistr Německa Formule 3. Účastník Formule 1 v letech 1977 a 1981. Největších úspěchů dosáhl v závodech cestovních a sportovních vozů, kde závodil především s vozy Osella a Alfa Romeo.\nGiorgio Francia se narodil 8. listopadu, 1947 v městečku San Giorgio di Piano nedaleko Bologne. Kariéru zahájil v letech 1964 – 1968 na motokárách. Od roku 1969 do 1972 je pravidelným účastníkem Formule Italia. V roce 1973, ve svých 25 letech, vstupuje do Formule 3 s vozem Brabham BT41 a v britském mistrovství obsazuje 23. místo s 10 body, když v prestižním závodě v ulicích Monaka dokázal dojet na čtvrtém místě.\n\nNásledující rok Francia zkouší štěstí v Německém šampionátu F3, kde hájil barvy týmu Scuderia Mirabella Millemiglia s vozem March 743 Toyota. Giorgio Francia zvítězil v 6 závodech z 8 do kterých nastoupil a stal se mistrem Německa. Dokázal porážet i budoucí piloty F1; Hans Binder, Conny Andersson, Gunnar Nilsson, Alberto Colombo a Harald Ertl. V Monaku znovu obsazuje čtvrté místo.\n\nDo roku 1975 vstoupil jako obhájce titulu v německém šampionátu F3, kde se zúčastnil pouze dvou závodu a po čtvrtém místě skončil celkově 17. Jeho pozornost se ovšem soustředila na evropský šampionát vozů Formule 2, kde dostal příležitost od svého krajana řídit jeho vozy Osella. Osella FA2 s motorem BMW byla vcelku konkurenceschopná a Giorgio Francia získal pár dobrých výsledků, třikrát dojel čtvrtý, čtyřikrát pátý a šestý. V celkovém hodnocení to stačilo na 8 místo, výsledek který od nováčka nikdo neočekával. Daleko horší bilance ho čekala na konci následujícího roku, kdy u jeho jména byl jeden jediný bod a celkové umístění na 17. místě bylo určitě zklamáním.\n\nS přibližující se třicítkou se mu začínal pomalu rozplývat sen o formuli 1, moc tomu nepřispěly ani výsledky z posledního působení ve formuli 2, kde se ale potýkal s nedostatky vozu. V polovině sezóny 1977 učinil závažné rozhodnutí, opustil formulové vozy a vydal se jiným směrem, vstoupil do světa sportovních vozů, do mistrovství světa značek. Znovu spojil své síly s vozy Enza Oselli, nejprve spolu s Dietrem Questerem nedokončil závod na 500 km v Dijonu. Do závodu v Monze nastoupil společně s Silviem Artinou a dojeli druzí. Závod na 400 km ve Vellelunze absolvoval sám a tato taktika mu vynesla třetí místo. Od tohoto závodu začíná jeho spolupráce s Alfou Romeo v závodním oddělení Autodelta s vozem Alfa Romeo 33SC12. Francia získal třetí místo v Estorilu a druhé v Imole. Spolu se Spartaco Dinim dojeli třetí v Salzburgingu a Francia se připravoval na závod 24 h ve Spa, kde spolu s Amerigo Bigazzim a Carlo Facettim pilotoval vůz Alfa Romeo Alfetta GTC, který přivezl na 2 místě ve své třídě a na 4. místě v celkovém pořadí.\n\nGiorgio Francia se v roce 1978 vrátil k Oselle a s vozem Osella PA6 se zúčastnil evropského šampionátu sportovních vozů. Společně s jezdcem, který si říkal Gimax zvítězili na Nürburgringu a na trati v Enna, byl druhý v Salzburgringu. Giorgio získal i vítězství v úvodním závodě Intersérie. Osella spolu s BMW vsadili na Franciu i do mistrovství světa značek a jeho partneři byli zvučných jmen: Eddie Cheever, Umberto Grano, Vittorio Brambilla a Markus Hoettinger, ale vůz byl sužován technickými problémy a jen sporadicky dokončoval závody a tak nejlepším umístěním toho roku bylo třetí místo v Dijonu. Dobré vztahy s Alfou Romeo mu umožnily vyzkoušet si i evropský šampionát cestovních vozů s Alfettou GTV. V Monze i v Mugellu dojel v celkovém pořadí na čtvrtém místě, když v Monze byl ve své třídě druhý a v Mugellu dokonce svou třídu vyhrál.\n\nPro rok 1979 byl angažován do Alfy Romeo především jako testovací pilot a v závodech se objevoval pouze sporadicky především se soukromým vozem Osella PA6 a spolujezdkyní Lellou Lombardiovou. V Mugellu jsou čtvrtí a v posledním závodě sezóny ve Vallelunze vítězí. Ke konci roku byl pozván k účasti v Argentinské sérii formule 3, když chtěli Argentinci pozdvihnout úroveň tohoto sportu v zemi. Nicméně série byla debaklem, tratě neprošli bezpečnostními předpisy, vozy nebyly připraveny. Piercarlo Ghinzani i Francia byli situací znechuceni a nakonec jim zaplatili jen procento ze slibované částky. Francia se vr8atil do Evropy, aby se i nadále věnoval testovaní pro Alfu Romeo a pomohl jí s vývojem programu ve formuli 1. S vozem Osella PA8 stihl ještě zvítězit ve Vallelunze.\nGiorgio Francia se pomalu loučil s myšlenkami na formuli 1, když nečekaně přišla nabídka na testovacího pilota od společnosti Fiat. Už jeho výsledky ve formuli 2 naznačovaly, že je vcelku schopným jezdcem, který se správnou technikou dokáže nemožné. Vztah se společností Fiat a především s Alfou Romeo začali být intenzivní a tak se stalo, že v roce 1977 se našlo místo ve voze Brabham, kam Alfa Romeo dodávala motory. Bernie Ecclestone, v té době ještě majitel týmu, nechal pro Franciu připravit třetí vůz, se kterým se měl kvalifikovat do Grand Prix Itálie. Francia neměl mnoho času na seznámení se s vozem a tak jeho první kola byla o tři sekundy pomalejší než zbytek pole. V první kvalifikaci ale Hans Joachim Stuck poškodil svůj vůz a Francia mu musel přenechat ten jeho a už neměl možnost prokázat své kvality.\n\nV roce 1980 do formule 1 vstoupila i Osella s Eddie Cheeverem. Do sezóny 1981 bylo záměrem Oselli najmout ke zkušenému Beppe Gabbianimu i Giorgio Franciu. Ale v prvním závodě v Long Beach seděl ve druhém voze Miguel Angel Guerra, který se v prvních třech závodech sezóny nedokázal probojovat na startovní rošt. Když se mu to konečně v Imole podařilo, v prvním kole havaroval a zranil se. Znovu padla volba na Franciu, tentokrát zasáhla FISA, která namítala, že Francia nemá dostatek uspokojivých výsledků. A tak se na dva závody posadil do monopostu Osella Ghinzani. Enzo Osella nakonec vyběhal pro svého chráněnce superlicenci a tak se Francia přece jen dočkal. Měl se kvalifikovat do Grand Prix Španělska, ale jeho osud postihla neskutečná příhoda jako ze špatného filmu nebo to bylo déja vu? Gabbiani havaroval v kvalifikaci a Francia se musel vzdát svého vozu. A tak končí jeho působení ve formuli 1.\n\nVe sportovních vozech měl Francia i nadále důvěru od stáje Osella. Ve zbytku sezóny 1981 startoval spolu s Lellou Lombardiovou v pěti závodech Mistrovství světa. Ve všech si dojeli pro vítězství ve své třídě S 2,0 a v Mugellu zvítězili v celkovém pořadí. V konečném hodnocení celého šampionátu dosáhli na 5. místo se 101 bodem. Vzhledem k jejich omezenému počtu startů je to pozoruhodný výkon. Franciovi závodní aktivity často musely ustoupit testování pro Alfu Romeo a Lanciu, kde byl smluvně vázán. Jeho práce se soustředila především na přípravu programu F1, který až do roku 1985 zahrnoval přípravu šasi i motoru. Po roce 1985 Alfa Romeo odešla z formule 1 a tak se testování omezilo pouze na motory, které dodávali různým týmům a na testování cestovních vozů skupiny A pro mistrovství Evropy.\n\nV roce 1982 zvítězil spolu s Pescarolem v Monze s vozem Rondeau M382 Ford, který se započítával do mistrovství světa sportovních vozů. Francia se účastnil i dalších závodu tohoto mistrovství ale to už hájil barvy týmu Scuderia Mirabella s vozem Osella PA9 BMW ve kterém se střídal s Truffem ve dvou závodech a v dalších dvou s Moreschim. V celkovém pořadí končí Francia na 8. místě s 49 body. Koncem roku si zajel i do Jihoafrické republiky, kde se zúčastnil závodu 9h v Kyalami společně s Bob Wollekem sedlali Porsche 936/80 a dojeli hned za oběma továrními vozy Porsche třetí a zvítězily ve skupině B6.\n\nPro rok 1983 zůstává v týmu Scuderia Mirabella, který ovšem přešel na vůz Lancia LC2, na kterém se střídal s Ghinzanim a Barillou. Dva starty v mistrovství světa proměnil ve tři body a končí na 46. místě. Spolu s Barillou startují také v mistrovství Evropy sportovních vozů, ale všechny tři závody do kterých nastoupí, nedokončují.\n\nZačátek sezóny se Franciovi nepovedl, v Monze musel odstoupit pro poruchu motoru vozu Porsche 956, který sdílel spolu s Renzo Zorzim. Také v sérii IMSA ho provází v úvodu smůla v závodě 3h Daytona s vozem Alba Momo Ford havaroval. Následující rok se spolu s Gianpiero Morettim střídají ve stejném voze, který byl až do roku 1988, kdy ve Watkins Glen řídil Ford Probe GTP, jeho jediným vozem.\nPo delší pauze se Francia vrací roku 1990 za volant vozu Alba AR20 Buick v závodech v Montrealu a Mexiko City. V roce 1991 se pravidelně účastnil italského mistrovství prototypů a s vozem Osella PA16 Alfa Romeo si dojel pro titul.\n\nV roce 1982 se spojil s týmem Luigi Racing, který provozoval vozy Alfa Romeo Alfetta GTV/6, se kterou se zúčastnil závodu 24 h ve Spa společně s Georgesem Cremerem a Marcem Micangelim, kde dojeli druzí v divizi 2. Spolu s Micangelim nedokončili závod v Silverstone a v belgickém Zolderu dojeli celkově pátí a vyhráli svou třídu. Pro následující sezonu si zajistil stále místo v týmu po boku s Marco Micangelim, Georges Cremerem a Mario Kettererem. Francia si vychutnal vítězství v divizi 2 v závodech v Doningtonu, Enna, Mugellu a Brně, což mu vyneslo 13. místo v mistrovství Evropy cestovních vozů, ziskem 100 bodů.\n\nV roce 1984 střídal Biesse Racing Team a Jolly Club Milano. Francia zvítězil v divizi 2 v Brně, Salzburgringu, Spa a Silverstone, dále přidal další tři druhá místa což mu stačilo na celkově 8. místo v šampionátu se 137 body. Sezóna 1985 byla z pohledu italského závodníka nepravidelná, přesto dokázal zvítězit ve 24h Spa a v Nogaru, proto v celkové klasifikaci končí jen 18 se 112 body. Většinu času trávil testováním vozu pro Alfu Romeo.\n\nVýsledkem testů byl vůz Alfa Romeo 75 Turbo. Francia v roce 1986 nenavázal na předchozí výsledky a proto se začal soustředit na rok 1987, který byl ve znamení prvního a na dlouho jediného mistrovství světa cestovních vozu. Ford a BMW se chystaly získat všechny trofeje, Alfa Romeo nasadila 75 s jezdci zvučných jmen: Jacques Laffite, Alessandro Nannini, Nicola Larini, Paolo Barilla, Jean Louis Schlesser a Giorgio Francia. Nicméně Alfa zaostávala za konkurencí, světlým bodem bylo 3. místo v Silverstone pro Franciu a Lariniho a čtvrté v Imole, kde jel Francia s Giovinardim. Alfa rome dala podnět k založení italského šampionátu cestovních vozů, kde mohla uplatnit své vozy. Italské mistrovství bylo špičkově obsazeno, startovali zde jezdci Giorgio Francia, Gianfranco Brancatelli, Riccardo Patrese, Alessandro Nannini, Mauro Baldi či Enrico Bertaggia. Patrese, Nannini a Baldi se neúčastnili všech závodů protože byli zaneprázdněny prací ve formuli 1. Vítězství v závodech se tak rovnoměrně rozložila mezi jmenované jezdce a jediní kdo zvítězil dvakrát, byl Francia. Titul nakonec získal Brancatelli před Franciou. Francia se staral i o vývoj nového vozu Alfa Romeo 164.\n\nV roce 1989 byla Alfa Romeo v italském šampionátu poražena německou značkou BMW , kterou pilotoval Johnny Cecotto, přesto že Francia pro Alfu získal čtyři vítězství. Roberto Ravaglia získal pro BMW znovu titul v roce 1990, na Franciu zůstalo pouze jediné vítězství ve Varanu. V následujícím roce Francia s Alfou vítězí ve čtyřech závodech a ve všech dalších je na stupních vítězů, přesto putuje titul znovu do rukou Roberta Ravagli. Francia pracuje na voze Alfa Romeo 155GTA, která je téměř nepřekonatelná, vítězí v 17 z 20 závodů v sezóně 1992. Francia končí v šampionátu znovu druhy, když jej porazil jen týmový kolega Larini.\n\nPro rok 1993 se Alfa pustila do přestavby 155, kterou vybavila motorem V6TI a účastnila se šampionátu DTM. Vývoj vozu byl opět svěřen Franciovi a ten směl vůz řídit pro tým Giorgio Pianta. Francia v 17 závodech dokázal pětkrát vystoupat na stupně vítězů, včetně druhého místa ve Wustorfu a dvou druhých míst v posledním podniku v Hockenheimu. V 45 letech získal 7. místo v sérii (kterou vyhrál Larini), což je pozoruhodný výkon. V roce 1994 končí jen 13 se 70 body.\n\nAlfa opouští DTM a pro Franciu se nabízí příležitost ve španělském šampionátu cestovních vozů, kde dokázal, že nepatří do starého železa, když po dvou vítězstvích končí pátý se 149 body. Francia se i nadále věnuje testování a rozvoji závodních vozů, tentokrát jde o Maserati Ghibli. Koncem roku 2000 Francia připravoval Alfu 147 na závod 24 h Nurburgring, ale smrtelná nehoda šéfa týmu Christiana Peruzziho donutila tým ze závodu stáhnout. Na závod 24 h Sicílie se Francia připravil s Larinim, Fabrizio Giovinardim a Felipe Massou, v závodě dojeli na druhém místě a zvítězili ve své třídě.\n\nZávěr kariéry věnuje testovací práci pro Alfu Romeo, když připravuje vůz Alfa Romeo 156GTA pro mistrovství Evropy a také Ferrari 575GTC pro šampionát sportovních vozů. V dnešní době pracuje jako instruktor závodní školy Alfa Romeo. Jméno Francia však ze závodní dráhy nemizí, v otcových šlápějích kráčí syn Fabio, který vybojoval titul italského šampióna v prototypech.\n\n"}
{"id": "239850", "url": "https://cs.wikipedia.org/wiki?curid=239850", "title": "Albert Hofmann", "text": "Albert Hofmann\n\nAlbert Hofmann (11. ledna 1906, Baden, Švýcarsko – 29. dubna 2008, Burg im Leimental, Švýcarsko) byl vědec známý jako „otec LSD“.\n\nVystudoval chemii na Universitě v Curychu. Zajímal se hlavně o chemii rostlin a zvířat a později prováděl výzkum chemické struktury běžné živočišné látky chitinu, za což dostal doktorát. Hofmann se připojil k farmaceutickochemickému oddělení laboratoří Sandoz (nyní Novartis) a studoval léčivou bylinu ladoňku a houbu paličkovici nachovou (námel) s cílem rafinovat a syntetizovat jejich aktivní složky k farmaceutickým účelům.\n\nJeho bádání v oblasti kyseliny lysergové, centrální součásti námelových alkaloidů, nakonec vedla v roce 1938 k syntéze LSD-25. O pět let později, při opakování syntézy téměř zapomenuté látky 16. dubna 1943, Dr. Hofmann objevil psychedelické účinky LSD, když si nedopatřením potřísnil kůži na zápěstí roztokem LSD-25. Tři dny na to Hofmann záměrně požil 250 mikrogramů LSD, dávku, od které očekával podstatně nižší účinek, než jaký se potom dostavil (pověstný „Cyklistický den“ – cesta na kole z laboratoře domů pod vlivem nechtěně několikanásobně předávkovaného LSD, za doprovodu své asistentky). Následovala série experimentů, ke kterým se připojili rovněž kolegové Dr. Hofmanna. Poprvé pak napsal o svých experimentech 22. dubna.\n\nStal se ředitelem oddělení přírodních produktů v laboratořích firmy Sandoz a odjel studovat halucinogenní látky objevené v mexických houbách, jež se rovněž vyskytovaly i v jiných rostlinách užívaných domorodci. To vedlo k syntéze psilocybinu – aktivní látky mnoha tzv. „magických hub“.\n\nHofmann se rovněž začal zajímat o semínka mexických rostlin druhu \"Rivea corymbosa\", která domorodci nazývali Ololiuhqui. Byl překvapen tím, že našel aktivní sloučeninu ergin (amid kyseliny lysergové), úzce související s LSD.\n\nV roce 1962 odjel společně se ženou Anitou a Robertem Gordonem Wassonem do jižního Mexika hledat rostlinu „Ska Maria Pastora“, později známou jako Salvia divinorum. Získal rovněž vzorky těchto rostlin, ale nikdy se mu nepodařilo identifikovat jejich aktivní chemikálie.\nNazýval LSD „lékem pro duši“ a byl znechucený celosvětovou prohibicí, která jeho objev zašlapala do země. Tvrdil také, že LSD bylo 10 let velmi úspěšně používáno v psychoanalýze. Droga byla později spojena s hnutím Hippies, neférově démonizována vládami, kterým hnutí oponovalo. Hofmann uznal, že by LSD mohlo být nebezpečné v nesprávných rukách.\n\nByl rovněž autorem stovek vědeckých článků a napsal několik knih (nebo se na nich podílel). Kniha „LSD: My Problem Child“ (LSD: Moje problémové dítě) je částečnou autobiografií a popisuje Hofmannovu slavnou cestu na kole z práce domů.\n\nU příležitosti jeho stých narozenin 11. ledna 2006 byl středem pozornosti na mezinárodním sympoziu, které bylo uspořádáno jako připomínka objevu LSD.\n\n„Myslím si, že v lidské evoluci nebylo tak důležité objevení této látky – LSD“, řekl Hofmann. „Je to pouze nástroj k přeměnění nás v to, co bychom měli být.“\n\nZemřel ve svých 102 letech na selhání srdce dne 29. dubna 2008. Až do své smrti zastával zásadu žití člověka v souladu s přírodou.\n\n"}
{"id": "239851", "url": "https://cs.wikipedia.org/wiki?curid=239851", "title": "Ostřice chudokvětá", "text": "Ostřice chudokvětá\n\nOstřice chudokvětá (\"Carex pauciflora\") je druh jednoděložné rostliny z čeledi šáchorovité (\"Cyperaceae\").\n\nJedná se o drobnou rostlinu, dosahuje výšky pouze 10–20 cm. Je vytrvalá a vytváří výběžky, ze kterých vyrůstají jednotlivě lodyhy, je netrsnatá. Lodyha je zaobleně trojhranná. Listy jsou střídavé, přisedlé, s listovými pochvami. Čepele listu jsou pouze 0,5–1,5 mm široké, trochu žlábkovité, štětinovité, dosahující jen asi do půlky lodyhy. Ostřice chudokvětá patří mezi jednoklasé ostřice, to znamená, že na vrcholu lodyhy je pouze 1 klásek, cca 0,5–1 cm, za zralosti až 1,7 cm dlouhý. Je to rostlina jednodomá, v horní části klásku se nacházejí samčí květy (kterých je nejčastěji 2–4), v dolní samičí, kterých je nejčastěji 2–6. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 5,9–7,8 mm dlouhá, slámově hnědá, na vrcholu zúžená v zobánek. Každá mošnička je podepřená plevou, která je bledě až červeně hnědá se zeleným kýlem a na okraji se světlejším lemem. Plevy však ještě před dozráním mošniček opadávají a mošničky pak směřují kolmo do boku až jsou skloněny dolů. Kvete nejčastěji v květnu až v červenci. Počet chromozómů: 2n=74 nebo 2n=76.\n\nJe to severský druh s cirkumpolárním rozšířením. Roste v severní Evropě, jižněji většinou jen v horách, jako jsou Alpy, Karpaty nebo sudetská pohoří. Dále roste na vhodných místech ve severní Asii, v Kanadě, na Aljašce a v severních státech USA. Mapka rozšíření viz zde: .\n\nRoste hlavně na rašeliništích a na rašelinných loukách. Většina lokalit se nachází v pohraničních pohořích, např. na rašeliništích v subalpínském pásmu Krkonoš je celkem běžná. V nižších polohách je vzácná, např. Třeboňsko. V teplých a suchých oblastech, např. na jižní Moravě, zcela chybí.\n\n\n\n \n"}
{"id": "239860", "url": "https://cs.wikipedia.org/wiki?curid=239860", "title": "Sociální nouze", "text": "Sociální nouze\n\nSociální nouze je stav, kdy člověk není schopen zabezpečit své sociální potřeby.\nDůvodem k tomuto může být nezletilost, zdravotní stav, absence sociálního zázemí (tzn. osamělost starých či handicapovaných lidí). Dalším důvodem je ohrožení vlastních zájmů jinou osobou, jako poslední je připouštěn i jiný závažný důvod, pro nějž jednotlivec není schopen zabezpečovat své základní životní a sociální potřeby. Nejčastěji je to myšleno ve smyslu zabezpečení péče o svou osobu výživu a domácnost a o svá práva a oprávněné zájmy.\n\nLidé, kteří se do takového stavu dostanou, mají právo požadovat od státu dostupnou, dostatečnou sociální pomoc, která jim nahradí chybějící soběstačnost.\n\n"}
{"id": "239861", "url": "https://cs.wikipedia.org/wiki?curid=239861", "title": "Hmotná nouze", "text": "Hmotná nouze\n\nHmotná nouze je stav, kdy člověk, občan nemá dostatečné příjmy, aby si vlastním přičiněním zabezpečil základní životní podmínky. Občan, který nemůže vlastním přičiněním nebo za pomoci své rodiny tyto podmínky splnit (typicky v důsledku nízkého příjmu) a nedisponuje ani majetkem, jehož prodejem, pronájmem či jiným využitím by mohl získat prostředky k zajištění svých potřeb, má zpravidla v rozvinutých a civilizovaných zemích nárok na pomoc od státu. Společensky uznanou hranicí příjmu občana, pod níž nastává stav hmotné nouze, je tzv. životní minimum, které je stanoveno právní normou. Charakteristickou formou takové sociální pomoci jsou peněžité a věcné dávky.\n"}
{"id": "239866", "url": "https://cs.wikipedia.org/wiki?curid=239866", "title": "Petr Nárožný", "text": "Petr Nárožný\n\nPetr Nárožný (* 14. dubna 1938 Praha) je český herec, komik, moderátor a bavič.\n\nUž jako dítě hrál ochotnické divadlo v osvětové besedě, v roce 1968 začínal jako poloprofesionální moderátor a bavič na koncertech skupiny Rangers, které uváděl se svým hereckým kolegou Michalem Pavlatou, je tak i unikátně zachycen na jedné z prvních gramofonových desek skupiny Rangers. V roce 1973 obdržel angažmá z divadelního spolku Semafor, kde řadu let vystupoval v komické trojici s Luďkem Sobotou a Miloslavem Šimkem, s nimiž si zahrál i ve filmu \"Jen ho nechte, ať se bojí\". Postupem let se z naprostého amatéra vypracoval až na velmi úspěšného profesionálního divadelního a filmového herce.\n\nPo jedenáctiletce dálkově vystudoval stavební fakultu na ČVUT v Praze (promoval roku 1968). V současné době (od roku 1980) se jedná o dlouholetého člena hereckého souboru Činoherního klubu v Praze v ulici Ve Smečkách. V Činoherním klubu snad vůbec poprvé herecky velmi zazářil v legendární Zuckmayerově divadelní hře \"Hejtman z Kopníku\", kterou vysílala ze záznamu několikrát i Česká televize.\n\nJe také znám jako herec (tzv. voice talent), který propůjčil svůj osobitý hlas některým kresleným postavičkám z dětských televizních večerníčků, známý je například jeho hlas ve večerníčkovém seriálu \"Mach a Šebestová\".\n\n\n\n\n"}
{"id": "239867", "url": "https://cs.wikipedia.org/wiki?curid=239867", "title": "Mount Kenya", "text": "Mount Kenya\n\nMount Kenya je masiv nacházející se zhruba ve středu státu Keňa v oblasti zvané Středohoří Mount Kenya. Vrchol je možno vidět z hlavního města Keni, z Nairobi, které je od něj vzdáleno 130 km. Spolu s masivem Kilimandžára je Mount Kenya dalším místem, kde lze pozorovat ledovcové vrcholy poblíž rovníku. Mount Kenya nejvyšší horou v Keni a druhou nejvyšší v Africe po Kilimandžáru. V současnosti je to druhá nejoblíbenější hora a to zejména díky velké kvalitě výstupových cest.\n\nZ Evropanů oficiálně viděl tuto horu první Němec Ludwig Krapf v roce 1849. V roce 1899 anglický horolezec Halford Mackinder (spolu s dvěma průvodci) poprvé stanul na jejím nejvyšším vrcholu Batian.\n\nPrvním osídlencem této oblasti byl kmen Kikuyu. Jeho lidé zde žili již před 200 až 300 lety. Původním názvem hory, jež mu dali Kikuyové byl Kirinyaga (\"Zářící hora\"). Dnešní jméno, ale zřejmě pochází od sousedního kmene Kamba. Kambané horu nazývali Kee Nyaa (\"Místo pštrosa\"). Skály a led na vrcholu hory jim v kombinaci bílé a černé barvy připomínaly zbarvení pštrosího peří.\n\nPodobně jako masiv Kilimandžára, je i Mount Kenya vrcholem modelovaným vulkanickou činností. Ta byla spojena se vznikem Velké příkopové propadliny. Geologické názory jsou takové, že kdysi bývala Mount Kenya zhruba o 1500 metrů vyšší než je dnes. Domněnky jsou takové, že došlo působením eroze ledovců k jejímu zmenšení.\n\nMasiv Mount Kenya má tři hlavní vrcholy:\n\nOstatní významné vrcholy nejvyšší části pohoří:\nMount Kenya je jediným vrcholem, kde se ledová pokrývka vrcholů udrží po celý rok. Největší z jeho ledovců je Glacier Lewis. Dle nejnovějších poznatků je patrné, že ledovce v masivu Mount Kenya tají. V posledních dvaceti letech pár ledovců již zmizelo.\n\nVrcholy masivu Mount Kenya jsou obklopeny takřka neproniknutelným lesem. Při zdolávání nejvyšších vrcholů masivu Mount Kenya je nutností ovládání horolezecké techniky. K tomu se také potřebné patřičné vybavení, včetně ledovcové výzbroje. Jediným turisticky dostupným trekingovým vrcholem je Lenana, která je svou výškou 4 985 m třetím nejvyšším vrcholem pohoří.\n\nHorský masiv Mount Kenya zahrnuje velmi rozmanitou floru a faunu. Díky svému vlhkému alpskému podnebí neroste jedinečná a bohatá květena jenom ve spodních horských pásmech. Vyskytuje se zde nevyčíslitelné množství druhů rostlin, mnoho z nich je endemitických. Podobně jak u Kilimandžára jsou v nejnižších oblastech obklopujících masiv úrodná pole. Pěstují se zde hlavně kakaové boby, kukuřice, káva a čaj. V poměrném suchých oblastech na západě je rozšířen chov dobytka. Hranice afroalpinského pásma se nalézá ve výšce 3000 až 3500 m. Zde se končí hranice lesa. Od výšky 3200 m se nachází Národní park Mount Kenya. Ledovce zde leží od výšky přibližně 4300 m. Flora je zde zastoupena např. těmito druhy:\nZ fauny zde můžeme vidět levharty, kočkodany, nosorožce, paviány, hyeny, slony a mnoho jiných zvířat.\n\nOblast kolem hory je chráněná národním parkem, který je umístěný na seznamu Světového přírodního dědictví UNESCO. Národní park má rozlohu asi 620 km² a navštěvuje ho ročně kolem 15 000 lidí.\n"}
{"id": "239869", "url": "https://cs.wikipedia.org/wiki?curid=239869", "title": "Kralupy nad Vltavou", "text": "Kralupy nad Vltavou\n\nKralupy nad Vltavou (něm. \"Kralup an der Moldau\") jsou město ležící po obou stranách řeky Vltavy asi 20 km severně od Prahy, v okrese Mělník Středočeského kraje. Žije zde obyvatel. Na svou relativně malou rozlohu má město hojnost lesů, skal a vodních ploch. Je železničním uzlem několika regionálních drah a hlavní trati Praha–Děčín.\n\nJméno Kralupy údajně vychází ze spojení kor lupy ve významu \"ves loupačů kůry\". Jméno by tedy napovídalo, že se v okolí Kralup ve velkém loupala kůra. Ovšem na rozdíl od ostatních obcí, které v Čechách dostaly jméno Kralupy, podle archeologických nálezů měla krajina v okolí dnešních Kralup nad Vltavou povahu spíše stepní . Pravděpodobnější (i když pro město méně lichotivá) je varianta, že jméno vzniklo jako hanlivé označení místa, kde žijí zloději drůbeže, lidé, kteří „loupí kury“. Možné však je, že vzniklo zcela jinak a lze se jen dohadovat, jak. Přívlastek „nad Vltavou“ odlišuje město od Německých Kralup neboli Kralup u Chomutova, obce zaniklé v roce 1976 kvůli těžbě uhlí, a Kralup u Žatce, obce zaniklé již ve středověku.\n\nKralupy leží v místě, kde řeka Vltava vytéká ze skalnatého údolí Pražské plošiny a vstupuje do otevřené krajiny Polabí. Centrum města se rozkládá na levém břehu Vtavy v katastrálním území Kralupy nad Vltavou, jihovýchodně od Zákolanského potoka, toto katastrální území však zasahuje i do průmyslové a sportovní zóny na pravém břehu řeky. Blízko centra města se nachází železniční stanice Kralupy nad Vltavou, významný železniční uzel. V centru Kralup stojí pseudogotický kostel Nanebevzetí Panny Marie a trojlodní bazilika svatého Václava, vysvěcená 27. října 1895. V 70. letech 20. století byl kostel ve směru od Lobečku zastíněn novostavbou obchodního domu.\n\nNa jihozápadě je součástí města místní část Minice (k. ú. \"Minice u Kralup nad Vltavou\"). V Minicích je železniční zastávka Kralupy nad Vltavou-Minice na trati 093 do Zákolan. Minicemi podél železniční tratě protéká Zákolanský potok a vlévá se zde do něj Knovízský potok. Přes Minice přichází do Kralup také silnice II/240 z Turska pod názvem Pražská. V Minicích je kostel svatého Jakuba Staršího. Na hranici Minic a Mikovic u hranice sousední obce Otvovice je přírodní památka Minická skála.\n\nV západní části Kralup leží místní části Mikovice (k. ú. \"Mikovice u Kralup nad Vltavou\") a Zeměchy (k. ú. \"Zeměchy u Kralup nad Vltavou\"). Železniční trať z kralupského nádraží má v Mikovicích stanici Kralupy nad Vltavou-předměstí a dále se větví na severozápad do Velvar a na západ do Zvoleněvsi. Západní větev má ještě v Zeměchách zastávku Zeměchy. Oběma částmi prochází silnice II/240 pod názvem Velvarská směrem do Velvar. Mikovice tvoří západní část souvislé zástavby města Kralup. Zeměchy jsou urbanisticky samostatnou vesnicí vzdálenou ještě asi 1 km západně. V Zeměchách je kostel Narození sv. Jana Křtitele, na jižním okraji vsi pak přírodní památka Sprašová rokle u Zeměch. V severní části k. ú. Zeměchy leží ve vzdálenosti asi 1,2 km od Zeměch osada (usedlost) Nový Dvůr.\n\nSeverní část města na levém břehu zaujímá katastrální území \"Lobeč\", které jako jediné není samostatnou místní částí, ale patří také k centrální místní části. Jižním okrajem Lobče prochází východozápadním směrem silnice II/101, která na východě pokračuje přes most T. G. Masaryka (postavený v letech 1926–1928) do další místní části Lobeček a pak směrem na Veltrusy. Souběžně s vltavským břehem prochází Lobčí severojižním směrem silnice III. třídy do Nelahozevsi. V Lobči poblíž centra města je sportovní hala s plaveckým bazénem. Nad děčínskou železniční tratí vystupuje skalnatý ostroh Hostibejk s vycházkovými cestami a vyhlídkovým altánem, podél řeky pak navazuje Lobečská skála se třemi tzv. Nelahozeveskými tunely (I, II a III). Po břehu řeky vede Dvořákova stezka.\n\nNa levém břehu město Kralupy sousedí (od jihu k severu) s obcemi Dolany nad Vltavou, Holubice, Otvovice, Olovnice, Velvary a Nelahozeves.\n\nPravý (severovýchodní) břeh Vltavy zaujímá místní část a katastrální území Lobeček a na jihu na něj zasahuje k. ú. Kralupy nad Vltavou. Blíže k Vltavě leží obytná čtvrť s několika školami a zimním stadionem. Východní část Lobečku zaujímá rozsáhlý areál společností Synthos Kralupy a.s. (bývalý Kaučuk) a Unipetrol RPA s.r.o (bývalá Česká rafinérská), na který na jihozápadě navazují další průmyslové objekty. Celá průmyslová zóna je protkaná sítí vleček. V nejvýchodnějším výběžku Kralup leží na trati 092 železniční stanice Chvatěruby. Město Kralupy na tomto břehu řeky sousedí s Veltrusy a Chvatěruby.\n\nKralupské údolí bylo osídleno již v pravěku. První doložená zmínka o Kralupech (považovaná za falzum) se nachází v soupisu majetku břevnovského kláštera z roku 993. Autentická je až darovací listina krále Václava I., který 6. dubna 1253 věnoval pražským Křižovníkům s červenou hvězdou několik vesnic, mezi nimi i Kralupy. Řád zde dal postavit mlýn s tvrzí a ves zůstala v jeho držení až do roku 1848. Tehdy počet jejích obyvatel nedosahoval ani 200 duší. První písemná zmínka o Kralupech je z roku 1253.\n\nJeště v roce 1850 byly Kralupy jen osadou s 27 domky. Mohutný rozvoj nastal se zavedením železnice. S koncem roboty přišla v roce 1851 železnice a s ní i pokrok. K podmokelské dráze přibyla dráha buštěhradská na dopravu kladenského uhlí, které se zde překládalo do lodí. Postavena byla loděnice a založena první chemická továrna. V roce 1865 přibyla dráha turnovská, postavily se železniční dílny, v Kralupech vznikla železniční křižovatka.\n\nV roce 1867 byla zřízena první kralupská obecná škola. A rozvoj obce pokračoval: byl postaven parní mlýn a parní pila, rozrůstaly se železniční objekty, postaven byl pivovar a cukrovar, takže v roce 1881 měla obec s připojenou Lobčí téměř 3 000 obyvatel a byla povýšena na městys. V tomto roce byla prodloužena železniční trať do Velvar. K dílnám, chemickým a stavebním podnikům přibyly strojírny, byla založena spořitelna a zaveden telefon. V roce 1884 vznikl kralupský Sokol a zakládány byly i dělnické spolky. V roce 1901 zahájila výrobu Kralupská rafinerie minerálních olejů, která později měla na 700 zaměstnanců.\n\nPřibývalo obyvatel, stavěly se další školy a ke konci 19. století kralupská obec usilovala o získání statutu města. Důležitým předpokladem byl ale vlastní kostel. Z daru pražského probošta Msgr. Eduarda Tersche byl v letech 1894–1895 postaven farní kostel Panny Marie a sv. Václava a teprve potom rozhodnutím císaře Františka Josefa I. z 22. listopadu 1902 mohly být Kralupy povýšeny na město.\n\nV roce 1910 mělo město na 6 000 obyvatel, byl zřízen okresní soud a berní úřad a v roce 1913 se Kralupy staly sídlem okresní politické správy. V roce 1935 byl v Kralupech založen 1. skautský oddíl, vedením byli pověřeni brr. Fr. Šanda a V. Kintera.\n\nV červenci 1914 vypukla první světová válka, do níž z okresu narukovalo 7 000 mužů a z kostelní věže byly zrekvírovány největší zvony. Nový okres nedokázal zorganizovat zásobování, docházelo ke stávkám a demonstracím a Kralupy se staly jedním z měst, kde došlo k převratu již 14. října 1918. Ani během německé okupace neustávala kulturní činnost, vzbuzující naději. Místní spolky se spojily a jejich činnost vyvrcholila v roce 1941 oslavami stých narozenin Antonína Dvořáka.\n\nV letech 1935-1936 bylo severovýchodně od města na obecních pozemcích v Lobečku vybudováno kralupské letiště, které vzniklo v rámci akce „1 000 nových pilotů republice“, kterou organizovala Masarykova letecká liga a Aeroklub republiky Československé. V roce 1939 bylo letiště v Kralupech obsazeno německou armádou. Létání v místním aeroklubu bylo samozřejmě ukončeno. Po válce byl obnoven nejprve bezmotorový provoz a o něco později se začalo i s motorovým létáním na letadle Piper. Letecká činnost na Kralupském letišti pokračovala až do roku 1958, kdy se na ploše letiště začalo s výstavbou podniku Kaučuk.\n\nKralupy patřily za druhé světové války k nejpostiženějším českým městům, neboť velkou část města poničil těžký nálet amerických bombardérů v poledne 22. března 1945. Jeho cílem byla kralupská rafinerie. Oblak černého kouře ze zasažené nádrže ropy zahalil celé město a další vlny bombardérů už shazovaly svůj náklad naslepo, celkem na 1 500 bomb. Nálet poškodil nádraží, zničil většinu průmyslových objektů a 117 domů, mnoho dalších domů bylo poškozeno. Město bylo zcela rozvráceno, o životy přišlo 145 Čechů a 100 německých vojáků. Kralupy se staly válkou nejpostiženějším městem v Čechách.\n\nPo osvobození v květnu 1945 nastal čas obnovy. Němečtí zajatci byli nasazeni na odklízení trosek, lidé se vraceli k opravám budov a strojů. Z okolí do města proudily stovky nedělních brigádníků, naopak do pohraničí se stěhovali ti, kteří v postiženém městě nemohli najít obživu.\n\nOd roku 1947 byly Kralupy opět okresním městem. Na levém předmostí byla dostavěna budova Okresního národního výboru, v centru hasičský dům a poliklinika.\n\nV Lobečku byly postaveny dětské jesle a moderní škola. V roce 1948 byl kralupský okres rozšířen a zahrnoval 3 města a 50 vesnic s 35 000 obyvatel. Protože téměř 80 % plochy okresu tvořila orná půda, byla propagována násilná kolektivizace zemědělství, která však nepřinesla očekávané výsledky. Například v roce 1950 byly výnosy obilovin nižší než před válkou. Představitelé politické opozice byli vězněni nebo vystěhováni.\n\nOd roku 1955 město stagnovalo, při odstraňování válečných škod byly zrušeny některé dřívější menší provozy a nedokázalo se proto vyrovnat jiným, válkou nepostiženým městům. V roce 1960 proběhla územní reorganizace, Kralupy ztratily statut okresního města, okres byl rozdělen a město s východní částí okresu bylo přičleněno k Mělnicku.\nVelký význam pro město mělo rozhodnutí, navazující na tradici zdejšího lučebního průmyslu, o vybudování jednoho z největších chemických závodů naší republiky – národního podniku Kaučuk. Jeho stavba byla zahájena koncem léta 1958 na kralupském sportovním letišti a do Kralup se začaly sjíždět stovky mládežníků z celé republiky. Výroba v novém chemickém podniku byla zahájena v roce 1963. V roce 1975 byl n. p. Kaučuk rozšířen o rafinerii ropy a stávající výrobní zařízení byla rozšiřována a modernizována. Zároveň se pronikavě začala měnit tvář města.\n\nV Lobečku rychle pokračovala stavba nového sídliště s více než 1 000 byty, bylo vybudováno i nové koupaliště, Společenský dům s kinem a víceúčelovým sálem, budova bývalého ONV byla adaptována na nemocnici. Koncem 60. let byla stavební činnost přesunuta do města výstavbou dalšího sídliště Kochmanka a po likvidaci cukrovaru vzniklo další stejnojmenné sídliště u levého břehu Vltavy. V roce 1969 byla v Lobečku vybudována umělá ledová plocha, o 20 let později také zastřešená. V roce 1974 byla zahájena přestavba železničního uzlu, při které byly zbořeny k dráze přiléhající části ulic Husovy a Jungmannovy. Bylo rovněž zbořeno staré nádraží a nové, moderní bylo uvedeno do provozu v roce 1986. Dne 21. ledna tohoto roku za asistence Státní bezpečnosti byl na kralupském hřbitově pohřben laureát Nobelovy ceny, básník Jaroslav Seifert.\n\nRevoluční události z podzimu roku 1989 znamenaly „konec vlády jedné strany“. V červnu 1990 byl dostavěn hotel Sport, do jehož části se přestěhoval městský národní výbor, v němž byli vedle komunistů zastoupeni i představitelé Občanského fóra. V podzimních volbách do Městského zastupitelstva byl starostou města zvolen Mgr. Pavel Rynt. Další rok probíhal ve znamení privatizací a restitucí znárodněného majetku. Koncem roku 1991 bylo ustaveno Městské muzeum, v roce následujícím pak městská policie.\n\nV lednu 1994 se kralupský Kaučuk stal akciovou společností. V komunálních volbách byl starostou města zvolen opět Pavel Rynt. V říjnu 1995 byl slavnostně otevřen penzion pro důchodce, vedle mostu T. G. Masaryka byla zahájena stavba lávky pro pěší. Po jejím otevření v prosinci 1996 byla zahájena oprava mostu.\n\nMěsto postihla povodňová vlna, svou prudkostí a svými následky zatím největší v historii dolního Povltaví. Při této povodni patřily Kralupy mezi nejzasaženější města. Na některých domech je dodnes vidět typická „čára“ ukazující výšku tehdejší hladiny. Obnova zničených objektů pak pokračovala celá další léta. Povodeň kulminovala 14. srpna, kdy se průtok přiblížil hodnotě 5 000 ms. Pod vodou se ocitl celý střed města včetně postranních ulic, do kterých se rozlil Zákolanský potok. Na náměstí sahala hladina vody do výšky 2 metrů, zaplaveno bylo i nádraží. Voda ohrožovala i železobetonový most Tomáše Garriguea Masaryka. Sjely se hasičské záchranné sbory z blízkého i vzdáleného okolí, evakuace obyvatel z ohrožených objektů proběhly beze ztrát na životech.\n\nPo opadnutí vody začal úklid a ukázaly se vzniklé škody, které pomáhali likvidovat všichni. Dobrou organizační činností a za pomoci ze sousedních měst a obcí se do Vánoc podařilo město uklidit. Odstraňování následků povodně pokračovalo i v dalších letech a zdá se, že město přitom dostalo přívětivější vzhled.\n\nV květnu 2017 skupina zdejších sympatizantů s postavou Švejka, z díla \"Osudy dobrého vojáka Švejka za světové války\" od Jaroslava Haška, instalovala sochu této literární postavy do pěší zóny zdejší Husovy ulice. Náklady na zhotovení skulptury vyčíslili členové spolku na 400 tisíc českých korun, které vybrali formou sbírky.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nVe městě Kralupy nad Vltavou \"(9 591 obyvatel)\" byly v roce 1932 evidovány tyto živnosti a obchody (výběr):\nV obci Minice \"(833 obyvatel, katolický kostel, sbor dobrovolných hasičů, samostatná obec se později stala součástí Kralup nad Vltavou)\" byly v roce 1932 evidovány tyto živnosti a obchody: holič, 3 hostince, 2 kapelníci, konsum Svépomoc, kovář, mlýn, 2 obchody s obrazy, obuvník, 4 obchody s ovocem, pekař, pokrývač, povozník, 7 rolníků, řezník, sadař, 4 obchody se smíšeným zbožím, Spořitelní a záložní spolek pro Minice, 3 trafiky, truhlář, obchod s uhlím.\n\nV obci Zeměchy \"(471 obyvatel, katolický kostel, samostatná obec se později stala součástí Kralup nad Vltavou)\" byly v roce 1932 evidovány tyto živnosti a obchody: 2 hostince, košíkář, kovář, 2 obuvníci, 2 rolníci, řezník, 3 obchody se smíšeným zbožím, 2 švadleny, trafika, obchod s uhlím, obchod s dřevěným uhlím.\n\nPodle sčítání 1921 zde žilo v 613 domech 5 814 obyvatel, z nichž bylo 3 028 žen. 5 728 obyvatel se hlásilo k československé národnosti, 33 k německé a 6 k židovské. Žilo zde 3 832 římských katolíků, 220 evangelíků, 58 příslušníků Církve československé husitské a 119 židů. Podle sčítání 1930 zde žilo v 1 534 domech 9 587 obyvatel. 9 445 obyvatel se hlásilo k československé národnosti a 86 k německé. Žilo zde 6 457 římských katolíků, 446 evangelíků, 301 příslušníků Církve československé husitské a 140 židů.\n\nMěstské muzeum bylo znovu otevřeno po rekonstrukci. Rok 2000 byl rokem četných výročí. Uplynulo 55 let od amerického náletu, 150 let od zahájení pravidelné železniční dopravy, 120 let od narození kralupského rodáka, malíře Jiřího Karpelese, 120. výročí založení oslavila Městská knihovna a bylo vzpomenuto i 130. výročí narození malíře Josefa Holuba.\n\nMěstské muzeum kromě archeologických nálezů a historie okolí věnuje zvláštní pozornost též básníku Jaroslavu Seifertovi a kralupskému rodákovi, malíři Jiřímu Karpelesovi, známému ve světě pod jménem Georges Kars (1880-1945). V roce 2002 se město připravovalo k oslavám svého 100. výročí, k nimž už nedošlo.\n\n\n\n\n\nDopravní síť\n\nVeřejná doprava 2012\n\n\n\n\n\n\n"}
{"id": "239873", "url": "https://cs.wikipedia.org/wiki?curid=239873", "title": "Křídlo letadla", "text": "Křídlo letadla\n\nKřídlo letadla je hlavní nosná plocha, na níž se při pohybu vytváří největší část vztlaku. Je proto podstatnou částí letadel těžších než vzduch a na jeho uspořádání, tvaru, profilu i konstrukci hodně záleží.\n\nVztlak na křídle vzniká jako silová reakce při ohybu svazku proudnic – pohybující se křídlo vychyluje okolní vzduch směrem dolů, načež na křídlo jako reakce působí síla směrem vzhůru. Rozšířené, ale zpochybňované vysvětlení vzniku dynamického vztlaku, je založeno na Bernoulliho rovnici: Profil křídla obtékají proudnice rozdílnou rychlostí – nad křídlem rychleji než pod ním. Tím vzniká nad křídlem podle Bernoulliho rovnice podtlak, kdežto prohnutí spodní plochy a náběhový úhel křídla vytvářejí pod křídlem jistý přetlak. Na náběžné hraně křídla se vzduch rozděluje a na odtokové hraně se proudnice zase spojují. Profil musí být navržen tak, aby na odtokové hraně nevznikaly zbytečné víry. Spojnice krajních bodů profilu (na náběžné a odtokové hraně) se nazývá tětiva profilu. Tětiva profilu svírá s podélnou osou letadla úhel náběhu, který se na vytváření vztlaku podstatně podílí, hlavně při nižších rychlostech.\n\nU šípovitých křídel se proudnice navíc odchylují od osy letadla, čemuž se někdy brání plechovými přepážkami na svrchní ploše. Na koncích křídel vznikají různé víry, které znamenají ztrátu energie a zvýšený odpor. Někdy se jim brání winglety – malými pomocnými aerodynamickými plochami na konci křídel.\n\nV půdorysu letadla jsou křídla nejčastěji umístěna kolmo na trup a souměrně vůči němu, a to v přední části trupu. Na zadním konci trupu jsou pak menší ocasní plochy. Obrácené uspořádání s menšími plochami vpředu a hlavními vzadu se nazývá kachna. Pro vysoké rychlosti se často volí deltová křídla, které sahají až ke konci trupu. Řada konstruktérů experimentovala se samokřídlem, které žádný trup nemá a i užitečný náklad je umístěn v křídle.\n\nV počátcích letectví, kdy nebyly k dispozici dostatečně výkonné motory, se konstruktéři snažili plochu křídel zvětšit dvojplošným uspořádáním: umísťovali nad sebe dvě podobná křídla, někdy stejně dlouhá, někdy bylo dolní křídlo kratší. Výjimečně se objevila i konstrukce se třemi křídly nad sebou. Pokud byla křídla spojena lanky nebo vzpěrami, byla celková konstrukce také tužší a pevnější. Hlavní nevýhodou dvojplošníků byl podstatně větší čelní odpor, který silně omezoval dosažitelnou rychlost. Proto se zhruba od 30. let 20. století dvojplošníky opustily a téměř úplně je nahradily jednoplošníky, většinou samonosné celokovové konstrukce, která nevyžaduje žádné vzpěry.\n\nPokud jde o výškové umístění křídel vůči ose trupu, převládaly ve starší době hornoplošníky, které se dnes vyskytují jednak mezi lehkými turistickými letadly, ultralehkými letadly a naopak u největších transportních letadel. Také hydroplány se konstruují jako hornopološníky kvůli přistávání na vodní hladině. Nejběžnější jsou dnes dolnoplošníky, kde se snáze řeší pevné spojení obou polovin křídla (centroplán) než u středoplošníků.\n\nKřídla mohou být přímá, to jest kolmá k ose letadla, anebo šípovitá, což je výhodné pro vyšší rychlosti. Pro nadzvukové rychlosti se používá křídlo ve tvaru písmene delta a někdy se užívá takzvaná proměnná geometrie křídel, kdy se šípovitost křídla (úhel mezi náběžnými hranami obou polovin křídla) při dosažení jisté rychlosti může zmenšit.\n\nPůdorysný tvar křídla je silně podmíněn jeho konstrukcí a pevností použitých materiálů. U nejstarších letadel s dřevěnou konstrukcí a plátěným potahem byl tvar nejčastěji obdélníkový, případně se zaobleným koncem křídla. Později se s tvary hodně experimentovalo, dnes jsou celokovová křídla nejčastěji lichoběžníkovitá a velkou roli hraje jejich štíhlost, poměr mezi hloubkou a délkou křídla. Vysokou štíhlost potřebují výkonné větroně, protože se tím zvyšuje jejich klouzavost a dosahuje až hodnot kolem 50:1. Pro vyšší rychlosti se vesměs užívají křídla šípovitá.\nKřídlo má obvykle jeden nebo dva podélné nosníky, často s uzavřeným profilem (obdélník, elipsa, ovál), na něž jsou navlečena příčná žebra, obvykle vylehčená otvory. Potah křídel je na žebra nanýtován a vyroben z plechu, nejčastější materiál jsou slitiny hliníku, pro nejvyšší nároky titan. Náběhová hrana křídla je totiž při vysokých rychlostech silně tepelně namáhána. Potahy křídel nadzvukových letadel se někdy vyrábějí z plného materiálu, například frézováním nebo leptáním, aby se dala dosáhnout co největší pevnost i tvarová přesnost.\n\nV křídlech dopravních letadel bývají umístěny palivové nádrže, aby byly co nejblíže k těžišti letadla a aby se tak toto těžiště během letu příliš neposouvalo. Nicméně i tak mívají letadla automatické přečerpávací systémy, jimiž se letadlo podélně vyvažuje. Konstrukci křídel komplikuje samozřejmý požadavek, aby se dala poměrně jednoduše a rychle odmontovat, například při přepravě a opravách letadla.\n\nNatáčení letadla kolem jeho podélné osy se zprvu řešilo prostým ohýbáním krajů křídla na koncích lanky. Později vznikla křidélka, která slouží i k vyrovnávání nežádoucího kývání kolem podélné osy zejména při přistávání. Protože moderní letadla mají létat vysokou rychlostí a přistávat co nejnižší, mívají celou řadu pohyblivých prvků, které mění aerodynamické vlastnosti křídla. Na náběžné hraně to jsou tak zvané sloty, které vytvářejí štěrbinu před křídlem a zvyšují tím vztlak. Pokud jsou pohyblivé, nazývají se slaty (\"slats\"). Na odtokové hraně jsou to vztlakové klapky, rovněž užívané při startu a přistání, které podstatně mění profil křídla i úhel náběhu. Na svrchní ploše křídla nad nimi jsou umístěny aerodynamické brzdy a spoilery (rušiče vztlaku), které letadlo v okamžiku přistání brzdí a zároveň zvyšují tlak na podvozek, aby se zajistila účinnost podvozkových brzd a zabránilo smyku. Spoilery se někdy užívají i za letu při strmějším klesání.\n\nNa křídlech větších letadel jsou kromě toho často upevněny motorové gondoly a do nich se obvykle také zatahují podvozky. Mechanika podvozků je neobyčejně složitá a přitom musí být velmi spolehlivá.\n\n\n"}
{"id": "239879", "url": "https://cs.wikipedia.org/wiki?curid=239879", "title": "Mount Stanley", "text": "Mount Stanley\n\nMount Stanley nazývaný také Margherita nebo Margherita Peak je masív nacházející se v africkém pohoří Ruwenzori na hranicích mezi Ugandou a Demokratickou republikou Kongo. Nejvyšší vrchol masívu Margherita Peak je s 5109 m nejvyšším vrcholem těchto států a třetí nejvyšší horou Afriky. Její vrchol jako první zdolal v roce 1907 vévoda z Abruzzi.\n\nMasív Mount Stanley má dva hlavní a několik vedlejších vrcholů:\n\nZápadní svahy odvodňují pravé přítoky řeky Semliki. Voda z východních svahů odtéká do jezera George a z něho pak do Edwardova jezera. Celý masiv tak odvodňuje Nil a je zároveň nejvyšším vrcholem jeho povodí.\n\n\n"}
{"id": "239883", "url": "https://cs.wikipedia.org/wiki?curid=239883", "title": "Pěvecká konzervatoř Praha", "text": "Pěvecká konzervatoř Praha\n\nPěvecká konzervatoř Praha nebo též \"Pěvecká konservatoř Praha, s.r.o.\", byla soukromá pěvecká škola v Praze v letech 1992-2000.\n\nŠkolu založil v roce 1992 hlasový pedagog Josef Rybička (1922-2015). Sídlo školy bylo v Gröbově vile v areálu Havlíčkových sadů na pažských Vinohradech.\n\nUprostřed probíhajícího školního roku 1999/2000 (k 1. lednu 2000) byla činnost školy za ne zcela jasných okolností pozastavena. I přes veřejné protesty studentů, pedagogů i předních uměleckých činitelů (sólistů i vrcholných představitelů Národního divadla a dalších operních scén, divadelních režisérů i vedení konkurenčních konzervatoří) se nepodařilo od Ministerstva školství získat potřebné finanční prostředky pro provoz školy a její činnost musela být ukončena.\n\nOddělení klasického zpěvu\nOddělení populárního zpěvu:\nPříbuzné obory:\n\nI přes relativně krátkou dobu existence, škola vychovala řadu nadějných zpěváků. Mnozí absolventi školy se dnes profesionálně zabývají zpěvem, hudbou či v oboru herectví. Jména alespoň několika z nich:\n"}
{"id": "239885", "url": "https://cs.wikipedia.org/wiki?curid=239885", "title": "Angela Gossow", "text": "Angela Gossow\n\nAngela Nathalie Gossow (* 5. listopadu 1974, Kolín nad Rýnem, Německo) je bývalá death metalová zpěvačka, žurnalistka a současná manažerka kapely Arch Enemy. Od roku 2000 do března 2014 účinkovala se švédskou kapelou Arch Enemy. Předtím vystupovala se skupinami Asmodina a Mistress. Je jednou z mála death-metalových zpěvaček. Největší vliv na ni měli Jeff Walker, David Vincent, Chuck Billy, John Tardy a Chuck Schuldiner. Jelikož je proti krutosti, které je pácháno masným průmyslem na zvířatech, je už od dětství přísnou vegankou.\n\nK Arch Enemy se připojila v listopadu 2000, po odchodu bývalého zpěváka jménem Johan Liiva. Toho času udělala pro jeden německý webzine rozhovor s Michaelem Amottem (kytarista Arch enemy). Během rozhovoru mu Angela dala demo, které označila jako \"nekvalitní videonahrávku vystoupení z klubu\". Když se kapela zbavila zpěváka, pozvali si ji na konkurs. Amott říká, že ostatní účastníci neměli proti ní šanci. Se skupinou vystupovala do roku 2014, kdy ji nahradila její dobrá kamarádka Alissa White-Gluz, do té doby zpívající v kapele The Agonist. Angela nadále zůstává v Arch Enemy v roli manažerky. V roli manažerky se ujme i připravované sólové desky Alissy, která vyjde v roce 2017 pod názvem \"Alissa\".\n\n\n"}
{"id": "239887", "url": "https://cs.wikipedia.org/wiki?curid=239887", "title": "Krzysztof Zanussi", "text": "Krzysztof Zanussi\n\nKrzysztof Zanussi (* 17. června 1939 ve Varšavě) je jeden z nejvýznamnějších polských režisérů a scenáristů.\n\nVystudoval fyziku na Varšavské univerzitě (1955–59) a filosofii na Jagellonské univerzitě (1959–62). Studium režie ukončil v roce 1967 v Lodži.\n\nAngažoval se v amatérském filmovém hnutí, natočil 11 filmů, z nichž 9 bylo oceněno. Od roku 1980 je ředitelem Filmového studia „TOR“. V letech 1971–83 plnil funkci viceprezidenta Svazu polských filmařů. Přednášel na řadě filmových škol, mj. na PWSTiF v Lodži, National Film School ve Velké Británii, na Kolumbijské univerzitě v New Yorku, na Kalifornské univerzitě v Berkeley, Cambridge a Rice University (Houston). Více než 20 let vede kurzy na Vyšší režisérské škole v Moskvě a více než třicet let je spojen se Slezskou univerzitou. Je rovněž divadelním a operním režisérem. Působí jako režisér mj. v divadlech v Miláně, Římě, Palermu, Syrakusách, Bonnu, Moskvě, Brémách a Basileji.\n\nFilmy Krzysztofa Zanussiho byly oceněny řadou prestižních cen na mezinárodních filmových festivalech, mj. v Cannes, Benátkách a Moskvě. Jejich tvůrce získal mj. vyznamenání Komandérský kříž s hvězdou Řádu znovuzrozeného Polska, Commandeur d’l'Ordre des Arts et des Lettres (Francie), David di Donatello (Itálie), Důstojnický kříž Řádu za zásluhy o Italskou republiku, Komandérský kříž Řádu za zásluhy o Litvu nebo Řád knížete Jaroslava Moudrého, který mu udělil ukrajinský prezident. Je autorem řady knih: \"O montażu w filmie amatorskim\" (O střihu v amatérském filmu, 1968), \"Rozmowy o filmie amatorskim\" (Rozhovory o amatérském filmu, 1978), \"Scenariusze filmowe\" (šestidílné Filmové scénáře, vyšly v Itálii, Německu a v Maďarsku), \"Pora umierać\" (Čas umírat, 1999) – vyšlo polsky, rusky, bulharsky, italsky a ukrajinsky, \"Miedzy jarmarkiem a salonem\" (Mezi jarmarkem a salónem, 1999) – vyšlo polsky a rusky. \nV letech 1990–94 byl prezidentem Federace evropských filmových režisérů (FERA). Bývalý prezident Asociace EUROVISIONI. Člen Rady evropské filmové akademie, Pontifikační komise pro kulturu ve Vatikánu, Polské akademie umění, PEN-Clubu a Svazu polských spisovatelů. Čestný doktorát moskevského WGIK, „I.L. Caragiale” (Bukurešť), European Humanities University (Minsk), Bulgarian University (Sofie), University of Film and Television (Petrohrad), Lublinské katolické univerzity, Opolské univerzity, Státní univerzity Janka Kupaly v Hrodně, Lodžské univerzity a Pázmány Péter Catholic University (Budapešť), získal prestižní cenu Luky Branjoviće Navarrské univerzity.\n\nPodle údajů uložených v Instytut Pamięci Narodowej 1962 – 1964 byl registrován jako spolupracovník komunistické tajné policie Służba Bezpieczeństwa s krycí jménem \"Aktor\". Několikrát se bavil s důstojníky tajné služby, avšak nikdy nefungoval jako tajný spolupracovník. Zanussi o svých kontaktech se SB otevřeně hovoří, avšak popírá, že by komukoliv ublížil. Archivy IPN jeho slova potvrzují. \n\n\n\n\n\n"}
{"id": "239892", "url": "https://cs.wikipedia.org/wiki?curid=239892", "title": "Čagan (přítok Uralu)", "text": "Čagan (přítok Uralu)\n\nČagan ( ) je řeka v Orenburské oblasti v Rusku a v Západokazašské oblasti v Kazachstánu. Je 264 km dlouhá. Povodí má rozlohu 7 530 km².\n\nPramení ve vysočině Obščij Syrt. Je pravým přítokem Uralu.\n\nZdroj vody je převážně sněhový. Průměrný roční průtok vody ve vzdálenosti 40 km od ústí je 7,7 m³/s. Zamrzá většinou v listopadu, někdy však až na začátku ledna. Na horním toku promrzá až do dna. Rozmrzá na konci března až v dubnu.\n"}
{"id": "239895", "url": "https://cs.wikipedia.org/wiki?curid=239895", "title": "Kateřina Jalovcová", "text": "Kateřina Jalovcová\n\nKateřina Jalovcová (* 1978 Rakovník) je česká operní zpěvačka, mezzosopranistka. Mezinárodní pěveckou dráhu nastoupila v roce 2004, od roku 2006 je sólistkou Národního divadla v Praze.\n\nKateřina Jalovcová studovala obor klasický zpěv na Pražské konzervatoři u prof. Brigity Šulcové. \n\nV letech 2004–2006 byla sólistkou Divadla F. X. Šaldy v Liberci. Jako host účinkuje též na dalších českých i zahraničních scénách (Moravské divadlo v Olomouci, Jihočeské divadlo v Českých Budějovicích, Divadlo Josefa Kajetána Tyla v Plzni, Opernhaus Graz, Wexfordský operní festival ad.). \n\nMezi největší role, které ztvárnila patří Azucena z Verdiho \"Trubadúra\", Ulrica z Verdiho \"Maškarního plesu\", Preziosilla z Verdiho \"Síly osudu\", Siebel v Gounodově \"Faust a Markétka\" či role Fjodora v Musorgského \"Borisi Godunovovi\".\n\nOd roku 2006 je stálou sólistkou opery Národního divadla v Praze, kde nastudovala řadu rolí, např. Annio v Mozartově \"La clemenza di Tito\", Cherubín v Mozartově \"Figarově svatbě\", Dalila v Saint-Saënsově \"Samsonovi a Dalile\", Káťa ve Dvořákově \"Čertovi a Káče\", Meg Page ve Verdiho \"Falstaffovi\", Olga v Čajkovského \"Evžen Oněgin\", pastýřka v Janáčkově \"Jenůfě\" či Ježibaba ve Dvořákově \"Rusalce\".\n\nV červnu 2007 na Wexford Festival Opera ztvárnila roli Ježibaby v \"Rusalce\". a v následujícím roce opět ve Wexfordu zpívla roli Lel ve \"Sněhurce\" Rimského-Korsakova pod vedením Dmitrije Jurovského. \n\nVystupovala také několikrát na koncertě se Symfonickým orchestrem FOK, zejména pak v nastudování role Jokasty ve Stravinského oratoriu \"Oedipus rex\", či altového partu ve Dvořákově's \"Requiem\" pod taktovkou Jiřího Kouta.\n\nV roce 2001, v době sých studií, získala 1. cenu v Pardubické soutěži konzervatoří. V roce 2004 byla nominována na cenu Alfréda Radoka jako talent roku. V červnu 2007 byla oceněna jako nejtalentovanější mladá zpěvačka na Wexford Festival Opera za ztvárnění Ježibaby v \"Rusalce\". \n\n\n\n\n\n\n\n\n\n\n\n\n"}
{"id": "239896", "url": "https://cs.wikipedia.org/wiki?curid=239896", "title": "PKP", "text": "PKP\n\nZkratka PKP může označovat:\n\n"}
{"id": "239897", "url": "https://cs.wikipedia.org/wiki?curid=239897", "title": "IDS", "text": "IDS\n\nZkratka IDS může znamenat: \n\nDále je zkratka IDS obsažena nebo používána v názvech firem nebo organizačních útvarů: \n"}
{"id": "239901", "url": "https://cs.wikipedia.org/wiki?curid=239901", "title": "2006 v římskokatolické církvi", "text": "2006 v římskokatolické církvi\n\n\n\n\n\n\n\n\n"}
{"id": "239903", "url": "https://cs.wikipedia.org/wiki?curid=239903", "title": "Indukční efekt", "text": "Indukční efekt\n\nIndukční efekt (též induktivní efekt) je změna elektronové hustoty působením substituentu s rozdílnou elektronegativitou. K této změně dochází vlivem polarizace vazby, která indukuje parciální náboje. Jejich vliv se dále šíří po σ-vazbách a rychle slábnou (vzdálenost 2-3 vazeb).\n\nAtomy nebo funkční skupiny (substituenty), které přitahují vazebné elektrony silněji než vodík (jsou elektronegativnější) a tudíž \"snižují\" elektronovou hustotu, mají \"záporný\" indukční efekt -I.\n\nAtomy nebo funkční skupiny (substituenty), které přitahují vazebné elektrony slaběji než vodík (jsou elektropozitivnější) a tudíž \"zvyšují\" elektronovou hustotu, mají \"kladný\" indukční efekt +I.\n\nIndukční efekt se projevuje v následujících případech:\n\n"}
{"id": "239904", "url": "https://cs.wikipedia.org/wiki?curid=239904", "title": "Vlastislav Mareček", "text": "Vlastislav Mareček\n\nVlastislav Mareček (15. dubna 1966 Uherské Hradiště – 2. září 2007 Praha) byl český fotbalista a fotbalový trenér.\n\nJako hráč hrál za FK Kunovice (1974-1989), zde začala i jeho trenérská kariéra (1989-1994). Dále trénoval Synot Staré Město (1994-1995), Zlín (1995-2004), FK Teplice (2004-2006). Působil také jako asistent reprezentace ČR do 16 let (1997-1998), do 18 let (1998-2000), do 20 let (2000-2001),\ndo 19 let (2002-2003), do 21 let (od 2004-2007).\n\nBilance v české lize: 106 utkání, 45 výher, 31 remíz, 30 proher\n\nZemřel na rakovinu, se kterou opakovaně bojoval. První léčba v roce 2002 byla úspěšná, na přelomu let 2006/2007 se ale objevila recidiva onemocnění. Několik měsíců se léčil v Masarykově onkologickém ústavu v Brně, později v nemocnici na Karlově náměstí v Praze, kde také zemřel. S manželkou Hanou měli dva syny, Martina a Davida. Sport měl nejen jako povolání i jako zálibu. Kromě fotbalu se věnoval tenisu, lyžování a hudbě.\n\n"}
{"id": "239905", "url": "https://cs.wikipedia.org/wiki?curid=239905", "title": "On The Road (festival)", "text": "On The Road (festival)\n\nOn The Road je benefiční hudební a kulturní festival podporující kulturu v Pardubickém kraji pořádaný občanským sdružením Dea Dealbata. Každoročně představuje regionální i známé kapely. \nSoučástí festivalu jsou vystoupení amatérských divadel, autorská čtení, promítání filmů, workshopy, čajovna, turnaje ve stolním fotbálku.\n\nFestival se koná v přírodním areálu koupaliště nedaleko Lázní Bohdaneč. \n\nFestival se účastní projektu Čistý festival a ve spolupráci se sdružením Město na kole podporuje ekologickou (cyklistickou) dopravu na festival. \n\nZe vstupného festival podporuje tyto charitativní organizace domácího i zahraničního významu:\nOba projekty se představují návštěvníkům prostřednictvím informačních stánků v areálu festivalu.\n\nFestival On The Road vznikl roku 2006 spojením dvou pardubických festivalů \"Uganda\" a \"Kalkata fest\". \nPro zkvalitnění své činnosti se pořadatelé rozhodli v tomto roce založit občanské sdružení \"Dea Dealbata\", které si klade za cíl pořádat i jiné kulturní akce v Pardubickém kraji během celého roku. V období Vánoc je pořádán Zimní On The Road v pardubickém hudebním klubu Ponorka.\n\n25. a 26. srpna – vystoupili Čankišou, Priessnitz, Volant, Vypsaná fiXa, Znouzectnost, Miou Miou, Matthew´s Workshop, Kalkata Underground, Battle, Kulturní zřízenost, Swordfishtrombones, Chocolate Jesus, Ferdinand von Zeppelin, Photolab, Double Bubble, Houba, Dukla vozovna, V.P.R., Vyhoukaná sowa, Jana Vébrová a Folk3mail.\nFestival přivítal 1200 návštěvníků a výtěžek 32 000 Kč byl odevzdán ve prospěch projektů neziskových organizací.\n\n24. a 25. srpna – vystoupili Sto zvířat, Vypsaná fiXa, UDG, Volant, Matthew´s Workshop, Skapollo, Dukla vozovna, Double Bubble, Funktomas, Imodium, Garage s Tony Ducháčkem, Totální nasazení, Alef Zero a Hlína. Přišlo přes 1400 návštěvníků.\n\n29. a 30. srpna – vystoupili Wohnout, Vypsaná fiXa, Už jsme doma, Le Pneumatique, Prague Ska Conspiracy, The Bombers & Jaromir 99, Znouzectnost, Volant, Dukla Vozovna, Blue Effect, Kalkata band, Please The Trees, VPR, Matthew´s Workshop, Bikini Fundamentalista v pásmu Gazi, Segundo Jungle, Gentle Patience, První Hoře. Přišlo okolo 1300 návštěvníků.\n\n28. a 29. srpna – vystoupili Vypsaná fiXa, Xavier Baumaxa, Garage, Michal Hrůza, Fast Food Orchestra, Pavilon M2, Schodiště, Volant, Dukla vozovna, Kalkata band, Matthew´s Workshop, The Prostitutes, OTK, Ganja Haze, Prohrála v kartách, Hm..., Skapollo, Racoon´s. Necelé 2000 návštěvníků.\n\n27. a 28. srpna – vystoupili Vypsaná fiXa, Sto zvířat, Volant, Priessnitz, Fast Food Orchestra, Skyline, Dukla vozovna, Znouzectnost, Čokovoko, Eggnoise, Chocolate Jesus, Kalkata band, Matthew´s Workshop. Novinkou ročníku byla organizovaná cyklojízda na festival z centra Pardubic\n\n26. a 27. srpna – vystoupili Visací zámek, Mňága a Žďorp, Vypsaná fiXa, Lenka Dusilová, Volant, Zuby nehty, Znouzectnost, Queens of Everything, Dukla vozovna, Rock and Roll Band Marcela Woodmana, Kalkata band, Matthew´s Workshop, Sabrage, Špičková kultura, Myštet\n\n26. a 27. srpna – vystoupili Vypsaná fiXa, Wohnout, Sto zvířat, Prague Conspiracy, Blue Effect, Volant, Kašpárek v rohlíku, Citizen 37, Poletíme?, Kalkata band, Double Bubble, Chocolate Jesus, Biorchestr, Beatles revival, Honza\n\n"}
{"id": "239907", "url": "https://cs.wikipedia.org/wiki?curid=239907", "title": "Meteoritické jezero", "text": "Meteoritické jezero\n\nMeteoritické jezero je druh jezera, které vznikne v důsledku dopadu meteoritu na pevný zemský povrch. Prohlubeň meteoritického kráteru může být zaplněna povrchovou nebo podpovrchovou vodou a to buď zcela nebo částečně.\n\nNejvětšim meteoritickým kráterem v Evropě je Siljan ve Švédsku.\n\n\n"}
{"id": "239910", "url": "https://cs.wikipedia.org/wiki?curid=239910", "title": "ZNKR Seitei Iaidó Kata", "text": "ZNKR Seitei Iaidó Kata\n\nZNKR Seitei Iaidó Kata (japonsky 全日本剣道連盟 制定 居合道 形) (známo také pod pojmy \"seitei\", či \"seitei iai\") je oficiální systém iaidó Celojaponské kendó federace All Japan Kendo Federation (AJKF, \"Zen Nippon Kendo Renmei\" 全日本剣道連盟 nebo ZNKR).\n\nJeho cílem je snazší přiblížení iaidó široké veřejnosti a jedná se pouze o jeho základy, obecně je chápan jako základ před studiem korjú. V tuto dobu obsahuje tato škola celkem 12 kata iai, které představují základ pro cvičení iaido. Škola Seitei Iai je rovněž standardem pro soutěž v iaidó.\n\nV roce 1966 proběhlo v Ósace 1. Iaidó Taikai a bylo rozhodnuto, že pro lidi cvičící Kendó bude utvořen zjednodušený systém výuky Iaidó. Tento systém byl nazván ZNKR Seitei Iaidó Kata. Sestavování Seitei Iai byli za Kendó přítomni TOUNO Hashimori, TAMARI Yoshiaki, SATO Akira a tehdejší předseda ZNKR Ótani Kazuno a zástupci starých škol iaidó:\nMUTÓ Shuzó, TERAI Tomotaka(oba Hasegawa Eišin rjú - 長谷川英信流), YOSHIZAWA Kazuki, SAWAYAMA Shúzó(oba Hóki rjú - 伯耆流 nebo 片山伯耆流 Katajama Hóki rjú), MASAOKA Itsumi, YAMAMOTO Harusuke(oba Musó Džikiden Eišin rjú 無双直伝英信流), SUETSUGU Tomezó, KANIMOTO Éiči, MATSUMATA Toširó, DANZAKI Tomoaki, YAMATSUTA Júikiči, NUKATA Osa, Ómura Tadatsugu(všichni Musó Šinden rjú - 夢想神伝流).\n\nZ jednání vzešly 3 základní podmínky pro sestavení Seitei Iai:\n\nMotto celého jednání bylo: „Není důležité, aby byly zastoupeny všechny školy Iai, ale důležitý je nový přístup.“ Na základě tohoto přístupu a výše zmíněných bodů došlo k výběru následujících technik: Nukicuke No Joko Ičimondži Giri (horizontální sek s vytasením meče), Todome No Tate Ičimondži Giri (vertikální sek od hlavy do pasu), Naname No Kesa Giri (diagonální sek zleva doprava - po lemu kimona), Gjaku Naname No Giri (Kaešigata - obranná technika, sek provedený po odvrácení seku), Gekitocu No Ittó (bodnutí).\n\nV původní pojetí tedy šlo o 3x Suwariwaza kata (kata začínající ze sedu), 1x Tačihiza kata (kata začínající z kleku) a 3x Tačiwaza kata (kata začínající v postoji).\n\nPrvní veřejné představení nově vzniklého výukového systému Seitei Iai proběhlo 1. dubna 1969 v areálu Butokuden, který se nachází ve městě Kyoto a jeho prezentace se ujal KANIMOTO Eichi. Od tohoto dne začala platit pravidla pro výuku Seitei Iai.\nRoku 1980 byly přidány další 3 Tačiwaza kata.\nRoku 1988 došlo k pozměnění pravidel pro závodníky i rozhodčí.\nRoku 2000 byly přidány další 2 Tačiwaza kata.\n\nDnes je Seitei Iai šířeno a cvičeno po celém světě. V Evropě je pravidelně pořádána soutěž Mistrovství Evropy iaidó.\n\n\"skupina Seiza no bu (kata ze sedu)\"\n\n\"skupina Iai hiza no bu (kata z kleku)\"\n\n\"skupina Tači iai no bu (kata ve stoje)\"\n\nkolektiv AJKF, AJKF Iai Manual (Revised), 2007\n\n"}
{"id": "239911", "url": "https://cs.wikipedia.org/wiki?curid=239911", "title": "Markéta Zehrerová", "text": "Markéta Zehrerová\n\nMarkéta Zehrerová (* 22. březen 1976 Praha) je česká zpěvačka, známá především jako představitelka hlavních rolí v muzikálech. Zpěv studovala na Pěvecké konzervatoři Praha u prof. Svatavy Černé a od roku 1999 na Konzervatoři Jaroslava Ježka, kde úspěšně absolvovala v roce 2003. \n\nOd roku 2000 vystupuje s kapelou Boom!Band. Působila čtyři roky v divadle Semafor.\n\nZtvárnila roli Fulvie v muzikálu Kleopatra. Vystupovala v muzikálu Johanka z Arku. Role Mylady a královny Anny v muzikálu Tři mušketýři. Hrála ve filmech Jiřího Suchého \"Královna bublin\" (1999) a \"Zajatec lesa\" (2001).\n\n"}
{"id": "239912", "url": "https://cs.wikipedia.org/wiki?curid=239912", "title": "Mount Logan", "text": "Mount Logan\n\nMount Logan je nejvyšší hora Kanady a po vrcholu Denali (6168 m) zároveň druhá nejvyšší hora Severní Ameriky. Hora byla pojmenována po Siru Williamu Edmondu Loganovi, kanadskému geologovi a zakladateli kanadské geologické služby (GSC). Vrchol se nachází na území národního parku a rezervace Kluane (Světové přírodní dědictví UNESCO) v jihozápadním Yukonu. Na úpatí hory „pramení“ ledovce Hubbard a Logan. Díky stále aktivnímu geologickému podloží hora stále ještě „roste“. Před rokem 1992 byla přesná výška hory udávaná 6050 m. V květnu 1992 vylezla expedice GSC na vrchol Mount Logan a s použitím GPS opravila její skutečnou výšku na současných 5959 m.\nMezinárodní tým (kanadský, britský a americký) plánoval pokus o prvovýstup v roce 1924, ale velké časové zdržení přípravy donutilo organizátory odložit výstup až na rok 1925. Od pobřeží Tichého oceánu museli ujít horolezci k masivu 200 kilometrů do vzdálenosti 10 km od ledovce \"Logan Glacier\", kde postavili základní tábor. Navečer, 23. června 1925, Albert H. MacCarthy, H.F. Lambart, A. Carpe, W.W. Foster, N. Read a A. Taylor stanuli jako první na vrcholu nejvyšší hory v Kanadě.\n\nMasív Mount Logan má několik vrcholů:\n\nVýstupové trasy jsou např.:\n\nMount Logan převyšuje své okolí o takřka 3000 metrů a působí tak velmi mohutným dojmem. Ačkoli výstup na vrchol není technicky obtížný, je díky své izolovanosti, velké výšce, extrémně nízkým teplotám, jež se zde vyskytují, a silnému větru (až 150 km/h) a bouřím jedním z nejobtížnějších vysokých vrcholů kontinentu. Žádné roční období se nedá nazvat ideální pro výstup. Vzhledem k blízkosti Aljašského zálivu mohou přivanout bouře prakticky kdykoliv. Nejčastěji využívané období pro výstup je od konce dubna po začátek července.\n\nV masivu Mount Logan byla údajně zaznamenána dne 26. května 1991 extrémní zimní teplota -77,5 °C.\n\n\n"}
{"id": "239916", "url": "https://cs.wikipedia.org/wiki?curid=239916", "title": "Luigi Motta", "text": "Luigi Motta\n\nLuigi Motta (11. července 1881, Bussolengo, Verona – 18. prosince 1955, Milán) byl populární italský spisovatel dobrodružných románů, známý mimo jiné také jako pokračovatel příběhů Emila Salgariho o Sandokanovi, který vede boj proti utlačovatelům malajských domorodců.\n\n\n\n"}
{"id": "239928", "url": "https://cs.wikipedia.org/wiki?curid=239928", "title": "Kočkodan husarský", "text": "Kočkodan husarský\n\nKočkodan husarský (\"Erythrocebus patas\") je primát rozšířený v západní až východní Africe v travnatých stepích. Pobíhá po čtyřech, tak rychle, že vyvine rychlost až 50 km/h. Za den dokáže uběhnout až 10 km. Na strom se neuchyluje ani v případě nebezpečí, ale někdy na nich nocuje. Také porod probíhá na stromě.\n\nDosahuje délky 60–88 cm a váhy 10–13 kg. Živí se převážně ovocem, semeny, hmyzem, ještěrkami a ptačími vejci. Žije ve větších skupinách po 10–15, každá skupina má své území okolo 20 km².\nMusí být neustále pohromadě, nebo se alespoň vidět. Proto se také příliš často neozývají, jsou si stále jeden druhému na dohled.\n\n\n"}
{"id": "239932", "url": "https://cs.wikipedia.org/wiki?curid=239932", "title": "Meledic", "text": "Meledic\n\nSlaná náhorní plošina Meledic se nachází v katastru obce Mânzălești v župě Buzău. Plošina vystupuje několik desítek metrů nad okolní terén. Na jižní straně je ohraničena říčkou Slanic, ze severu potokem Meledic. Na plošině se nachází jezero dále zde pramení několik potoků, jejichž koryta tvoří hluboké zářezy. Náhorní plošinu tvoří jílovité horniny s vysokým obsahem soli. Úbočí ani svahy koryt potoků, nejsou pokryty vegetací, jednak kvůli erozi, jednak kvůli zmiňované soli, jejíž krystaly dodávají svahům za slunečného počasí zářivě bílý jas. Vyskytují se zde i jeskyně s nebohatou výzdobou tvořenou slanými krápníky.\n"}
{"id": "239933", "url": "https://cs.wikipedia.org/wiki?curid=239933", "title": "Marijampolė", "text": "Marijampolė\n\nMarijampolė je město v jižní části Litvy, blízko hranic s Polskem a s Kaliningradskou oblastí. Podle údajů z roku 2009 zde žije 46 692 obyvatel a \"Marijampolė\" je tak sedmým největším městem v zemi. Městem protéká řeka Šešupė, jež dělí město na dvě části, které jsou spojeny šesti mosty. V letech 1955–1989 bylo město známé pod názvem Kapsukas podle Vince Kapsuka, zakladatele Litevské komunistické strany.\n\nMěsto míjí dlouhým obchvatem evropská silnice E67 a prochází jím jediná železniční trať spojující Litvu s Polskem.\n\n\nMěsto Marijampolė podepsalo smlouvy o spolupráci s těmito městy:\n\n\n"}
{"id": "239936", "url": "https://cs.wikipedia.org/wiki?curid=239936", "title": "Piráti z Karibiku", "text": "Piráti z Karibiku\n\nPiráti z Karibiku je série dobrodružných fantasy filmů. První tři díly, tedy první trilogii režíroval Gore Verbinski a čtvrtý díl režíroval Rob Marshall. Poslední díl režírovali Joachim Rønning a Espen Sandberg.\n\nHlavní postavou je kapitán Jack Sparrow, kterého ztvárnil Johnny Depp. Mezi další postavy patří kapitán Hector Barbossa (Geoffrey Rush), Will Turner (Orlando Bloom), Elizabeth Swann (Keira Knightley), Joshamee Gibbs (Kevin McNally), Davy Jones (Bill Nighy), Jack the Monkey (opice), Tia Dalma (Naomie Harris), kapitán Salazar (Javier Bardem), Carina Smyth (Kaya Scodelario), Henry Turner (Brenton Thwaites), Scrum (Stephen Graham), Marty (Martin Klebba), James Norrington (Jack Davenport), Guvernér Swann (Jonathan Pryce), Cutler Beckett (Tom Hollander), Pintel (Lee Arenberg), Ragetti (Mackenzie Crook), Cotton (David Bailie), Černovous (Ian McShane), Angelica (Penélope Cruzová)\n\n\n\n"}
{"id": "239937", "url": "https://cs.wikipedia.org/wiki?curid=239937", "title": "František Jaromír Rubeš", "text": "František Jaromír Rubeš\n\nFrantišek Jaromír Rubeš (16. ledna 1814, Čížkov u Pelhřimova – 10. srpna 1853, Skuteč) byl právník, prozaik, básník, autor humoresek, deklamovánek a divadelních her, spoluzakladatel humoristického sborníku \"Paleček\".\n\nFrantišek Jaromír Rubeš pocházel se sedmi dětí sládka malého pivovaru V Čížkově. Po smrti otce se s matkou přestěhovali do Kolína. Gymnázium vystudoval v Německém , dnes Havlíčkově Brodě. Poté odešel do Prahy, kde začal studovat filozofii, a po dvou letech vstoupil do semináře. Příprava na kněžství mu však nevyhovovala, a tak se po odchodu stal vychovatelem, nejprve v Bystřici u Benešova a pak v Praze. Při tomto povolání studoval práva. Po jejich absolvování (v roce 1847) odešel jako syndikus do Načeradce (v bouřlivém revolučním roce 1848 ukrýval ve svém bytě v Načeradecké radnici J. V. Friče, stíhaného rakouskými policejními úřady). V roce 1850 se stal auskultantem zemského soudu v Kutné Hoře a koncem roku 1851 byl jmenován adjunktem ve Skutči.\n\nSvůj veřejný literární debut si odbyl v roce 1834 v \"Českých Květech\". Spolu s přáteli Hajnišem a Filípkem založili humoristický časopis \"Paleček\", který se stal základem Rubešovy tvorby, především jeho \"Deklamovánek\". Jeho díla byla kritikou přijímána velmi dobře. Současníci jej nazývali českým Dickensem. Jeho nejslavnější dílo \"Pan Amanuensis na venku, aneb putování za novelou\", se dočkalo zatím dvanácti vydání. Známé jsou i jeho \"Deklamovánky\".\n\nUž od roku 1851 trpěl zřejmě dědičnou plicní chorobou. Působil na skutečském okresním soudu jako soudní úředník. Zemřel ve Skutči 10. srpna 1853 ve věku devětatřiceti let a na tamním starém hřbitově je i pochován (hrob s litinovým náhrobkem je dobře udržován). Pamětní desky věnované památce Františka Jaromíra Rubeše lze najít v Načeradci, Kolíně a ve Skutči.\n\n\n\n"}
{"id": "239938", "url": "https://cs.wikipedia.org/wiki?curid=239938", "title": "Alexander Rudnay", "text": "Alexander Rudnay\n\nAlexander Rudnay (4. října 1760, Kríž nad Váhom (dnes Považany) – 13. září 1831, Ostřihom) byl slovenský katolický kněz, biskup a kardinál.\n\nStudoval na gymnáziu v Nitře, na Emerikánu v Bratislavě, později filozofii v Trnavě, teologii v Budíně a v generálním semináři v Bratislavě. Na kněze byl vysvěcen 12. října 1783 v Trnavě, začátkem dubna 1784 byl promován na doktora teologie. V lednu 1785 se stal kaplanem v Časté. Poté působil v Hronském Beňadiku, v Trnavě a v Krušovcích. V roce 1805 se stal ostřihomským kanovníkem, v roce 1806 rektorem kněžského semináře v Trnavě a profesorem teologie, roku 1808 titulárním biskupem, ostřihomským generálním vikářem, místodržitelským poradcem, v roce 1816 byl ustanoven sedmihradským biskupem se sídlem v Alba Iulii. V prosinci 1819 byl jmenován ostřihomským arcibiskupem a primasem. Na žádost panovníka se v roce 1820 přestěhoval spolu s celou kapitulou z Trnavy do Ostřihomi. Byl členem Panské tabule, tajemníkem královské kanceláře a členem Tajné rady. Byl stoupencem vídeňského dvora a podporoval rozvoj kultury Slováků. V roce 1828 ho papež Lev XII. jmenoval kardinálem (z té doby pochází i jeho výrok „\"Slovák som, a keby som bol i na stolci Petrovom, Slovákom zostanem.\"“).\n\nŠlo o osvíceného vzdělance, národního buditele, člena a mecenáše Slovenského učeného tovarišstva, založeného roku 1792 Antonem Bernolákem v Trnavě. Podporoval bernolákovce a slovenské národní hnutí.\n\nAlexander Rudnay byl jeden z mála příslušníků vysoké církevní hierarchie šlechtického původu, kteří se hlásili ke slovenské národní příslušnosti.\n\nV roce 1822 jako arcibiskup a primas Uherska začal budovat katedrálu v Ostřihomi. Sám na její výstavbu přispěl částkou 800 000 forintů.\n\nV roce 1833 vyšla v Jelinkově tiskárně v Trnavě kniha „Kázne príhodné, ai iné, to gest 82 Reči duchowních od nebohého Arcibiskupa Ostrihomského w Krušovách nekdi predneseních a wlástnú Rukú spísaních“. Rudnay je psal v letech 1778 - 1805.\n"}
{"id": "239945", "url": "https://cs.wikipedia.org/wiki?curid=239945", "title": "Josef Rybička", "text": "Josef Rybička\n\nJosef Rybička (* 7. prosince 1922, Hlinsko - 24. března 2015, Praha) byl hlasový pedagog, zakladatel a zřizovatel Pěvecké konzervatoře v Praze.\n\nVystudoval Hudební vysokou školu Felixe Mendelssohna-Bartholdyho v Lipsku (\"Hochschule für Musik und Theater Leipzig\"), kde studoval obor klasicský zpěv u profesora Rosnera (společně se Soňou Červenou).\n\nByl dlouholetým zpěvákem opery v Lipsku a poté stálým členem profesionálního pěveckého tělesa Pražský mužský sbor pod vedením sbormistra Miroslava Košlera.\n\nByl zakladatelem a vedoucím hlasového oddělení na \"Lidové konzervatoři\" (dnešní Konzervatoř Jaroslava Ježka) v Praze. Mezi jeho žáky patřili např. Karel Černoch, Wabi Daněk, Blanka Šrůmová a soukromě také např. Petr Muk, Richard Pachman a krátce také Lucie Bílá.\n\nZabýval se psaním odborných textů pro výuku zpěvu a překladem literatury s podobným námětem z německého jazyka. Je autorem několika publikací v oboru klasický zpěv a pěvecká a hlasová teorie (fonetika).\n\nV roce 2000 byl oceněn Cenou Gustava Mahlera za čeloživotní práci v oblasti teorie hudby.\n\nSpolečně se svým bratrem, akademickým sochařem Miroslavem Rybičkou, vybudoval muzeum historických automobilů a motocyklů v Jistebníku.\n"}
{"id": "239955", "url": "https://cs.wikipedia.org/wiki?curid=239955", "title": "Robert Jíša", "text": "Robert Jíša\n\nRobert Jíša (* 9. dubna 1970 Praha) je český hudební skladatel. Žije v Praze, studoval obor filmová hudba na Berklee College of Music v Bostonu. Zde byl studentem Kennetha Greenhouse.\n\nJeho tvorbu ovlivnili Giacinto Scelsi, Henryk Górecki, Krzysztof Penderecki, Bohuslav Martinů, Brian Eno a mnozí další.\n\nV Česku vydal 22 CD, z nichž některá dosáhla ocenění Platinová deska (\"Pět Tibeťanů\", \"Kouzelné vánoce s Boni Pueri\") a posledních několik titulů je distribuováno mimo ČR i na amerických a britských iTunes. Například muzikoterapeutická \"Hudba proti nespavosti\", \"Hlasy vesmíru\", \"Relaxační hudba pro miminka, Egyptská kniha mrtvých\" a \"Hlasy moře\".\n\nKromě hudby New Age se věnuje také skladbě filmové hudby, současné vážné kompozici, vystupuje také jako klávesista a autor s hudební skupinou Poste restante zpěváka Martina Pošty.\n\nSpolupracuje na kampaních spisovatele Jamese Pattersona podporujících čtení v USA.\n\nSložil hudbu například k filmům \"Málčik\" a Sny o toulavých kočkách (David Sís), \"To hezké růžové\", \"Maminka\", \"Katrin a Rut\", \"Liščí doupě\", \"Ani málo ani moc\" (Petr Strnad), \"Někdo tam dole mě má rád\", \"Total Detox\" (Roman Vojkůvka), \"Aquamarine\", \"Freediving.cz\" (Miroslav Hrdý), \"Prapodivný svět\", \"Poslední lovci\", \"Aldabra 3D\" (Steve Lichtag), \"Santini\", \"Meine Kunst,\" \"František Drtikol - fotograf, malíř, mystik\", \"Qui Shi-Hua krajiny - malby na pokraji viditelnosti\" (Miroslav Dvořáček), \"Sněžný drak\" (Eugen Sokolovský ml.), \"Století Miroslava Zikmunda\" (Petr Horký), \"Suntali\" (Bhaskar Dhungana, Nepál), \"Phantom\", \"Echoes Of Time, Man With Shadow\" (Ema Kugler, Slovinsko) a mnoho dalších. Většina z těchto projektů byla oceněna na mezinárodních festivalech.\n\nZkomponoval hudbu také k televiznímu seriálu Temný kraj.\n\nKromě filmu a televize skládá hudbu i pro divadla, například baletní představení \"Tanec pralesa\" nebo činohru \"Jak uvařit žábu\". Spolupracuje s vídeňským Tanzquartierem, naposledy v představení The Endless Island Of Absence.\n\nPro Národní muzeum v Praze opatřil hudbou instalaci Voda a život a \"Noemova archa\".\n\nS výtvarníkem Miroslavem Hrdým a Stevem Lichtagem vytvořili multimediální projekt \"Hlasy světla 3D\" spojující symfonický koncert a 3D projekce, který byl vyznamenán na cenách OSA 2014 jako nejúspěšnější projekt roku v kategorii \"Mezi žánry\". Dlouhodobě úzce spolupracuje se sborem Boni pueri a sopranistkou Christinou Johnston.\n\n\n"}
{"id": "239956", "url": "https://cs.wikipedia.org/wiki?curid=239956", "title": "Bengálská hymna", "text": "Bengálská hymna\n\nBengálskou hymnou je píseň Amar Shonar Bangla (česky Mé zlaté Bengálsko). Autorem hudby i textu je básník a skladatel Rabíndranáth Thákur, nositel Nobelovy ceny za literaturu v roce 1913, který je také autorem hudby a textu indické hymny. Píseň byla napsána v roce 1906 v období Bangabhanga - rozdělení Bengálska, kdy bylo Bengálsko britskou vládou rozděleno podle náboženství. Píseň měla podpořit jednotného ducha Bengálska. \n\nStátní hymnou Bangladéše je prvních deset řádků z původní písně. Za hymnu bylo prohlášeno v roce 1972 po vyhlášení nezávislosti Bangladéše.\n\n"}
{"id": "239959", "url": "https://cs.wikipedia.org/wiki?curid=239959", "title": "Seznam vodních toků v Bretani", "text": "Seznam vodních toků v Bretani\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "239961", "url": "https://cs.wikipedia.org/wiki?curid=239961", "title": "Běh na 60 metrů překážek", "text": "Běh na 60 metrů překážek\n\nPřekážkový sprint na 60 metrů je po netradičním běhu na 50 m překážek nejkratším překážkovým během. Obyčejně se pořádá jen v hale, kde kratší dráha neumožňuje závodit jako při venkovních překážkových sprintech na 110/100 metrů (u mužů a žen, resp.). Běží se maximálním úsilím od startu do cíle, mužské překážky jsou vyšší než ženské a je jich 5 řad s rozestupy po 9,14 metrů (10 yardů). Důležitá je překážková technika a tříkrokový rytmus běhu mezi překážkami. Hranicí světové extratřídy jsou zhruba časy pod 7,50 s u mužů a 7,80 s u žen. \n\n\n"}
{"id": "239962", "url": "https://cs.wikipedia.org/wiki?curid=239962", "title": "Sup hnědý", "text": "Sup hnědý\n\nSup hnědý (\"Aegypius monachus\") je dravý pták, který se živí mršinami, převážně středně velkými a velkými zdechlinami savců.\n\nDorůstá délky 98 – 107 cm. Sup hnědý má dlouhý krk, silný zobák a velká křídla. Většinou má černé nebo hnědé peří. Opeření se u pohlaví neliší. Peří na hlavě však s věkem bledne.\n\nJedná se o částečně tažného ptáka. V současné době je rozšířen v jižní Evropě, Asii a částečně severní Africe.\nSamice obvykle snáší jedno vejce. Mládě je v hnízdě čtyři měsíce a rodiče se o něj starají. Když mládě povyroste a naučí se létat, létá s rodiči; nemůže jíst tuhé povrchové maso a tak musí počkat až jej sní rodiče a pak se můžou pustit do jídla. Ačkoliv to tak nevypadá, supi jsou velmi čistotní. Hnízdí ve skalách či horách nebo na stromech, v malých koloniích. Žije hodně i v savanách a pouštích.\n\nSup hnědý je chován přibližně v devíti desítkách evropských zoo.\n\nV rámci Česka se pak jedná o čtyři zařízení:\n\n\nVe slovenských zoo chován není.\n\nSup hnědý je v Zoo Praha chován takřka již od jejího založení. První jedinci do ní přišli v roce 1933 z cirkusu Kludský. Významným obdobím se stala 70. léta, kdy do zoo bylo dovezeno několik jedinců, kteří v ní žijí dodnes (2018), a patří tak mezi nejstarší chovance. Jedná se o pár (nazývaný Konrádi) původem z volné přírody, který do Prahy dorazil v roce 1977, a také samici Buchtu, jejíž příchod se datuje do srpna 1972. Buchta tehdy přišla ještě s další samicí a samcem, kteří spolu utvořili pár, a tak byla sama bez partnera do roku 1993. Tehdy byla spojena se samcem Bubákem ze zoo v rakouském Innsbrucku. Od té doby tvoří harmonický pár. Kvůli handicapu samce však nikdy nedošlo k úspěšnému páření, vždy bylo sneseno jen neoplozené vejce. Proto se v roce 2013 stala Buchta pěstounkou supů z jiných zoo. Tím prvním bylo mládě ze Zoo Liberec. Další mládě následovalo o dva roky později.\n\nZmíněný pár Konrádi začal hnízdit v roce 1981. První odchov se datuje do roku 1992.\n\nKe konci roku 2017 bylo chováno 5 samců a 7 samic. Ke konci roku 2018 byli chováni čtyři samci a šest samic.\n\nZvířata jsou umístěna ve voliérách ve spodní části zoo. \n\n"}
{"id": "239963", "url": "https://cs.wikipedia.org/wiki?curid=239963", "title": "Tereza Slouková", "text": "Tereza Slouková\n\nTereza Slouková (* 27. dubna 1977, Praha) je česká populární a muzikálová zpěvačka. V letech 1996–1999 studovala populární zpěv na Pěvecké konzervatoři Praha pod vedením profesorky Svatavy Černé. Poté studovala na konzervatoři Jaroslava Ježka, kde také absolvovala.\n\nVystupovala v hlavních rolích českých muzikálů \"Evita\" (Evita, alternace Radka Fišarová, 1998), \"Kleopatra\" a \"Krysař\". Od podzimu 2004 se prezentuje jako zpěvačka jednoho z nejúspěšnějších revivalových kvartet ABBA Stars a koncertuje v zahraničí.\n\n\n[[Kategorie:Ženy]"}
{"id": "239964", "url": "https://cs.wikipedia.org/wiki?curid=239964", "title": "Riemannova funkce zeta", "text": "Riemannova funkce zeta\n\nRiemannova funkce zeta, označovaná pomocí řeckého písmene ζ jako ζ(s), je důležitý pojem v analytické teorii čísel. Zavedl ji v roce 1859 německý matematik Bernhard Riemann. Tato funkce je ústředním pojmem tzv. Riemannovy hypotézy, která patří k nejdůležitějším nevyřešeným problémům současné matematiky.\n\nZeta funkce je definována jako součet nekonečné řady (zvané zpravidla Dirichletova řada):\n\nformula_1\n\nTato řada konverguje pro všechna komplexní čísla, jejichž reálná část je větší než 1, a Riemann ukázal, jak lze tuto funkci rozšířit na množinu všech komplexních čísel různých od 1.\n\nJe-li \"s ≤ 1\", řada diverguje:\n\n\n\n\n\nJe-li \"s > 1\", řada absolutně konverguje:\n\n\nZeta funkce je pro formula_7 rovna tzv. Eulerovu součinu:\nTento součin se poprvé objevil, i když v trochu jiném tvaru, v článku s názvem Variae observationes circa series infinitas („Různé poznámky o nekonečných řadách“) napsaném Leonhardem Eulerem\n\nDůkaz této rovnosti je vlastně postup, jakým Euler k této souvislosti došel, a je následující:\n\nFunkce zeta na levé straně je pro připomenutí ve tvaru\nNyní vynásobíme obě strany rovnosti číslem formula_10 a dostaneme\nTento výraz odečteme od předchozího, což nám dá\nOdečtení vyloučilo všechny členy se sudým jmenovatelem a zůstaly nám jen členy s lichým jmenovatelem.\nPokračujeme tak, že obě strany vynásobíme číslem formula_13:\nNyní odečteme tento výraz od předchozího:\nZ nekonečného součtu zmizely všechny násobky tří. Dále vynásobíme obě strany číslem formula_16:\nOdečtením dostaneme\nJe vidět, že při odčítání pravých stran vynecháváme samotné prvočíslo spolu s jeho násobky.\nKdybychom v tomto postupu pokračovali až do nekonečna, je zřejmé, že dojdeme k rovnosti\nVydělením obou stran této rovnice postupně všemi výrazy v závorkách dostaneme výsledný vzorec, který jsme chtěli dokázat\n\nJak součet na levé straně, tak i součin na pravé pokračují do nekonečna.\nTo ve skutečnosti poskytuje důkaz, že prvočísel je nekonečně mnoho.\nKdyby jich totiž byl konečný počet, pak by i součin na pravé straně měl konečný počet členů a pro každé číslo s by měl určitou konečnou hodnotu.\nKdyž s = 1, pak na levé straně dostaneme harmonickou řadu, která diverguje.\nA protože nekonečno na levé straně rovnice se nemůže rovnat konečnému číslu napravo, musí být prvočísel nekonečně mnoho.\n\nNekonečná řada může definovat funkci jen na části jejího definičního oboru a právě tohle platí i pro funkci zeta ve smyslu analytického prodloužení původní Dirichletovy řady. Funkce zeta má totiž konečné hodnoty pro všechny komplexní argumenty s ≠ 1.\n\nNásleduje základní myšlenka, jak zjistit hodnoty funkce formula_21 pro s < 1.\nNejdříve se zavede nová funkce\nTato nekonečná řada se nazývá \"alternující řada\" a konverguje pro s > 0.\n\nŘadu formula_23 lze zapsat jako\nminus\nkde první závorka je vlastně formula_26.\nVytknutím formula_27 z druhého výrazu a úpravou vznikne\nVyjádřením formula_26 vyjde ke vztah\nze kterého je možné vypočítat hodnoty formula_26 pro s mezi 0 a 1.\nV 0 je hodnota funkce zeta rovna -1/2.\n\nNyní je třeba zjistit, jak je to s argumenty funkce zeta, které jsou menší než 0.\nV Riemannově článku z roku 1859 je důkaz vzorce, kterou poprvé navrhl Euler v roce 1749 a která vyjadřuje formula_32 pomocí formula_26:\nTímto vztahem se vypočítají hodnoty funkce zeta pro záporná celá čísla s.\n\nAby však bylo možná spočítat hodnoty funkce zeta pro všechna reálná s < 0, je nutné použít následující vzorec\nkterý dokázal Riemann v roce 1859.\nVelké písmeno řecké abecedy formula_36 v této rovnici je funkce funkce gama, která je rozšířením faktoriálu do reálných a komplexních čísel.\n\n\nNulové body Riemannovy funkce zeta jsou taková komplexní čísla \"s\", pro která formula_41.\nLze je rozdělit na\n\nPodle Riemannovy hypotézy leží všechny netriviální nuly na tzv. \"kritické přímce\", což je přímka tvořená komplexními čísly s reálnou částí rovnou 1/2.\n\nNetriviální nulové body velice úzce souvisí s rozložením prvočísel mezi přirozenými čísly.\n\n"}
{"id": "239965", "url": "https://cs.wikipedia.org/wiki?curid=239965", "title": "Pico Cristóbal Colón", "text": "Pico Cristóbal Colón\n\nPico Cristóbal Colón (v překladu ze španělštiny \"štít Kryštofa Kolumba\") je nejvyšší horou Kolumbie a celé oblasti karibského pobřeží Jižní Ameriky. Nachází se na severozápadě země v pohoří Sierra Nevada de Santa Marta společně s vrcholem Pico Simón Bolívar (5700 m). Hora i větší část tohoto pohoří se nachází ve stejnojmenném národním parku.\n\nVýstup se obvykle zahajuje na severu v oblasti národního parku Tayrona z téměř nulové nadmořské výšky a převýšení až na vrchol tak dosahuje celých 5700 m. Výstup z jihu je sice možný, ale v současné době je tato oblast kontrolována kolumbijskou guerillou.\n\n"}
{"id": "239967", "url": "https://cs.wikipedia.org/wiki?curid=239967", "title": "Tokrau", "text": "Tokrau\n\nTokrau na horním toku zvaný Žamankul ( nebo ) je řeka v Karagandské oblasti v Kazachstánu. Je 298 km dlouhá. Povodí má rozlohu 21 100 km².\n\nPramení v pohoří Kyzyltas (Kazašská pahorkatina). Ztrácí se v píscích pouště severně od jezera Balchaš.\n\nZdroj vody je převážně sněhový. Průměrný roční průtok vody ve vzdálenosti 134 km od ústí je 1,56 m³/s. Na dolním toku vysychá.\n"}
{"id": "239968", "url": "https://cs.wikipedia.org/wiki?curid=239968", "title": "Zdenek Rykr", "text": "Zdenek Rykr\n\nZdenek Rykr (26. října 1900, Chotěboř – 15. ledna 1940, Praha) byl český malíř, ilustrátor, žurnalista a scénograf.\n\nZdenek Rykr se narodil 26. října 1900 v nádražní budově v Chotěboři. Jako sedmiletý se s rodiči přestěhoval do Kolína, kam byl přeložen jeho otec, drážní revident. Zde prožil školní a studentská léta. Po maturitě na reálném gymnáziu nebyl přijat na AVU, a tak si zvolil filozofickou fakultu s obory dějiny umění a klasická archeologie, které zakončil v roce 1924 doktorátem. Avšak stále se výtvarně zdokonaloval jako samouk.\n\nDobrovolně ukončil svůj život skokem pod rychlík na Barrandově dne 15. ledna 1940. Důvodem mohla být obava, aby se nedostal do rukou gestapa. Nebyly však nalezeny doklady, které by tento jeho krok objasňovaly. \n\nDne 17. června 1930 se v Praze oženil. Jeho manželkou byla prozaička a publicistka Milada Součková (1899–1983).\n\nZpočátku tvořil převážně malby, později volnou grafiku atd.\n\nJiž v roce 1925 ilustroval dílo Emila Vachka \"Bidýlko\" a od roku 1925 do roku 1927 byl scénografem Národního divadla.\n\nVe volné tvorbě přešel k modifikacím realismu a od 30. let se zabýval tvorbou asambláží a koláží, čímž předznamenal tvorbu 60. let. Byl silně ovlivňován surrealismem a inspirovat se nechal také orientální kaligrafií. Náměty čerpal i ze svých zahraničních cest.\n\nOd 20. let působil také jako žurnalista, podílel se na tvorbě satirického časopisu \"Trn\", psal fejetony, v letech 1930–31 redigoval časopis \"Domov a svět\", díky svým ostrým kritikám a díky protichůdným postojům nebyl ve 20. a 30. letech příliš oblíbený a s devětsilskou generací bývá tedy spojován spíše jako jakýsi outsider či osamělý běžec. Prošel mnoha styly, které rychle opouštěl a tím dokazoval jejich neschopnost. Svojí generací býval označován za roztříštěného eklektika či jako černé svědomí avantgardy.\n\nZpočátku vystavoval jako host s Tvrdošíjnými, později měl několik vlastních výstav a podařilo se mu vystavovat v pařížském Salónu nezávislých, kde sklidil oproti rodné vlasti velké úspěchy.\n\nPráce Zdeňka Rykra v oblasti reklamy jsou dodnes přežívající částí jeho tvorby. Nejvýznamnější byla jeho dlouhodobá spolupráce s čokoládovnou A. Maršner (dnes Orion). Dodnes je na obalu čokoládové tyčinky Kofila využíván jeho původní návrh z roku 1934, na kterém sedící mouřenín vychutnává šálek kávy. Pro čokoládovnu také vytvořil modrou hvězdu Orion a logo v psacím písmu.\nDále také tvořil pro firmu Baťa, kolínskou rafinerii petroleje, Čedok, Škoda či pro Kávy Kulík.\n\n"}
{"id": "239971", "url": "https://cs.wikipedia.org/wiki?curid=239971", "title": "Bílé stráně (národní přírodní památka)", "text": "Bílé stráně (národní přírodní památka)\n\nBílé stráně jsou národní přírodní památkou CHKO České středohoří a částí Verneřického středohoří. Leží v nadmořské výšce 277 až 330 metrů na protáhlém opukovém hřbetu nad levým břehem Pokratického potoka severně od Pokratic, místní části města Litoměřice. Chráněné území má celkovou rozlohu 0,9924 ha.\n\nCelá stráň je velmi teplá. Nalézá se zde pestrá směsice xerotermních bylinných společenstev s výskytem mnoha vzácných a ohrožených druhů teplomilných a suchomilných rostlin a živočichů. Od roku 1968 opakovaně probíhaly snahy o rozšíření plochy chráněného území, případně o jeho přeřazení do kategorie národní přírodní rezervace, avšak bezúspěšně. Nadále je zvažováno rozšíření chráněného území až na celkovou rozlohu 12,6 ha. Nejcennější plochy byly zahrnuty do Evropsky významné lokality Bílé stráně a jsou začleněny v první ochranné zóně CHKO České středohoří. Péčí o národní přírodní památku je pověřeno regionální pracoviště Ústecko AOPK ČR.\n\nAž do 50. let 20. století se na velké části rovinatých ploch Bílých strání zemědělsky hospodařilo. Byly zde ovocné sady, v nichž se pěstovaly jabloně, hrušně a švestky, na travnatých plochách byl pasen dobytek, ovce a kozy.\n\nStátní přírodní rezervace Bílé stráně byla vyhlášena Ministerstvem kultury ČSR v březnu roku 1954, avšak toto území bylo ze strany ochránců přírody sledováno již od 19. století. V roce 1927 litoměřický spolek vykoupil nejcennější plochy sadů s koncentrovaným výskytem vstavačovitých rostlin. Jedná se tak o jednu z nejstarších chráněných lokalit v severních Čechách.\n\nNázev území je odvozen od barvy místní půdy, která je obohacena erodovaným geologickým podkladem, který je tvořen druhohorními slínitými vápenci – tzv. zvonivou opukou. Svah údolí je přirozeně denudovaný a erodovaný, několikrát zde došlo k menším sesuvům půdy a opakované sukcesi svahu.\n\nV roce 1989 proběhl základní inventarizační průzkum lokality, při němž zde bylo zjištěno celkem 475 druhů vyšších rostlin, nově zde byly objeveny kruštík růžkatý a pryšec prutnatý. Mezi další chráněné a ohrožené rostliny v oblasti patří např. třemdava bílá, plamének přímý, sasanka lesní, koulenka prodloužená, medovník velkokvětý, hořec křížatý, len žlutý, len tenkolistý, střevíčník pantoflíček, vemeník dvoulistý, vstavač nachový, pětiprstka žežulník, bradáček vejčitý, bělozářka větevnatá a černohlávek velkokvětý.\n\nZ lesnického a dendrologického hlediska je lokalita podružná a nevýznamná. Vyskytuje se zde křovinné společenstvo s lískami, svídou, jeřábem mukem, zimolezem, řídkým porostem borovice černé. Od potoka zde dochází k sekundární sukcesi území, jedná se zejména o jeho spodní část, která zarůstá jasanem.\n\nVelmi významné zastoupení tu má zejména teplomilný hmyz a dále vzácní měkkýši (tzv. malakofauna). Z hmyzu jsou to např. dřepčík – \"Aphtona atrovirens, Argopus ahrensi,\" Luskokaz \"Bruchidius pauper\" nebo nosatec \"Apion flavimanum.\" Celkem zde bylo nalezeno 57 různých druhů měkkýšů. Z obratlovců jsou to ropucha zelená, slavík obecný, cvrčilka slavíková nebo strakapoud malý.\n\nUrčité ohrožení lokality a zdejších chráněných druhů rostlin přináší poměrně snadná dostupnost tohoto území nejen z okolních obcí, ale především z okresního města Litoměřice. Negativní důsledky mívá zejména zvýšená návštěvnost lokality v období květu vstavačovitých rostlin od poloviny května do července. Nejedná se jen o sešlap a poškozování rostlin, ale i o jejich vyrýpávání, ačkoli tyto druhy zpravidla po přemístění ze svého původního stanoviště hynou. Na lokalitě bývají ke společnému posezení rozdělávány ohně a plocha je zanášena odpadky. Cedulové značení hranic národní přírodní památky a informační tabule bývají vandalsky poškozovány a jejich životnost je zpravidla menší než jeden rok. Tyto negativní jevy jsou sledovány a postupně eliminovány v součinnosti s Městskou policii Litoměřice, Policii ČR a Stráží ochrany přírody.\n\nÚzemí je přístupné z Litoměřic. Zejména z blízkých panelových sídlišť je velmi často navštěvováno za účelem rekreace a sportu. Hřeben Bílých strání na severovýchodě sousedí s domy a zahradami vsi Skalice, která je místní částí obce Žitenice. Na jihozápadě pak na území Bílých strání navazuje historická zástavba Pokratic, která je s centrem Litoměřic spojena panelovým sídlištěm. Pod Bílými stráněmi proti proudu Pokratického potoka podél jeho pravého břehu vede červeně značená turistická cesta z Litoměřic do Skalice a dále přes Lbín a Čeřeniště do Ústí nad Labem.\n\n\n"}
{"id": "239973", "url": "https://cs.wikipedia.org/wiki?curid=239973", "title": "Martin Mikulič", "text": "Martin Mikulič\n\nMartin Mikulič je mladý slovenský fotbalista, který momentálně působí ve slovenském týmu FC Artmedia Petržalka . Je jediným odchovancem Artmedie v současném kádru. Hraje na postu útočníka. Jeho největším úspěchem je, že si zahrál v Lize Mistrů proti Celtiku Glasgow.\n"}
{"id": "239975", "url": "https://cs.wikipedia.org/wiki?curid=239975", "title": "Menelik I.", "text": "Menelik I.\n\nMenelik I. (původním jménem Ebna la-Hakim – Syn Moudrosti) byl první etiopský císař vládnoucí v 10. století př. n. l., o němž se tradičně věří, že byl synem izraelského krále Šalomouna a Královny ze Sáby. Podle etiopských legend se narodil v provincii Hamasien v dnešní Eritreji a že s sebou do Etiopie přinesl Archu úmluvy. Následně se vydal do Jeruzaléma, kde se setkal se svým otcem a zůstal u něj až do své dospělosti.\n\nPodle Kebry Nagast král Šalomoun zamýšlel odeslat jednoho ze synů každého svého šlechtice a jednoho syna každého kněze jeruzalémského chrámu, aby Menelika I. doprovodili při jeho návratu do země jeho matky. Předpokládá se, že si vyrobil repliku Archy úmluvy, kterou vzal s sebou do Sáby, ale syn Zadoka, nejvyššího kněze ji vyměnil za skutečnou a odnesl ji s sebou do Etiopie, kde zůstala do dnešních dnů v antickém městě Aksum.\n\nPo smrti Královny ze Sáby nastoupil na trůn Menelik I. s titulem etiopský císař a král králů. Podle legendy založil Šalomounovskou dynastii, která s několika přestávkami vládla až do pádu posledního císaře z 225. generace Šalomounovské dynastie Haile Selassie I. v roce 1974. Nicméně středověká Šalomounovská dynastie nepřišla k moci až do roku 1270, uplatňujíc při tom svá práva na trůn Aksumu, zatímco jejich předchůdci z dynastie Zangwe nebyli prohlášeni za příslušníky „izraelského rodu“ (tj. z rodu Šalomouna a Menelika). Nároky na aksumský trůn ze strany dynastie Zangwe jsou nejasné, ačkoliv rané pohanské nápisy označují krále za „syna neporazitelného Mahrema“ (bůh ekvivalentní řeckému Áresovi), zatímco středověké etiopské prameny jim připisují nárok na nástupnictví. To je také v souladu s ranými záznamy, které vypovídají, že jedna polovina Etiopanů následovala Mojžíše, zatímco druhá uctívala pohanské bohy.\n\n\n"}
{"id": "239978", "url": "https://cs.wikipedia.org/wiki?curid=239978", "title": "Čestmír Kráčmar", "text": "Čestmír Kráčmar\n\nPhDr. Čestmír Gorazd Kráčmar, Th. Dipl. h.c. (26. června 1934, Praha – 29. srpna 2007), byl český historik, spisovatel, hudební pedagog, sólista opery Jihočeského divadla (baryton). Nositel řádu sv. Cyrila a Metoděje.\n\nJednalo se o dlouholetého zpěváka někdejšího vojenského hudebního tělesa Armádního uměleckého souboru Víta Nejedlého (AUS VN). Později působil jako sólista opery Jihočeského divadla v Českých Budějovicích a hostující sólista Národního divadla v Praze.\n\nJedná se o autora knih :\n\nPůsobil také jako dlouholetý, později hlavní redaktor časopisu \"Hlas pravoslaví\", až do své smrti roku 2007.\n\nJeho otec Čestmír byl zvolen prvním biskupem olomoucko-brněnské eparchie, dále biskupem pravoslavné církve v Sokolově a představeným Rady starších československé pravoslavné církve.\n\nJeho rodina se podílela na ukrývání parašutistů v chrámu sv. Cyrila a Metoděje v Praze po atentátu na zastupujícího říšského protektora Reinharda Heydricha v roce 1942.\n\nČestmír Kráčmar stál společně s Josefem Rybičkou u zrodu Pěvecké konzervatoře Praha, kde také byl jejím prvním ředitelem a profesorem (obor klasický zpěv a historie), později jen profesorem. Jeho žákem byl například Radek Seidl.\n"}
{"id": "239980", "url": "https://cs.wikipedia.org/wiki?curid=239980", "title": "Česká fonetická transkripce", "text": "Česká fonetická transkripce\n\nČeská fonetická transkripce popisuje způsoby grafického zápisu mluvené řeči, jak se obvykle používají v české lingvistické literatuře.\n\nPro účely mezinárodního srovnávání ve fonetice a fonologii se používá Mezinárodní fonetická abeceda (IPA). Použití IPA je omezeno její relativně nízkou znalostí. Čeští lingvisté tradičně používají zjednodušenou českou transkripci, která si téměř vystačí se znaky české abecedy. Pro zvuky, pro které česká abeceda nemá znaky, si buď vypůjčují některé znaky IPA, nebo používají znaky vlastní. Od fonetické transkripce, která přesně zaznamenává zvuky, které v promluvě zazněly, je třeba odlišovat transkripci fonologickou, která od konkrétní zvukové realizace odhlíží a zaznamenává pouze fonémy (je tedy z hlediska repertoáru znaků potřebných pro zápis jednotlivých hlásek jednodušší).\n\nNásledující tabulka podává přehled 59 písmen zapisujících zvuky (hlásky) včetně délkových variant, které se vyskytují ve standardní české výslovnosti. Srovnává znaky IPA s tradiční českou transkripcí. Tam, kde je dáno více možností, první (levý) znak se obvykle používá v odborných textech, další jsou spíše využívány ve starších pracích a příručkách pro laické uživatele. Vědecká transkripce např. nahrazuje tradiční české spřežky \"ch, dz, dž\" jedním grafémem: \"x, ʒ, ʒ̆\".\n\nGrafémy <y> a <ý> se pro transkripci české výslovnosti nepoužívají. Avšak v některých slovnících a příručkách se používají [dy], [dý], [ty], [tý], [ny] a [ný] pro zdůraznění faktu, že ve slovech cizího původu nedochází k měkčení psaného <d>, <t> a <n>:\n\nNásledující tabulka podává přehled znaků běžně užívaných v anglicko-českých slovnících. Tato transkripce je tradiční, ovšem některé novější slovníky a učebnice využívají IPA.\n\n\n\n"}
{"id": "239981", "url": "https://cs.wikipedia.org/wiki?curid=239981", "title": "Kaplička Panny Marie Einsiedelnské", "text": "Kaplička Panny Marie Einsiedelnské\n\nKaplička Panny Marie Einsiedelnské je malá stavební a církevní památka nacházející se v katastru města Lovosice, jež byla postavena jako připomínka Bitvy u Lovosic, první bitvy sedmileté války na českém území (30. září 1756 až 1. října 1756).\n\nProti sobě zde stála rakouská vojska pod vedením polního maršála Browna proti pruské armádě vedené polní polním maršálem Radicattim, který byl v této bitvě těžce raněn a posléze na následky tohoto zranění zemřel, pohřben byl v litoměřické Katedrále sv. Štěpána. Vdova po generálu Radicattim pak nechala na onom památném místě, kde byl její muž raněn, při silnici na Teplice roku 1764 postavit malou kapličku zasvěcenou Panně Marii Einsiedelnské. V roce 1948 byla na paměť této bitvy na kapličku umístěna pamětní deska s německým nápisem, který byl ale posléze odstraněn a nahrazen nápisem českým. Po nedávné rekonstrukci byl opravený oltář spolu s madonou uložen do kostela sv. Václava v Lovosicích.\n\nPřed kaplí je hromadný hrob, kam byly ukládány tělesné pozůstatky vojáků padlých v bitvě. Poslední kosterní pozůstatky (nalezené při stavbě bazénu) sem byly uloženy v roce 2005. V bezprostřední blízkosti stavby se také nachází památný strom - lípa, která sem byla zasazena pravděpodobně ihned po dokončení stavby.\n"}
{"id": "239990", "url": "https://cs.wikipedia.org/wiki?curid=239990", "title": "Ludwig von Köchel", "text": "Ludwig von Köchel\n\nLudwig Alois Ferdinand rytíř von Köchel (14. ledna 1800 – 3. července 1877) byl rakouský muzikolog, spisovatel, skladatel, botanik a editor. Jeho zřejmě nejznámějším počinem je katalogizace a uspořádání tvorby hudebního skladatele W. A. Mozarta, tzv. Köchelův seznam.\n\nNarodil se ve městě Stein, vystudoval práva ve Vídni, patnáct let byl učitelem čtyř synů rakouského arcivévody Karla. Köchel byl za to povýšen do rytířského stavu a získal také velkorysou finanční odměnu, což mu také umožnilo strávit zbytek života jako soukromý učenec. Tehdejší věda byla velmi zaujata jeho botanickými výzkumy v Severní Africe, na Pyrenejském poloostrově, ve Spojeném království, na Nordkappu a v Rusku. Mimo botaniku se zajímal o geologii a mineralogii, především však o hudbu.\n\nV roce 1862 publikoval chronologický a tematický seznam děl W. A. Mozarta. Tento katalog byl prvním vědeckým roztříděním Mozartových děl. Mozartova díla jsou od té doby obvykle značena namísto čísla opusu (Mozart sám svým skladbám čísla opusu nedával) číslem v Köchelově seznamu, jemuž předchází písmeno K (např. symfonie číslo 41 zvaná „Jupiter“ má v Köchelově katalogu číslo K 551 apod.).\n\nKromě toho roztřídil Köchel Mozartova díla do dvaceti čtyř kategorií, které byly použity vydavatelstvím Breitkopf & Härtel při prvním úplném vědeckém vydání Mozartových děl (tzv. \"Alte Mozart-Ausgabe\") z let 1877 – 1910, které bylo částečně sponzorováno Köchelem.\n\n"}
{"id": "239992", "url": "https://cs.wikipedia.org/wiki?curid=239992", "title": "FK Kajrat Almaty", "text": "FK Kajrat Almaty\n\nFK Kajrat Almaty (kazašsky Қайрат Алматы Футбол Клубы) je fotbalový klub kazašské Premjer Ligasy sídlící ve městě Almaty. Byl založen roku 1954. Hřištěm klubu je Centrální stadion v Almaty s kapacitou 23 804 diváků.\n\nOd listopadu 2012 do listopadu 2015 vedl A-mužstvo Kajratu slovenský trenér Vladimír Weiss, který s týmem v sezóně 2013 obsadil konečné 3. místo, jež zaručovalo start v předkole Evropské lize 2014/15. Toto umístění zopakoval i v sezóně 2014, navíc vyhrál kazašský pohár, který v roce 2015 s týmem obhájil.\n\n"}
{"id": "239998", "url": "https://cs.wikipedia.org/wiki?curid=239998", "title": "Joseph Altsheler", "text": "Joseph Altsheler\n\nJoseph Alexander Altsheler (29. dubna 1862, Three Springs, Kentucky - 5. června 1919, New York) byl americký spisovatel dobrodružných knih pro mládež, z nichž převážná část se dá zařadit do žánru westernu.\n\nNarodil se roku 1862 v Three Springs v americkém státě Kentucky. Navštěvoval \"Liberty College\" v Glasgow v Kentucky a poté studoval na \"Vanderbiltově universitě\" v Nashville v Tennessee. Od roku 1885 pracoval jako reportér pro list \"Louisville Courier-Journal\". Roku 1888 se oženil se Sárou Bolesovou, kterou poznal už za dob svých studií, a měl s ní jednoho syna. Od roku 1892 začal pracovat pro list \"New York World\", nejprve jako havajský dopisovatel, později jako redaktor jeho magazínu, v němž vycházely povídky a romány pro mládež. A protože postrádal pro magazín dostatečné množství hodnotných dobrodružných příběhů pro chlapce, začal je sám psát. Jeho příběhy, které hodnověrně popisovaly historii Ameriky, měly neobvykle příznivý čtenářský ohlas. Stal se tak úspěšným spisovatelem (napsal pět cyklů příběhů a více než dvacet dalších knih), že v anketě amerických knihovníků z roku 1918 byl dokonce prohlášen za nejpopulárnějšího spisovatele dobrodružných knih pro mládež.\n\nV roce 1914 odjel se svou rodinou do Evropy a začátek první světové války jej zastihl v Německu. Obtížná cesta domů si pak vybrala těžkou daň na jeho zdraví. Roku 1919 ve věku padesáti sedmi let v New Yorku zemřel.\n\n\n\n"}
{"id": "240000", "url": "https://cs.wikipedia.org/wiki?curid=240000", "title": "Ivan Sekanina", "text": "Ivan Sekanina\n\nJUDr. Ivan Sekanina ( Nové Město na Moravě – koncentrační tábor Sachsenhausen-Oranienburg) byl levicový novinář, obhájce pronásledovaných komunistických představitelů a bojovník proti fašismu Byl synem básníka a kritika Františka Sekaniny a jednou z předních levicových osobností meziválečného období.\n\nV letech 1919–1923 vystudoval Právnickou fakultu Univerzity Karlovy, a zpočátku měl poměrně blízko k národně-socialistické straně. Později, inspirován svým přáteli, politikem Bohuslavem Vrbenským a básníkem Jiřím Wolkerem, se přiklonil k levici. Do Komunistické strany Československa vstoupil roku 1925, nabídl straně své právnické služby a stal se právním zástupcem komunistické strany a Rudého práva. Tato jeho práce ovšem odrazovala řadu klientů.\n\nSekanina se přátelil s mnohými předními komunisty té doby – mj. s Fučíkem, Vančurou, Clementisem, Slánským, Švermou, Kopeckým a dalšími. V roce 1933 v jeho kanceláři začala pracovat Gertruda Stiassna, kterou si v roce 1935 vzal. Od roku 1938 vedli svou kancelář společně.\nStal se významným obhájcem obviněných dělníků a komunistů. Historik Jiří Pernes charakterizuje jeho advokátní styl takto: \"„Nešlo mu vůbec o spravedlnost, nezkoumal podstatu sporu, záleželo mu jen na tom, aby komunisty uchránil od trestu, třeba zaslouženého.“\" Silně se angažoval v inscenovaném procesu s G. Dimitrovem a jeho druhy, obviněnými v roce 1933 ze zapálení Říšského sněmu. Původně se měl stát v lipském procesu obhájcem spoluobžalovaného předsedy poslanecké frakce E. Torglera, ale říšská justice to nedovolila. Obhajoba se však změnila v obžalobu fašismu, a to nebylo Sekaninovi odpuštěno. Nakonec museli být obžalovaní osvobozeni.\n\nVe 30. letech byl spoluzakladatelem a funkcionářem mnoha levicových a antifašistických organizací – Společnosti pro hospodářské a kulturní sblížení se SSSR, Levé fronty, Svazu přátel SSSR, Výboru na pomoc demokratickému Španělsku, Ligy pro lidská práva, Šaldova komitétu, Socialistické akademie a Divadla E. F. Buriana D 34. Roku 1938 se stal jedním z organizátorů petiční akce čs. inteligence na obranu republiky před hitlerovskou agresí \"Věrni zůstaneme\". Spolu s filosofem a sociologem Josefem Fischerem koncipoval definitivní text této vlastenecké a antifašistické výzvy.\n\nZatčen byl ihned po příchodu nacistů 16. března 1939. Vězněn byl nejprve na Pankráci, později byl převezen do Berlína, kde s ním byl připravován politický proces. Po vypuknutí druhé světové války se stal připravený proces zbytečným a Sekanina byl deportován do koncentračního tábora Sachsenhausen, kde 21. května 1940 zahynul. Před smrtí přijal katolickou víru.\n\nV roce 1949 byl Ivan Sekanina in memoriam vyznamenán Řádem bílého lva.\n"}
{"id": "240007", "url": "https://cs.wikipedia.org/wiki?curid=240007", "title": "Dvouřádkové elementy dráhy", "text": "Dvouřádkové elementy dráhy\n\nDvouřádkové elementy dráhy (NASA/NORAD Two-Line Element, TLE) představují specifický textový formát, který ve dvou řádcích reprezentuje elementy dráhy a další údaje, potřebné pro výpočet pozice kosmického tělesa.\n\nKromě standardních keplerovských elementů (které tvoří obsah druhé řádky TLE) obsahuje navíc v první řádce údaje potřebné pro výpočet změn dráhy v důsledku působení odporu zemské atmosféry. Díky jednoduché textové struktuře formátu je zajištěna snadná přenositelnost TLE údajů pomocí nejrůznějších komunikačních prostředků.\n\nÚdaje o družicích jsou pravidelně aktualizovány na základě radarových měření prováděných severoamerickým velitelstvím protivzdušné obrany - NORAD. Soubory s těmito údaji jsou přístupné na internetu a je možné jejich volné stažení.\n\nVlastní parametry uložené v TLE formátu jsou využívány v nejrůznějších počítačových programech sloužících k výpočtu polohy umělých kosmických těles.\n\nNásledující ukázka reprezentuje údaje o Mezinárodní vesmírné stanici. Jednotlivá datová pole jsou v příkladu pro názornost barevně zvýrazněna. Pokud má některý údaj kratší délku, musí být chybějící znaky také nahrazeny mezerami, protože každé datové pole má pevně daný počet znaků. Povinné jsou i mezery mezi jednotlivými datovými poli (v příkladu bílé).\n\nData mají následující význam:\nObsahuje jednak identifikační údaje o satelitu (číslo v katalozích), čas (epocha), k němuž se údaje vztahují a popisuje také předpokládané změny dráhy - především brzdný vliv atmosféry.\n\nObsahuje keplerovské parametry dráhy.\n\nNa základě výše uvedených údajů je možné spočítat polohu družice až na několik týdnů dopředu. S delším datem ovšem klesá přesnost predikce, což je způsobeno zejména rušivými silami vznikajícími jako důsledek tlaku kosmického záření, odporu zbytků zemské atmosféry, nepravidelnosti zemského gravitačního pole, gravitačním vlivem těles Sluneční soustavy a také motorickými manévry satelitu.\n\n Předpovědi přeletů družic pro libovolnou lokalitu\n"}
{"id": "240008", "url": "https://cs.wikipedia.org/wiki?curid=240008", "title": "Festival fantazie", "text": "Festival fantazie\n\nFestival fantazie je největší setkání příznivců fantasy a science fiction v České republice. V počtu pořadů dokonce převyšuje nejvýznamnější setkání scifistů a fanoušků příbuzných žánrů Worldcon. V tomto smyslu se patrně jedná o největší akci svého druhu na světě. Počet účastníků v posledních letech přesahuje 2000 jednotlivců na letním FF a 600 na podzimním speciálu.\n\nFestival je věnován oblasti fantastiky ve všech jejích směrech. Program zahrnuje fantastiku literární, filmovou i herní, oblast science fiction a budoucnosti, kosmonautiku, moderní technologie, horor, mytologii, záhady, vojenství a historii. Účastníci mají mimo jiné příležitost zhlédnout filmy, seriály, zahrát si velké množství her všeho druhu a zasoutěžit si v nich. Dále jsou pořádány besedy se známými osobnostmi, odborné i humorné přednášky, divadelní a šermířská představení a mnoho dalšího.\n\nFestival se koná v Chotěboři. Probíhá každoročně od roku 1996, a to na začátku letních prázdnin. V říjnu také probíhá kratší \"Festival fantazie Speciál\". Dobrovolným pořadatelem je nezávislé neziskové občanské sdružení SFK Avalon. Hlavní organizátor je Václav Pravda.\n\nProgram probíhá v několika souběžných programových liniích. Linie spadají pod programové bloky, které též mohou probíhat zároveň:\n\nJádro Festivalu fantazie tvoří besedy se známými spisovateli, herci a výtvarníky a odborné i humorné přednášky (odborníků i fanoušků). Nechybí ani panelové diskuse, ceremoniály, autogramiády. Účastníci mají příležitost zhlédnou filmy, seriály i TV dokumenty. Pořadatelé vybírají jednak filmy úplně nové, jednak filmy, které již běžně nejsou k vidění. Objevuje se i fanouškovská tvorba v podobě fanfilmů a amatérských divadelních představení.\n\nV bloku GameFest je pro návštěvníky připravena počítačová herna s možností hry po síti a půjčovna deskových, karetních a figurkových her. Hrají se také hry na hrdiny a larpy. V mnoha hrách se pořádají soutěže a turnaje.\n\nV roce 2007 program obsahoval přes 1200 pořadů. To je více než měl roku 2006 Worldcon, nejvýznamnější setkání scifistů a fanoušků příbuzných žánrů ve světě, který proběhl s 1057 pořady.\n\nPořadatelé festivalu umožňují skupinám fanoušků realizovat svůj vlastní program. Právě dobrá spolupráce s účastníky je základem programu bohatšího, než mají jiné podobné akce. Samotné malé cony často končí po několika ročnících, zatímco Festival fantazie jim díky organizační a technické podpoře umožňuje fungovat pod jeho záštitou.\n\nMnoho dalších aktivit probíhá mimo hlavní linie. K dispozici je stolní fotbálek, v kinosále se promítají filmy. V rámci festivalu se pořádají výstavy, koncerty, divadelní a šermířská představení, slavnostní večer s hodnocením kostýmů a tombolou, literární dílna, burza (knih, DVD, VHS, CD, apod.) nebo volba Miss.\n\nMezi doprovodný program lze zařadit i soutěže, často organizované samotnými účastníky (například turnaj ve fotbálku, v civění, aj.).\n\nFestival fantazie Speciál je sesterská akce Festivalu fantazie, kterou také pořádá sdružení SFK Avalon. Speciál má návaznost na hlavní festival, ale poskytuje celou řadu originálního programu. Nabízí i vybrané pořady z letního festivalu. Cílem Speciálu je vyhovět fanouškům, kterým nevyhovuje ruch velké akce nebo kteří nestihli pořady Festivalu fantazie, a umožnit vzájemnou komunikaci fanoušků napříč zájmovými skupinami.\nOd roku 2013 je pořádán v menším rozsahu v hotelu Fantazie v Chotěboři pod jménem FanCity.\n\nPořadatelé zvou každoročně spoustu známých osobností (ačkoliv ne vždy se všichni mohou skutečně dostavit).\nMezi pravidelné hosty patří např.:\n\n\nPro rok 2009 dále přislíbili účast:\n\n\nV posledních letech byl festival rozšířen například o následující:\n\n\nPro organizátory jednotlivých linií a řádově tisíce festivalových návštěvníků poskytuje festival prověřené zázemí. Hlavní centrum se nachází v chotěbořském Kulturním domě Junior, kde jednotlivé sály a přednášecí místnosti pojmou cca 400 posluchačů. Nachází se zde i bar, čajovna, klubovna a dílna. Ke kulturnímu domu přiléhá sportovní hala o kapacitě cca 190 osob. V bezprostřední blízkosti se nachází ještě Kino Družba (200–300 osob) a Sokolovna (200–400 osob, bufet, vinárna). K dispozici je také vzdálenější ZUŠ.\n\nUbytování je zajištěno v několika kategoriích od hotelu po místa pro vlastní spacáky. Maximální ubytovací kapacita zahrnuje celkem 13 objektů (penzión Bene, hotel Vysočiny, hotel U Zámku, ubytovna Obchodní Akademie, Internát Speciálních Škol, Sportovní hala, ZŠ Smetanova, ZŠ Buttulova aj.) v celkové kapacitě převyšující 1 400 míst.\n\nNa vybraných místech je návštěvníkům umožněn přístup k internetu – jednak formou připojených počítačů, jednak možností připojení Wi-Fi.\n\nKlub SFK Avalon, předchůdce sdružení, které festival organizuje, byl založen 12. února 1994. Mezi jeho první aktivity patří vydávání Zbraní Avalonu, soutěž Corwinovy spisy, soutěž brutálních literárních povídek. Po neúspěšné kandidatuře na pořádání Parconu 1996, zorganizoval první Avalcon, po němž následoval ještě druhý ročník. V roce 1998 proběhl pod jeho vedením Parcon s účastí 470 návštěvníků, spoluzakladatel Václav Pravda byl zvolen do Rady Fandomu. Následovaly další tři ročníky Festivalu fantazie Avalcon a dva Avalcony Speciál (1999, 2002) se vzrůstající návštěvností i obsahem. V polské Gdyni na Euroconu 2000 úspěšně kandidovali na pořádání Euroconu 2002 v Chotěboři.\n\nV roce 2001 organizátoři založili oficiální občanské sdružení SFK Avalon a Liga podpory neofanů. Jejich Eurocon 2002 navštívilo 1300 účastníků, kteří měli příležitost zhlédnout 250 pořadů, 125 projekcí zúčastnit se do připojeného Gameconu. Přes organizační problémy s ubytováním začal 28. června 2003 Filmový Festival Fantazie s navazujícím FF Parcon-Avalconem, FF GameStar a Literárním festivalem Vysočina. Od tohoto roku pobíhá pravidelně letní Festival fantazie s podzimním Avalconem Speciál, v roce 2006 přejmenovaným na Festival fantazie Speciál, později na Fancity.\n\nFestival fantazie 2006 vyrovnal rozpočtovou ztrátu z předchozích let. Návštěvnost i rozsah programu se každoročně zvětšuje a pokračování festivalu je naplánováno alespoň dva roky dopředu.\n\n\n"}
{"id": "240014", "url": "https://cs.wikipedia.org/wiki?curid=240014", "title": "Mezomerní efekt", "text": "Mezomerní efekt\n\nMezomerní efekt nebo též rezonanční či konjugační efekt je vlastnost substituentů nebo funkčních skupin v chemických sloučeninách. Tyto substituenty způsobují posun volných elektronových párů nebo π-elektronů konjugovaného systému dvojných vazeb. Vznikají rezonanční struktury.\n\nSubstituenty, které \"dodávají\" do konjugace elektrony, vykazují \"kladný\" mezomerní efekt +M. Mají volné elektronové páry.\n\nSubstituenty, které \"odebírají\" elektrony, vykazují \"záporný\" mezomerní efekt. Obsahují polarizovanou násobnou vazbu.\n\n\n"}
{"id": "240021", "url": "https://cs.wikipedia.org/wiki?curid=240021", "title": "Šalomoun III. Etiopský", "text": "Šalomoun III. Etiopský\n\nŠalomoun III. byl etiopský císař, vládnoucí od 20. května 1796 – 15. července 1797 a poté ještě velmi krátce od 20. května 1799. Šalomoun III. byl synem císaře Tekle Hajmanota II.\n\nŠalomoun III. byl velkou měrou pouze loutkou, dosazenou na císařský trůn rasem Wolde Selassiem a rasem Mare'edem. Další rok strávil bojem se svým soupeřem, bývalým císařem Tekle Gijogisem. Zatímco byl císař plně zaměstnán soubojem se svým předchůdcem na trůnu, město Gondar bylo obsazeno povstalcem Asseratem, který však vojensky neměl na to, dobýt hlavní město a omezil své ničení na vypálení majetku Tekle Gijogise v Gondaru. Šalomoun III. byl donucen odplout do Gondaru a dále hledat útočiště v Aksumu, kde žil pod ochranou rase Wolda Selassie. Jeho vláda byl krátce obnovena roku 1799.\n\nŠalomoun III. umírá roku 1827 v Gondaru. Jeho manželka Altash, dcera Aliho Gwangula, guvernéra v Begamderu, na světě zanechá syna, budoucího císaře Jošuu IV.\n\n\n"}
{"id": "240025", "url": "https://cs.wikipedia.org/wiki?curid=240025", "title": "Daniel Tchuř", "text": "Daniel Tchuř\n\nDaniel Tchuř (* 8. srpna 1976, Ostrava) je český fotbalový záložník a bývalý mládežnický reprezentant.\n\nJe odchovancem Vítkovic, v závěru podzimu 2000 odešel do pražské Slavie, kde se příliš neprodadil. V sezoně 2001/02 hostoval v Mladé Boleslavi. Následně hostoval rok v maďarském týmu Újpest FC. V roce 2004 přestoupil do slovenského klubu FC Artmedia Bratislava. Za úspěch považuje sezónu 2004/05 v Artmedii, kdy s ní získal titul mistra Slovenska a následný postup do Ligy mistrů a zápasy v ní. V létě 2007 přestoupil do Baníku Ostrava, v roce 2010 do MFK Karviná. Od sezóny 2011/2012 rozdává fotbalovou radost v nižších soutěžích v dresu SK Bohuslavice, nejprve v 1.A třídě, posléze v 1.B třídě. \n\nTchuř reprezentoval Českou republiku v mládežnických týmech U17 a U18.\n\n"}
{"id": "240026", "url": "https://cs.wikipedia.org/wiki?curid=240026", "title": "Běh na 110 metrů překážek", "text": "Běh na 110 metrů překážek\n\nPřekážkový sprint na 110 metrů je lehkoatletická běžecká trať, jedná se o běh mužů přes překážky. Patří k atraktivním běžeckým disciplínám a zahrnuje v sobě jak rychlost a výbušnost hladkého sprintu, tak i složitou techniku přechodu přes překážky. Ženy běhají na kratší trati 100 metrů překážek.\n\nBěží se maximálním úsilím od startu do cíle, překážky jsou vysoké 106,7 cm. Překážek je celkem 10 a první překážka je umístěna ve vzdálenosti 13,72 metru od startovní čáry. Dalších 9 překážek je umístěno s rozestupy 9,14 metrů a cílová čára se nachází 14,02 metrů od poslední překážky.\n\n"}
{"id": "240029", "url": "https://cs.wikipedia.org/wiki?curid=240029", "title": "Rašín (rozcestník)", "text": "Rašín (rozcestník)\n\nNázev Rašín se vztahuje na více objektů:\n\n\n\n\n"}
{"id": "240032", "url": "https://cs.wikipedia.org/wiki?curid=240032", "title": "Alfvénovy vlny", "text": "Alfvénovy vlny\n\nAlfvénovy vlny jsou anizotropní magnetoakustické vlny (magnetozvukové vlny), pojmenované po Hannesi Alfvénovi. Šíří se ionizovaném prostředí (plazmatu) za přítomnosti magnetického pole. \n\nAlfvénovy vlny jsou analogií zvukových vln. Zvuk se ale plazmatem šíří mnohem komplikovaněji než v běžném prostředí.Vlna se šíří anizotropně, a to ve třech vlnoplochách (rychlé, pomalé a Alfvénově). Dochází k přelévání energie vibrujících iontů mezi kinetickou energií částic, tlakovou energií látky (chaotickou složkou) a energií magnetického pole.\n\nDají se přirovnat k práskání bičem na Zemi. Ostrý zvuk, který slyšíme, je výsledek energie, která je přenášena rychle se pohybující špičkou biče ve vzduchu. Stejný proces funguje i u Alfvenových vln, které \"praskají\" v koróně Slunce.\n\nRychle se pohybující Alfvenovy vlny proudí podél magnetických silokřivek (příčných strun) a vynášejí energii v podobě zvukových vln z povrchu Slunce až vysoko do korony.\n\nPři Alfvénově vlně dochází k příčnému rozvlnění magnetických silokřivek a k přenosu energie zvukové vlny podél silokřivek tzv. Alfvénovou rychlostí \n\nformula_1\n\nkde \"B\" je magnetická indukce, \"ρ\" hustota plazmatu a \"μ\" permeabilita. V izotropním a homogenním materiálu jde o jediné číslo, v komplikovanějších materiálech o tenzor (matici) koeficientů.\n\nAlfvénovy vlny byly roce 1971 prokázány ve slunečním větru a tím pádem byla předložena teorie ohřívání koróny energií z rozpadu akustických vln vystupujících\nz nitra Slunce.\n\nV roce 2007 tým vědců Hinode, který vedl Bart De Pontieu (Lockheed-Martin), našel důkaz, že více Alfvenových vln přichází z chromosféry. Tyto Alfvenovy vlny nejsou exportovány jety ale spíše turbulentním pohybem uvnitř samotné chromosféry. Cirtain tvrdí: \"„Pokud spojíme všechny Alfvenovy vlny dohromady, ty z chromosféry plus ty z rentgenových jetů, tak to může být dost, aby se vyřešila záhada koronálního tepla.“\"\n\n\n"}
{"id": "240034", "url": "https://cs.wikipedia.org/wiki?curid=240034", "title": "Jacques Offenbach", "text": "Jacques Offenbach\n\nJacques Offenbach [ža:k ofnbach] (20. června 1819, Kolín nad Rýnem, Německo – 5. října 1880, Paříž, Francie) byl francouzský skladatel německého původu, violoncellista, divadelní ředitel, autor cellových a orchestrálních skladeb, písní, a zejména více než stovky hudebně-dramatických děl. Mnoho z jeho prací zůstává i dnes v repertoáru světových hudebních divadel.\n\nI přes svůj německý původ je Offenbach považován za skladatele ryze francouzského. A to nejen díky jazyku svých děl, ale zejména proto, že dokonale vstřebal francouzský esprit a konečně i vzhledem k jeho obrovské lásce k Paříži, kde prožil skoro celý svůj život a kde také zemřel. Offenbachovo dílo je tak dodnes neodmyslitelně spojeno právě s hlavním městem Francie.\n\nJacques Offenbach je dnes mnohdy nazýván tvůrcem operety, což je ovšem termín poněkud zavádějící, zejména s ohledem na charakter i hudební kvalitu Offenbachova díla. Není sporu o tom, že svým dílem předurčil další směřování hudebně-dramatického divadla a ovlivnil mnoho skladatelů, kteří pak vytvořili operetu tak, jak ji vnímáme dnes. Samotného Offenbacha je však potřeba vnímat spíše jako završitele jednoho ze stylů francouzské opéra comique.\n\nNarodil se v Kolíně nad Rýnem jako Jakub (Jacob) Eberst. Byl sedmým potomkem Isaaca Juda Ebersta, židovského kantora, knihkupce, učitele hudby a hudebního skladatele, který ale později musel přijmout nové příjmení \"Offenbach\", podle jména svého rodiště - Offenbachu nad Mohanem - v souladu s vyhláškou císaře Napoleona z 28. července 1808.\n\nMladý Jakub se začal v šesti letech učit na housle, ale daleko více jej přitahovalo violoncello, na které začal záhy tajně cvičit. I přes odmítavý postoj otce Isaaca si Jakub violoncello prosadil, a tak jej otec zapsal do hodin k jistému Alexandrovi, následně pak ke koncertnímu mistru Kolínského divadla Bernhardu Breuerovi. V té době začal Jakub veřejně vystupovat společně se svojí sestrou Isabelou (klavír) a bratrem Juliem (housle), což významně posílilo rodinný rozpočet.\n\nV následujících letech dosáhla Jakubova virtuozita takového stupně, že otec učinil zásadní rozhodnutí, a sice že zapíše oba syny na pařížskou konzervatoř, protože v Německu takové školy ještě neexistovaly. V roce 1833 byl Jakub na pařížskou konzervatoř přijat navzdory počátečním námitkám jejího ředitele Luigi Cherubiniho (1760-1842), který odmítl nemálo uchazečů ze zahraničí. Pod číslem 1138 byl Jakub zapsán do violoncellové třídy a jeho učitelem se stal Olivier-Charles Vaslin.\n\nMladému Offenbachovi ale akademické způsoby pařížské konzervatoře příliš nevyhovovaly a úmorné opakování pro něj nudných stupnic vydržel pouhý rok. Také jako cizinec nesměl být připuštěn k tradičnímu rozdílení cen. A tak odešel ze studií a přijal místo jako hráč na violoncello v \"Théâtre Royal de l'Opéra-Comique\". Začal brát soukromé hodiny kompozice u Fromentala Halévyho a do povědomí veřejnosti se dostával i jako samostatný virtuos a skladatel. Jeho valčíky uváděl na koncertní pódium slavný Jean Antoine Julien ve své ještě slavnější \"Jardin Turc\". V roce 1838 vystoupil Offenbach poprvé - společně se svým novým přítelem Friedrichem von Flotow - v salonu hraběnky de Vaux. Získával zkušenosti i vlivné známé. Koncertoval nejen v pařížských salonech, ale také v koncertních sálech a jeho jméno se stávalo stále známější.\n\nV té době potkal svou pozdější manželku Herminii d´Alcain, dceru španělského generála. Kvůli ní Offenbach konvertoval a stal se katolíkem. Rovněž kvůli ní se vydal v roce 1844 na koncertní turné do Londýna. Tuto cestu zprostředkoval jeho budoucí tchán, nevlastní otec nevěsty John Mitchell. Budoucí ženich musel prokázat, že je v jeho silách finančně zabezpečit rodinu. Z Anglie si Offenbach přivezl nejen peníze, ale také úspěch a důležité kontakty, neboť vystupoval i před královskou rodinou.\n\nPoslední tři roky života věnoval práci na svém nejzásadnějším díle - \"Hoffmannových povídkách\" (\"Les Contes d'Hoffmann\") na fantastické náměty podle německého básníka E. T. A. Hoffmanna. Toužil tuto svou jedinou velkou operu (\"grand opéra\") ještě spatřit na jevišti. Bohužel mu to již nebylo přáno.\n\nJacques Offenbach zemřel ráno 5. října 1880, čtyři měsíce před premiérou \"Hoffmannových povídek\". Na své nejslavnější opeře pracoval do poslední chvíle. V okamžiku smrti ležela na jeho pracovním stolku partitura této opery, otevřená na poslední straně závěrečného aktu. Když přišel jeho starý druh Léonce (první Pluto z Orfea), uvítal jej Offenbachův majordomus se slovy: \"„Pan Offenbach v noci zemřel, aniž by si toho všiml...“\" Léonce odpověděl: \"„Bude se divit, až to zjistí!“\"\n\nSlavný skladatel byl pohřben na hřbitově Cimetière de Montmartre v Paříži. Autorem Offenbachovy busty je Charles Garnier, architekt pařížské opery - Opéra Garnier.\n\nJacques Offenbach byl završitelem francouzské opéra comique, tedy směru, který se vyznačuje absencí zpívaných recitativů, jež jsou nahrazeny mluvenými dialogy. Offenbach se stal autorem více jak 100 jevištních děl a stvořil také nespočet skladeb orchestrálních. Svoji první skladbu složil jako čtrnáctiletý ještě v rodném Kolíně nad Rýnem - bylo to \"Divertimento na švýcarské lidové písně s doprovodem smyčcového sexteta\". Stěžejním nástrojem mladého Offenbacha bylo violoncello. Po opuštění konzervatoře nastoupil do orchestru Komické opery, kde setrval následující tři roky. Zde se také seznámil s tehdejší ikonou pařížského operního nebe - Fromentalem Halévym, který dával Offenbachovi soukromé hodiny kompozice.\n\nSvou samostatnou kariéru pak mladý Jacques začal jako uznávaný cellový virtuos a pedagog. K tomuto účelu si sám zkomponoval výukový materiál, např. \"Cours méthodique de duos pour deux violoncelles op. 49-54.\" - cyklus skladeb pro vyučujícího a žáka, koncipovaný od nejjednodušších pasáží až po nejnáročnější. Cyklus, který svou propracovaností i rozsahem nemá ve violoncellové literatuře obdoby. Vynikající jsou rovněž skladby komponované pro samostatná vystoupení v tzv. \"Salonech\", či na koncertních prknech, kdy mu byli partnery například César Franck, Friedrich von Flotow, ale také Franz Liszt či mladičký Anton Rubinstein. V této době se Offenbachovi dostalo přezdívky „Liszt violoncella“. Kompozice z tohoto období jsou i dnes v repertoáru mnohých violoncellistů, například \"Concerto militaire pour violoncelle et orchestre\", \"Český tanec op. 28\", \"Závody na saních\", \"Dvě duše na nebesích\", \"Jacquelininy slzy op. 76\" či \"Velká španělská scéna op. 22\", zakončená bravurním, ohnivým bolerem. Zároveň komponoval hudbu taneční, především valčíky, jako jsou \"Brunety a blondýnky\", \"Zlatá řeka\", anebo \"Krásné Američanky\". Nemalou část svého kompozičního umění věnoval také tvorbě písňové - \"Šest bajek La Fontainových\", \"Kdybych byla ptáčkem\", \"Tajemné hlasy\", dále tvorbě orchestrální - \"Předehra pro velký orchestr\" a konečně i hudebním žertům - \"Čínský pochod pro violoncello s doprovodem klavíru, nebo trianglu ad libitum\", \"Oye! Oye! Ah! Ah! Psit! Psit! Achtum! Achtum!\" nebo vynikající \"Na dvorku, aneb zvířecí valčík\". Známé jsou též Offenbachovy úpravy skladeb Franze Schuberta, jehož hudbu velice miloval.\n\nPrvním jevištním dílem Offenbachovým se stal vaudeville \"Pascal a Chambord\" z roku 1839, který měl premiéru ve starém pařížském divadle Palais Royal. Na další zpěvoherní titul si Offenbach musel počkat dlouhých osm let. Jenže ani komická opera \"Přístěnek\" nejen neznamenala zásadní průlom, nýbrž se tehdy ani nedostala na divadelní prkna, stejně jako malý hudební žert \"Tajemný mnich\" z roku 1843. Neúnavný komponista je proto uvedl v koncertních sálech. V roce 1853 měly premiéru hned dvě jednoaktovky. V Herzově koncertním sále to byl \"Mathurinův poklad\" a v Théatre de Varieté \"Pépito\". Opět se žádná senzace nekonala, ale obě dílka Offenbach znovu vzkřísil k životu o pár let později a prvně jmenované se dokonce stalo šlágrem sezóny 1857 pod názvem \"Zasnoubení při lucernách\".\n\nNyní již slavný violoncellový virtuos Jacques Offenbach však ze všeho nejvíc toužil po úspěchu na divadelních prknech. Uvedl sice několik hudebních hříček na koncertních pódiích, ale velká divadla před ním i nadále zavírala dveře. V roce 1849 se Offenbach stal kapelníkem ve slavné \"Comédie Française\" (Théâtre Français). Zavedl zde mnoho revolučních novinek, které se ovšem nesetkaly s přílišným pochopením, zejména mezi členy divadelního orchestru. Vadila jim například i taková maličkost, že po nich kapelník Offenbach důsledně vyžadoval hrát přesně to, co stálo v partituře.\n\nAni kapelnická činnost Offenbacha zcela nenaplňovala, byť přitom mohl komponovat scénickou hudbu. Toužil ohromovat operní publikum. Důležitý impuls mu vzápětí dodal o šest let mladší Hervé. Otevřel si totiž vlastní divadlo a přijal Offenbachovu partituru k jednoaktové \"anthropophagie-musicale\" nazvané \"Ojajaje aneb Královna ostrovů\" (\"Oyayaye ou la Reine des Îles\"). Offenbach pak rovněž zatoužil po vlastním divadle. Vyburcoval veškeré své známé a 5. července 1855 se jeho sen stal skutečností. V Paříži právě probíhala Světová výstava a přímo naproti Výstavnímu paláci se nacházelo bývalé divadlo kouzelníka Lacaze. Byla to spíš dřevěná bouda nežli divadlo v pravém smyslu slova. V této budově, přejmenované na \"Théâtre des Bouffes-Parisiens\", začal Offenbach uvádět své jednoaktové muzikální kratochvíle. Ten den sklidil obrovskou bouři nadšení obecenstva díky malé dvouaktovce nazvané \"Dva slepí\". Tato určila další směr Offenbachova snažení, kterým se stal jemný až sžíravý vtip a parodie.\n\nPo skončení Světové výstavy se divadlo přestěhovalo do větších prostor poblíž Boulevard des Italiens, do pasáže Choiseul. Offenbach byl však nadále svázán licenčním zákonem. Směl zde uvádět pouze jednoaktovky s maximálním počtem tří, později čtyř účinkujících. Teprve v roce 1858 dosáhl zrušení všech omezení a mohl uvést své první velké dílo - Orfeus v podsvětí. Tehdy se Offenbachovi konečně otevřel celý svět. V roce 1862 odešel z ředitelského postu divadla Bouffes-Parisiens. Vlastní divadlo již nepotřeboval, neboť nyní se o jeho přízeň přeplácela všechna pařížská divadla. Offenbach prožíval svá nejlepší léta. Úspěch stíhal úspěch a zdálo se, že jeho panování na francouzské hudební scéně není ničím ohroženo.\n\nV dalších třech letech Offenbach v rychlém sledu vytvořil kolem dvaceti jednoaktovek. Jeho libretisté si dělali legraci ze všeho a ze všech. Skladatel pak obdržené texty ještě obohacoval o spoustu hudebních žertů. Parodoval současnou operu lyrickou, zvláště italskou, ale především si bral na mušku patos velké opery, která tu dobu, zvláště však v období druhého francouzského císařství slavila svůj zlatý věk. Offenbachovy partitury z té doby patří k nejzajímavějším. Nevytvořil si ještě svůj zcela osobitý styl, byl ve stádiu hledání a objevování. Nebyl ještě rutinérem a každé dílko bylo jiné a originální. Vynikají mezi nimi zejména „bretaňská legenda“ nazvaná \"Čarovné housle\", „hudební číniáda“ (\"chinoisie musicale\") \"Ba-ta-clan\", „hudební bouffonerie“ \"Tromb-al-ca-zar\" a parodie na středověké legendy \"Croquefer\" či již výše zmíněná opéra-comique \"Zasnoubení při lucernách\". Ale nejbláznivější jednoaktovkou tohoto období je jednoznačně \"Večerní vítr, aneb strašlivá hostina\" z roku 1857, která se odehrává mezi lidojedy. Zároveň je ovšem jednou z hudebně nejzajímavějších. Předehra evokuje mořskou bouři a je rozměru až symfonického. Dějové zvraty díla pak parodují všechny operní směry a dokazují, že pokud chce být autor dobrým parodistou, musí perfektně ovládat své řemeslo. Kdyby se totiž hudba (nejen) této bouffonerie vzala smrtelně vážně, pak nelze poznat, že se nacházíme v parodii, ale spíše v nějaké vysoce dramatické opeře plné italského belcanta. Rok 1858 pak přinesl jeden z největších úspěchů Offenbachovy kariéry. Byla to - podle dnešního názvosloví - opereta \"Orfeus v podsvětí\". Touto báječnou komedií bohů, plnou nesmrtelných melodií, se Jacques Offenbach stal jedním z nejznámějších skladatelů 19. století. Kvůli své sžíravé kritice vysoké společnosti mu také zajistila dlouhý zástup nepřátel.\nDalší takový úspěch se dostavil až po šesti letech. Byla jím opět parodie na antické téma, opéra-bouffe o třech aktech \"Krásná Helena\" (\"La belle Hélène\"). Než se tak stalo, uvedl Offenbach ve svém divadle nespočet jednoaktovek i celovečerních děl. Tříaktová \"Geneviéva z Brabantu\", uvedená rok po \"Orfeovi\", nepřinesla ale zdaleka takový úspěch, jaký Offenbach čekal. V následujícím roce 1860 se zařadil mezi odpůrce Richarda Wagnera, a to způsobem sobě vlastním. V rámci komponovaného večera \"Carnaval des revues\" uvedl skeč \"Hudebník budoucnosti\". Hlavní postavou je zde právě sám Richard Wagner, který předvádí v nebi zesnulým veličinám (W. A. Mozart, C. M. von Weber, A. E. M. Grétry a Ch. W. Gluck) svoji „hudbu budoucnosti“, za což je nejprve od dotyčných inzultován a vzápětí z nebe vykázán. Richard Wagner neměl velký smysl pro humor a tuto parodii Offenbachovi nikdy neodpustil. Svého nenáviděného francouzského kolegu až do smrti nevybíravě častoval ve svých článcích. Ve stejném roce Offenbach vstoupil na scénu pařížské velké opery prostřednictvím tříaktového baletu \"Motýl\", a to s poměrně slušným úspěchem. Ještě větší úspěch zaznamenala jednoaktová opéra comique \"Fortuniova píseň\". Sám Giacomo Meyerbeer litoval, že nevzešla z jeho pera. Duchaplné pokračování Mussetovy komedie \"Svícen\" Pařížany okouzlilo, zejména díky ústřední melodii \"Si vouz croyez que je vais dire\". Málokdo ale věděl, že ji Offenbach zkomponoval již v roce 1850 ještě jako kapelník v \"Théâtre Français\" právě do původní Mussetovy hry. O 19 let později pak tato melodie vyprovodila svého autora v kostele Saint Madelaine do hudebního nebe.\n\nV dalších letech se Offenbach blýskl řadou vtipných jednoaktovek i celovečerních děl. V roce 1864 uvedl ve vídeňské Dvorní opeře svoji jedinou prokomponovanou opéra-lyrique \"Rýnské rusalky\". Nesporně hudebně velmi vydařená opera skončila, díky nevhodnému libretu, naprostým fiaskem. Některé části z tohoto díla Offenbach vložil o mnoho let později do svých nesmrtelných \"Hoffmannových povídek\", včetně slavné \"barkaroly\". Neúnavný skladatel však z neúspěchu nemusel truchlit dlouho. Rok 1864 mu totiž přinesl další obrovský úspěch. Premiéru měla v Paříži již zmiňovaná tříaktová opéra-bouffe \"Krásná Helena\". Poprvé se zde zformoval autorský tandem Offenbach-Meilhac-Halévy. Melodie z Heleny zněly po celé Paříži a dílo se rozletělo za slávou do celého světa. Dodnes patří mezi nejhranější autorovy kusy. Neuplynuly ani dva roky, a v únoru 1866 uvedl Offenbach se svými libretisty Henrim Meilhacem a Ludovicem Halévym další úspěšnou parodii, opéra-bouffe o třech aktech a pěti obrazech \"Modrovous\". Následovala celá série vydařených děl této „svaté trojice“. Tituly \"Pařížský život\" (1866), \"Velkovévodkyně z Gerolsteinu\" (1867), \"Perikola\" (1868) a \"Bandité\" (1869) dodnes žijí na světových jevištích.\n\nJenže pak přišel nešťastný rok 1870 a s ním prusko-francouzská válka. Po jejím skončení nic nebylo jako dřív a Offenbachova tvorba jakoby ztratila živnou půdu. V nové Francii se s Offenbachem nepočítalo. Přátelé se od něj odvrátili a bylo mu vyčítáno, že svojí tvorbou podvracel morálku Francie. Dotáhl to až na „Bismarckova špiona“. Stále hůře se prosazoval na divadelní plakáty a tak si opět, stejně jako kdysi, pronajal divadlo. Jenže Offenbach nebyl dobrým obchodníkem a divadlo postupně dospělo ke krachu. Z čistě finančních důvodů proto podnikl v roce 1876 velké a úspěšné turné do Ameriky.\n\nAle i tak se v posledních letech jeho života objevilo několik výrazných úspěchů, byť ne všechny partitury tohoto období slouží autorovi ke cti. Hned první poválečné dílo z roku 1872, opéra-féerie \"Král Mrkev\", kterou vytvořil spolu s významným dramatikem Victorienem Sardouem, měla fantastický úspěch. Oba původně nesourodí autoři zde našli společnou řeč a zároveň mezi nimi vzniklo velké přátelství. Když se Sardou rozhodl uvést na jeviště své velké pětiaktové drama \"Nenávist\", Offenbach mu nabídl nejen svoji scénu (tehdy byl ředitelem \"Théâtre de la Gaîté\"), ale také svoji hudbu. Tato scénická hudba byla dlouhou dobu považována za ztracenou, ale v roce 2003 byla partitura objevena a v roce 2009 v rámci hudebního festivalu v Montpellieru s úspěchem uvedena (v hlavních rolích vystoupili Gérard Depardieu a Fanny Ardant). Bylo to velké překvapení, neboť Offenbachova hudba je vysoce dramatická a místy má až wágnerovské proporce.\n\nOffenbachův život se pomalu uzavíral. Velký úspěch ještě zaznamenal s opéra-féerie \"Cesta na Měsíc\", volně inspirovanou Julesem Vernem a se dvěma komickými operami \"Madame Favart\" a \"Dcera plukovního tambora\". Dílo z nejslavnějších ovšem mělo teprve přijít. Řízením osudu se však Offenbach svého životního úspěchu nedožil. Čtyři měsíce po autorově smrti, 10. února 1881, uvedla pařížská Opéra Comique s obrovským úspěchem \"Hoffmannovy povídky\" (\"Les Contes d'Hoffmann\"). Dodnes patří toto Offenbachovo nejdůležitější dílo mezi nejhranější opery světa.\n\nJacques Offenbach po sobě zanechal gigantické dílo, celkem více jak 650 kompozic, z toho 140 scénických (pokud mezi ně počítáme i hudbu komponovanou pro činoherní představení v \"Théâtre Français\"). Kolik je ale z tohoto množství skutečných oper - a kolik je operet? Různé zdroje udávají různé počty pro tyto dva žánry. Někdo tvrdí, že Offenbach složil jedinou operu - \"Hoffmannovy povídky\". Jiný říká, že to byly opery dvě. K výše jmenované přidává \"Rýnské rusalky\" (\"Die Rheinnixen\"). Další životopisci udávají šest oper. Jak to tedy je? Jaký klíč použít? Pokud přistoupíme na teorii, že jako skutečnou operu vnímáme pouze dílo vážné a se zpívanými recitativy, museli bychom vyškrtnout Hoffmannovy povídky. A ponechat pouze \"Rusalky\". Což je samo o sobě absurdní, protože přítomnost mluvených dialogů není ještě známkou operety. Vzpomeňme například Bizetovu \"Carmen\", Weberova \"Čarostřelce\" či Mozartovu \"Kouzelnou flétnu\". Další možností je vzít v úvahu místo premiéry a za operu vyhlásit ta díla, která ji měla v tzv. „seriózních“ divadlech a ve kterých převládá zpěv nad dialogy. Pak musíme přidat k již zmíněným dvěma další čtyři: \"Barkouf\", \"Robinson Crusoe\", \"Vert-Vert\" a \"Fantasio\". Specifikem Offenbachovy \"opéra-bouffe\", na rozdíl od typické operety, je dějový posun právě v hudebních číslech. Offenbach vytvořil vlastní, zcela originální styl. Vyšel z původní francouzské opéra-comique, roztančil ji a dějově i hudebně obohatil o parodii. Je tedy jedno, jak tento styl pojmenovat. Otázkou je, zda je to vůbec důležité. Na západ od českých hranic není tato otázka kladena. Stačí se podívat na repertoár „vážených“ operních institucí. Offenbach je hrán často. Naprosto standardní součástí operního repertoáru velkých divadel jako Metropolitní opera v New Yorku nebo Vídeňská státní opera jsou \"Hoffmannovy povídky\". Hrána v divadlech a uváděna v televizních pořadech jsou ale i jeho mnohá další díla jako \"Orfeus v podsvětí\", \"Krásná Helena\", \"Modrovous\", \"Velkovévodkyně z Gerolsteinu\" nebo třeba i \"Pan Karfiol\". Offenbachovu hudbu dávno prověřil čas a dal za pravdu jak Gioacchinovi Rossinimu, který Offenbacha nazval „Mozartem ze Champs-Elysées“, tak svým způsobem i Friedrichovi Nietzschemu, jenž v Offenbachově hudbě shledal „za určitých podmínek více génia než v hudbě Richarda Wagnera“.\n\nHudebně Offenbach vycházel především z Donizettiho a Rossiniho, ale byl také částečně ovlivněn tvorbou W.A.Mozarta, kterého velmi obdivoval. Markantní je rovněž vliv starých mistrů francouzské \"Opéra-comique\" i těch pozdějších, zejména Daniela Aubera. To vše Offenbach přetavil do vlastní hudební řeči a vytvořil zcela originální styl. Vznikla specifická \"Offenbachovská škola\", která však neměla žádného přímého pokračovatele a zanikla v okamžiku smrti J. Offenbacha.\n\nAbychom zcela porozuměli Offenbachovu hudebnímu snažení, je potřeba rovněž důvěrně znát dějiny francouzské opery, a to především z první poloviny 19. století, se zvláštním důrazem na Opéra-comique. Teprve pak pochopíme její závěrečný článek, kterým byl právě Jacques Offenbach. Bohužel, jména jako André Ernest Modeste Grétry, Félicien-César David, Adolphe Adam, Giacomo Meyerbeer, Jacques Fromental Halévy, François Adrien Boieldieu, Daniel Auber, Ferdinand Hérold či Ambroise Thomas, jsou dnes pro mnohé milovníky opery pouhými pojmy z odborné literatury.\n\nNejvýraznější složkou Offenbachovy hudby je melodická invence, veselost (komika) a dynamičnost. Ale to vše je pouhá slupka, která ukrývá mnoho dalších odstínů. Pokud jde o melodičnost, je Offenbach k nezastavení, doslova plýtvá hudebními nápady, které by jinému autorovi postačily na několik děl. Mnohé jeho skladby byly jedinečně komické, ale měl i významné lyricko-romantické pasáže, které nejlépe zaznívají například v \"La Périchole\" - v kouzelné „Dopisové árii“. Tentýž lyrický nádech mají i jeho méně známé skladby pro violoncello. Lyrika ovšem není u Offenbacha tak markantní a mnohdy zaniká v rámci díla pod přívalem veselí. Přesto tvoří nezanedbatelnou část jeho kompozic. Nikdy se neutápí v sentimentu a často i překvapí, jako například v \"Modrovousovi\", kdy oproti všem zvyklostem je milostný duet veden ve velmi svižném tempu, přesto je však naplněn velkým citem a něžným vyznáním lásky.\n\nNejvětším atentátem na Offenbacha je balet \"Gaîté Parisienne\", který napsal Manuel Rosenthal v roce 1938 na základě jednotlivých Offenbachových děl a ukázky z něj jsou často ke slyšení na klasických rádiích.\n\nOffenbachova hudba však není tak ukřičená a vulgární, jak ji M. Rosenthal předvádí. Jeho díla jsou rafinovaná, orchestrace lehká a silný dojem vytváří pomocí kontrastů tempa. Pro zvýraznění komiky používá imitování všeho možného - od hudebních nástrojů (\"Ba-ta-clan\", \"Ostrov Tulipatan\", \"Trebizondská princezna\"), hlasů zvířat (\"Valse des animeaux\", \"Coscoletto\", \"Romance o růži\") až po kanóny a nádobí (\"Signor Fagotto\"). S oblibou rovněž cituje slavné autory (Christoph Willibald Gluck - \"Orfeus v podsvětí\", Charles Gounod - \"Totův zámek\", Giacomo Meyerbeer a François Adrien Boieldieu - \"Pan Karfiol si dovoluje pozvat\" ...).\n\nOffenbachova díla jsou dodnes velmi živá a pravidelně se objevují na světových jevištích. Nejčastěji jsou inscenována samozřejmě ta nejznámější: opera \"Hoffmannovy povídky\" a operety \"Orfeus v podsvětí\", \"Krásná Helena\" a \"Pařížský život\". Tato díla jsou zpravidla na repertoáru několika divadel současně. Pozadu ovšem nezůstávají ani ostatní Offenbachovy operety, včetně těch poměrně málo známých. Offenbach měl vždy dobrý čich na jevištní účinek a tak šikovný režisér dokáže vytvořit úspěšnou inscenaci z kteréhokoliv jeho většího díla či menšího dílka. V současné době mezi nejlepší offenbachovské režiséry patří Francouz Laurent Pelly, jehož inscenace \"Orfea v podsvětí\", \"Pana Karfiola\", \"Ostrova Tulipatan\" a \"Cesty na měsíc\" v divadle \"Opéra de Lyon\" a také \"Krásné Heleny\", \"Velkovévodkyně z Gerolsteinu\" a \"Pařížského života\" v pařížském \"Théatre de Châtelet\" patří k tomu nejlepšímu. Ke spolupráci často zve vynikající dirigenty, například Marca Minkowského. I přes moderní režijní pojetí zůstává ve všech Pellyho nastudováních zachován Offenbachův duch. K odkazu svého úspěšného autora se rovněž v posledních letech vrací pařížská Opéra-Comique. Naposledy vypravila v roce 2011 skvělé \"Bandity\". V minulosti nelze nevzpomenout na památné inscenace německého režiséra Waltera Felsensteina, zejména na bravurního \"Modrovouse\", jenž v nedávné době konečně vyšel na DVD. Naproti tomu se najdou i odstrašující inscenace. Takovou byla v roce 2011 berlínská podoba \"Pařížského života\". Byla moderní za každou cenu, jen z offenbachovských nálad v ní nezbylo nic.\n\n\nPochopitelně největší archiv Offenbachova díla ukrývá Francouzský rozhlas, jenž pořídil nahrávky drtivé většiny skladatelových opusů. Také v Československém rozhlasu bylo nahráno množství Offenbachových děl a jsou čas od času vysílány na některé ze stanic Českého rozhlasu. Jednou z nejlepších je \"Modrovous\" se začínající Dagmar Peckovou a výtečným Františkem Filipovským v roli krále Bobeše, pod taktovkou dlouholetého šéfdirigenta HDK Miroslava Homolky. Výborné jsou rovněž nahrávky \"Krásné Heleny\" s Janou Jonášovou a opět M. Homolkou a operety \"Tlachalové (Žvanilové)\" z brněnského studia. V padesátých letech natočil Československý rozhlas i několik jednoaktovek: \"Manžel za dveřmi\", \"Čarovné housle (Šumař)\", \"Pan Karfiol... (Pan Koniklec přijímá)\", hudebně vcelku vydařené (dirigent V. A. Vipler), ale s diletantským překladem. Nejhůře ovšem dopadly \"Král Mrkev (Král Velikáš)\" a \"Cesta na měsíc\", ze kterých východoněmečtí upravovatelé vyrobili neuvěřitelné, komunistické agitky. I takové „perly“ jsou k nalezení v archivu ČRo. Také v archivu Československé televize je několik inscenací, nejlepší z nich jsou \"Bandité\" v režii Františka Filipa. V ostravském televizním studiu neúnavný propagátor operety a velký ctitel Offenbacha Vladimír Brázda natočil rovněž několik jednoaktovek. Nejlépe dopadla jednoaktová opéra-comique \"Pán a paní Denisovi\", ač je hudebně velmi zkrácena. Nelze opomenout ani černobílý, dnes již legendární, dvoudílný cyklus \"Papá Offenbach\", který uváděl (a také v něm zpíval) nezapomenutelný Miloš Kopecký.\n\nOffenbachova hudba je rovněž k dispozici na CD a DVD, většinou zahraniční provenience. Jediným českým zástupcem je pouze výběr Supraphonu \"Hity papá Offenbacha\", vycházející právě z nahrávek Československého rozhlasu. Z komerčních nahrávek lze rozhodně doporučit záznamy divadelních představení tvůrčího týmu Pelly - Minkowski a to jak na CD, tak DVD: \"Orfeus v podsvětí\", \"Krásná Helena\" a \"Velkovévodkyně z Gerolsteinu\". Britské vydavatelství \"Opera rara\" vydalo v nedávné době zdařilou nahrávku komické opery \"Vert-Vert\", výběr \"Entre nous\", sestavený z málo známých Offenbachových děl a konečně vynikající nahrávku zapomenuté, ale hudebně velmi zdařilé tříaktové opéra comique \"Fantasio\" v kritické edici J.Ch.Kecka.\n\nZ dalších dostupných nahrávek stojí určitě za pozornost:\n\nKromě výše uvedených samozřejmě existuje mnoho dalších, jak oficiálních, tak i nekomerčních audio a video nahrávek děl Jacquesa Offenbacha.\n\n\n\n\n\"Jediným životopisem v češtině je kniha \"Papá Offenbach\" z roku 1977, autor Miroslav Šulc, vydavatelství Supraphon. V současnosti nejobsáhlejší biografie \"Offenbach\" z roku 2000, autor Jean-Claude Yon, vydavatelství Gallimard Paris. Pro dotazy také funguje e-mailová schránka info.offenbach@email.cz\n\nČlánek částečně využívá nové poznatky předního offenbachovského muzikoologa J. Ch. Kecka. Dalšími zdroji jsou mimo jiné: Miroslav Šulc \"Papá Offenbach\" Supraphon 1977; Jean-Claude Yon \"Offenbach\", Gallimard 2000; Robert Pouvoyeur \"Offenbach\", Seuil 1994; \"La correspondance\" 2005-2007, J. Offenbach-H. Meilhac-L. Halévy \"Les Lettres 1863-1869\", Antonio de Almeida \"Catalogue des oeuvre d´Offenbach\", J. Offenbach \"Un Musicien en Amérique\", 1877.\n\n\n"}
{"id": "240035", "url": "https://cs.wikipedia.org/wiki?curid=240035", "title": "Jako kníže Rohan", "text": "Jako kníže Rohan\n\nJako kníže Rohan je české televizní drama z roku 1983. Příběh je inspirován novelou K. V. Raise „Špáta“.\n\nChudý bezzemek nemá jiné starosti, než jak nasytí sebe, svou ženu a svou starou matku; jeho život se radikálně změní, když zdědí 15 tisíc zlatých.\nKonečně nemusí dřít na cizím za pár krejcarů a hrbit se před drsnými sedláky. Osobnost Špáty se začne zcela měnit. Začne žít velkopansky „jako kníže Rohan“. Podporován svou panovačnou matkou utrácí veliké peníze za spousty zbytečností a nakonec opouští i svou skromnou ženu, která se k němu „nehodí“. A proč ne? Má přece 15 tisíc, koupil v Nové Vsi dva domy, z toho jeden na náměstí. Platí za celou hospodu, ale úctu mu to nepřinese. Špáta si vůbec nepřipouští, že by peněz ubývalo, a to ani tehdy, když si začne vypůjčovat od lichváře.\n\nFatální konec na sebe nenechá dlouho čekat.\n\n\n\n"}
{"id": "240038", "url": "https://cs.wikipedia.org/wiki?curid=240038", "title": "Jundrov", "text": "Jundrov\n\nJundrov (německy \"\", v hantecu \"Jobsko\") je městská čtvrť na západě statutárního města Brna. Její katastrální území má rozlohu 4,15 km². Původně samostatná obec byla k Brnu připojena v roce 1919, od 24. listopadu 1990 je většina katastru součástí samosprávné městské části Brno-Jundrov. Malá jižní část katastrálního území Jundrova se zahrádkami spadá do městské části Brno-Kohoutovice. Žije zde přibližně 4000 obyvatel.\n\nRozkládá se na pravém břehu Svratky.\n\nZhruba polovina katastru Jundrova je zalesněná. Lesy pokrývají celou západní a střední část katastru. Zástavba Jundrova, nacházející se ve východní části katastru v blízkosti Svratky na úpatí několika dobře viditelných zalesněných kopců, má charakter větší vesnice až malého města. V jižní a severovýchodní části katastru se nacházejí zahrádky s mnoha chatami.\n\nKatastrální území Jundrov sousedí na jihozápadě s Žebětínem, na jihu s Kohoutovicemi a Pisárkami, na východě s Žabovřeskami a Komínem, na severu s Komínem, na severozápadě s Bystrcí.\n\nK Brnu byl celý jundrovský katastr připojen 16. dubna 1919. Do té doby se jednalo o samostatnou obec v politickém okrese Brno-venkov. Až do reambulace Brna z let 1966-1969 mělo katastrální území Jundrov poněkud odlišné hranice než má dnes. Malá část území na severu zahrnující část lesa a některé zahrádky náležely ke katastru Komína, naopak k Jundrovu náležela severozápadní část moderního katastru Pisárek, zahrnující ulice Veslařská, Antonína Procházky a část ulice Libušino údolí, dále pak pozemky na levém břehu Svratky ohraničené na východě přibližně Kníničskou ulicí, které dnes náležejí ke Komínu. O něco kratší dobu náležela k Jundrovu také malá část moderního katastru Žabovřesek.\n\nPokud jde o správní postavení působil v Jundrově do roku 1939 místní výbor, v letech 1939-1945 jen místní úřadovna. V letech 1945-1946 měl Jundrov v rámci Brna samostatný místní národní výbor. Od 1. ledna 1947 pak tvořil celý jundrovský katastr součást městského obvodu Brno III. 1. října 1949 byl pak tento obvod zrušen, a většina Jundrova začleněna do městského obvodu Brno VI, zatímco podstatně menší jižní část katastru, zahrnující Libušino údolí a část Veslařské ulice, byla součástí městského obvodu Brno V. Když pak byla v Brně roku 1954 provedena další správní reforma, bylo rozdělení Jundrova na tyto dvě části zachováno v naprosto nezměněné podobě. Rozdílné byly městské obvody pod které tyto části náležely: větší severní část náležela k městskému obvodu Brno VII, zatímco menší jižní část k městskému obvodu Brno I. Rozdělení na obě části i administrativní příslušnost zůstala zachována i při správní reformě z roku 1957. 1. července 1960 pak při další správní reformě došlo ke změně administrativní příslušnosti větší severní části Jundrova, neboť byl dosavadní městský obvod Brno VII připojen k městskému obvodu Brno II. Později v 60. letech došlo jen k menší úpravě obvodní hranice mezi oběma částmi Jundrova, z níž se pak při druhé katastrální reformě Brna stala hranice mezi nově vymezeným katastrálním územím Jundrov a nově vzniklým katastrálním územím Pisárky, do níž byla začleněna dosavadní menší jižní část jundrovského katastru. Po sametové revoluci rozhodli nově zvolení brněnští představitelé o tom, že stávající městské obvody budou zrušené a nahrazené samosprávnými městskými částmi. 24. listopadu 1990 byla na území jundrovského katastru, v hranicích z doby druhé katastrální reformy, ustavena moderní samosprávná městská část Brno-Jundrov. 25. srpna 1995 pak představitelé městské části Brno-Jundrov podepsali s představiteli sousední městské části Brno-Kohoutovice dohodu o úpravě hranice mezi oběma městskými částmi. Od té doby trvá současné správní rozdělení moderního jundrovského katastru.\n\nTradičním sportem je fotbal, novodobá historie jundrovské kopané se začala psát v roce 1958, úplné počátky však sahají až do roku 1924.\n"}
{"id": "240040", "url": "https://cs.wikipedia.org/wiki?curid=240040", "title": "Mount Meru", "text": "Mount Meru\n\nMount Meru je aktivní sopka v Tanzanii. Zároveň je druhým nejvyšším vrcholem země nacházejícím se 70 km západě od nejvyššího vrcholu Afriky - Kilimandžára. Je součástí národního parku Arusha. Hora má tvar jako klasický vulkanický kužel se svahy kráteru ve formě obrovské podkovy. Na vrcholu byla v roce 2006 vztyčena dva metry vysoká, kovová vlajka Tanzanie a také milník vytvořený z betonu s nápisem „Socialistický vrchol 4562.13M“.\n\nMasiv s kruhovou základnou vytváří téměř přesný kužel. V nadmořské výšce kolem 2000 m má průměr 20 km. Z této výšky se zároveň začínají zvedat stěny sopky. Ve výšce asi 2500 m začíná zborcení jedné strany hory a vrchol poloviny Mount Meru vytváří jakýsi obrovský půlměsíc či podkovu s otevřenou stranou k východu a nejvyšším vrcholem na západě. Pod vrcholem spadají vnitřní stěny přes 1500 metrů, což z nich dělá nejdelší srázy svého druhu v Africe.\n\nVýška Mount Meru je 4556 m a svou bitvu o nejvyšší vrchol Tanzanie částečně prohrála kvůli obrovské sopečné explozi před 8000 lety podobné té na hoře Mount St. Helens v roce 1980. Mount Meru měla poslední zaznamenanou erupci v roce 1910. Několik malých kráterů viditelných v nejbližším okolí hory pravděpodobně dokládá četnou sopečnou aktivitu v minulosti. Kruhová stěna kráteru byla zničená některou z mnoha explozí a následná aktivita vytvořila v kráteru kuželovitý útvar z popela a lávy.\n\nMount Meru byla poprvé změřena Evropanem, německým objevitelem Karl von der Deckenem v roce 1862. Bujným a hustým lesem pronikl roku 1887 Samuel Teleki z Maďarska se svým týmem a dosáhl alpinského pásma odkud již bylo vidět Kilimandžáro. To měli v plánu v druhé fázi expedice. Poprvé však až na vrchol vystoupili Carl Uhlig (1901) a Fritz Jäger (1904).\n\nMount Meru je ve stínu mohutného Kilimandžára, ale i tak je často navštěvována turisty z celého světa. Vrchol je velmi dobře turisticky dostupný. Výstup na vrchol v sobě zahrnuje cestu travnatými pláněmi a bujným lesem v nižších pásmech až po snadné lezení na hraně kaldery.\nJediná dnes používaná výstupová cesta na vrchol je tzv. \"Momella\". Výstup je dost strmý a namáhavý. Ne však technicky obtížný. V klidném tempu se dá hora vylézt za 4 dny.\n\nNárodní park Arusha do kterého Mount Meru patří, je jeden z nejmenších v Tanzanii. Oblast vrcholu Mount Meru je kombinací bohatého neproniknutelného lesa a holých skal. Dalšími přírodními fenomény parku jsou kráter Ngurdoto a jezero Momela. Úrodné svahy Mount Meru se zdvihají nad obklopující step a zajišťují tak lesům bujnost a bohatost. V nich nachází svá útočiště různorodá divoká zvěř, včetně téměř 400 druhů ptáků, ale také opice (paviáni, kočkodani) a levharti. Další zvířata vyskytující se v okolí vulkánu, či přímo na jeho svazích jsou např. zebry, buvoli, hyeny, mangusty, dik-dik malý, bahnivci, či sloni.\n\n"}
{"id": "240041", "url": "https://cs.wikipedia.org/wiki?curid=240041", "title": "Ostřice Davallova", "text": "Ostřice Davallova\n\nOstřice Davallova (\"Carex davalliana\", syn.: \"Vignea davalliana\") je druh jednoděložné rostliny z čeledi šáchorovité (\"Cyperaceae\").\n\nJedná se o celkem drobnou rostlinu, dosahuje výšky pouze 10-40 cm. Je vytrvalá a vytváří výrazné trsy. Lodyha je nahoře pod kláskem drsná. Listy jsou střídavé, přisedlé, s listovými pochvami. Čepele listu jsou asi 1 mm široké, žlábkovité, štětinovité, kratší než lodyha. Pochvy dolních listů jsou tmavě hnědé a vláknitě se rozpadají. Ostřice Davallova patří mezi jednoklasé ostřice, to znamená, že na vrcholu lodyhy je pouze 1 klásek. Je to rostlina dvoudomá, vytváří samčí a samičí trsy. Samčí klásky jsou asi 1,5-2 cm dlouhé, samičí asi 0,8-2 cm. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je asi 3,5-4,5 mm dlouhá, kopinatá, na vrcholu zúžená ve zřetelný zobánek. Každá mošnička je podepřená plevou, která je tmavě červenohnědá se světlejším lemem. Plevy vytrvávají i za zralosti mošniček, mošničky jsou za plodu odstálé až nazpět rozestálé. Kvete nejčastěji v dubnu až květnu. Počet chromozómů: 2n=46.\n\nOstřice Davallova je rozšířena hlavně v západní a střední Evropě, v Rusku až po Sibiř a v Malé Asii.\n\nRoste na slatinných až rašelinných loukách od nížin do hor. Častá je v tzv. vápnitých slatiništích sv. \"Caricion davallianae\" Klika 1934. V Čechách je mnohem hojnější než na Moravě a bylo tomu tak i v minulosti. V posledních desetiletích však výrazně ustoupila kvůli melioracím, eutrofizaci a zarůstání lokalit vysokobylinnou až stromovou vegetací. Je to silně ohrožený druh flóry ČR (kategorie C2).\n\n\n\n \n"}
{"id": "240045", "url": "https://cs.wikipedia.org/wiki?curid=240045", "title": "Křesťanská věda", "text": "Křesťanská věda\n\nKřesťanská věda je označení pro duchovní proud, který vznikl v 19. století ve Spojených státech amerických a je řazen do metafyzické skupiny nových náboženských hnutí s názvem „Nové myšlení“ (\"New Thought\"). Jeho zakladatelkou je Mary Bakerová Eddyová (1821–1910), která v roce 1875 napsala knihu \"Věda a zdraví. S klíčem k Písmu\". Tato kniha je společně s Biblí ústředním dílem Křesťanské vědy, v němž jsou definovány hodnoty a myšlenky tohoto duchovního směru.\n\nZákladní myšlenkou Křesťanské vědy je přesvědčení, že duchovno je základem veškeré existence a že hmotný svět je iluzí, z níž pramení všechna lidská onemocnění. Léčení chorob tak probíhá pomocí víry. Člověk je vnímán jako harmonická součást vesmíru, přičemž Boha Eddyová vidí jako duchovní, nehmotnou entitu a kritizuje jeho antropomorfní vnímání.\n\nCentrem Křesťanské vědy je bostonský chrám budovaný v letech 1904 až 1906, který svou rozlohou překonal původní kostel Křesťanské vědy z roku 1894. V roce 1898 Eddyová založila nakladatelství \"The Christian Science Publishing Society\", které vydává několik periodik – kromě týdeníku \"Christian Science Sentinel\" a měsíčníku \"Christian Science Journal\" jde převážně o \"Christian Science Monitor\", který byl v letech 1950 až 2002 oceněn sedmi Pulitzerovými cenami.\n\nLogem Křesťanské vědy je koruna a kříž v kruhu lemovaném slovy z Nového zákona.\n\nKřesťanská věda je součástí skupiny metafyzických systémů s názvem „Nové myšlení“ (New Thought), která se skládá z nových náboženských hnutí a pramení na počátku 19. století. Je odvozena od myšlenek hypnotika a léčitele Phinease Pankhursta Quimbyho, jehož léčitelských služeb využila i Marry Bakerová Eddyová. Dle Roberta S. Ellwooda a H. B. Partina byla spokojenost s léčením u Quimbyho prvotním impulsem pro Eddyovou a její úvahy nad významem víry při léčbě nemocí, což vedlo k počátkům Křesťanské vědy.\n\nKřesťanská věda vznikla v období zvýšeného zájmu o esoteriku a alternativní spirituality. Martin C. Putna tvrdí, že impulsem pro její rozšíření bylo ve druhé polovině 50. let 20. století hnutí New Age, bez kterého by Křesťanská věda pravděpodobně zanikla. Dle Putny je nauka Mary Baker Eddyové „zcela standardním produktem“ esoterismu druhé poloviny 19. století a její kniha \"Věda a zdraví. S klíčem k písmu\" je sérií esotericko-spiritualistických úvah o neexistenci hmoty a iluzornosti každé nemoci, doplněných výklady několika kapitol Geneze a Apokalypsy a hojně kořeněných polemikami s jinými větvemi esoterismu druhé půle 19. století“.\n\nKlíčovou myšlenkou Křesťanské vědy je přesvědčení, že základem veškerého bytí je Mysl, která je nesmrtelná. Hmota je vnímána jako iluze, která je zdrojem nemocí, jež lze vyléčit jen mentální cestou. Páteří myšlenkového rámce Křesťanské vědy je metafyzický systém, který je založen na čtyřech tvrzeních:\n\n\nPrvní tvrzení evokuje panteismus, který však nemá s Křesťanskou vědou nic společného. Spolu s agnosticismem, teozofií a spiritismem je zařazen mezi „mystické odpůrce“ Křesťanské vědy. Typická je rovněž představa harmonické a věčné jednoty člověka a vesmíru, která inklinuje k holistickému pohledu na existenci.\n\nJedním z významných termínů pro křesťanskou vědu je pojem „smrtelná mysl“, který je označením pro lidské tělo. Eddyová rozlišuje mezi myslí, která je součástí hmotného těla, a Myslí, jež představuje skutečný základ lidské bytosti a která je přímo napojena na Boha. Nesmrtelná Mysl se skládá ze tří aspektů, mezi něž patří Bůh (k němuž jsou uvedena synonyma jako Božský Princip, Život, Pravda, Láska, Duše, Duch a Mysl), člověk (který je pokládán za „Boží duchovní ideu, individuální, dokonalou, věčnou“) a idea, která je „obrazem v Mysli“, tedy něčím, co zprostředkovává vazbu mezi člověkem a Bohem.\n\nEddyová vysvětluje, jak se smrtelnou myslí zacházet. Smyslem takového procesu je odklon od toho, co dle Křesťanské vědy neexistuje (vše, co má příčinu v hmotě – kromě choroby a smrti uvádí Eddyová vášně, strach, pýchu, závist, podvod, nenávist či pomstu) a příklon k tomu, co je skutečné. Patří sem moudrost, čistota, láska či zdraví. Proces však disponuje přechodovou fází, v níž „špatné věření“ mizí, což se projevuje lidskostí, poctivostí, soucitem či trpělivostí. Jakmile se vytratí úplně, stává se člověk Božím obrazem. Samotný pojem „smrtelná mysl“ však Eddyová vnímala jako nedokonalý – byl použit kvůli absenci výstižnějšího označení.\n\nKřesťanská věda vnímá Boha jako nehmotný princip, netělesnou entitu, v čemž se rozchází s hlavními směry křesťanství. Eddyová kritizuje pohled na Boha jako na fyzickou bytost a tvrdí, že odrazem Boha je vesmír.\n\nEddyová byla skeptická vůči etablovaným křesťanským církvím, které nejsou schopny přijmout myšlení Křesťanské vědy. Od zavedených církví se Křesťanská věda liší také podobou a náležitostmi bohoslužby, v níž hraje významnou roli zdůrazňování paralely mezi Eddyovou a Kristem. Během bohoslužby je střídavě čtena Bible a kniha \"Věda a zdraví. S klíčem k písmu\". Pronáší se také upravený Otčenáš – jeho slova „Otče náš“ jsou doplněna o „Otče a Matko naše, všeharmonizující“, za „přijď království Tvé“ se dodává „tvé království už přišlo“ a „ale vysvoboď nás od zlého“ je přepracováno na „ale vysvoboď nás od hříchu, nemoci a smrti“.\n\nMary Ann Morse Bakerová se narodila 16. července 1821 jako šesté a nejmladší dítě puritánského farmáře Marka Bakera v Bow v americkém státě New Hampshire. Dostalo se jí malého formální vzdělání, ale měla velký přístup k literatuře. Ve svých 22 letech (1834) se provdala za obchodníka Washingtona Glovera a odstěhovala se s ním do Jižní Karolíny, kde však již o rok později její muž umírá na žlutou horečku. Mary se tak ocitá bez peněz a s novorozeným synem zpět u rodičů. Vzhledem ke svému neutěšenému zdravotnímu stavu ztrácí nárok na péči o syna, když mu jsou čtyři roky. Později se stěhuje k sestře Abigail, kde žije celých devět let. Během této doby se její zdravotní stav ještě zhorší a v roce 1850 je lékaři prohlášena za trvale nemocnou, protože není ani schopna bez pomoci vyjít do schodů.\n\nV roce 1853 se Mary setkává se zubařem Dr. Danielem Pattersonem a ještě téhož roku se podruhé vdává. O deset let později se Dr. Patterson nechává najmout jako armádní lékař a opuštěná Mary se vrací ve svých čtyřiceti let do domu své sestry. Nějakou dobu se pokouší psát do novin či učit, ale zdravotní stav ji velmi omezuje. Žádná z terapií, přes homeopatii, bylinky, mesmerismus, Grahamovu dietu až po kúry ledovou vodou, nemá kýžený efekt.\n\nV téže době se po New Hampshire šíří pověst zázračného léčitele Phinease Pankhursta Quimbyho (1802-1866) a jeho tajemné metody, která nespoléhá na masáže, léky ani magnetismus, ale pouze na sílu mysli. Quimby přitom nemá lékařské vzdělání, je hodinářem původem z Belfastu a cítí se velmi inspirován Mesmerovým žákem francouzským hypnotizérem Dr. Poynem. Quimby ovšem přichází se zcela novou metodou založenou na hypnóze. V patnáctiletém Němci Luciovi Burgmayerovi nachází své médium a tato dvojice společně cestuje po venkově. Během představení Lucius uvedený do hypnózy předepisuje pacientům léky. Tato metoda nese název \"Léčba myslí\" (\"Mind cure\") a je založena na přesvědčení, že lidská duše je sama schopna vyléčit tělo, protože nejlépe zná původ nemoci. Quimby tvrdí, že jeho metoda není založena na vědeckých poznatcích, ale na Pravdě samé. Proto je třeba se soustředit pouze na jednotlivce a jeho moc vyléčit se.\n\nMary se o Quimbym dozvídá jako podruhé vdaná a píše mu naléhavé dopisy, ve kterých ho žádá, aby ji přijel navštívit, protože je její poslední nadějí. Mary je o zázračnosti Quimbyho tak přesvědčená, že je ochotná za ním cestovat i přes závažnost svého zdravotního stavu. Na tuto cestu si však musí půjčit peníze od známých. V říjnu 1861 však konečně odjíždí do Portlandu v Maine a přímo z vlakového nádraží jde do hotelu, kde Quimby působí. Na konci cesty je tak vyčerpaná, že musí být do Quimbyho pokoje odnesena. Zázrak se ale skutečně odehrává – po jednom týdnu stráveném s Quimbym se Mary cítí zcela zdravá, může chodit i běhat a je plná energie.\n\nMary od té doby pečlivě naslouchá všemu, co Quimby říká a slovo od slova si zapisuje všechny jejich rozhovory a diskuse. V náhlém osvícení cítí naléhavou potřebu každého zpravit o této zázračné metodě. Po jejím návratu se v obci nemluví o ničem jiném, než o zázračném uzdravení. Mary začíná o Quimbym intenzivně psát a přednášet a srovnává jej i s Ježíšem.\n\nPo svém zázračném uzdravení je Mary zaměstnaná jen jedinou myšlenkou: šířit zprávu o Quimbym, přestože zatím neexistuje žádné ucelené učení ani systém. Mary odchází z domu své sestry a ve svých padesáti letech tak doslova poprvé stojí na vlastních nohou. Její syn tou dobou žije odděleně a Mary je velmi chudá. Cestuje, přespává u cizích lidí a bere každou práci, která se jí naskytne. Za své rady si nechává platit jídlem a pitím a po nocích sepisuje rukopis založený na rozhovorech s Quimbym. Na svých strastiplných cestách se setkává s mystiky i spiritisty, stále se ale jí nedaří nalézt skutečné žáky. Roku 1868 si dokonce podává inzerát do spiritistického časopisu \"Banner of Light\", kde nabízí své služby bez nároku na poplatek. Svého prvního žáka však nachází až o rok později.\n\nMary objeví svého spojence v 21 letém dělníkovi Richardu Kennedym, kterého poznala před dvěma lety u spiritistky Sarah Wentworthové. Mary chlapci nabídne, že mu pomůže otevřít lékařskou praxi založenou na jejím učení a on s potěšením tuto nabídku přijme. Ač bez jakéhokoli lékařského vzdělání, Richard uzavírá s Mary smlouvou o rovné dělbě výdělku. Tato smlouva je vůbec prvním historickým dokumentem Křesťanské vědy. Dvojice tady začne obcházet město Lynn a hledat místnost, kde by si mohla otevřít svou praxi.\n\nMary se skutečně podaří založit si živnost v horním patře domu učitelky Susie Magoun. V červenci 1870 je tak otevřená první praxe Křesťanské vědy. „Doktor Kennedy“ má již na konci měsíce řadu pacientů a jejich počet neustále stoupá, v září už musí dvojice pronajmout i prostor pro čekárnu. Mary už ale nechce být pouze šedou eminenci v pozadí, a tak otevírá šestitýdenní kurz \"morální vědy\" (\"Moral Science\"), za který si bere 100 dolarů a po jehož ukončení si kdokoliv může otevřít vlastní praxi. Studenti vzešli z řad pacientů a jejich úkolem bylo především přepisovat rukopis „Otázky a odpovědi“. Po dvou letech ale dochází ke konfliktu a Richard od Mary odchází a otevírá si vlastní praxi.\n\nV roce 1875 má Mary asi osm stálých žáků, kteří ji pravidelně platí za její předpovědi. V tomtéž roce je také poprvé po téměř osmi letech práce publikováno největší Maryino dílo \"Science and Health With a Key to the Scripture\" (\"Věda a zdraví s klíčem k Písmu\"). Tato kniha nepopírá silnou inspiraci Biblí: sama Mary se identifikovala se ženou z 12. kapitoly knihy Zjevení a tvrdila, že její učení je Božím „posledním zjevením“. Dne 6. června 1875 je sepsán stav její komunity a tímto dnem se také z \"Morální vědy\" stává \"Křesťanská věda\", ze školy společenství a z léčitelky Mary prostředník s Bohem. Každou neděli se koná přednáška, po které Mary hraje náboženské písně a utváří se tak i pevnější dogma.\n\nPodle některých se v této době také začíná zpětně reinterpretovat její biografie tak, aby bylo možno doložit božský původ učení, a v příběhu začíná silněji figurovat Ježíš Kristus. Mary si začíná vzpomínat, jak jako osmiletá slyšela hlasy a ve 12 letech uchvátila pastora svou moudrostí. Podle některých pramenů se v této době také retrospektivně formuje událost jejího osvícení, která později získala označení „Pád v Lynn“. K této události podle Mary došlo následujícím způsobem: Dne 1. února 1866 Mary upadla na náledí a byla v bezvědomí. Kolemjdoucí jí odnesli do jejího bytu a lékaři byli bezradní nad jejím stavem. Třetí dne se ale Maryino srdce „pozvedlo k Bohu“ a ona začala číst Bibli. Její pozornost upoutala kapitola o Ježíšovi a Mary okamžitě rozpoznala význam jeho utrpení na kříži, poznala „neviděné“ a Bůh jí vyzval „dcero, vstaň“. Mary skutečně vstala z postele před překvapenými přáteli, kteří byli připraveni na nejhorší. Krátce na to již byla schopna léčit i ostatní.\n\nDne 30. prosince 1876 se Mary potřetí provdá, a to za svého o 11 let mladšího žáka Asu Gilberta Eddyho. Její nový partner jí velmi pomůže ustát další krizové roky, kdy Mary pošle před soud svého bývalého žáka a zhrzeného nápadníka Spofforda, který si v Lynnu otevře vlastní praxi. Nevydařené soudní procesy ale Mary ve městě Lynn zásadně zkazí pověst a ona je nucena se přestěhovat. Jejím novým bydlištěm se stává Boston, novodobý „americký Jeruzalém“. Rok 1879 se pak uvádí jako oficiální letopočet vzniku církve. Záhy nato ale její muž vážně onemocní a Mary se uchýlí k nečekanému kroku: zavolá „světského“ doktora. Je však příliš pozdě a 3. června 1882 Asa Gilbert Eddy umírá. Mary později tvrdí, že byl otráven Kennedym a Spoffordem, kteří mu metafyzicky podali arzenik.\n\nMary je v tuto chvíli 61 let a je opět vdovou. Rozhodne se v Bostonu koupit v nejlepší čtvrti na Columbus-Avenue třípatrový luxusní dům a orientuje se na zcela jinou sociální vrstvu. Zároveň mění jméno své společnosti na „Massachusetts Metaphysic College“ a díky velké reklamě brzy získá zájemce ze širokého okolí. Zároveň vzniká vydavatelství „Christian Science-Journal“, kde se už roku 1886 tiskne 16.000 výtisk \"Vědy a zdraví\" (\"Science and Health\"), což je vlastně předělená verze rukopisu \"Otázky a odpovědi\". Mary rovněž prodává různé dárkové předměty s vlastním portrétem a informační brožury a do deseti let je z ní skutečná americká podnikatelka s velkým bohatstvím. Na konci století je již milionářkou. Roku 1888 zažívá ohromný úspěch, kdy je jako prorokyně oslavována v Chicagu a téhož roku je její osobě vystavěn v Bostonu majestátní kostel. Na druhou stranu ale vždy rezolutně odmítá, aby byla označována za druhý příchod Krista.\n\nVe svých sedmdesáti letech stojí Mary na vrcholu slávy, a přesto prodává dům v Bostonu a stěhuje do vily Pleasant View v Concordu. Nevzdává se tím své moci, ale v podstatě řídí svou církev ze stínu a stává se z ní živoucí legenda. V této době opět kontaktuje zapomenutého syna, který žije jako farmář na Západě. Ten si ale při osobním setkání vyžádá finanční půjčku a je opět vykázán. Zklamaná Mary alespoň adoptuje mladého lékaře Dr. Fostera. Ve svých 81 letech Mary věnuje dva miliony dolarů na výstavbu obrovského Bostonského chrámu. Dílo s kopulí z bílého mramoru je dokončeno v roce 1906 a jeho otevření provází obrovské oslavy, kterých se však Mary neúčastní.\n\nBazilika za miliony dolarů zasvěcená ženě, která se na oslavách ani neobjeví, však přitáhne obrovskou pozornost veřejnosti. Mary se stává nejdiskutovanější ženou Ameriky a novináři se vydávají do Pleasant View, aby získali interview. Mary souhlasí, že 30. října 1906 odpoví ve svém domě na čtyři otázky týkající se jejího zdravotního stavu. Po této události novináři podrobně zkoumají její minulost a zpovídají její žáky, až objeví opuštěného syna. Pod vlivem právníků Maryin znovunalezený syn George Glover podá žalobu na svou matku za zanedbanou péči. V roce 1907 Mary pod tlakem událostí vyplatí synovi čtvrt milionu dolarů a 50 tisíc dolarů synu adoptovanému.\n\nPo těchto událostech se Mary rozhodne opustit Pleasant View a nechá si vystavět nové sídlo ve čtvrti Chestnut Hill v Bostonu. Dům vyroste obdivuhodnou rychlostí. Ani na novém místě však Mary neunikne pozornosti novinářů a zakládá vlastní noviny \"Christian Science Monitor\", které mají velmi široký záběr. Dodnes prý patří k vůbec nejčtenějším novinám ve Spojených státech amerických a dostalo se jim i oficiálního ocenění. Dne 4. prosince 1910 Mary umírá a je pohřbena bez veřejných smutečních ceremonií.\n\nMark Twain byl Maryiným současníkem a několikrát se na její adresu nepříliš lichotivě vyjádřil. Tvrdil, že Křesťanská věda je určena především pro lidi chudé duchem. Jindy poukazoval na to, že pokud dle svého učení Mary považuje každou část svého těla za nereálnou, pak platby za léčbu, jíž poskytuje, jsou velmi reálné. Sama Mary ale považovala peníze za jasný úspěch své léčebné metody. Přes všechen svůj kriticismus se však v roce 1907 vyjádřil v tom smyslu, že jde „v mnohých ohledech o nejzajímavější ženu, jaká kdy žila, a rovněž o nejvýjimečnější.“\n\nV České republice Křesťanská věda nikdy nezapustila příliš hluboké kořeny. Největší rozkvět zažila pravděpodobně v období první republiky. Například Masarykova dcera Olga Revilliod byla členkou Křesťanské vědy a přeložila knihu M. B. Eddyové „Ne a ano“. V 50. letech 20. století se scházela malá skupinka zájemců a četly se lekce, zpívalo se a byly vykládány poučky z Křesťanské vědy. Skupinu však po nějaké době udala domovnice. Pobočka Vědy byla oficiálně zakázána, majetek byl zabaven a předseda společnosti se ocitl ve vězení. Během 70. let se skupina začala opět tajně scházet, většinou v bytě bývalého jednatele v Ořechovce, kde se četly lekce vybírané pro celý svět každý týden v Bostonu. Činnost však byla dosti omezená až do sametové revoluce. Po převratu byla s pomocí pověřence z Německa založená pobočka Křesťanské vědy (tzv. \"branch church\"). Původní seskupení čítalo asi dvacet lidí, nejúspěšnějších přednášek se účastnilo 50-100 osob, ale během 90. let počet zájemců postupně klesal. V současné době jsou v České republice asi tři následovníci Křesťanské vědy.\n\nOd reorganizace v roce 1892 hraje ústřední roli v organizaci církve První Církev Krista, Vědce v Bostonu, nazývaná také Mateřská církev. K ní musí patřit všichni členové Křesťanské vědy, od kterých získává pravidelné příspěvky. Dílčí církve v jiných městech či státech jsou pak zcela autonomní. Mateřská církev je vedena pětičlennou radou, kterou založila Eddyová, a jejíž funkce je definována v jejím textu \"Manual of the Mother Church\" (1895). Tento text zahrnuje také pravidla církve (například požadavek denní modlitby a studia Bible a \"Vědy a zdraví\", povinnost platit pravidelný poplatek Mateřské církvi, nebo zákaz veřejného komentování záležitostí církve bez předchozího souhlasu).\n\nKřesťanská věda má vlastní nakladatelství, \"Christian Science Publishing Society\", které vydává několik periodik, jejichž odběr je pro členy církve povinný. Nejdůležitějším periodikem jsou noviny \"Christian Science Monitor\", které jsou hodnoceny jako velmi kvalitní (vyhrály více než 400 cen, včetně sedmi Pulitzerových cen), ale které za dobu své existence ztratily charakter církevního textu. Dalšími jsou týdeník \"Christian Science Sentinel\" a měsíčník \"Christian Science Journal\", a také \"Herald of Christian Science\", vydávaný v několika jazycích.\n\nBěžní věřící se v Křesťanské vědě označují jako čtenáři. Jejich počet se odhaduje přibližně na 400 tisíc ve více než šedesáti zemích světa (z toho asi 100 000 v USA). Počet dílčích církví v USA se odhaduje na více než jeden tisíc. Tyto odhady jsou ale založeny spíše na počtech lidí, kteří se ke Křesťanské vědě sami hlásí, ne na oficiálních číslech. Církev sama žádné veřejné záznamy o členství nevede. Mimo USA je církev nejsilnější ve Spojeném království, Kanadě, Austrálii a Německu, v posledních letech rapidně roste členská základna v Africe. V České republice existuje jediná dílčí církev, Sdružení Křesťanské vědy v Praze.\n\nKřesťanská věda nemá žádné placené duchovní, organizaci dílčích církví zajišťují sami čtenáři. Existují ale praktikanti, kteří mají obvykle soukromou praxi a provozují léčbu modlitbou. Ve většině případů se osobně nesetkávají s léčenými, ale jsou o modlitby žádání pomocí pošty nebo telefonu. Jejich vzdělání zahrnuje studium \"Vědy a zdraví\" a Bible a dvoutýdenní kurz pod vedením učitele z řad Křesťanské vědy, po jehož dokončení mohou být uvedeni v \"Christian Science Journal\" jako praktikanti. Zkušení praktikanti mohou dále podstoupit šestidenní kurz, aby se sami stali učiteli. Počet praktikantů se odhaduje na 5000 celosvětově, z toho asi 1400 v USA (k roku 2010).\n\nČlenové církve se setkávají na pravidelných nedělních bohoslužbách, jejichž hlavní náplní je hlasité čtení z Bible a \"Vědy a zdraví\". Cituje se zde upravená modlitba \"Otče náš\" a \"Vědecké stanovení bytí\", které má charakter vyznání víry.\n\nČlenové Křesťanské vědy mají obvykle negativní postoj k lékům, alkoholu, tabáku a v omezené míře i ke kávě. Neodmítají však veškerou léčbu, uznávána je ortopedická a zubní medicína, stejně jako podpůrné léčebné pomůcky (brýle, naslouchátka).\n\nOdmítání lékařské péče je v USA zdrojem kontroverze, zejména pokud se týká péče o děti. Na rozdíl od jiných zemí, kde má Křesťanská věda bohatou členskou základnu (Velká Británie, Kanada), chrání první dodatek Ústavy Spojených států náboženské praktiky před zásahy státu. To je zastánci Křesťanské vědy používáno jako argument pro existenci náboženských výjimek z běžných zákonů upravujících pravidla péče o děti. V roce 1974 zde byl po úspěšném tlaku církve vydán dodatek k \"Code of Federal Regulations\", slibující svobodu rodičů na výchovu dětí v jejich náboženství, včetně specifik týkajících se zdravotní péče. Ačkoliv byl tento dodatek o devět let později zrušen, dodnes platí ve 38 státech USA náboženské výjimky na něm založené.\n\nZastánci Křesťanské vědy argumentují tím, že v USA je od roku 1900 počítáno více než 53 tisíc případů, kdy péče této církve vedla k vyléčení různých nemocí. Tyto počty jsou ale odpůrci kritizovány, zejména protože: 1) nemocní v péči Křesťanské vědy nejsou vyšetřeni lékařem; 2) církev o těchto případech nevede žádné záznamy; 3) nejsou počítány případy, kdy byla léčba neúspěšná.\n\nOdpůrci naopak poukazují na fakt, že v posledních třiceti letech zemřelo ve Spojených státech přes 200 dětí na následky léčitelných chorob, protože jejich rodiče dali přednost nějakému druhu spirituální léčby (jsou zde započítány i léčebné metody jiných církví). V několika případech toto rozhodnutí vedlo k podání žaloby na rodiče za zabití dítěte. Navzdory prohlášení představitelů Křesťanské vědy, že její léčba je nejúčinnější, pokud není kombinována s klasickou medicínou, argumentují její kritici tím, že při poskytnutí léčby nehrozí dítěti ani z hlediska teologických představ církve žádná újma (poukazují například na Svědky Jehovovy, kteří odmítají transfúzi, jež má v jejich teologických představách velmi negativní následky). Naopak, při neposkytnutí léčby hrozí trvalé následky nebo dokonce smrt dítěte.\n\n\n\n\n"}
{"id": "240046", "url": "https://cs.wikipedia.org/wiki?curid=240046", "title": "Plhov", "text": "Plhov\n\nNázev Plhov má více sídel:\n"}
{"id": "240047", "url": "https://cs.wikipedia.org/wiki?curid=240047", "title": "Francis Scott Key", "text": "Francis Scott Key\n\nFrancis Scott Key (1. srpna 1779–11. ledna 1843) byl americký amatérský básník, hlavním povoláním právník. Dnes je znám především jako autor slov hymny Spojených státu amerických \"„Hvězdnatý prapor“\" (\"„“\"). Báseň, původně nazvanou \"„“\" (\"„Obrana pevnosti Fort McHenry“\"), která se měla stát hymnou, začal psát během britsko-americké války z roku 1812, bezprostředně inspirován boji v oblasti města Baltimore. Oficiální národní hymnou se báseň stala nařízením prezidenta Woodrowa Wilsona z roku 1916, jež později stvrdil americký Kongres zákonem z roku 1931. Pohled na vlajku s patnácti pruhy vlající 14. září 1814 nad bojištěm u pevnosti Fort McHenry jako symbol vítězství nad Brity v tvrdé bitvě britsko-americké války u Baltimore inspiroval právníka a příležitostného básníka Francise Scotte Keye k napsání básně \"Defence of Fort McHenry\"\n\n"}
{"id": "240048", "url": "https://cs.wikipedia.org/wiki?curid=240048", "title": "Kamov Ka-50", "text": "Kamov Ka-50\n\nKamov Ka-50 \"Černý žralok\" (: Камов Ка-50 „Черная акула“; kód NATO: \"Hokum A\") je sovětský, resp. ruský bitevní vrtulník z počátku 80. let 20. století, který má širokou škálu účinné výzbroje a je schopen operovat ve dne i v noci. Vývoj projektu označeného jako \"V-80\" začal roku 1978. Vrtulník měl mít schopnost vedení účinného boje proti nepřátelským tankům při zachování obranyschopnosti proti vzdušným útokům. Let prvního prototypu se uskutečnil 27. července 1982. Vrtulníku Kamov Ka-50 konkuroval typu Mil Mi-28. Ukázalo se, že Kamov je lepší, nakonec bylo rozhodnuto o výrobě obou typů.\n\nInformace o stroji Kamov Ka-50 byly za sovětské éry tajné. Po pádu železné opony se s vrtulníkem mohli seznámit západní odborníci na Pařížském aerosalonu roku 1992. Do výzbroje ruské armády byl stroj zařazen roku 1995. Roku 1997 vznikl odvozený dvoumístný typ Kamov Ka-52 Alligator, na jehož výrobě se podílejí západní firmy. Také vznikl další, tentokráte rusko–izraelský stroj Ka-50-2 Erdogan určený původně pro turecké ozbrojené síly a o jehož koupi projevilo zájem několik dalších zemí.\n\n\nZdroj:Manufacturer sources naval-technology.com, Federation of American Scientists\n\n\n\n\n"}
{"id": "240049", "url": "https://cs.wikipedia.org/wiki?curid=240049", "title": "Vejprnický potok", "text": "Vejprnický potok\n\nVejprnický potok je potok v okresech Plzeň-sever a Plzeň-město. Je to pravostranný přítok řeky Mže. Délka toku je 21,6 km. Plocha povodí měří 77,6 km².\n\nPramení jihozápadně od Heřmanovy Huti nedaleko Radějovic v nadmořské výšce cca 405 m. Teče převážně východním až severovýchodním směrem, protéká městem Nýřany a obcemi Tlučná a Vejprnice. Na svém dolním toku protéká Plzní. Zde se vlévá zprava do Mže na jejím 2,5 říčním kilometru v nadmořské výšce 305 m.\n\n\nPrůměrný průtok u ústí činí 0,17 m³/s.\n\n"}
{"id": "240050", "url": "https://cs.wikipedia.org/wiki?curid=240050", "title": "Salem (Oregon)", "text": "Salem (Oregon)\n\nSalem je hlavní město amerického státu Oregon. Město leží na řece Willamette.\n\nV Salemu žije podle sčítání z roku 2010 více než 154 637 lidí, což z něj po Portlandu a Eugene dělá třetí nejlidnatější město státu.\n\nNázev \"Salem\" je odvozen z hebrejského a arabského slova, které znamenají v překladu \"mír\". Salem byl přezdívaný Třešňové město (Cherry City), protože průmysl založený na pěstování třešní hrál důležitou roli.\nMěsto bylo založeno v roce 1842 a hlavním městem Oregonu se stalo v roce 1853. Leží v blízkosti údolí Willamette Valley, jedné z nejúrodnějších oblastí Spojených států.\n\nPodle sčítání lidu z roku 2010 zde žilo 154 637 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 20,3% populace.\n\n"}
{"id": "240053", "url": "https://cs.wikipedia.org/wiki?curid=240053", "title": "Salem", "text": "Salem\n\nSalem je slovo s řadou významů:\n\n\n\n\n\n\n\n"}
{"id": "240054", "url": "https://cs.wikipedia.org/wiki?curid=240054", "title": "Newport (Oregon)", "text": "Newport (Oregon)\n\nNewport je město na pobřeží Tichého oceánu v americkém státě Oregon.\n\nNewport se nachází v centrální části oregonského pobřeží, asi 100 km západně od hlavního města Oregonu Salemu. Město je sídlem okresu Lincoln County a v roce 2006 mělo 10240 obyvatel.\n\nNewport je důležitým turistickým střediskem, nachází se zde mj. dva majáky a Oregon Coast Aquarium, které proslavila kosatka Keiko při natáčení filmu Zachraňte Willyho.\n\nNewport má jen jediné partnerské město:\n\n"}
{"id": "240055", "url": "https://cs.wikipedia.org/wiki?curid=240055", "title": "Formule 2 v roce 1975", "text": "Formule 2 v roce 1975\n\nZávody formule 2 v roce 1975 sestávaly z podniků zahrnutých do mistrovství Evropy, dále závodů v Japonsku, které byly součástí japonského šampionátu F2 a závodů pro otevřené mistrovství Švýcarska. Do mistrovství Evropy bylo zahrnuto celkem 14 závodů pořádaných v Portugalsku, Francii, Itálii, Německu, Rakousku a Belgii. Evropský šampionát se stál otevřeným mistrovstvím Francie, když francouzští jezdci obsadili v konečném hodnocení prvních 5 míst.\n\n\n"}
{"id": "240056", "url": "https://cs.wikipedia.org/wiki?curid=240056", "title": "Tillamook (Oregon)", "text": "Tillamook (Oregon)\n\nTillamook je město na pobřeží Tichého oceánu v americkém státě Oregon. Nachází se na jihovýchodním konci zálivu Tillamook Bay. Je pojmenované podle indiánského kmene Tillamook, který obýval tuto oblast počátkem 19. století. Počet obyvatel podle sčítání z roku 2000 byl 4352. V roce 2006 byl odhad počtu obyvatel 4675. Známé je zejména výrobou sýrů.\n"}
{"id": "240058", "url": "https://cs.wikipedia.org/wiki?curid=240058", "title": "Florence (Oregon)", "text": "Florence (Oregon)\n\nFlorence je město na pobřeží Tichého oceánu v americkém státě Oregon. V roce 2000 v něm bydlelo 7 263 obyvatel a v roce 2006 populace stoupla na 8 270 obyvatel. Pojmenováno bylo po francouzské lodi, která ztroskotala v ústí řeky Siuslaw River.\n"}
{"id": "240059", "url": "https://cs.wikipedia.org/wiki?curid=240059", "title": "Lighthouse Vltava Waterfront Towers", "text": "Lighthouse Vltava Waterfront Towers\n\nLighthouse Vltava Waterfront Towers, zkráceně Lighthouse (maják), je komplex tří kancelářských budov v Praze-Holešovicích, kterému vévodí dvě na sebe přiléhající devatenáctipodlažní budovy o výšce 80 metrů. Bývá řazen mezi deset nejvyšších budov v Česku. Byl vybudován v letech 2001–2004 v bývalé části holešovického přístavu na předmostí Libeňského mostu.\n\nVlastníkem nemovitosti je společnost WestInvest Waterfront Towers s.r.o., která patří do skupiny WestInvest řízené bankou DekaBank Deutsche Girozentrale. Hlavním nájemcem je nákladní dopravce ČD Cargo, dceřiná společnost Českých drah, která má v budově od roku 2008 svou centrálu. V komplexu má také sídlo Pojišťovna VZP, dceřiná společnost Všeobecné zdravotní pojišťovny ČR, poradenská společnost CBRE a DIRECT Pojišťovna.\n\nSpolečnost WestInvest Waterfront Towers dosáhla v roce 2009 zisku 42 milionů korun při tržbách 158 milionů korun.\nÚčetní hodnota budov činila 796 milionů korun (894 milionů brutto), pozemky pod komplexem Lighthouse dalších 315 milionů korun. Kancelářské a další obchodně využitelné plochy činí zhruba 23 000 m, průměrná obsazenost budovy v roce 2009 dosáhla 97 %.\n\n"}
{"id": "240062", "url": "https://cs.wikipedia.org/wiki?curid=240062", "title": "Jeremy Wariner", "text": "Jeremy Wariner\n\nJeremy Wariner (* 31. ledna 1984 Irving, Texas) je bývalý americký atlet, specializující se na běh na 400 metrů. Byl rovněž častým účastníkem štafety na 4×400 m. Jeho osobní rekord z mistrovství světa v srpnu 2007 – 43,45 s – je pátý nejlepší výkon historie. Je jediným atletem bílé pleti, který v běhu na 400 metrů překonal hranici 44 sekund.\n\nDosud získal dva olympijské tituly z Letních olympijských her 2004 v Athénách a jedno zlato a jedno stříbro z Letních olympijských her 2008 v Pekingu a čtyři tituly z mistrovství světa v letech 2005 a 2007. Vždy zvítězil jak v individuálním běhu na 400 metrů, tak i ve štafetě.\nV roce 2008 byl třikrát poražen krajanem LaShawn Merrittem, včetně Letních olympijských her 2008 v Pegingu a prvního podniku zlaté ligy v Berlíně, kvůli čemuž nezískal podíl na 1 milionu dolarů. V sezóně 2010 vyhrál premiérový ročník Diamantové ligy.\n\nV sezóně 2011 byl jeho nejlepší výkon 44,88 s, který byl daleko za očekáváním. Navíc se zranil a chyběl tak na MS 2011 v Tegu.\n\nV roce 2013 na americkém národním šampionátu, který zároveň slouží jako kvalifikace pro mistrovství světa, vyhořel. Zaběhl čas 48,08s a byl to nejpomalejší čas mezi všemi účastníky. Na mistrovství světa do Moskvy tak neodletěl.\n\n"}
{"id": "240063", "url": "https://cs.wikipedia.org/wiki?curid=240063", "title": "Všeliby", "text": "Všeliby\n\nNázev Všeliby má více sídel:\n"}
{"id": "240072", "url": "https://cs.wikipedia.org/wiki?curid=240072", "title": "Seleukovská éra", "text": "Seleukovská éra\n\nSeleukovská éra byl systém číslování let používaný v Seleukovské říši a dalších zemích patřících k starověkým helénským civilizacím. Éra je datována od návratu Seleuka I. Níkátora do Babylónu ze svého exilu v Ptolemaiovském Egyptě roku 311 př. n. l., považovaném Seleukem a jeho dvorem za základnu Seleukovské říše. Zavedení nové éry je zmíněno v jedné z babylonských kronik, kronice Diadochi.\n\nSeleukovská éra v sobě mísila řecké a babylonské prvky, kde podkladem byl jak sluneční, tak i měsíční cyklus. Jeden rok měl 12 měsíců, přestupný pak měsíců 13, přičemž během 19 let se vkládalo 7 přestupných roků.\n\nSeleukovský kalendář byl vytvořen pro dvě různé skupiny uživatelů:\n\n\nTyto rozdíly v začátku datování samozřejmě mohou způsobit, že se data jednotlivá data mohou lišit. Bickerman udává tento příklad:\n\nSeleukovská éra byla používána až do šestého století n. l., např. Zebedský nápis v Sýrii má datum 24 Gorpiaios, 823 (24. září, 512 n. l.).\n\n\n"}
{"id": "240081", "url": "https://cs.wikipedia.org/wiki?curid=240081", "title": "Break It Off", "text": "Break It Off\n\n„Break It Off“ je píseň, kterou napsali barbadoská reggae/popová zpěvačka Rihanna a hvězda reggae Sean Paul. Píseň je čtvrtým a zároveň posledním singlem z Rihanniny desky \"A Girl Like Me\". S písní Rihanna se Seanem vystoupili na Nový rok na newyorském náměstí Times Square v televizním pořadu \"Dick Clark's New Year's Rockin' Eve\". Rihanna předtím uvedla, že je na píseň velmi pyšná.\n„Break It Off“ se také nachází na kompliaci \"Now That's What I Call Music! 24\". Pro Rihannu to byl čtvrtý singl v americké top10, pro Seana sedmý.\n\n\"Break It Off\" je jedná z mála písní za několik posledních let, která se dostala do americké top10, aniž by k ní byl natočen videoklip.\nOčekávalo se, že video vyjde někdy v prosinci 2006. Avšak společnosti Def Jam a Atlantic Records prohlásily, že video se točit nebude.\n\n\"Break It Off\" bylo dostupné ke stažení od 19. února 2007 a dostalo se na druhou příčku. V hitparádě \"Hot Digital Songs\" debutovalo na osmé příčce a prodalo se ho 75,316 kusů. To zajistilo posun v žebříčku Billboard Hot 100 z 52. místa na místo 10. Brzy se také dostalo na 9. příčku. Počet stažení této písně se nyní pohybuje okolo 252,265.\n\nV Latinské Americe se píseň umístila pouze v peruánském žebříčku a to na 92. místě\n\nVe světové hitparádě singlů se píseň dostala na 21. místo a zůstal na něm čtyři týdny.\nRihanna- Break it Off on iTunes\n"}
{"id": "240086", "url": "https://cs.wikipedia.org/wiki?curid=240086", "title": "Velešice", "text": "Velešice\n\nNázev Velešice má více sídel:\n"}
{"id": "240094", "url": "https://cs.wikipedia.org/wiki?curid=240094", "title": "Amfora", "text": "Amfora\n\nAmfora je druh starověké keramické nádoby, obvykle se dvěma úchyty a podlouhlým hrdlem, užším než zbytek nádoby.\n\nSlovo pochází z latinského výrazu \"amphora\". Bylo odvozeno z řeckých výrazů \"amforeas\" (Αμφορέας) nebo \"amfiforeas\", které jsou složeny ze slov \"amfi-\" („na obou stranách, kolem“) a \"foreas\" („nosič“, pochází ze slovesa \"ferein\", „nést“).\n\nAmfory se poprvé objevily na libanonsko-syrském pobřeží okolo 15. století př. n. l., poté se rozšířily po celém antickém světě a byly používány starověkými Řeky a Římany jako nejdůležitější pomůcka pro uchovávání a přenášení hroznového vína, olivového oleje, zrní, ryb a dalšího zboží. Od doby starého Řecka se vyráběly v průmyslovém měřítku a ve Středomoří se používaly až do 7. století, kdy je začaly nejspíše nahrazovat dřevěné a kožené nádoby.\n\nVelice užitečné jsou pro podmořské archeology, kteří díky amforám nalezeným ve vraku lodi dovedou stanovit stáří vraku a zeměpisný původ nákladu. Někdy se dochovají v tak dobrém stavu, že je v nich stále přítomen původní obsah, což může být neocenitelným zdrojem informací o stravovacích návycích a obchodu středomořských národů.\n\nExistovaly dva základní druhy amfor:\nV raných dobách starověkého Řecka byly běžně používány kulovité amfory, později (asi od 7. století př. n. l.) je však nahradily amfory celistvé. Většinou byly vyráběny se špičatou patou, aby mohly být uchovávány ve svislé poloze, lehce zabořené do písku nebo měkké půdy.\n\nVýška amfory se velmi různila. Největší amfory dosahovaly až 1,5 m, zatímco jiné měřily sotva 30 cm – nejmenší amfory se nazývaly \"amphoriskoi\" (doslova „malé amfory“). Většina amfor měřila kolem 45 cm. U některých variant amfor došlo do značné míry ke standardizaci – například vinná amfora pojala obvykle 39 litrů. Dohromady bylo rozpoznáno okolo 66 různých druhů amfor. Některé amfory také sloužily jako dutá míra o objemu 26,2 litru.\n\nPro nejrůznější společenské a obřadní účely byly vyráběny velmi kvalitní malované amfory. Svým vzhledem se výrazně liší od praktičtějších amfor: pyšní se velkým otvorem, prstencovým spodkem, leštěným povrchem a ozdobami ve formě lidských postav nebo geometrických tvarů.\n\nNěkteré takové amfory byly používány při pohřbívání zemřelých, nebo jako ceny pro vítěze při různých kláních. Nejznámějším příkladem jsou tzv. \"panathénajské amfory\" udělované vítězům panathénajských her, konaných každoročně v Athénách na počest bohyně Athény, patronky města. Tyto nádoby byl naplňovány olejem lisovaným z posvátných oliv. Byly vyráběny po celou dobu existence her, v černofigurovém stylu s červeným pozadím. Na přední straně nesly postavu bohyně Athény po jejíchž stranách stály dva sloupy s kohoutem. To vše bylo doplněno nápisem „Z athénských závodů“. Na zadní scéně byla zobrazena scéna ze závodu, v němž podarovaný závodník zvítězil, doplněná datem konání.\n\n\n"}
{"id": "240097", "url": "https://cs.wikipedia.org/wiki?curid=240097", "title": "Mrduja", "text": "Mrduja\n\nMrduja je malý neobydlený ostrůvek ve Splitsko-dalmatské župě mezi Bračem a Šoltou asi 400m od mysu Zaglav u Milny na Brači. Ostrov je blíže k Brači než k Šoltě. Legenda říká, že Bračané a Šoltané vedli o ostrůvek spory a přetahovali se o něj lanem a Bračané vyhráli. Ostrov je obratištěm Mrdujské regaty. V klasických dobách byl ostrov Mrduja známý mezi řeckými mořeplavci jako Falón.\n\nNa ostrůvku je maják (CRO 099), ruiny staré pevnosti (není známo kdy byla postavena) a několik borovic, agáví a opuncií.\n"}
{"id": "240101", "url": "https://cs.wikipedia.org/wiki?curid=240101", "title": "Tadeusz Wolański", "text": "Tadeusz Wolański\n\nTadeusz Wolański (17. října 1785 Šiauliai– 16. února 1865 Ryńsk) byl polský archeolog, slovanofil, autor hypotézy o slovanském původu Etrusků.\n\nTadeusz Wolański se zabýval archeologickými vykopávkami v Evropě a Severní Africe. Předpokládal, že v 7. - 4. století př. n. l. existovaly obchodní vztahy mezi starověkým Egyptem a Slovany.\nPomocí slovanských jazyků se snažil rozšifroval etruské nápisy. Ačkoliv dnes se odborníci shodují na tom, že etruština byla jazykem nejen neslovanským, nýbrž i neindoevropským, a Wolańského hypotézy se tedy staly neudržitelnými, Wolański vzbudil ve své době značný zájem o archeologii a zasadil se tak o její rozvoj v Polsku.\n\nV současnosti navazuje na Wolańského odkaz kontroverzní ruský badatel Valerij Čudinov, který předpokládá, že Slované osídlovali Evropu už v dávné minulosti. Tato tvrzení, popírající současné znalosti historie, archeologie a jazykovědy, však odborníci odmítají jako nepodložená a scestná.\n\n\n"}
{"id": "240103", "url": "https://cs.wikipedia.org/wiki?curid=240103", "title": "Reykjavická aglomerace", "text": "Reykjavická aglomerace\n\nReykjavická aglomerace, v islandštině Höfuðborgarsvæðið (česky: \"region hlavního města\"), je aglomerace islandského hlavního města Reykjavík a jeden z islandských regionů. V aglomeraci Reykjavíku žije 60 % obyvatelstva celého Islandu. Do aglomerace patří Reykjavík a dalších 6 obcí:\n\n\nCelkem žije v aglomeraci o rozloze 1 062 km² 195 970 obyvatel. Hustota zalidnění je 185 obyv./km² (\"informace jsou z prosince 2007\").\n"}
{"id": "240105", "url": "https://cs.wikipedia.org/wiki?curid=240105", "title": "Mânzălești", "text": "Mânzălești\n\nMânzălești je obec na severozápadě župy Buzău (Rumunsko). V roce 2002 mělo 3026 obyvatel.\n\nMânzălești se rozkládá v kopcovité části župy Buzău, v údolí řeky Slănic (přítok řeky Buzău). Nadmořské výšky území, které spadá pod tuto obec, se tak pohybují od 400 m v údolí řeky Slănic, kde se nachází centrum obce, až po 1364 m vrcholu Cerdac.\n\n\nPrvní dokument, který zmiňuje vesnici, která je dnes součástí obce Mânzălești, je výnos o majetku z 3. února 1522, kterým valašský princ Radu de la Afumați předává vlastnictví území Peceneaga od Menedicu po Negru Braga svým bratrům a synům. Menedic, dnešní Meledic, je náhorní plošina nad řekou Slănic na západ od centra obce. Ve středověku vznikla dnešní obec spojením několika zemanských vesnic: Mânzălești-Mănești, Ciomagi, Răghinești a Ichimești spolu s nevolnickými usedlostmi na území Meledic a Poiana Ascunsă.\n\n\n"}
{"id": "240106", "url": "https://cs.wikipedia.org/wiki?curid=240106", "title": "Belgická heraldika", "text": "Belgická heraldika\n\nBelgie je země, ve které je vysoká koncentrace šlechticů (asi 1 šlechtic na 1000 nešlechticů), takže je zde pochopitelně také dost heraldických památek. Vysoká koncentrace je dána historií tohoto území, kterému vládli nizozemští králové, císaři Svaté říše římské, španělští králové, francouzští králové, Napoleon a králové belgičtí.\n\nVe středověku bylo běžné užívání brisur, jenže časem se od tohoto zvyku upouštělo a tak je dnes užívá prakticky jen královská rodina.\nOd roku 1830 (osamostatnění Belgie) se šlechta (a zejména král) snaží vytvořit vlastní styl.\n\nŠlechticové užívají zlaté nebo stříbrné přilby červeně nebo modře podšité se zlatou mřížkou a zlatým monile.\n\nŠtítonoše smí užívat jen baroni a vyšší šlechtici, nestáli však na mottu ani na půdě, ale na ornamentálních vzorech.\n\nKrálovská rodina užívá zlatou přilbu, která má ale zvednuté hledí.\nVévoda z Brabantu (následník trůnu) nemá, na rozdíl od ostatních princů, nijak rozlišení erb od svého otce. Princezny mají sice stejný erb jako otec, ale mají jej na routovém štítě.\n\nU znaků belgických měst se často užívají heroldské figury a také vlámský lev. Pro rozlišení je někdy doplněn korunou (Namur), lemem a písmeny (Gentbrugge) nebo jsou změněny barvy lva (Gent).\n"}
{"id": "240108", "url": "https://cs.wikipedia.org/wiki?curid=240108", "title": "Čermasan", "text": "Čermasan\n\nČermasan ( ) je řeka v Baškirské republice v Rusku. Je 186 km dlouhá. Povodí má rozlohu 3 970 km².\n\nPramení v Bugulmsko-belebejské vrchovině. Je to levý přítok řeky Belaji (povodí Kamy) na 332 říčním kilometru.\n\nZdroj vody je převážně sněhový. Průměrný roční průtok vody činí 10 m³/s. Zamrzá v listopadu a rozmrzá v dubnu.\n"}
{"id": "240111", "url": "https://cs.wikipedia.org/wiki?curid=240111", "title": "Krafla", "text": "Krafla\n\nKrafla je vulkanický komplex dlouhý přibližně 100 kilometrů na severu Islandu. Stejnojmenný centrální vulkán s nadmořskou výškou 818 metrů s četnými krátery dominuje celé oblasti Mývatn. Přibližně 10 kilometrů široká kaldera vznikla asi před 100 000 lety, což dokládají formace ryolitových tuffů z tohoto období. V nedávné minulosti byla aktivní v letech 1724 až 1729, naposledy v letech 1975-1984. Kalderu protíná zlomový systém v směru sever-jih, který je příčinou všech sopečných aktivit v regionu.\n\n"}
{"id": "240112", "url": "https://cs.wikipedia.org/wiki?curid=240112", "title": "Václav Hradecký", "text": "Václav Hradecký\n\nVáclav Hradecký (21. října 1867, Světlá nad Sázavou – 14. července 1940, Domažlice) byl český akademický malíř.\n\nNarodil se 21. října 1867 v rodině kupce a městského radního ve Světlé nad Sázavou jako jeden ze šesti sourozenců. Po ukončení základního vzdělání odešel v roce 1887 studovat malbu do Prahy.\nStudium zahájil na Umělecko-průmyslové škole v Praze pod vedením prof. Františka Ženíška. Po roce přestoupil na Malířskou akademii v Praze (pozdějším názvem: C. k. akademie umění v Praze), kde pokračoval ve studiu u profesorů Františka Sequense (v letech 1888 – 1893) a Václava Brožíka (v letech 1893 – 1897). Akademii absolvoval roku 1897.\nV roce 1893 vystavoval svá díla na Světové výstavě v Chicagu, obrazem „Výjev ze selských bojů“ vzbudil o tři roky později značnou pozornost na výstavě ve Filadelfii. V letech 1896, 1897 a 1900 prezentoval svá díla na výstavách Krasoumné jednoty v Praze. Krátce byl také členem spolku Mánes a stýkal se s vrstevníky, které poznal za studií – zejména s Dědinou a Dvořákem. Přátelství ho spojilo i s Luďkem Maroldem.\nV roce 1901 odešel jako mladý anarchisticky smýšlející radikál do svobodomyslné Paříže, kde se přátelil s Františkem Kupkou a ostatními českými malíři pobývajícími ve Francii (Jan Dědina, Rudolf Plaček, Vojtěch Preissig, Ludvík Strimpl). V období 1902 – 1905 přispíval do satirického časopisu \"L´Assiette au Beurre\" ilustracemi, kterými glosoval sociální a politické poměry doby. Celkem ve 12 číslech časopisu publikoval 57 kreseb. Vyšla dvě jeho samostatná čísla – č. 105 ze 4. dubna 1903 s názvem \"La bête victorieuse\" (Vítězný moloch) a č. 135 z 31. října 1903 nazvané \"Abdul-Hamid II ou Trente ans d’assassinats\" (Abdulhamid II. aneb Třicet let vraždění). Roku 1905 vytvořil kolekci satirických kreseb ovlivněných krvavým potlačením revolty v Rusku.\nPo roce 1906 vzalo svobodné klima ve Francii za své a Hradecký se vrátil do Prahy (patrně v roce 1908). Jeho nekonformní vidění světa bylo vyváženo silným vlasteneckým cítěním. Byl zaujatý náměty z historických křižovatek českých dějin, zejména obdobím reformace. Často se vracel k motivu popravy na Staroměstském náměstí roku 1621.\nŽil a tvořil v ateliéru na Národní třídě č. 20 v Praze. Až do konce života se pak stranil publicity a veřejného života, byl dokonce členem intelektuálního bratrstva, které se programově zcela izolovalo od okolního světa. Kritiky nesnášel a svá díla zásadně nevystavoval.\nPravděpodobně poslední politicky motivovanou kresbou Václava Hradeckého byla „Republika nesoucí svůj kříž“ reagující na Mnichov a datovaná 21. listopadu 1938.\nZemřel náhle 14. července 1940 na letním bytě u své sestry v Domažlicích.\n\nHradeckého rozsáhlá výtvarná pozůstalost přešla po jeho smrti do majetku Jiřího Karáska ze Lvovic, který měl svoji galerii v Tyršově domě na Malé Straně v Praze. Dnes je součástí sbírek Památníku národního písemnictví v Praze. Zde v roce 1972 proběhla i souborná výstava Hradeckého díla (katalog a kurátorka Rumjana Dačeva). Výstavy Hradeckého karikatur proběhly v roce 2001 v Olomouci (Galerie Patro, kurátor Pavel Chalupa), Vysokém Mýtě (Městská galerie, součást souboru Ať zhyne starý, podlý svět, kurátoři Pavel Chalupa, Michel Dixmier a Raymond Bacholet), zastoupen byl na výstavě 100 ans de l´Assiette au Beurre v Paříži roku 2001 (kurátoři Pavel Chalupa, Michel Dixmier a Raymond Bacholet); výstava jeho prací se konala i v grafickém kabinetu Muzea v Chrudimi roku 2005.\n\n\nPři vytváření tohoto článku bylo použito životopisných dat z expozice Muzea Světelska.\n\n"}
{"id": "240113", "url": "https://cs.wikipedia.org/wiki?curid=240113", "title": "Čerjocha", "text": "Čerjocha\n\nČerjocha ( ) je řeka v Pskovské oblasti v Rusku. Je 145 km dlouhá. Povodí má rozlohu 3230 km².\n\nProtéká bažinatou nížinou. Je to pravý přítok řeky Velikaja (povodí Narvy).\n\nZdroj vody je smíšený s převahou sněhového. Nejvyšší vodních stavů dosahuje od konce března do začátku května. Průměrný roční průtok vody ve vzdálenosti 14 km od ústí činí 16,3 m³/s. Zamrzá ve druhé polovině listopadu až v prosinci a rozmrzá na konci března až v dubnu.\n"}
{"id": "240114", "url": "https://cs.wikipedia.org/wiki?curid=240114", "title": "Koordinační vazba", "text": "Koordinační vazba\n\nKoordinační vazba, koordinačně kovalentní vazba, někdy označována též jako dativní nebo donor-akceptorová, je druh chemické vazby zprostředkované elektronovým párem.\n\nOproti klasické kovalentní vazbě se liší pouze způsobem vzniku. Jeden z vazebných atomů (donor) poskytuje volný elektronový pár, druhý vazebný partner (akceptor) poskytnutými elektrony zaplní své volné orbitaly. Jinak se tento druh vazby svými vlastnosti vůbec neliší od vazby kovalentní. Tímto druhem vazby se vyznačují především komplexní sloučeniny, kde se poskytovateli vazebného elektronového páru říká ligand a příjemci centrální atom. Centrálním atomem bývá zpravidla kation přechodného kovu, mající dostatek volných d-orbitalů. Při vyšších koordinačních číslech dochází i k využití původně nezaplněných a za normálních okolností nezaplnitelných p-orbitalů. V průběhu historie se názory na její vznik a vlastnosti měnily. Základní teorie jsou uvedeny níže.\n\nTato teorie předpokládala, že ligandy dodávají centrálnímu atomu elektronové páry do prázdných orbitalů, čímž mu umožní dosažení stabilní elektronové konfigurace následujícího vzácného plynu. To ovšem nutně vedlo k závěru, že každý centrální atom naváže konstantní počet ligandů (bude mít stále stejné koordinační číslo, tzv. efektivní atomové číslo). V mnoha případech běžných kovů a jejich běžných komplexů tato teorie fungovala a pro určení koordinačního čísla např. karbonylů kovů je pojem efektivního atomového čísla užitečný dodnes. Přesto nevysvětluje vznik komplexů jednoho centrálního atomu s mnoha různými koordinačními čísly.\n\nIdeu dativní kovalentní vazby rozšířil L .Pauling o účast hybridizovaných atomových orbitalů a o stereochemické důsledky hybridizace v teorii valenčních vazeb (VB, valence bond theory, 1933). Tato teorie vysvětlovala prakticky vše, co bylo v té době známo o komplexech. Podle teorie VB si lze vznik koordinační vazby představit jako sled následujících událostí:\nObvyklé typy hybridizací atomových orbitalů a odpovídající prostorová uspořádání uvádí tabulka na stránce o hybridizaci.\nExistují dvě možnosti postupného zaplňování orbitalů. V prvém případě zůstávají nespárované elektrony centrálního atomu na svých místech - v \"(n-1)\"d-orbitalech a vazebné elektronové páry poskytnuté ligandovými atomy obsazují prázdné orbitaly \"n\"s, \"n\"p, popřípadě i \"n\"d, tedy někdy i takové, kde se za normálních okolností nenalézají žádné elektrony centrálního atomu. Takovému komplexu se říká „vně orbitální“. Další možností, jak mohou přistoupivší atomy zaplňovat orbitaly centrálního atomu, je vstup do \"(n-1)\"d-orbitalů, uvolněných po spárování nepárových elektronů iontu centrálního atomu. Takovýmto komplexům se říká „vnitřně orbitální“. Vazebné elektronové páry ligandů se, tvoříce koordinační vazby, nedostanou do tak vysokých slupek jako v případě vně orbitálního komplexu. Vnitřně orbitální komplexy tak mohou nést maximálně 1 nepárový elektron, který je vytlačen přistupujícími elektronovými páry ligandu do jednoho z \"n\"d-orbitalů.\nUvedená teorie dobře objasňuje rozdílné magnetické vlastnosti různých komplexů, poukazujíc na existenci dvou možných uspořádání, lišících se počtem nepárových elektronů. Stejně tak je tomu i v případě teorie krystalového pole.\n\nVlivem rozmístění ligandů do různých poloh vzhledem k centrálnímu atomu dochází k energetické diferenciaci původně rovnocenných d-orbitalů centrálního atomu. Tento jev se pokouší objasnit teorie krystalového pole (CFT). CFT předpokládá , že koordinační vazba je čistě elektrostatické přitahování mezi kladně nabitým centrálním atomem a ligandem, který vždy nese záporný náboj minimálně ve formě volného elektronového páru. Tato představa je pro chemika (na rozdíl od fyziků) zcela nepřijatelná, protože komplexní částice evidentně nejsou iontové (např. nedisociují v roztocích). Kupodivu však umožňuje vysvětlit mnohé vlastnosti, které u komplexních sloučenin byly pozorovány. Pokud budeme uvažovat oktaedrický komplex a umístíme ligandy do směrů pomyslných os x, y a z, d-orbitaly s laloky ležícími podél těchto os budou energeticky znevýhodněné, neboť si elektrony umístěné v těchto orbitalech „překáží“ s elektrony ligandu. To způsobuje, že elektrony, chtějíce obsadit takovéto orbitaly, musí vynaložit více energie než na obsazení ostatních d-orbitalů. V případě oktaedrických komplexů jsou takto energeticky znevýhodněny orbitaly d a d, souhrnně označované jako e-orbitaly. Naopak ostatní d-orbitaly (d, d a d), souhrnně označované jako t-orbitaly musí v rámci zachování energetického těžiště klesnout pod úroveň původních d-orbitalů.\nTotéž co u oktaedrických komplexů se v různých obdobách děje i v případě tetraedrické či čtvercové geometrie. Vazby z centrálního atomu jsou v případě tetraedrické sloučeniny nasměrovány přesně mezi pomyslné osy x, y, z. Proto se energetické rozštěpení projeví přesně naopak, než tomu bylo u oktaedrů. Orbitaly vyplňující prostory mezi osami se stanou energeticky méně výhodnějšími (jejich energetická hladina stoupne) a naproti tomu orbitaly e, jmenovitě tedy d a d poklesnou na úroveň nižší. V důsledcích to bude znamenat, že u konfigurací od d do d by teoreticky mohly existovat dvě možnosti zaplnění d-orbitalů elektrony. Ze skutečné velikosti veličiny zvané síla ligandového pole pro tetraedrické komplexy je však možné odvodit, že případy s nízkým spinem budou spíše ojedinělé, budou-li vůbec nějaké.\nČtvercová geometrie je v podstatě deformovaným oktaedrem, kdy se vlivem Jahn-Tellerova efektu ligandy ležící na ose z natolik oddálí, že dojde k přerušení vazby na centrální atom. Původně degenerované orbitaly e a t se pak ještě dále energeticky rozštěpí a následně jsou obsazovány elektrony podle výše uvedených pravidel.\nVelikost energetického rozštěpení d-orbitalů udává veličina nazývaná síla ligandového pole.\n\nZ Hundova pravidla vyplývá, že se orbitaly stejné energetické hladiny, jsouce obsazeny vždy po jednom elektronu, dále doplňují druhým s opačným spinem, na což je potřeba určité energie, nazývající se energií párování. V důsledku energetického rozštěpení d-orbitalů na e a t orbitaly, což už bylo vysvětleno výše, vyvstanou dvě možnosti, jak tyto orbitaly zaplňovat. Označíme-li si energii párování jako P a sílu krystalového pole jako Δ, pak platí, že je-li P<Δ, jedná se o LS komplex (nízkospinový) a pokud je P>Δ, půjde naopak o HS komplex (vysokospinový). V případě LS komplexu se přednostně zaplní orbitaly na nižší energetické hladině po dvou elektronech a teprve další elektrony obsadí energeticky méně výhodné d-orbitaly. Jedná-li se naopak o HS komplex, obsadí se nejprve všechny d-orbitaly po jednom elektronu a teprve u dalších dojde k párování. Nízkospinové a vysokospinové komplexy se liší svými magnetickými vlastnostmi. Nízkospinové komplexy jsou většinou diamagnetika a vysokospinové jsou paramagnetika, což způsobuje větší pravděpodobnost výskytu nepárových elektronů. Rozdíl energie, kterou by měly elektrony v rovnocenných d-orbitalech a kterou skutečně mají, se rovná stabilizační energii krystalového pole (LFSE).\n\nVýše uvedené teorie krystalového pole a valenčních vazeb jsou v podstatě dvěma extrémy. První jmenovaná pokládá interakci centrální atom - ligand za čistě elektrostatické přitahování (v podstatě iontovou vazbu), zatímco dle teorie valenčních vazeb má tato vazba naopak 100% kovalentní charakter. Přes úspěchy CFT při vysvětlování vlastností komplexních sloučenin existuje řada zjištění, která ukazují na značně kovalentní charakter vazby mezi centrálním atomem a ligandy. Např. měření magnetickými rezonančními metodami ukázala, že nepárové elektrony jsou v komplexech z velké části lokalizovány na ligandech a nikoliv na atomu kovu a musí být tedy sdíleny. Stejně tak naměřené stabilizační energie dobře odpovídají teoretickým pouze u komplexů kovů v oxidačním stavu +2, jejich sloučeniny mají díky nižší elektronegativitě \"iontovější\" charakter, zatímco u komplexů kovů v oxidačním stavu +3, kde lze předpokládat vyšší podíl kovalence, již příliš nesouhlasí. Teorie ligandového pole (LFT) je v podstatě rozšířenou verzí CFT. Byl zaveden tzv. \"faktor delokalizace elektronu\", způsobující přechody d-elektronů z kovu na ligand. Míru četnosti tohoto jevu určuje parametr mezielektronového odpuzování B. Čím má ligand nižší hodnotu této veličiny ve srovnání s centrálním atomem, tím spíše lze delokalizaci d-elektronů očekávat. Podle klesající hodnoty parametru B byla sestavena tzv. nefelauxetická řada ligandů.\nF- > HO > NH3 > en > Cl- > CN- > Br- > I\nV tomto pořadí roste kovalentní charakter koordinačních vazeb.\n\nJe-li charakter koordinační vazby spíše kovalentní, dochází k tzv. nefelauxetickému efektu. Toto označení pochází z řečtiny a doslovně znamená „rozšíření oblaku“. Překrytí orbitalů centrálního atomu a ligandů způsobí rozptýlení d-elektronů více do prostoru kolem centrálního atomu.\n\nZ hlediska vysvětlování vlastností komplexů se jedná o nejdokonalejší teorii, protože zahrnuje všechny typy interakcí, od čistě iontových až po čistě kovalentní. Obnáší však velmi náročné výpočty. Vychází z předpokladu vzájemného překrytí atomových orbitalů centrálního atomu a ligandu a tvorbu molekulových orbitalů, jenž jsou po aproximaci lineárními kombinacemi atomových orbitalů.\n\n"}
{"id": "240122", "url": "https://cs.wikipedia.org/wiki?curid=240122", "title": "Státní poznávací značky v Polsku", "text": "Státní poznávací značky v Polsku\n\nPolské registrační značky existují v dnešní podobě (bílé s černými písmeny a polskou vlajkou, od 2. května 2004 se znakem EU) od 31. března 2000. Nahradily značky černé s bílými písmeny, které sloužily od roku 1976.\n\nZměna byla motivována nejen špatnou čitelností původních černých značek za nižší viditelnosti, ale také změnou administrativního rozdělení země v roce 1999. V současnosti má většina polských vozidel už značky nové, protože platnost starých končí se změnou majitele vozu.\n\nPrvní písmeno na značce vždy označuje vojvodství, další písmena pak okres. V případě zemských okresů (\"powiaty zemskie\") jde o písmena dvě, v případě okresů městských (\"powiaty grodzkie\") a čtvrtí Varšavy o písmeno jedno. Následuje mezera a za ní identifikace konkrétního vozidla. Pro ni je možno použít čtyři nebo pět znaků, v případě městských okresů znaků pět, a lze kombinovat čísla s písmeny. Celkem tak na značce najdeme sedm nebo osm znaků.\n\nZnačky pro motocykly jsou tvořeny na stejném principu jako značky pro automobily. Rozdílem je, že v městských okresech mají pouze šest znaků.\n\nNásledující mapky ukazují polská vojvodství a k nim příslušející písmena na značkách (na mapce černou barvou):\n\nZa příplatek je možné zažádat o značku individuální. Povinně musí být na takové značce označení vojvodství a jedna následující číslice. Pak následuje prostor pro tři až pět dalších znaků, které jsou volně volitelné. Pravidlem ovšem je, že označení smí obsahovat maximálně dvě čísla a je zakázáno užívat urážlivé výrazy. Poplatek za vydání individuálních značek činí v přepočtu cca 7000 korun pro automobily a asi polovinu této částky pro motocykly. I proto se s nimi příliš často nesetkáme.\n"}
{"id": "240123", "url": "https://cs.wikipedia.org/wiki?curid=240123", "title": "Čerek", "text": "Čerek\n\nČerek ( ) je řeka v Kabardsko-Balkarské republice v Rusku. Je 76 km dlouhá. Povodí má rozlohu 3070 km².\n\nVzniká soutokem řek Čerek Balkarskij a Čerek Chulamskij u obce Babugent (\"Бабугент\") v Čerekském okrese, které stékají z ledovců na severních svazích Velkého Kavkazu. Je to pravý přítok řeky Baksan (povodí Těreku).\n\nZdroj vody je převážně ledovcový a sněhového. Nejvyšší vodních stavů dosahuje v létě. Průměrný roční průtok vody pod soutokem zdrojnic činí 39,5 m³/s. Řeka je splavná.\n"}
{"id": "240124", "url": "https://cs.wikipedia.org/wiki?curid=240124", "title": "Orel stepní", "text": "Orel stepní\n\nOrel stepní (\"Aquila nipalensis\") je středně velký orel s rozpětím křídel 165 - 190 cm, dorůstá délky 62 - 74 cm. Váží 1,5 – 3,5 kg. Vyskytuje se ve dvou barevných formách – světlé a tmavé. Dožívá se věku 50 - 60 let. V minulosti byl za orla stepního také považován orel okrový s latinským označením \"Aquila rapax\". Nyní bylo zjištěno, že se jedná o dva odlišné druhy, přičemž hovoří-li se o orlu stepním, který se vyskytuje v jihovýchodní Evropě, jedná se vždy o druh \"Aquila nipalensis\".\n\nv Evropě se vyskytuje jen v jižních stepních oblastech Ruska. Hnízdí též v Africe, střední Asii, Arábii, Indii, Mongolsku a Číně. Vzácně zalétá do České republiky. Snáší maximálně tři vejce, na kterých sedí samice i samec 40 – 50 dní. Je méně obratný než ostatní orli. Orel stepní je částečně tažný pták.\nŽiví se menšími savci dosahující velikosti králíka, zejména sysly, podle nichž se řídí i jeho migrace. Chytá také ptáky a hmyz. Živí se i mršinami a též krade úlovky ostatním dravcům.\n\n"}
{"id": "240125", "url": "https://cs.wikipedia.org/wiki?curid=240125", "title": "Lubomír Pánek", "text": "Lubomír Pánek\n\nLubomír Pánek ( Praha - 23. října 2014 Praha) byl český populární a jazzový zpěvák, instrumentalista (vibrafonista, trumpetista, trombonista, kontrabasista), leader vokálního souboru (sbor Lubomíra Pánka).\n\nV letech 1951–1955 studoval hru na kontrabas u profesora Františka Hertla na Pražské konzervatoři.\n\nV roce 1955 Lubomír Pánek nastoupil základní vojenskou službu. V tomto období byl kontrabasistou v Armádním uměleckém souboru Víta Nejedlého a v souboru Vítězná křídla.\n\nAmatérsky hrál na trubku v orchestrech Zdeňka Bartáka, Vlastimila Kloce aj., současně zpíval ve swingovém pěveckém kvartetu Františka Kočího, v němž působili též Eva Weinlichová, textař Zdeněk Borovec a herec Jiří Šašek. Barevná specifičnost zvuku sboru byla docílena souběžným vedením melodie v horním ženském hlase s o oktávu níže položeným hlasem mužským.\n\nV letech 1957–1958 zpíval ve smíšeném sboru, spolupracujícím (po rozchodu souboru Sestry Allanovy) s orchestrem Karla Vlacha, pro který psali aranžmá mj. Jiří Baur, Miloslav Ducháč, Vlastimil Hála ad. Od roku 1955 byl souběžně angažován ve sboru Hudebního divadla v Karlíně. Po rozpadu sboru v roce 1958 hrál v různých orchestrech na trubku.\n\nV roce 1959 Lubomír Pánek vstoupil do orchestru divadla Semafor jako hráč na ventilový trombón. V témže roce založil osmičlenný vokální soubor, který se vedle doprovodu pěveckých a hereckých protagonistů Semaforu prosadil i mimo divadlo. Členy byli mj. Waldemar Matuška, Eva Pilarová, tenorsaxofonista Jaroslav Štrůdl, později i trumpetista Květoslav Rohleder, Zdeněk Pulec a členky zaniklého kvarteta Sestry Allanovy (Božena Lázničková, Věra Kočvarová a Jiřina Salačová), postupně se ve sboru vystřídali zpěváci Svatava Černá, Božena Klocová, Jana Koubková, Marta Kühnová, Zdena Patrochová, Věra Sattlerová, Pavel Vitoch ad.\nVedle činnosti v divadle Semafor vystupoval sbor také samostatně. Spolupracoval s mnoha sólisty a ansámbly při nahrávání ve studiích a také při veřejných vystoupeních. Snímky, na nichž soubor spolupracoval s dvojicí Suchý & Šlitr pod názvem Sbor Lubomíra Pánka, byly vydávány na deskách Supraphon (mj. Klokočí, Láska nebeská, Krajina posedlá tmou). Roku 1962 se Pánek stal hráčem na bicí nástroje ve Filmovém symfonickém orchestru v Praze, kde působil do 1991, avšak souběžně zůstal leaderem sboru. S ním vystupoval při festivalech Bratislavská lyra, Děčínská kotva, Intertalent aj.\n\nSbor spolupracoval s orchestrem Karla Vlacha, s Tanečním orchestrem Československého rozhlasu, kde natáčeli desku mimo jiné se zpěváky Karlem Gottem, Helenou Vondráčkovou, Hanou Hegerovou, Evou Olmerovou, Petrem Novákem, klarinetistou Ferdinandem Havlíkem aj., s orchestry Václava Hybše či Karla Krautgartnera, dále se podílel na ozvučování filmů (mj. \"Kniha džunglí\", \"Kocour v botách\", \"Méďa Béďa\", \"Snoopy, vrať se domů\", \"Vánoční příběh\"). Pánek ustavil rovněž mužský kvartet ve složení Jaroslav Dřevikovský, Pavel Kühn, Lubomír Pánek a Květoslav Rohleder, který po krátkou dobu své existence upřednostňoval náročnější moderní repertoár.\nZcela mimořádný úspěch přineslo sboru v roce 1969 turné v Německu, Rakousku a Švýcarsku, kdy vystupoval společně s orchestrem a sborem amerického aranžéra a kapelníka Raye Conniffa, který z ekonomických a organizačních důvodů při zájezdu do Evropy využil možnosti angažovat evropské zpěváky a instrumentalisty (kromě Pánkova sboru získal Conniff pro spolupráci také brněnský orchestr Gustava Broma). Pánek na tomto zájezdu vedl rozšířený šestnáctičlenný sbor. Po návratu z turné s Conniffem pracoval Lubomír Pánek nadále s vlastním sborem až do 1993, kdy sbor svou činnost ukončil.\n\nVýkony sboru byly oceněna Zlatou platinovou deskou (Artes, Supraphon, Nadace OSA a Nadace Život umělce – 2000). Pánek je nositelem ceny Senior prix 2002.\n\nOd roku 1985 se začal věnovat pedagogické činnosti. Do roku 1988 učil na Konzervatoři Jaroslava Ježka, v letech 1993–99 na soukromé Pěvecké konzervatoři Praha zakladatele Josefa Rybičky a od roku 2000 do 2011 Lubomír Pánek učil v oddělení populární hudby na Pražské státní konzervatoři předmět Interpretace populární hudby.\n\n"}
{"id": "240130", "url": "https://cs.wikipedia.org/wiki?curid=240130", "title": "Gustave Aimard", "text": "Gustave Aimard\n\nGustave Aimard (13. září 1818, Paříž – 20. června 1883, tamtéž) byl francouzský spisovatel dobrodružných knih, z nichž převážná část se dá zařadit do žánru westernu.\n\nGustave Aimard, vlastním jménem Olivier Gloux, se narodil roku 1818 v Paříži. Jako dvanáctiletý se nechal najmout jako plavčík na rybářskou loď. Stal se námořníkem a během svých plaveb se nechtěně stal svědkem lokálních válek v Turecku, na Kavkaze a v Jižní Americe. Při pobytu v Jižní Americe dezertoval z lodi a potloukal se po brazilských pampách, v Texasu a v Mexiku. Po nástupu Napoleona III. k moci byl nucen kvůli své aktivní účasti v revoluci z roku 1848 odjet jako účastník geografické expedice do Jižní Ameriky. Po návratu do Francie začal psát pod pseudonymem Aimard (jméno jeho matky za svobodna) dobrodružné knihy, jejichž náměty vytěžil ze svých cest. První román \"Zálesáci z Arkansasu\" (Les Trappeurs de l'Arkansas) vydal roku 1858. Během francouzsko-pruské války v roce 1870 působil jako velitel domobrany.\n\nKolem roku 1881 se začala u psychicky vyčerpaného Aimarda projevovat duševní porucha, která se neustále prohlubovala. Nakonec musel být Aimard hospitalizován v ústavu pro choromyslné u Svaté Anny v Paříži, kde také roku 1883 zemřel.\n\nAimard patří k nejplodnějším francouzským romanopiscům 19. století. Jeho dílo čítá 119 titulů, přičemž některé z nich psal po vzoru Alexandra Dumase staršího společně se spolupracovníky ve své továrně na romány. Ve svých knihách, odehrávajících se převážně na mexicko-americkém pohraničí, využil velké množství autobiografických prvků a na mnohých je znát vliv amerického spisovatele Jamese Fenimora Coopera a jeho \"Příběhů Kožené punčochy\". To, že psal pro nejméně náročnou vrstvu čtenářů, se pochopitelně podepsalo na kvalitě některých jeho děl (negativní vliv mělo i jejich veliké množství), přesto je úspěch nejlepších Aimardových knih dodnes trvalý.\n\nK nejznámějším Aimardovým románům patří:\n\n\nBohužel, u některých českých titulů se nepodařilo zjistit, o které originální Aimardovo dílo jde.\n\n"}
{"id": "240135", "url": "https://cs.wikipedia.org/wiki?curid=240135", "title": "Čadobec", "text": "Čadobec\n\nČadobec ( ) je řeka v Krasnojarském kraji v Rusku. Je 647 km dlouhá. Povodí má rozlohu 19 700 km².\n\nProtéká přes Středosibiřskou planinu. Nedaleko ústí překonává peřeje. Je to pravý přítok řeky Angary (povodí Jeniseje).\n\nZdroj vody je sněhový a dešťový. Nejvyšších vodních stavů dosahuje v květnu a v červnu. V létě dochází k povodním. Průměrný roční průtok vody ve vzdálenosti 133 km od ústí činí přibližně 63 m³/s. Zamrzá v říjnu a rozmrzá v květnu.\n"}
{"id": "240141", "url": "https://cs.wikipedia.org/wiki?curid=240141", "title": "Ferdinand I. Bulharský", "text": "Ferdinand I. Bulharský\n\nFerdinand I., celý titul kníže Ferdinand Maximilian Karl Leopold Maria sasko-cobursko-gothajský (26. února 1861 Vídeň – 10. září 1948 Koburg), byl v letech 1887–1908 bulharský kníže a v letech 1908–1918 bulharský car. Byl také spisovatel, botanik a filatelista. Bulharsko pod jeho vedením na přelomu 19. a 20. století zažilo největší, dokonce nejrychlejší rozvoj oproti ostatním sousedním zemím. Velkou zásluhu na tom měla rychlá modernizace země, jejímž byl car Ferdinand zastáncem. Byl následníkem knížete, prince Alexandra I., kterého vystřídal na trůně právě ve chvíli, kdy se zdálo, že bulharský stát čeká velký rozvoj. Během jeho vlády země učinila značný pokrok v mnoha sférách – politické, ekonomické, kulturní, jakož i vojenské.\n\nStejně jako jiné evropské národy, i Bulhaři v 19. století prošli národním sebeuvědoměním. V roce 1876 tento proces vedl až k revolučnímu povstání, vyvolaném bulharskou elitou odmítající stav, kdy Bulharsko stále zůstává součástí Osmanské říše. Povstání bylo Tureckem surově potlačeno. Razance, se kterou Turci v Bulharsku skoncovali s povstáním, vyvolala reakci Ruska a poté i ostatních evropských velmocí. Situace vedla k tomu, že na berlínském kongresu v roce 1878 Bulharsko získalo částečnou samostatnost. Na severu vzniklo autonomní knížectví. Jih, tzv. Velká Rumelie, patřil k Turecku, ale měl křesťanského guvernéra. V roce 1879 Národní shromáždění ve Velkém Tarnovu přijalo ústavu bulharského knížectví. Panovníkem byl prohlášen Alexandr I. z rodu Battenbergů. Na politické scéně, jež byla značně nestabilní, dominoval Stefan Stambolov. Stambolov dosáhl v roce 1885 připojení východní Rumelie. Bulharsko bylo sjednocené, a toto připojení si Bulhaři uhájili i ve válce proti Srbům. Sambolov přestál i pád Alexandra I., a z jeho iniciativy se kandidátem na bulharský knížecí trůn stal Ferdinand z rodu Sachsen-Coburg-Gotha. Této dynastii se v 19. a na počátku 20. století podařilo obsadit několik evropských trůnů včetně bulharského. Ferdinand I. vládl Bulharsku během dvou balkánských válek. Byly předehrou k první světové válce, která ukončila vládu Ferdinanda na bulharském trůnu a ve svých důsledcích vedla k exilu Ferdinanda a k prohlášení Bulharska republikou. \n\nFerdinand nastoupil na bulharský trůn 2. srpna 1908. Stambolov mu byl jako ministerský předseda oporou. Na druhé straně Stambolov byl proti sbližování Bulharska s Ruskem, které bylo tradičním bulharským protektorem a jeho nejmocnějším sousedem. Ferdinand Stambolova sesadil a v roce 1895 ho nechal zavraždit. Stabilizoval vztahy s Ruskem, dokonce jako katolík slíbil, že jeho syn Boris přestoupí na pravoslaví. Jako bulharský vládce dosáhl kníže Ferdinand I. uznání evropských velmocí. Po Stambolovově smrti se vlády v zemi rychle střídaly, ale zem se i přesto rychle rozvíjela. V roce 1908 se Ferdinand rozhodl ukončit i formální závislost na Turecku a s pomocí Rakouska vyhlásil 22. října 1908 samostatnost a sebe jmenoval bulharským carem. V té době už Turecko bylo značně nestabilní a nedokázalo na situaci reagovat. Evropské mocnosti nezasahovaly, nechaly věcem volný průběh. \n\nVzhledem k situaci v Turecku usoudil Ferdinand I. Bulharský, že nastal čas zaútočit na Turecko, a že existuje reálná možnost \"dorazit nemocného muže na Bosporu\". Zformoval \"Balkánský spolek,\" tvořený krom Bulharska Srbskem, Řeckem a Černou Horou. První balkánská válka začala na podzim 1912. Balkánský spolek v krvavém konfliktu zvítězil, a nebýt intervence evropských mocností, byla by osmanská moc na Balkáně definitně ukončena. Výsledek londýnského jednání byl pro Bulharsko zklamáním. Skončil sen o Velkém Bulharsku s přístupem k Egejskému moři obsahujícím i Makedonii. Zklamaní Bulhaři zahájili po uzavření londýnského míru válku proti bývalým spojencům. Válka skončila pro Bulharsko katastrofou. Bukurešťský mír uzavřený roku 1913 připravil Bulharsko o Dobrudžu, kterou dostalo Rumunsko, o Thrákii, kterou získalo Řecko, a o část Makedonie, která připadla Srbsku. \n\nFrustrace z výsledků obou balkánských válek umocnila touhu Bulharů po pomstě. Neúspěchem byla ovlivněna zahraničněpolitická orientace země. Ferdinandovi vyhovovaly protisrbské nálady, preferoval politické zaměření na Rakousko-Uhersko a Německo. V létě roku 1915 vstoupilo Bulharsko do války na straně Ústředních mocností. Zpočátku se vše dařilo: Bulharsko se odškodnilo na úkor všech svých nepřátel z druhé balkánské války. V průběhu války Němci po svém spojenci Bulharsku požadovali stále větší angažovanost v bojích a ekonomika země nebyla na takové výdaje připravená. \n\nK ekonomickým problémům se v roce 1918 přidaly i vojenské neúspěchy. Po debaklu na tzv. Soluňské frontě donutila bulharská opozice Ferdinanda abdikovat ve prospěch jeho syna Borise. Ferdinand dožil v exilu ve svém rodném Coburgu. Zemřel 10. září 1948, devět měsíců poté, co Bulharsko přijalo socialistickou ústavu. Car Ferdinand svou vládu skončil v roce 1918 po podpisu abdikace se slovy: \"„Přišel jsem sem, abych tu zůstal (až do smrti).“\" Toto přání se mu však nesplnilo, což ho trápilo až do jeho smrti v roce 1948.\n\nV roce 1893 se oženil s parmskou princeznou Marií Luisou (1870 - 1899) a měl s ní čtyři děti:\nFerdinandovou druhou manželkou se v roce 1908 stala princezna Eleonora Reussová z Kestřic.\n"}
{"id": "240142", "url": "https://cs.wikipedia.org/wiki?curid=240142", "title": "Wabi Daněk", "text": "Wabi Daněk\n\nWabi Daněk, občanským jménem Stanislav Daněk (30. ledna 1947 Zlín – 16. listopadu 2017 Praha ), byl český folkový písničkář a trampský bard, autor písně \"Rosa na kolejích\", jež je považována za neoficiální trampskou hymnu.\n\nOtec hrál na kytaru swing, matka pocházela z obce Blahotice u Těšína na polské straně hranice. Oba byli skauti a zpívali trampské a skautské písně.\n\nV roce 1965 se v tehdejším Gottwaldově vyučil zámečníkem, do roku 1983 pak pracoval jako zámečník, svářeč, prodavač zkapalněného plynu a nejdéle jako řidič záchranné služby. Od roku 1983 pak vstoupil na profesionální dráhu umělce. \nPřezdívku Wabi získal podle Wabiho Ryvoly, jehož písně hrál v mládí svým kamarádům.\n\nNa počátku 70. let, kdy žil v Chodově na Sokolovsku, vystupoval se sokolovskou skupinou Plížák a Vojtou Kiďákem Tomáškem, později (po návratu do rodného Gottwaldova) se skupinou Rosa. Od počátku 80. let vystupoval sólově. \nZhruba v polovině 90. let začal vystupovat s kytaristou Milošem Dvořáčkem a tato spolupráce trvala až do roku 2017. Průběžně spolupracoval také s hudebníky jako Miki Ryvola, Kapitán Kid nebo skupina Pacifik, později se skupinou Ďáblovo stádo. \n\nZa svůj život složil přes 150 písní, některé zlidověly.\nK jeho nejznámějším skladbám patří např. \"Rosa na kolejích\" ze stejnojmenného supraphonského gramofonového alba, dále \"Píseň, co mě učil listopad\", \"Ročník 47\" či \"Hudsonské šífy\". \n\nOd roku 1985 žil v Praze. Měl čtyři děti – z prvního manželství dcery Markétu (*1973) a Renatu (*1980), ze druhého s manželkou Evou syny Stanislava (*1986) a Šimona (*1991). Několik let byl závislý na alkoholu, závislosti se zbavil. Zemřel 16. listopadu 2017 po dlouhé nemoci. Kvůli zdravotním problémům již v létě roku 2017 zrušil všechny koncerty. \n\nHudební kritik Jiří Černý považuje Wabiho Daňka za výborného melodika, textaře a přirozeného zpěváka, nad to jej označil za nejvýraznější postavu nové vlny trampské písně. Album \"Rosa na kolejích\" je podle Černého jeden z nejlepších debutů v české populární hudbě.\n\n\n\n\n"}
{"id": "240144", "url": "https://cs.wikipedia.org/wiki?curid=240144", "title": "Pendulum (album)", "text": "Pendulum (album)\n\nPendulum je šesté album americké skupiny Creedence Clearwater Revival, vydané v roce 1970 (viz 1970 v hudbě). Album bylo též posledním albem nahraným s doprovodným kytaristou Tomem Fogertym, který skupinu krátce po vydání alba opustil. Skupina pak pokračovala jako trio.\n\nPendulum je ze všech alb skupin CCR zvukově nejodvážnější a překvapivě trvanlivé, pozoruhodné pro široké používání takových nástrojů jako trumpety a klávesy, na rozdíl od předchozích alb, kde byly dominantní kytary. Na jedné stopě se též objevuje ženský sbor. Mezi několika méně známými Fogertyho drahokamy (Pagan Baby, Sailor's Lament, It's Just a Thought) byly dva top-ten hity, Hey Tonight a Have You Ever Seen the Rain? Obě skladby dosáhly osmé pozice v žebříčku roku 1971.\n\nvšechny skladby napsal John Fogerty\n\n"}
{"id": "240146", "url": "https://cs.wikipedia.org/wiki?curid=240146", "title": "FC Politehnica Timișoara", "text": "FC Politehnica Timișoara\n\nFotbal Club Politehnica Timișoara byl rumunský fotbalový klub působící v Temešváru.\n\nKlub pod původním názvem Fulgerul Bragadiru postoupil v roce 2000 do divize B, kterou od dva roky později (už pod názvem AEK București) vyhrál a postoupil do první ligy. President klubu Anton Doboș následně využil dva roky starého přesunu tradičního temešvárského klubu FC Politehnica Timișoara do Bukurešti, přestěhoval klub opačným směrem a přejmenoval AEK na FC Politehnica AEK Timișoara. Současně si přisvojil i odznak a klubové barvy Politehniky. V roce 2007 přijal Doboș nabídku stát se předsedou jiného rumunského klubu Universitatea Kluž a na jeho místo usedl současný předseda Marian Iancu.\n\nPolitehnika klub zažalovala a sportovní arbitráž následně uznala, že je jediným oprávněným držitelem názvu, loga a klubových barev. Klub FC Politehnica AEK Timișoara byl donucena se vzdát názvu, přejmenoval se na FC Timișoara a musel zaplatit Politehnice 5 tisíc EURO za každý zápas odehraný od 5. prosince 2006 pod názvem Politehnica jako kompenzaci za možnou záměnu. FIFA navíc na podzim roku 2008 nařídila rumunskému fotbalovému svazu odečíst klubu šest bodů 1 v aktuální tabulce, což v konečném účtování připravilo FC Temešvár o historicky první rumunský titul, který tak o tři body získal klub FC Unirea Urziceni. V roce 2011 se klub přejmenoval opět na Politehnica Timișoara, v září 2012 jí ale byla odebrána licence. Nástupcem klubu se stal ACS Poli Timișoara.\n\nNaproti tomu většina fanoušků v Temešváru přijala FC jako nástupce Politehniky a klub stále patří mezi nejpopulárnější kluby v Rumunsku. Od první prvoligové sezony 2002/03 má FC při domácích zápasech nejvyšší průměrné ligové návštěvy.\n\nOd léta 2007 do prosince 2008 trénoval v Temešváru český trenér Dušan Uhrin. V první sezóně 2007/08 se s týmem umístil na šesté příčce, čímž vybojoval účast v Poháru UEFA. V následující sezóně byl však i přes vynikající výsledky a druhou příčku odvolán kvůli sporům s předsedou klubu Iancem.\nV klubu působil útočník Lukáš Magera, kterého do Temešváru přivedl právě Uhrin.\n\n\n (kapitán)\n\n"}
{"id": "240149", "url": "https://cs.wikipedia.org/wiki?curid=240149", "title": "Bohumil Vlček", "text": "Bohumil Vlček\n\nBohumil Vlček (8. listopadu 1862 Světlá nad Sázavou – 16. prosince 1928 Světlá nad Sázavou) byl český akademický sochař a řezbář.\n\nNarodil se dne 8. listopadu 1862 ve Světlé nad Sázavou v rodině vrtače a brusiče granátů Františka Vlčka. Od roku 1881 studoval na Umělecko-průmyslové škole v Praze, po té na Akademii ve Vídni, kde se pod vedením prof. Edmunda Hellmera zaměřil na sochařské portréty. Svůj talent rozvíjel i na odborné škole pro dřevořezbu v Bolzanu.\nV letech 1898–1900 byl členem Spolku výtvarných umělců Mánes.\nVlčkovy sochy a komorní řezby poprsí venkovanů upoutaly návštěvníky na Národopisné výstavě Českoslovanské v Praze v roce 1895, povšimla si ho zejména vnučka Františka Palackého a dcera F. L. Riegra, Libuše Bráfová, která po výstavě odkoupila Vlčkovy řezby a objednala sochařské portréty celé rodiny.\n\nTehdy se Vlček stal vyhledávaným portrétistou. Jeho dílo svědčí o dokonalém ovládnutí řemesla. Tvořil v ateliéru který měl v Praze - Břevnově, často ale cestoval za prací po celých Čechách. Asi nejznámější Vlčkovou prací je rozměrný reliéf podle kartonu Mikoláše Alše na Zelené bráně v Pardubicích z roku 1903. Podílel se na rekonstrukci Krocínovy kašny ze Staroměstského náměstí v Praze v Lapidáriu Národního muzea (1909). Nejrozsáhlejší sbírku jeho děl uchovává Národní muzeum v Praze, pro jehož Pantheon vytvořil celkem 42 byst významných osobností české historie, vědy a kultury, a dále dílo v Památníku Františka Palackého a Františka Ladislava Riegera v Palackého ulici 7 v Praze 1.\n\nVlčkova portrétní díla zdobí také foyer Národního divadla, protější Hynaisův dům, park na pražském Karlově náměstí, budovu Městského divadla v Pardubicích, domy v pardubické ulici Bratranců Veverkových, štít kostela Nejsvětější Trojice ve Vysokém Mýtě a řadu dalších míst. Pro Karlův most vytvořil kopii sousoší \"Sen Svaté Luitgardy\" od Matyáše Bernarda Brauna.\n\nOd roku 1926 Vlček žil ve Světlé nad Sázavou, kde přes zdravotní potíže pokračoval v tvorbě, mj. vytvořil sochu sokola a reliéfy Miroslava Tyrše a Jindřicha Fügnera pro průčelí světelské Sokolovny. Zemřel 16. prosince 1928 ve Světlé nad Sázavou, tělo bylo dle jeho přání převezeno do Nymburka ke zpopelnění. Pohřben je na Lesním hřbitově ve Zlíně.\n\nv Panteonu nebo v ochozu 2. patra dvorany Národního muzea: \n\nV Památníku F. Palackého a F. L. Riegra v Praze:\n\nV Lapidáriu Národního muzea: \n\n\"Přihlédnuto k životopisným datům z expozice Muzea Světelska.\"\n\n"}
{"id": "240159", "url": "https://cs.wikipedia.org/wiki?curid=240159", "title": "Marie Janků-Sandtnerová", "text": "Marie Janků-Sandtnerová\n\nMarie Janků-Sandtnerová, křtěná Marie Theresie Emerica, rozená Sandtnerová (8. prosince 1885 Praha – 21. února 1946 Řevnice) byla česká učitelka, autorka kuchařských příruček a propagátorka zdravé výživy. Její kuchařky se dočkaly mnoha vydání a jsou známy pod lidovým názvem \"„Sandtnerka“\".\n\nNarodila se v Praze na Novém Městě v rodině litografa Otty Sandtnera a jeho ženy Josefy roz. Novotné. \nVyučovala na Vyšší dívčí škole ve Vodičkově ulici v Praze, v letech 1916–1918 byla pověřena Magistrátem hl. m. Prahy, aby vedla vývařovnu pro chudé, strádající obyvatelstvo a válečné invalidy.\n\n\n"}
{"id": "240161", "url": "https://cs.wikipedia.org/wiki?curid=240161", "title": "Sob polární", "text": "Sob polární\n\nSob polární (\"Rangifer tarandus\") (synonyma sob arktický) nebo v Severní Americe karibu (nesprávně \"jelen karibu\") je severský přežvýkavec z čeledi jelenovitých. Jde o jediný zdomácnělý druh této čeledi.\n\nČeské slovo sob má zcela nejasnou etymologii a není příbuzné s pojmenováním tohoto zvířete v žádném jiném jazyce kromě slovenštiny, kam bylo ovšem přejato z češtiny. Někdy se předpokládá souvislost s mongolským názvem soba \"caa\". V ostatních slovanských jazycích jeho jméno zpravidla znamená v překladu „severský jelen“.\n\nV germánských a románských jazycích obsahuje jméno tohoto zvířete kořen \"ren\" (např. angl. Reindeer, něm. Rentier, fr. le Renne, lat. Rangifer) se někdy odvozuje ze starého sámského názvu \"raingo\". Pravděpodobnější je však germánský původ, konkrétně ze staroseverského \"hrenn\", s významem „rohaté zvíře“ (od protoindoevropského kořene *\"kroin\" – „rohatý“). I ve starší češtině se pro soba používal termín \"renař\". Latinský druhový název \"tarandus\" je přejímkou z řečtiny a byl znám už v antice, doklady např. u Theofrasta a Aristotela.\n\nPro severoamerického soba je mezinárodně používán název karibu, který pochází z algonkinských jazyků severoamerických indiánů, např. v jazyce mikmak \"kalibu\", a znamená „ten, který hrabe (ve sněhu)“.\nSamec soba je označován jako sobí býk, samice jako sobí laň nebo sobí kráva, mládě jako sobí tele nebo z ruštiny přejatým názvem \"pižík\". V domorodých jazycích arktické a subarktické oblasti mají sobi mnoho jmen, některé jazyky rozlišují název domácího a divokého soba, přičemž se oba tvoří od odlišných kořenů.\n\n\nSob se vyskytuje v subpolárních až polárních částech severní polokoule od Fennoskandinávie přes celou Sibiř, Aljašku a sever Kanady až do Grónska. Zatímco euroasijská forma se označuje jako sob, v Severní Americe je druh znám pod názvem karibu (caribou). Na tomto rozsáhlém území tvoří osm poddruhů:\n\n\nMezi nejmenší poddruhy patří ty, které žijí na ostrovech: \"R. t. dawsoni\", \"R. t. platyrhynchus\" a \"R. t. pearyi\", naopak největší jsou \"R. t. valentinae\", \"R. t. granti\" a \"R. t. caribou\", obývající spíše lesnaté oblasti při jižním okraji areálu druhu.\nSob je geologicky starý druh, který má mezi jelenovitými izolované postavení, nejblíže je příbuzný severoamerickým jelencům rodu \"Odocoileus\". V současné podobě se objevil přibližně před 200 000 lety a nejméně před 120 000 lety se začaly formovat jednotlivé poddruhy. Tehdy, v pleistocénu, bylo jeho rozšíření mnohem větší než v současnosti a zahrnovalo téměř celou Evropu. Na konci poslední doby ledové, před cca 25 000–10 000 lety, se sobi pásli ve společnosti mamutů i na českém území.\n\nSob dosahuje výšky v kohoutku 90–120 cm, délky těla asi 180 cm a hmotnosti 230–400 kg. Na rozdíl od ostatních jelenovitých nosí u soba parohy samec i samice. Samičí parohy jsou sice gracilní, mnohem slabší než samčí, samice je však shazuje později. Jejich tvar se u jednotlivých poddruhů liší, většinou však jsou obloukovitě zahnuté a silně rozvětvené, přední výsady bývají ze stran zploštělé a dál se větví, zvíře jimi může odhrabovat sníh při hledání potravy. Na nohou má sob široké paznehty, takže se neboří do sněhu a bahna. Jeho stopy mají téměř kruhový tvar. Zbarvení soba se liší podle ročního období i podle poddruhu, zimní srst je světle šedá až šedobílá, letní spíše šedohnědá, u lesních sobů až červenohnědá, obřitek je bílý a rovněž krk, s výraznou hřívou, mívá světlejší barvu než zbytek těla. Nejsvětlejší jsou sobi poddruhu \"Rangifer tarandus Pearyi\", kteří mají celoročně bělavé zbarvení. Domácí sobi bývají často strakatí nebo i čistě bílí.\n\nSobi žijí ve velkých stádech, pouze v době říje, která trvá od konce srpna do počátku října, si samci vytvářejí teritoria, na nichž obhajují harém laní. Ozývají se přitom chraplavým až chrochtavým troubením a bojují spolu obdobně jako naši jeleni. Mláďata se rodí obvykle v květnu následujícího roku. Téměř ve všech oblastech svého rozšíření sobi migrují, někdy až na vzdálenosti několika tisíc kilometrů (sobi karibu v Kanadě). Přes léto se zdržují nejraději v tundře nebo ve vyšších horských polohách (Skandinávie, Altaj), na zimu se stěhují k hranici severského lesa. S touto skutečností je třeba počítat i při chovu domestikovaných sobů. Sobi se při migraci pohybují velmi rychle a v běhu mohou dosáhnout rychlosti až 51 km/h.\n\nSobi mají, na rozdíl od ostatních savců, schopnost vidět v UV oboru spektra (330 nm). To jim umožňuje odhalit predátory (vlky) a potravu (lišejníky) – vidí je tmavé na světlém (sněhovém) podkladu. Takto kontrastně vidí také moč (vlků nebo jiných sobů).\n\nSob se živí především bylinami a lišejníky, které si dovede zpod sněhu vyhrabat i v zimě, pomocí parohů a předních končetin. V některých případech však žere také lumíky nebo mláďata mořských ptáků a na mořském pobřeží s oblibou líže sůl.\n\nHlavním predátorem, který loví soby je vlk. Vlci se při lovu snaží oddělit od stáda mláďata nebo přestárlá, nemocná či poraněná zvířata, která potom obklíčí a strhnou. Mláďata nebo slabá zvířata může ulovit také rosomák, na jihovýchodní Sibiři i tygr. Sobům znepříjemňují život také komáři, ovádi a muchničky, jejichž přítomnost mnohdy stimuluje jarní migraci. Nejnebezpečnějšími parazity soba jsou larvy střečků, které jim cizopasí v nosních dutinách nebo pod kůží na hřbetě. Již od paleolitu loví soby také lidé, kteří jsou jejich nejhoršími nepřáteli.\n\nNa severu Evropy, Asie a Ameriky je chován na mléko, maso, kůži, k tahu, jízdě i nošení břemen. První písemné záznamy o divokých sobech se objevují v díle Aristotela, který zmiňuje sezónní barvoměnu jejich srsti a v Caesarových \"Zápiscích o válce galské\", kde je sob popisován jako druh jednorožce, připomínající zpola jelena a zpola býka. Zprávy o domestikaci sobů pocházejí ze 7. století ze severní Číny a ze Skandinávie z 9. století, kdy se norský náčelník Ottar zmiňuje v dopise anglosaskému králi Alfrédu Velikému o svých sobích stádech. Roku 1555 podal švédský duchovní Olaus Magnus ve svém spisu \"Dějiny severského lidu\" první zprávu o chovu sobů u Sámů. Živého soba však zřejmě nikdy neviděl, protože jej na doprovodné ilustraci zobrazil se třemi parohy.\n\nUžitek, který sobi poskytují člověku, je mnohostranný. Sobí maso, lůj, krev, mléko a z něj připravené sýry slouží obyvatelům Dalekého severu jako základní potravina, Čukčové rádi jedí dokonce i natrávený lišejník z bachoru zabitých zvířat. Sobí mléko se chutí a tučností podobá ovčímu, je však sladší. Sobí laň ho však má poměrně málo a po krátkou dobu (přibližně jen 3–4 měsíce po porodu) a po odstavení mláděte přestává mléko produkovat. Ne všechna etnika, chovající soby, proto tato zvířata dojí. Kůže a kožešina má mnohostranné použití, zhotovují se z ní stanové plachty, koberečky, řemeny nebo „tulení“ pásy na lyže, na oděvy je nejvhodnější kožešina sobího mláděte, tzv. \"pižíka\". Inuité sobí kůži vyčiňují pomocí kouře a sobího mozku nebo tuleního tuku, výsledek, nehledě k nepříjemnému pachu, překvapivě připomíná semiš. Sobí srst je možno spřádat, což dělají například Jakuti. Sobí parohy a kosti našly použití při výrobě luků, šípových hrotů, rybářských háčků, lopat a dalšího nářadí, ze šlach se vyrábějí provázky, tětivy luků, pružiny pastí nebo niti.\nSob má především na Sibiři mimořádný význam i jako tažné a jezdecké zvíře. Saně, tažené sobím spřežením jsou tradičním dopravním prostředkem Sámů a domorodých obyvatel Sibiře. Něnci na nich po bažinaté tundře jezdili dokonce i v letním období! Od pol. 20. století je však z použití vytlačuje sněžný skútr. Evenkové, Jakuti a Tuvinci soby používají k nošení nákladů a na silných samcích, obvykle vykastrovaných, dokonce jezdí. Soby kastrují tak, že jim varlata jednoduše ukousnou. Tato etnika chovají velké, dlouhonohé soby odvozené od poddruhu \"Rangifer tarandus valentinae\", zatímco drobnější sobi obyvatel tundry, užívaní jen k zápřahu, jsou odvozeni od poddruhu \"R. t. tarandus\". Existují dva typy sedlání soba. Tuvinci a Tofalarové z jihu Sibiře a Cátani ze severu Mongolska soby sedlají podobně jako koně, což však není vzhledem k anatomii soba příliš vhodné – sobu se takto položeným sedlem příliš zatěžuje hřbet. Evenkvé, Eveni a Jakuti sedlají soba nad lopatkami, nepoužívají třmeny a ovládají jej pomocí hole. Jezdec má při tomto stylu jízdy doširoka roztažené nohy. Předpokládá se, že tento styl sedlání, který je pro soba vhodnější, vychází ze soumarského sedla, užívaného k nošení nákladů.\n\nSob má místo i v duchovní kultuře severských etnik, zejména Sámů a domorodých obyvatel Sibiře. V sibiřském šamanismu se často objevuje motiv létajícího soba, který podporuje šamana jako ochranný duch, čapky sibiřských šamanů, např. u Selkupů a Nganasanů, proto bývají zdobeny sobími parohy. Podle jiné představy vyprovází sob duše zemřelých na Onen svět. Proto Evenkové, Něnci a další původní obyvatelé Sibiře při pohřbu zpravidla obětují soby. Také šamanský buben potažený sobí kůží bývá např. v mýtech Jakutů přirovnáván k létajícímu sobu, na jehož hřbetě šaman podniká cesty do jiných světů. Ve skandinávském, britském a zejména americkém folklóru a populární kultuře je sob spojen s Vánocemi, protože spřežení sobů podle tradice tahá saně, na nichž Santa Claus vozí dárky pro děti. Jeho sobi údajně mohou létat a je jich 8 nebo 9, jedním z nich je Rudolf s červeným nosem.\n\nSob polární je chován v takřka dvou stech evropských zoo. V téměř třiceti zoo se přitom jedná o divoké a ve volné přírodě vzácné soby karelské, ve většině případů však jde o soby domestikované.\n\nV rámci českých zoo jsou sobi chováni celkem v pěti zařízeních:\n\n\nV případě Zoo Praha a Zoo Liberec přitom jde o vzácně chované a ve volné přírodě ohrožené soby karelské.\n\nNa Slovensku mají soby v Zoo Bratislava.\n\nDlouhodobě byli v Zoo Praha chováni domácí sobi jako ve většině zoo.\n\nDivoký sob karelský je zde chován od roku 2013. V roce 2014 se podařilo odchovat první mládě tohoto endemického poddruhu. Od té doby jej následovaly další tři úspěšné odchovy.\n\nKe konci roku 2017 byli chováni tři samci a tři samice. 14. 3. 2019 dorazily do pražské zoo dvě samice z Nizozemska, konkrétně z Gaiaparku Kerkrade. V květnu 2019 se narodil samec a samice.\n\nSoučasná expozice vznikla jako součást expozičního celku Severský les v horní části zoo.\n\n\n"}
{"id": "240162", "url": "https://cs.wikipedia.org/wiki?curid=240162", "title": "Divadlo v Dlouhé", "text": "Divadlo v Dlouhé\n\nDivadlo v Dlouhé je repertoárové divadlo se stálým hereckým souborem pod záštitou pražského magistrátu. \n\nDivadlo bylo založeno v roce 1996. V čele divadla stojí ředitelka Daniela Šálková a umělecké vedení ve složení: dramaturg Štěpán Otčenášek a režisérka Hana Burešová. Zakládajícím členem vedení a kmenovým režisérem byl také Jan Borna, který v divadle působil až do své smrti v roce 2017. Herecký soubor je složen z absolventů Divadelní fakulty Akademie múzických umění, část herců absolvovala na této akademii katedru alternativního a loutkového divadla. Soubor je velmi dobře disponován pohybově i pěvecky. To umožňuje režisérům použít v inscenacích kromě živé hudby a zpěvu i prvky loutkového a pohybového divadla.\n\nRepertoár Divadla v Dlouhé je žánrově široký, uvádí jak velké dramatické inscenace, tak veselohry, netradičně pojatý kabaret či písňová představení pro děti. Dětským divákům se věnuje pravidelně, každoročně pořádá pod záštitou primátora hlavního města Prahy festival \"Dítě v Dlouhé\", kde představuje nejzajímavější inscenace českých divadel pro děti.\n\nHana Burešová se řadí k předním českým režisérům střední generace. V roce 1992 získala inscenace Don Juan a Faust v režii Hany Burešové cenu za nejlepší českou inscenaci roku a od té doby se inscenace této režisérky v nominacích na tuto nejprestižnější českou cenu objevují pravidelně. Kromě stálého angažmá v Divadle v Dlouhé hostuje režisérka Burešová v českých divadlech (včetně Národního divadla) i v zahraničí (například v Dubrovníku).\n\nRežijní tandem SKUTR (Martin Kukučka a Lukáš Trpišovský) se od sezony 2016–17 stal součástí uměleckého vedení Divadla v Dlouhé. \n\nRepertoár Divadla v Dlouhé je soustředěn pro všechny věkové kategorie a obsahuje v současné době celkem 15 inscenací. Z nich nejúspěšnější je \"Jak jsem se ztratil aneb Malá vánoční povídka\" v režii Jana Borny, která dosáhla již téměř 350 repríz. Dalšími úspěšnými inscenacemi jsou například \"Soudné sestry\" Terryho Pratchetta s téměř 170 reprízami. Dále Lhář Carla Goldoniho s Janem Vondráčkem v hlavní roli Lelia, jenž byl za tuto roli odměněn cenou Alfréda Radoka za rok 2005, s počtem téměř 120 repríz. Z novějších inscenací jmenujme například Souborné dílo Williama Shakespeara ve 120 minutách, se sto třiceti reprízami, a hru Ireny Douskové Oněgin byl Rusák s 90 reprízami. V sezoně 2011/2012 divadlo obohatilo svůj repertoár o Čechovovy Tři sestry v režii Martina Františáka, hru Láska a peníze v neobvyklé režii Jana Mikuláška, atypicky klasické Hráče Nikolaje V. Gogola v režii Jana Borny a Tři mušketýry v režii Hany Burešové. V Divadle v Dlouhé hostují i jiné soubory, které se zaměřují především na inscenace pro dětské publikum.\n\n\n\n\n"}
{"id": "240165", "url": "https://cs.wikipedia.org/wiki?curid=240165", "title": "Fascioloidóza", "text": "Fascioloidóza\n\nFascioloidóza je parazitární onemocnění volně žijících, ale i domácích, přežvýkavců způsobené motolicí velkou (\"Fascioloides magna\"). K onemocnění jsou nejvíce vnímaví volně žijící přežvýkavci z čeledě jelenovitých, zejména jelen lesní, wapiti, jelenec běloocasý, karibu a daněk. Motolicí se mohou nakazit i skot, ovce a kozy, zejména jsou-li zvířata chována na pastvinách, kde se může pohybovat i volně žijící zvěř. U ovcí a koz končí fascioloidóza téměř vždy úhynem zvířete.\n"}
{"id": "240169", "url": "https://cs.wikipedia.org/wiki?curid=240169", "title": "Bohuslav Maršík", "text": "Bohuslav Maršík\n\nBohuslav Maršík (*11. červen 1937, Praha), je český operní pěvec – basista, zpěvák sólových partů v Národním divadle v Praze, Státní opeře Praha, Hudebním divadle v Karlíně a na dalších scénách předních českých divadel.\n\nBohuslav Maršík započal svoji sólovou pěveckou dráhu v roce 1965 v Divadle F. X. Šaldy v Liberci a od roku 1974 je sólistou Národního divadla v Praze. Od té doby ztvárnil 118 sólových operních a 6 operetních rolí, z nich jmenujme např. tyto:\n\n\nBohuslav Maršík působil v letech 1988-93 jako učitel operního herectví na pražské státní konzervatoři (1988–93) a Pěvecké konzervatoři Praha (1998–99). Jako učitel základů herectví působil v letech 1997–99 na soukromé Škole hudby a zpěvu Jiřiny Markové, od roku 2000 je externím pedagogem operního herectví na pražské AMU.\n"}
{"id": "240171", "url": "https://cs.wikipedia.org/wiki?curid=240171", "title": "Bullerbyne", "text": "Bullerbyne\n\nBullerbyne je hudební skupina z Brna, založená v roce 1994. Je jednou z prvních elektronických hudebních skupin 90. let v České republice.\n\nVznikla z původně elektroindustriálni formace Neue Sprache, kterou tvořili Luboš Mikula, Marek Pavlas a Petr Vaněk. V krátké době se stala skupina populární a koncertovala po všech významných klubech v České republice. Po odchodu Petra Vaňka z kapely začali zbývající členové komponovat více ambientní a elektroničtější hudbu a založili Bullerbyne.\n\nV roce 1997 vychází jejich debutové album \"Crappy Crispy Magic Music\", které si skupina vydala sama a v krátké době zcela vyprodala. Největšími hity z této desky byly skladby „Warez“ a „Too Much Power“, kterou kritika přirovnávala k skladbám od skupiny Underworld. Píseň „Right To Be Here“ nazpíval Mario Feinberg ze skupiny Narvan. V roce 1997 začal s kapelou hrát na koncertech klávesista Boleslav Březovský, o dva roky později kapelu opouští jeden ze zakládajících členů Marek Pavlas. Luboš Mikula alias Lupo se stěhuje z Brna do Prahy a dále se věnuje komponování skladeb a remixování pro jiné kapely jako např. Priessnitz, Here, Swordfishtrombones, OK Band). Na koncertech s kapelou začali vystupovat také bubeník 'Onehalph', kytarista 'Vídeňák' a baskytarista Jiří Schneider.\n\nVíce než deset let si museli jejich fanoušci počkat na druhé album, které vyšlo v listopadu 2007 na labelu X Production. Bullerbyne v novém pětičlenném složení se nechali inspirovat new wave soundem 80.let. \"My Private Revolt\" natočili pod dohledem zvukového mága Ecsona Waldese, promosingl „My Little Pony“ vyšel na výběrech časopisů Filter a Report. Filter tuto desku označil za jedno z největších českých překvapení roku a nominoval ji na desku roku.\n\n\n"}
{"id": "240172", "url": "https://cs.wikipedia.org/wiki?curid=240172", "title": "Humphrey Carpenter", "text": "Humphrey Carpenter\n\nHumphrey William Bouverie Carpenter (29. dubna 1946, Oxford, Anglie – 4. ledna 2005, tamtéž) byl anglický životopisec, spisovatel a rozhlasový hlasatel.\n\nNarodil se, zemřel a prakticky celý svůj život žil v Oxfordu. Jako dítě žil ve Warden's Lodgings na Keble College v Oxfordu, kde byl jeho otec Harry James Carpenter ředitelem před svým navržením do funkce oxfordského biskupa. Po opuštění Dragon School v Oxfordu Humphrey studoval na Marlborough College ve Wiltshire, ale vrátil se studovat angličtinu do Keble.\n\nVelké množství jeho knih zahrnuje životopisy J. R. R. Tolkiena (také zredigoval jeho korespondenci), W. H. Audena, Ezry Pounda, Evelyna Waugha, Benjamina Brittena, Roberta Runcieho a Spika Milliagana.\n\nPsal historické pořady pro rádio BBC 3, v němž působil jako hlasatel. Tématy jeho pořadů byl rozmach britské satiry v šedesátých letech, Rozhněvaní mladí muži a také pořad ke stému výročí Oxford University Dramatic Society. Jeho série dětských knih, jejichž hlavní postavou byl Mr Majeika, byla velmi populární a byla také úspěšně adaptována pro televizi. Jeho encyklopedické dílo \"The Oxford Companion to Children's Literature\" (Oxfordský průvodce dětskou literaturou, 1984), psané spolu s jeho ženou Mari Prichardovou, se stala standardním referenčním zdrojem.\n\nJako slavný hlasatel začal ještě před přechodem na národní stanice pracovat v BBC Radio Oxford jako producent a zpravodaj. Hrál významnou úlohu v zahájení uměleckého diskuzního programu \"Night Waves\" na Radio 3 a působil také jako regulérní zpravodaj ostatních programů, včetně odpoledního programu \"In Tune\", a - před jeho přerušením - nedělního programu \"Listeners' Choice\". Před svou smrtí připravoval pro BBC Radio 4 životopisnou sérii \"Great Lives\", zaznamenávanou v Bristolu. Poslední vydání před jeho smrtí byl interview se zpěvákem Eddi Readrem o Robertu Burnsovi. Program byl vysílán na Nový rok 2004.\n\nV roce 1983 založil \"Vile Bodies\", jazzovou kapelu ve stylu třicátých let, se kterou mnoho let vystupoval v hotelu Ritz v Londýně. Dále založil divadelnickou skupinu \"Mushy Pea Theatre Group\", založenou v Oxfordu a zaměřenou na dětské divadlo, která v roce 1991 sehrála muzikál podle jeho knih o Mr Majeikovi a Babes, muzikál o hollywoodských dětských hvězdách. Carpenter byl talentovaný amatérský jazzový hudebník a uznávaný hráč na klavír, saxofon a kontrabas, na který hrál profesionálně v sedmdesátých letech.\n"}
{"id": "240173", "url": "https://cs.wikipedia.org/wiki?curid=240173", "title": "Bełchatów", "text": "Bełchatów\n\nBełchatów je město ve středním Polsku, v Lodžském vojvodství. V roce 2008 zde žilo 61 496 obyvatel. Poblíž města se nachází významná tepelná elektrárna. Ve městě působí úspěšný fotbalový klub GKS Bełchatów.\n\n"}
{"id": "240174", "url": "https://cs.wikipedia.org/wiki?curid=240174", "title": "Rafoxanid", "text": "Rafoxanid\n\nRafoxanid ( ) je antiparazitikum ze skupiny salicylanilidů, který má účinnost proti jaterním motolicím. \n\nV Česku je dostupný v preparátech Rafendazol premix ad us. vet. a Rafendazol pulvis ad us. vet. od firmy Biopharm. Tyto přípravky obsahují kromě rafoxanidu ještě také účinnou látku mebendazol a jsou určeny k terapii spárkaté zvěře. Přípravek Rafendazol je vhodný zejména proti jaterním motolicím, plicním červům a červům trávicího ústrojí. Je účinný rovněž proti střečkům. Ve vyspělých státech se již od používání rafoxanidu upustilo, zejména z důvodů nízké účinnosti proti juvenilním stádiím motolic.\n\n"}
{"id": "240181", "url": "https://cs.wikipedia.org/wiki?curid=240181", "title": "Čepca", "text": "Čepca\n\nČepca () je řeka v Permském kraji, Kirovské oblasti a Udmurtské republice v Rusku. Je 501 km dlouhá. Povodí má rozlohu 20 400 km².\n\nPramení na Hornokamské vysočině. Protéká skrz ní na západ v hluboké a široké dolině. Na dolním toku protéká Vjatským Úvalem. Je to levý přítok řeky Vjatky (povodí Volhy).\n\nZdroj vody je převážně sněhový. Průměrný roční průtok vody ve vzdálenosti 85 km od ústí činí 130 m³/s. Zamrzá v listopadu a rozmrzá v dubnu až na začátku v května.\n\nŘeka je splavná. Vodní doprava je možná do vzdálenosti 135 km od ústí. Na řece leží města Glazov, Kirovo-Čepeck.\n"}
{"id": "240182", "url": "https://cs.wikipedia.org/wiki?curid=240182", "title": "Asanace", "text": "Asanace\n\nAsanace (z lat. \"sanare\" a franc. \"assainir\", ozdravit) je soubor opatření sloužících k ozdravení životního prostředí, ať už v přírodě nebo ve městě, kde má za cíl zlepšení hygienických podmínek. Ve městě se při asanaci provádí rozsáhlé stavební úpravy často zahrnující demolici objektů a následnou novou výstavbu.\n\nAsanace přináší výrazné migrační pohyby, změny v sociální struktuře obyvatel, v cenách nemovitostí ap. Příkladem necitlivé velkoplošné asanace byla likvidace pražského židovského ghetta na přelomu 19. a 20. století.\n\nJako asanační ústav (kafilérie) se označuje zařízení pro bezpečnou likvidaci uhynulých zvířat. Úplná definice zní: „právnická nebo fyzická osoba, jejímž předmětem činnosti je sběr, svoz, neškodné odstraňování i další zpracovávání konfiskátů živočišného původu“.\n\nO asanaci se začalo hovořit v 18. století v souvislosti se špatnými hygienickými podmínkami ve městech. Během 19. a 20. století probíhaly v historických městech rozsáhlé asanace, při nichž byly zbořeny a přestavěny celé čtvrti (například židovské město v Praze), zaveden vodovod a kanalizace, postaveny čisticí stanice a podobně. Přitom byl ovšem často silně narušen historický ráz asanovaných čtvrtí, v Praze se Židovský hřbitov zmenšil na třetinu. Někdy se asanace stala dokonce záminkou pro odstranění památek, například v Prostějově byly ještě v 70. letech 20. století zbořeny zbytky židovského města.\n\nOd poloviny 20. století se proces asanací rozšířil i mimo Evropu a Severní Ameriku a dostal i širší význam celkové péče o hygienu a životní prostředí nejen ve velkých městech. Týká se především zásobování vodou, kanalizace a odstraňování odpadů atd. Míru asanace sleduje Světová zdravotnická organizace (WHO). Na následující mapě je vyjádřena v procentech.\n\n\n"}
{"id": "240189", "url": "https://cs.wikipedia.org/wiki?curid=240189", "title": "Ploužnice (Lomnice nad Popelkou)", "text": "Ploužnice (Lomnice nad Popelkou)\n\nPloužnice je částí města Lomnice nad Popelkou. Leží na úpatí hory Tábor při silnici z Lomnice nad Popelkou do Jičína.\n\nJe zde evidováno 32 adres. Trvale zde žije 60 obyvatel.\n\nPloužnice náležela původně k Bradleci, ač se u něho roku 1533 až 1539 výslovně neuvádí. Teprve roku 1607 je Ploužnice jmenována mezi vesnicemi, jež s Kumburským panstvím od Jana Rudolfa Trčky z Lípy koupil Zikmund Smiřický ze Smiřic. Roku 1627 Albrecht z Valdštejna založil Kartuziánský klášter ve Valdicích a daroval mu panství Radim-Pecku se dvanácti vesnicemi, mezi nimiž byla Ploužnice. Po třicetileté válce roku 1654 zde byly jen 3 pusté chalupnické grunty. Od roku 1878 byla samostatnou obcí a v roce 1964 se stala osadou města Lomnice nad Popelkou.\n\nVe vsi působí od roku 1909 Sbor dobrovolných hasičů Ploužnice.\n\n"}
{"id": "240190", "url": "https://cs.wikipedia.org/wiki?curid=240190", "title": "Lednica (hrad)", "text": "Lednica (hrad)\n\nLednica je zřícenina hradu nad stejnojmennou obcí v Bílých Karpatech v Trenčínském kraji na Slovensku. Tvoří výraznou krajinnou dominantu obce a okolí.\n\nNa skále se nacházejí už jenom zbytky zdí, které dávají tušit půdorysný plán jednotlivých palácových objektů a věže.\nPřed vstupní branou lze ještě poznat příkop s valem a také půdorys nejnižšího hradu. Vpravo od brány se nachází torzo bašty se střílnou. Plocha nádvoří je zpevněna betonem, jelikož se zde v minulosti konaly vesnické zábavy a slavnosti. Vstupní bašta byla na konci šedesátých let 20. století opravována. Hrad je přístupný pouze na vlastní nebezpečí, a to pouze v případě, že jsou otevřené kovové vstupní dveře. Po provizorních schodech lze vyjít k tunelu, jenž je vytesán ve skále. Takto se dostanete do areálu středního hradu. Nalevo se nachází nejstarší palácová stavba. Po pravé straně tunelu je fragment věže a za ní zakonzervované palácové stavby. Od věže vede do horního hradu kovový žebřík. Odtud je možno po schodech vytesaných ve skále vyjít až do pozorovatelny bývalé „\"Straky\"“. O hrad se stará Historicko-Astronomická Spoločnosť.\n\nMezi lety 1259–1269 se po Lednici psal župan Marek, ale není jisté, zda v té době hrad již stál. Pravděpodobně existoval roku 1316, ze kterého pochází soupis provincií středního Pováží. Hrad není v soupisu uveden, ale ve všech ostatních provinciích hrady stály. Na přechodnou dobu se hradu na začátku 14. století zmocnil Matúš Čák Trenčanský. Ale po roce 1321 se hrad dostal zpět pod kontrolu panovníka. Ke konci 14. století vlastnila hrad rodina Pakšiovců, která hrad dala do zástavy Henkovi (šlechtic českého původu). Který se souhlasem panovníka vyplatil Dezidera Kapolaye, příbuzný Pakšiovců. Hrad se tak dostal do zástavy.\n\nZa vlády Zikmunda, v první polovině 15. století byli majiteli Lednického hradu bratři Sobek a Matej Bielikovci ze Slezské Kornice. Jejich činnost je zapsaná ve vzácné, v národním jazyce psané listině z roku 1435. Dle této listiny darovali Mikušovi ze Střeženíc majetek v Nimnici. Již v tomto roce užívali bratři Bielikovci, páni na Lednici, predikát „z Lednice a Bohumína“. Sobekova dcera Dorota se provdala za Blažeje Podmanického, který sympatizoval s husitským hnutím. Sobekův syn Václav byl přívržencem bratříků. Václav Bielik, který měl právo užívat predikát „\"de Kornica alias de Lednica\"“, roku 1464 obci Lednice zničené požárem udělil práva Městečka jaké měla Beluša. Dle listiny měla Lednica odvádět na sv. Juraje a na sv. Michala daň po 13 zlatých. Obyvatelé městečka mohli svobodně vykonávat všechny druhy řemesel a užívat pole, louky a kopanice.\nManželstvím Doroty Bielikovej s Blažejem Podmanickým nabyla rodina Podmamanických roku 1466 na Lednici určitá práva, ale hrad zůstával nadále hradem královským ve vlastnictví krále. Jednotliví držitelé hradu byli jen jeho lenními uživateli. Na základě toho užívacího práva dal Matěj Korvín Lednici v roce 1475 do zástavy Petrovi Nehézovi, svému přívrženci z Dolní Krupej. Panovníkovou snahou bylo oslabení vlivu husitů v pohraničí.\n\nPodmaničští nemohli užívat lednické majetky ani v roce 1504, i když jim je Vladislav II. daroval. Vdova po Petrovi Nehézim ještě v témže roce dala do zástavy hospodskému Blažejovi Ráškayovi, kterého uvedli jako majitele majetku, přes protesty Podmanických. Vdova ale odmítala převzít od Podmanických půjčenou sumu. Ráškay v roku 1515 Lednici přenechal krajovému soudci Ambrózimu Šarkáňovi a je manželce Žofii Záblatnické jako zálohu na půjčku 8 000 zlatých. Vlivný magnát Ambróz Šarkáň dostal v roce 1525 od panovníka Ludvíka Jagellonského darovací listinu na Lednici pro sebe a své bratry Jána a Františka. Po bitvě u Moháče, se rodina Podmanických reprezentovaná bratry Jánem a Rafaelem snažila, aby Lednice byla opět jejich majetkem, jak je k tomu opravňovala listina z roku 1504. Na jaře 1533 podnikli proti hradu vojenský útok a obsadili jej. Současně uzavřeli dohodu s císařským vojenským velitelem Katzianerem, který uznal jejich nárok. Vdova po Ambrózovi Šarkáňovi, Žofie Záblatská, se však s touto situací nesmířila a začala proti bratrům soudní při před Trenčínskou stolicí. Panovník Ferdinand I., který si chtěl naklonit mocného Rafaela Podmanického na svoji stranu, daroval mu 26. prosince 1549 Lednici. Podmanickému vlastnictví tohoto majetku 6. června 1550 tak přiznal zástupce nitranské kapituly. Proti tomuto právnímu aktu se postavila Žófia Záblatská, kterou podpořila také Trenčínská Stolice, která v roce 1552 vyzvala Podmanického, aby hrad Záblatské vrátil. Spor skončil tím, že Lednica zůstala v Podmanického vlastnictví až do jeho smrti v roce 1558. Toto odpovídalo dohodě kterou uzavřel Podmanický s panovníkem v roce 1553.\n\nSmrtí Rafaela Podmanického v roce 1558 dle dohody lednické panství a hrad převzala do svojí správy královská komora, protože Rafael Podmanický nezanechal potomka. V následujícím roce koupil Lednici za 49 000 zlatých košický kapitán Imrich Telekeši (Thelekessi). Zanedlouho, 30. května 1560, zemřel v pokročilém věku. Lednici zdědil jeho jediný syn Štefan, který se oženil s dcerou Petra Forgáče, Zuzanou. Když bylo jejich jedinému synovi 4 roky zemřela mu matka a v jeho deseti letech i otec. Jedním z jeho opatrovníků se stal Mikuláš Topoš, který se staral o jeho hospodářské zájmy než o jeho výchovu. To se negativně projevilo na jeho chování. V životě nezkušeného a mladého Michala Telekešiho nastaly i činy, které způsobily tragedii. Některé jeho špatné povahové rysy služebnictvo zneužívalo ve svůj prospěch a místo toho, aby ho spíše varovalo a usměrňovalo, navádělo ho k neuváženým činům. Na hradě a panství zavládla nejistota, množily se násilnosti vůči poddaným. Ohroženi byli také obchodníci cestující na území panství. S jeho souhlasem, zde působily dvě loupežné bandy.\n\nMnohé detaily nezákonných skutků vyšly najevo až po činu, který byl hodnocen jako vzpoura a urážka majestátu.\nTelekeši a jeho lidé přepadli 29. února 1600 v blízkosti Střelné, tedy na hranicích panství a země, císařské vozy vezoucí dary od sedmihradského vévody Michala, císařovi Rudolfovi II. Byly to vzácné kožešiny, drahokamy, prsteny a zlaté řetězy, různé starožitnosti, zlaté antické mince. Mezi dary byl na dřevě malovaný obraz Madony, který patřil byzantskému císaři Konstantinu Velkému. Rudolf II., milovník a sběratel starožitností, mohl mít o tyto dary, mezi které patřily také zvláštní stříbrné hodiny, osobní zájem. Hodnota uloupených cenností byla odhadnuta na 40 000 zlatých. Příkaz, podle kterého se Telekeši se svými společníky měl dostavit před mimořádný bratislavský soud 4. srpna 1600, vydali 21. června. Telekeši ani jiný společník se však před soud nedostavil. Předvolali hlavně ty, co se účastnili na přepadení ve Střelné. Přes jejich nepřítomnost se soud uskutečnil a Telekešiho odsoudili ke ztrátě hrdla a majetku. Na smrt byli odsouzeni i někteří z jeho hradního personálu. Jak se Telekeši o tomto rozsudku dozvěděl, napsal Jurajovi Thurzovi urážlivý dopis. V kterém ho obvinil a připsal zásluhy na rozsudku. O obsahu dopisu, řekl Thurzo bratru Rudolfa II. arciknížeti Matěji, který 16. srpna 1600 Thurzovi, jako panovníkovu rádci a správci královských sklepů, nařídil, aby okupoval majetek Michala Telekešiho a jeho společníky dostal před soud. Dne 29. srpna 1600 Thurzo dostal písemný příkaz, na vykonání rozhodnutí bratislavského soudu.\n\nNa vojenské akci proti lednickému hradu a panství se 11. září 1600 pod Thurzovým vedením, zúčastnilo 200 jezdců a 500 pěších. Bratislavská komora poskytla 50 jezdců a 100 pěších. Hrad se vzdal bez boje, bylo na něm v tu dobu pouze 28 osob. Thurzo současně s obsazením zabral pro komoru, Telekešiho hmotný a nehmotný majetek. Najal i nový personál který hned 12. září složil přísahu věrnosti panovníku a povinnost pomoci k zadržení Telekešiho a ostatních provinilců. Telekeši však na tuto akci nečekal a v polovině září, utekl do Polska a usadil se v Krakově. Pomáhali mu Suňogovci z Budatína, kteří s ním byli v rodinném příbuzenství.\n\nMezitím soudní orgány Trenčínské stolice, především podžupan Gašpar Egrešdy, sloužící Ján Príleský a přísedící Juraj Sádečný, vyslechli více než 700 lidí, poddaných včetně zemanů, kteří o lednických loupežích hodně prozradili. Vyšetřování začalo už 2. srpna 1600. Podle svědectví, Telekeši a jeho lidé přepadli a vyrabovali farnost Jána Hosutóthyho vo Visolajoch, Ladislavovi Nekešovi v Hovězím ukradli 40 volů, ve Vizovicích přepadli šlechtický dům, při čemž zabili dva služebné, Belušnům vzali dva solí naložené vory, přepadli obec Dolný Moštenec, kde měl majetky Peter Apponia přepadli Žilinské a Valašsko Meziříčské obchodníky s látkou. Jeho lidé přepadli také německého obchodníka v Dubnici nad Váhém, kterého zavraždili a ukradli 300 zlatých. Během masopustu probodli poddaného (obyvatel Klieštiny) Jána Balaše. Dalším zabitým byl nevlastní syn púchovského výběrčího třicátek. Pavol Bakoš, belušský rychtář dosvědčil, že v roce 1598 utekl k němu jeden poddaný lednického panství s prosbou, aby ho přijal za občana Beluše, protože Telekeši ho pronásleduje a také zneužil jeho ženu. Hodně svědků svědčili, že Telekeši, především když byl opilí a uviděl pěknou ženu nebo děvče, hned se za ním pustil. Svědkové též vypověděli, že se na hradě falšovali peníze, hlavně stříbrné. Falšovali pečetě Mikuláša Pálffyho, Štefana Illešházyho a Juraja Thurzu, které pak Telekeši použil na falešné listiny do Polska. Telekeši Juraja Thurzu, který mu byl křestním otcem, naštval hlavně tím, že v Polsku o něm a jiných feudálních hodnostářích vydal posměšný pamflet.\n\nSvědecké výpovědi ukázaly, že činnost Telekešiho a jeho hradního personálu přesahovala území panství. Telekeši se po návratu z Polska ukrýval v horách. Domů, do zámku v Lednických Rovních, kde bydlel od roku 1594 se svojí ženou Julianou Suňogovou, chodil jen inkognito. Osobní oddíl jezdců z úkolem vystopovat a zadržet mu byl neustále v patách. Jeho pobyt hlásil i hradní personál. Nový lednický kastelán Juraj Kolečanský 21. listopadu 1600 ohlásil, že byl v Lednických Rovních. Jeho manželka tam nebyla, tak odešel do Streženic, kde přespal. Odtud na voru do Nozdrovíc, kde se převlékl do německých šatů.\n\nTelekešimu se nějaký čas dařilo unikat. Když mu, ale došli potraviny a začalo mrznout to bylo horší. Poslal také několik dopisů Thurzovi, ve kterých žádal odpuštění a amnestii, s odkazem na své špatné postavení. Thurzo však nevyhověl, ani když napsala dopis Juliana Suňogová, kde psalo, že vše bylo jen z mladické nerozvážnosti.\n\nThurzo který se pronásledování snažil již skončit poslal prostřednictvím Mikuláša Bogádyho zprávu, aby přišel vyjednávat do Bytčanského zámku o podmínkách amnestie. Bylo to ale jenom past. Promrzlí a vyhladovělí Telekeši přišel k Thurzovi do Bytče na vánoční svátky. Ten ho ihned nechal zavřít do zámeckého vězení, ve kterém ho dnem i nocí hlídali.\n\nKoncem ledna roku 1601, bratislavská komora vyslala 50 jezdců a 50 pěších, kteří ho v okovech dovedli do Bratislavy, kde byl dán do vězení na hradě. Když panovník odmítl i jeho druhou žádost o milost a ani Thurzo se za něj nepřimluvil, byl tak popraven. Stejný osud pak postihl i jeho 4 další členy bandy, kteří byli 26. dubna popraveni v Půchově lámáním na kole.\n\nMichalom Telekešim vymřel jeho rod po meči. Vdova Juliana Sugoňová dostala se zabaveného majetku polovinu hmotného majetku a 50 poddaných v Lednických Rovniach. Panství pak jako celek i s hradem odkoupil od komory za 104 000 zlatých tekovský hlavní župan František Dobó, který brzo zemřel bez potomků, ale závětí připadl majetek příbuzným z rodů Lorántffy, Zeleméry, Bošáni a Forgáč. Tito vesničané si pak panství mezi sebou rozdělili. Sňatkem Michala Lorántffyho s Berborou Zeleméryovou se pak největší části spojily. Tento celek pak zdědila jejich dcera Zuzana. Zuzana Lorántffyová se pak velmi mladá provdala za Juraje Rákocziho I., který byl v té době sedmihradským knížetem (1630–1648). Tímto sňatkem se Rákocziovci stali pány Lednice.\n\nSedmihradský kníže Juraj Rákoczi I. a jeho manželka Zuzana Lorántffyová během třicetileté války uzavřeli spojenectví se Švédy. Přijali a podporovali české a moravské exulanty, kteří utíkali po Bílé Hoře ze země, aby zachránili alespoň život. Azyl jim poskytovali v Púchově, Lednici a v ostatních obcích panství. Ale jenom v Půchově za zachovala dones existující Moravská ulice, kde se usadilo 75 rodin. Kníže Juraj Rákoczi I. a jeho manželka jim zajistili poměrně výhodné postavení a dobré existenční podmínky. Toto jejich konání pro exulanty je možné vidět jako humánní a šlechetný čin, ale u Habsburského domu a vídeňského dvora to vyvolalo nenávist.\n\nRákocziovci, kteří většinou čas trávili na knížecím dvoře v Šarišském Potoku. Na Lednickém hradě kromě domácího kapitána Františka Hodošiho měli také švédského kapitána Pletinberga, který tam byl podle spojenecké smlouvy během třicetileté války. Z těchto dvou byl oblíbenější právě Švéd, který si počínal čestně a měl autoritu a rozvahu. Hodoši hlavně v posledních letech války, když kníže Rákoczi onemocněl, si počínal tak, že to vyvolalo na hradě i na panství všeobecné pobouření. O jeho činech a zločinech hovoří vyšetřovací zápis Trenčínské Stolice z 5. května 1648, ve které jsou zaznamenány výpovědi mnoha hodnověrných svědků. Jeho postoj souvisel se zradou ze zájmu knížete.\nAlexander Berkeši, kastelán Lednického hradu vypověděl, že Hodoši dal svévolně otevřít truhlice mnoha exulantů a zmocnil se jejich cenností a peněz. Z truhlice Pavla Veterinuse odcizil 200 tolarů a 80 zlatých a také stříbrné hrníčky. Odcizil celý majetek Bohuslava Lukavického z Čech, Václavovi Vaníčkovi vzal 170 tolarů, Anežce Floriánové odcizil zlatý řetízek v hodnotě 200 zlatých. Od manželky Petra Poláka z Valašského Meziříčí si půjčil 56 zlatých, které nikdy nevrátil, majetek po zemřelé exulantce Hodičinové si přisvojil ještě před její smrtí. Hodoši si přisvojil i příjmy samotného knížete, když si ponechal vybrané daně, prodával jeho víno a vlnu, přičemž co utržil si nechal pro sebe. Ubil púchovského obchodníka Pavla Kulačeka, kterého nechal dovléct do hradu a potom do městečka Lednice. Když se o tom dověděli jeho příbuzní z Lazov pod Makytou, přišli si pro něho a vzali ho k sobě. Žil ještě týden a potom umřel na následky bití. Hodoši se zmocnil jeho majetku a peněz. Dopustil se mnoha věcí a zrad, které se za normálních okolností trestají smrtí. Prozradil také císařově straně tajné písmo, které ho naučil kníže a zúčastnil se osobně na obsazení hradu císařským vojskem. Přisvojil si sumu 1250 tolarů, které patřili švédskému kapitánovi Pletinbergovi, když odcestoval do Šarišského Potoka za knížetem. Hradního klíčníka, který věděl o jeho praktikách, tak udeřil do hlavy polenem, že za čtvrt roku zemřel v Trenčíně.\n\nBerkešiho výpověď potvrdil kněz Mikuláš Drábik z městečka Lednice. Vypověděl, že se Hodoši tajně dohodl o předání hradu do císařských rukou, takže palatínové vojsko hrad obsadili bez boje 24. dubna 1648. Drábik také vypověděl, že mezi nemovitostmi Anežky Floriánové byli také cennosti sirotka, které si přisvojil. Výpověď Berkešiho a Drábikove potvrdil také emigrant Václav Bielsky a Anežka Floriánová, kteří v té době byli v té době na hradě.\n\nLednický rychtář vypověděl, že Hodoši nechal exulantce Krišnikovej vylomit zámek na truhle a vzal jí 150 tolarů. Přisvojil si také peníze za prodej piva, které patřilo knížeti. Když Lednický rychtář se svým průvodem přišel na hrad, Hodoši zpupně vyhlašoval, že on je knížetem, ne Rákoczi. Lednický rychtář dlé vypověděl, Rákoczi mel na hradě sedm drahocenných pušek, čtyři z nich Hodoši ukradl, pátou dal Paručainovi, císařskému důstojníku z palatínového vojska, se kterým před předáním hradu tajně jednal. Zajímavá byla též výpověď hradního drába Jána Bašku, který doprovázel kapitána Pletinberga do Šarišského Potoka za Rákoczim. Po návratu, když kapitán zjistil, že mu Hodoši otevřel zamklou truhlici, chybělo málo aby oba dva vytasili meče. O tom, jaké sumy si Hodoši přisvojil, svědčí výpověď Půchovského rychtáře, Juraja Mostického a třech Půchovčanů. Podle nich vybral na svatbu Juraje Rákocziho mladšího 65 zlatých, které si ponechal. Ponechal si také 675 zlatých, které byly roční daní městečka. Rákocziho tedy poškodil v případě Půchova za jeden rok o 740 zlatých. Také správce lednického panství potvrdil mnoho Hodošiho zločinů. Vypověděl, že odcizil také Kaproncaiovu červenou truhlici. Postaral se také o to, že v den když přišla císařská armáda na Lednický hrad, zmizely registry a kvitance. Nejspíše proto aby se důkazní materiál proti němu ztratil. Zapomněl však na ty, kteří byli svědky jeho zločinů. Ti vypovídali i o tom, jak na vorech po Váhu nechal odvézt do svého domu v Trenčíně cennosti, které uložil do sudů. Z výpovědí 49 osob jednoznačně bylo cítit opovrhování bývalým kapitánem, který se stal nejenom zrádcem a podvodníkem, ale i vrahem a lupičem. Protože když císařská armáda okupovala Lednický hrad, Hodoši musel jít ke Trenčínské stolici a navzdory jeho zásluhám začala proti němu soudní pře.\nV letech 1663 vojsko přepadlo i Púchovskou dolinu. Turci kteří přicházeli do Beluše přes Váh podpálili Púchov. Potom táhli směrem na Moravu. Cestou zabíjeli, podpalovali a vraždili. Z Lysé pod Makytou odvlekli do otroctví 304 osob, z Lazov pod Makytou 100 osob. Lednického hradu, který leží bokem, se nedotkli.\n\nV bouřlivém 17. století mnohé hrady v Pováží změnily svoji podobu, protože byly terčem vojenského útoku.\nLednický hrad, ale zůstal přes tuto dobu zachován. V roce 1648 se ho zmocnilo císařské vojsko bez boje.\nPřestože se Rákocziovci zúčastnili vešeléniovské přísahy, Lednici, jakožto rákocziovský majetek, nepostihl stejný osud jako například nedaleký hrad Košeca.\n\nMatka Juraja Rákocziho II., Žofia Báthoryová, se dohodla s císařským dvorem na splacení 200 000 zlatých, čímž dosáhla, že Vídeň netrvala na dalších represivních opatřeních. Tato suma byla předána ve dvou splátkách, první hotovost 150 000 a druhá 50 000, místo kterých dostala královská komora lednické panství i z hradem. Rákocziovci se touto smlouvou dosáhli, že když by panovník chtěl Lednici prodat budou mít přednostní právo na odkoupení. Tato transakce, se i vzápětí uskutečnila. Rákocziovci zaplatili oněch 50 000 a dostali zpět Lednici do svých rukou, císařská posádka však na hradě zůstala.\nDohoda, kterou Rákocziovci se dvorem měli však byla porušena, a to při represivních opatřeních proti účastníkům vešeléniovské přísahy. Na příkaz bratislavského soudu, který účastníky soudil, dovlekli císařští vojáci v okovech do Bratislavy 83letého Mikuláše Drábika z Lednice. Drábik, jako moravský emigrant, už od roku 1628 žil na lednickém panství a požíval veškeré výhody, které Rákocziovci poskytli emigrantům. Byl to kněz Jednoty Bratrské, poznal a sám zažil mnohá příkoří ze strany Habsburků a proto je neměl ani v lásce. Je znám jeho úzký vztah s Janem Amosem Komenským. V zahraničí tiskem vydal spis \"Lux in tenebris\" (Světlo v temnotách), v kterém předpověděl brzký zánik habsburského rodu. Přestože neměl s vešeléniovskou přísahou nic společného, i přesto byl postaven pře soud. V čele určeného soudu byl gróf Ján Jakub Rottal, který v roce 1644 při povstání Valachů na Moravě prováděl krvavé exekuce. Tento soud, který zasedal 14. července 1671, Drábika odsoudil na smrt. Den před popravou mu slíbili, že dostane milost, když zveřejněný spis odvolá. Drábik ve vidině vidět ještě své blízké, na tuto podmínku přistoupil. Soud však slib nedodržel a 16. července 1671 Drábika popravili, na náměstí před bratislavskou radnicí. Po odřezání pravé ruky a statí, mu kat ještě vyřezal jazyk, který přibil na šibenici. Poté jeho tělo spálili na hranici na břehu Dunaje a popel hodili do řeky.\n\nZa Thökölyho povstání se povstalci Lednice jako rákocziovského majetku nedotkli. Během povstání Františka II. Rákocziho byla na hradě ubytována vojenská posádka. Po bitvě u Trenčína v roce 1708 Lednica, podobně jako ostatní okolní hrady, se dostala pod kontrolu císařského vojska. V tomto čase začal hrad chátrat, jelikož se nikdo nestaral o jeho údržbu.\n\nFrantišek II. Rákoczi a jeho sestra Juliana, která byla provdána za Ferdinanda Goberta Aspremonta, dali lednický majetek v roce 1700 do zástavy nitranskému biskupovi Ladislavovi Maťašovskému a jeho bratrovi Mikulášovi. Maťašovskovci dali hrad v roce 1746 opravit a doplnili také vnitřní vybavení. V tomto roce byl vytvořen popis hradu, který jako poslední dokument zachycoval stav hradu, počet místností a částečně vnitřní vybavení po rekonstrukci z roku 1746.\n\nTento popis říká, že pře vchodem do hradu byla zahrada s domkem kde měl místnost zahradník, kuchyní a skladištěm. Ze zahrady vedly schody k padacímu mostu do dolního hradu, kterému dominovala stará věž. V ní se nacházela místnost pro dráby, vlevo věznice. Nad těmito místnostmi byly dvě bašty, které byly bez výzbroje. Na dveřích k baštám visely zámky. V dolním hradě stála maštal postavená z kamene, vedle ní místnost s vozy. V blízkosti maštale byla obytná místnost kováře a pod ní sušárna na švestky. Na přilehlé skále byla strážnice a nová socha Jana Nepomuckého, zakrytá měděnou stříškou. V blízkosti kovárny začínali dřevěné schody ke druhému padacímu mostu ovládanému dřevěným kolem a který překlenoval docela hlubokou propast. Za padacím mostem začínal do skály 12 metrů dlouhý vytesaný tunel, který vedl do horního hradu. Za tunelem bylo nádvoří, přes které se dostávalo do přízemních místností. Klenbovou předsíň zakrývali nabarvené šindele. Hned vlevo bylo skladiště. Naproti byla místnost pekaře s oknem a zboku kuchyň s kamenným přívodem vody. Vedle kuchyně byla místnůstka pekaře přímo ve skále. Od kuchyně vlevo začínalo schodiště do prvního poschodí. Na tomto poschodí byla velká zásobárna se železnými vraty a v oknech skla a mříže. V sousedství bylo místo pro vězně, zvané „kabát“, bylo vytesáno do skály. Odtud přes předsíň byl vstup do místnosti šafáře kde byly dvě okna. Od ní vedly schody přes malou plošinu do velké místnosti, odkud byl rovno po schodišti přístup komory, která měla poškozené dveře. Vpravo pak byla druhá komora s klenbovou předsíní. Odtud se přes schodiště dostalo do místnosti pro děti. Blízko ní byla dobře zabezpečená místnost, sloužící jako archiv. Po dřevěném schodišti byl přístup na druhé patro, východně byla obnovená velká síň hradu, vyzdobená zlatými, stříbrnými a barvenými ornamenty na stěnách a speciálně nabarvenou pecí. Uprostřed na peci byl erb Maťašovskovců. Síň měla 3 velké a čtyři malé okna, zasklené tabulkovým sklem. Ze síně vpravo, se nacházel vchod do boční místnosti s jedním velkým zaskleným oknem chráněním mříží. Odtud vedl přes tajný vchod ve zdi přístup k sousední místnosti kastelána s menším oknem. Zleva byla místnost, kterou nazývali Kaplánka. Stěny měla ozdobeny ornamenty, měla malovaný portál, italskou pec a velké okno. Naproti kapli přes chodbu byla kaple zasvěcená sv. Janu Křtiteli. Všechny byli pěkně vyzdobeny dřevem a zdobené barevnými obrazy svatých. V kapli ze stropu viselo světlo, které držel pozlacený anděl. Dubový kazetový strop byl zdoben bílými křížky.\n\nOdtud přes předsíň, s kamennou dlažbou vycházelo z levé strany podstřešení a dřevěné schodiště do dvou místností, ze kterých první měla tři okna, z nich jedno velké s výhledem na vnitřní nádvoří. Oproti nim se nacházeli dvě severně situované místnosti s výhledem do lesů. Místnosti byli spojené kamenným portálem, měli tam italskou pec, na stěnách gobelíny a kamenné hygienické zařízení. Od těchto dvou místností přes malovanou a dřevem vykládanou chodbu vedla cesta k severní části objektu při již uváděné místnosti kastelána. Právě odtud byl přístup přes mohutné schodiště na nejvyšší, třetí podlaží. V místě kde schodiště končilo, byla předsíň starobylého sálu, který měl ne klenbový, ale rovný strop a tři okna. Zprava, jižním směrem, byli dvě místnosti. Z nich první měla dřevěné okenice, druhá s malovaným klenbovým stropem přiléhala ke skále a stála v ní italská pec. Od těchto prostor, se směrem na jih, začínala zastřešená, z boku otevřená pavlač, ze které byl přístup do dvou místností vytesaných do skály. Byli vyložené dřevem a měli tři okna. Z těchto místností bylo možné se dostat přes třetí portál do letní světnice. Měla dřevěný strop a italskou pecí. Světlo do ní vnikalo přes okenní otvor ve stopě. Z tohoto místa přes spojovací dveře přejít do druhé velkého sálu, ve kterém se v tomto čase skladovalo obilí. Měla taktéž dřevěný strop a dlažbu ze čtvercových kamenů. Sál měl troje dveře, z nichž jedny vedli do ložnice, a druhé do tajné světnice. Z tohoto sálu se dalo projít pavlačí zakrytou šindeli, do světnice, ve které bydlel hradní kaplan. Byla v ní pec a strop byl dřevěný.\n\nNa nejvyšším bodě hradu byla věž, která se nazývala „Straka“. Její funkce byla pozorovatelna. Podle popisů měl hrad v době Maťašovskovců 45 místností, bez započítání prostoru ve „Strace“. Hrad v té době neměl výzbroj, jelikož neměl už vojenský význam a výzbroj měli již jenom hradní drábové.\n\nKdyž rod Maťašovskovců vymřel po meči roku 1754, převzala lednický majetek královská komora. Do držení však Lednici po několika letech dostal syn Juliany Rákocziové a Ferdinanda Goberta Aspremonta Ján Gobert Aspremont, kterého na základě příkazu Marie Terezie z 29. září 1769 uvedli, společně s jeho sestrou Annou Máriou jako držiteli hradu a panství 19. července 1770.\n\nAspremontovci vymřeli po meči v roce 1819, jejich majetek pak zdědila dcera Mária Anna, která byla v roce 1807 provdána barona Filipa Skrbenského. Jejich syn Filip, v roku 1890 prodal lednický majetek Jozefovi Schreiberovi, továrníkovi a sklářskému podnikatelovi. Jisté je, že posledními majiteli, kteří se o hrad starali byli bratři Ladislav a Mikuláš Maťašovskovci. Další majitelé se starali už pouze o zámek na Lednických Rovniach. Na obrázku z roku 1830 je na hradě vidět všechny bašty, věže a budovy. Další roky pustnutí zanechaly stopy. Na obraze z roku 1914 je hrad již značně pobořen. V roce 1962 byla realizována částečná konzervace vstupné bašty a části paláce. Od roku 2004 se realizuje statické zabezpečení objektu, které organizuje Historicko - Astronomická Spoločnosť a obec Lednica.\n\n"}
{"id": "240196", "url": "https://cs.wikipedia.org/wiki?curid=240196", "title": "Airy-0", "text": "Airy-0\n\nAiry-0 je impaktní kráter na povrchu Marsu, který byl vybrán jako referenční pozice, kterou prochází Marsovský nultý poledník. Kráter má přibližně 0,5 km na délku a leží uvnitř většího kráteru Airy v oblasti Sinus Meridiani.\n\nKráter Airy byl pojmenován na počest britského astronoma sira George Airyho (1801–1892), který postavil v roce 1850 teleskop v Greenwichi. Lokace teleskopu byla vybrána později pro definování pozemského nultého poledníku.\n\nRoku 1969 vybral Merton Davies kráter Airy-0 pro určení nultého poledníku na základě pořízených fotografií ze sond Mariner 6 a 7.\n\n"}
{"id": "240198", "url": "https://cs.wikipedia.org/wiki?curid=240198", "title": "Webové tlačítko", "text": "Webové tlačítko\n\nWebové tlačítko (: \"\") je grafický ovládací prvek (widget) běžně používaný ve Webdesignu. Webové tlačítko zpravidla odkazuje na určitou tematickou oblast stránek, jejíž popisný text je obsažen v tlačítku. Webové tlačítko tvoří obrázkový HTML odkaz. S pomocí webových tlačítek je často realizována základní navigace stránek. Webová tlačítka jsou zpravidla sdružována do menu:\n\nJako grafický souborový formát je nejčastěji používán PNG, GIF, JPEG.\n\nVícestavová tlačítka (Multi-state button) jsou tlačítka, která mění svou podobu v závislosti na vzniklé události či trvajícím stavu. Tlačítko může mít kupříkladu jinou podobu v pasivním stavu, jinou ve stavu kdy nad tlačítko najede myš a jinou kdy uživatel na tlačítko klikne. Vícestavová tlačítka jsou realizována množinou samostatných grafických souborů (obrázků), přičemž je pro příslušnou událost (stav) zobrazen právě jeden obrázek. Záměna obrázků se provádí zpravidla pomocí DHTML technik a to zejména pomocí skriptovacího jazyka JavaScript. Efekt změny vzhledu tlačítka při vzniku události, zejména při najetí myši, se nazývá Roll-over efekt.\n\nVytvářet tlačítka je možné:\n"}
{"id": "240199", "url": "https://cs.wikipedia.org/wiki?curid=240199", "title": "Čagodošča", "text": "Čagodošča\n\nČagodošča nebo Čagoda ( nebo ) je řeka v Leningradské a Vologdské oblasti v Rusku. Je 242 km dlouhá. Povodí má rozlohu 9 680 km².\n\nPramení na Tichvinské grjadě. Je to levý přítok řeky Mology (povodí Volhy) na 58 říčním kilometru.\n\nZdroj vody je smíšený s převahou sněhového. Nejvyšších vodních stavů dosahuje v dubnu a v květnu. Průměrný roční průtok vody ve vzdálenosti 112 km od ústí činí 58 m³/s. Zamrzá v listopadu až v prosinci a rozmrzá v dubnu až na začátku v května.\n\nV délce 157 km na dolním toku je součástí Tichvinské vodní cesty.\n"}
{"id": "240204", "url": "https://cs.wikipedia.org/wiki?curid=240204", "title": "Pedálová steel kytara", "text": "Pedálová steel kytara\n\nPedálová steel kytara je elektrofonický hudební nástroj, jeden z typů steel kytar. Jedná se o upravenou havajskou kytaru, která byla konstrukčně doplněna o sadu pedálů a kolenní páku (či soustavu pák). To umožňuje v průběhu hry plynule měnit ladění nástroje a měnit jeho jednotlivé tóny. Tato konstrukce pak v kombinaci s kovovým válečkem v hráčově ruce (tzv. železem) a „volume“ pedály dociluje klouzavě charakteristický zvuk tohoto hudebního nástroje, který je dosti podobný zvuku původní havajské kytary. Pedálová steel kytara je často využívána v country hudbě.\n\nV Československu 60. let 20. století se vyskytlo několik nadšenců, kteří si začali steel kytary stavět doma sami amatérským způsobem podle obrázků z amerických hudebních časopisů (měla ji třeba i skupina Greenhorns). První originální americkou steel kytaru v bývalém Československu údajně vlastnil od roku 1975 pan Jaroslav Hanslík, což byl člen Country Beatu Jiřího Brabce (je s dvoukrkou steel kytarou vyobrazen na papírovém obalu gramofonové desky: LP \"CB Jiřího Brabce & Naďa 3\", vydal : Supraphon v roce 1975 - \"katalogové číslo : 1 13 1539 H\").\n\nKlasická steel kytara je jednokrká, je opatřena 10 strunami a je obvykle laděna do akordu \"E9\" (ladění jednotlivých strun : F#,Eb,G#,E,H,G#,F#,E,D,H), tato konstrukce má tři pedály a čtyři kolenní páky.\n\nSložitější dvoukrká konstrukce vychází z klasické steel kytary, která je doplněna o druhý krk (nachází se blíže hráči) laděný do \"C6\" a opatřený svojí vlastní soustavou pedálů a kolenních pák.\n\nLiší se především počtem strun, kterých může být 8, 12 či 14 a to i v jiném než základním ladění.\n\n"}
{"id": "240213", "url": "https://cs.wikipedia.org/wiki?curid=240213", "title": "Čondon", "text": "Čondon\n\nČondon ( , ) je řeka v Jakutské republice v Rusku. Je 606 km dlouhá. Povodí má rozlohu 18 900 km².\n\nPramení na svazích Selennjachského hřbetu. Protéká převážně po Janoindigirské nížině. Ústí do Čondonské zátoky moře Laptěvů.\n\nZdroj vody je sněhový a dešťový. Zamrzá na konci září až na začátku října a rozmrzá v červnu. Promrzá až ke dnu.\n\nV ústí se vyskytují ryby (síh omul, nelma obecná, síh sibiřský, síh muksun).\n"}
{"id": "240217", "url": "https://cs.wikipedia.org/wiki?curid=240217", "title": "Pouští a pralesem", "text": "Pouští a pralesem\n\nPouští a pralesem \"(1912, W pustyni i w puszczy)\" je dobrodružný román polského spisovatele Henryka Sienkiewicze, nositele Nobelovy ceny za literaturu za rok 1905.\n\nV době svého vydání vyvolala kniha velkou literární senzaci, protože Sienkiewicz, který byl na vrcholu své slávy, nikdy předtím knihu pro děti nenapsal. Inspirací k napsání příběhu mu byla skutečná událost, k níž došlo během stavby Suezského průplavu, kdy obchodníci s otroky unesli jednomu ze zúčastněných inženýrů syna, který nebyl přes veškeré úsilí nikdy nalezen.\n\nAutor umístil děj svého románu do pozdější doby, do roku 1885, kdy vrcholilo v Súdánu velké protibritské povstání vedené mužem zvaným Mahdí. Silně křesťansky orientovaný Sienkiewicz vnímal Mahdího povstání negativně, viděl v něm spíše krutost, masakry civilistů a islámský fanatismus než osvobozenecké hnutí obyvatel Súdánu a boj proti britskému kolonialismu.\n\nPřes tento negativní pohled na Mahdího a islám autor zdůrazňuje humanistické hodnoty, odsuzuje koloniální imperialismus a rasismus. Zdůrazněny jsou křesťanské hodnoty, odvaha, ale také je upřímné přátelství bělošských dětí s jejich africkými vrstevníky. Významnou roli v příběhu hrají zvířata a vztah lidí vůči nim.\n\nHlavními hrdiny příběhu jsou čtrnáctiletý polský chlapec Staš Tarkowski a osmiletá anglická dívenka Nela Rawlisonová, jejichž otcové působí v Egyptě jako úspěšné vůdčí osobnosti ve společnosti zabývající se provozem Suezského průplavu. Obě děti jsou uneseny na rozkaz mahdistického velitele Smajna. Ten děti potřebuje proto, aby je mohl vyměnit za svou rodinu uvězněnou v Egyptě. Únosci jsou dva honáci velbloudů, bratři Idrís a Gebr, ale patří k nim i sluha Rawlinsonových jménem Chamis. Jejich cesta vede nejprve podél Nilu do Chartúmu, kde se setkají s Mahdím. Protože odmítnou přijmout islám (nábožnost a katolictví hlavního hrdiny Staše je v knize často zdůrazňováno), Mahdí je odešle na další cestu do Fašody, kde sídlí velitel Smajn. Únosci s dětmi putují společně s karavanou bažinami a pralesy středovýchodní Afriky. Když je karavana napadena lvem, Staš se zmocní pušky a v nastalém zmatku zastřelí Chamise a Gebra. Potom děti uprchnou společně s dvěma černošskými otroky, které Gebr krutě týral.\nDěti s oběma domorodci Kalim a Meou a se Stašovým psem Sabou, což je velký anglický mastif, projdou tisíce kilometrů a zažiji neuvěřitelná dobrodružství v boji se zlými lidmi, dravými zvířaty a tropickými nemocemi. Nejtěžší situace nastane, když malá Nela onemocní malárií a Stašovi dojde chinin, kterým ji předtím léčil. Naštěstí se Staš setká se švýcarským cestovatelem Lindem, který mu věnuje zásobu léků. Linde však poté umírá na zranění, které mu způsobilo postřelené prase bradavičnaté. Děti také zachrání vyhladovělého slona, kterého uvěznil sesuv půdy a podaří se jim ho ochočit. Nela jedoucí na slonu zapůsobí velkým dojmem na domorodce, kteří ji pokládají za božskou bytost.\nDěti doputují na území Keni, kde se setkají s kmenem Va Hima, jejichž náčelník je otcem Kaliho. Přitom se Stašovi a Kalimu podaří ukončit válku mezi va Himy a sousedními Sambury.\nPři putování přes Chalbskou poušť na východ k Indickému oceánu všem hrdinům hrozí smrt žízní, ale v poslední chvíli jsou zachráněni dvěma Angličany, lékařem a důstojníkem, kteří se vydali na výzkumnou cestu. Anglický důstojník děti doprovodí do Mombasy, odkud jsou odvezeny domů do Port Saidu a setkají se s otci, kteří své děti už dávno oplakali.\nV dovětku se dozvídáme, že Staš a Nela se do sebe později zamilovali, Staš se s Nelou oženil a nakonec se spolu se Stašovým otcem odstěhovali do Polska.\n\n\n\n\n"}
{"id": "240220", "url": "https://cs.wikipedia.org/wiki?curid=240220", "title": "Álftanes", "text": "Álftanes\n\nÁlftanes je rybářské město a zároveň obec v aglomeraci Reykjavíku na jihozápadě Islandu. Žije zde 2484 obyvatel (1. 1. 2011). Zeměpisné souřadnice jsou 64°06' severní šířky a 22°06' západní délky.\n"}
{"id": "240221", "url": "https://cs.wikipedia.org/wiki?curid=240221", "title": "Airy (kráter na Marsu)", "text": "Airy (kráter na Marsu)\n\nAiry je impaktní kráter na povrchu Marsu. Nachází se v něm malý kráter Airy-0, jenž slouží jako referenční bod pro nultý poledník Marsu. Pojmenován byl po britském astronomovi siru Georgeovi B. Airym.\n"}
{"id": "240227", "url": "https://cs.wikipedia.org/wiki?curid=240227", "title": "Airy", "text": "Airy\n\nAiry\n"}
{"id": "240232", "url": "https://cs.wikipedia.org/wiki?curid=240232", "title": "Seznam urartských králů", "text": "Seznam urartských králů\n\nSeznam urartských králů zahrnuje všechny známé panovníky Urartu až do pádu říše na konci 7. století př. n. l.. \n\n"}
{"id": "240235", "url": "https://cs.wikipedia.org/wiki?curid=240235", "title": "Franta Sauer", "text": "Franta Sauer\n\nFrantišek „Franta“ Sauer (4. prosince 1882 Praha – 26. března 1947 Praha) byl český spisovatel, příslušník pražské umělecké bohémy. Byl blízkým přítelem spisovatele Jaroslava Haška.\n\nPocházel z chudých poměrů, byl sedmé z osmi dětí Jana Sauera a Barbory, rozené Hájkové. Rodiče byli negramotní, otec vykonával nejrůznější povolání (kotlář, uzenkář), matka byla služebná. Své vzdělání ukončil po několika propadnutích ve 2. ročníku měšťanské školy a vyučil se zámečníkem. Po tovaryšských cestách se vrátil na Žižkov, kde žil s matkou a sestrou na různých adresách (jedna z nich byla v Jeronýmově ulici 3).\n\nVystřídal mnoho povolání, názorově byl blízký nejprve sociální demokracii (jejíž byl krátkou dobu členem), později anarchistům. Jeho vystupování bylo často na hranici zákona, byl opakovaně odsouzen k pokutám i vězněn (za pašování cukerinu). Historky ze Sauerova života kolovaly v tisku či jím byly parafrázovány.\n\nV listopadu 1918 zorganizoval stržení Mariánského sloupu na Staroměstském náměstí. V článku v Rudém právu z 4. 11. 1923 (po vytištění publikace s popisem události) se k činu veřejně přihlásil. Během soudu se hájil, že nechtěl sloup poškodit, pouze odstranit z vlasteneckých důvodů. Soud, který se konal roku 1924, považoval čin za promlčený.\n\nNa Žižkově měl, podle vlastních vzpomínek, po roce 1918 organizovat spolek \"Černá ruka\", který do zatajených bytů nastěhovával nebydlící. (Takto je též zmíněn v románu \"Anna proletářka\" Ivana Olbrachta, ve kterém Anně zajistí byt.)\n\nFrantišek Sauer byl přítelem Jaroslava Haška, mezi další jeho přátele patřili Zdena Ančík (1900–1972), Vratislav Hugo Brunner (1886–1928), Zdeněk Matěj Kuděj (1881–1955), Josef Lada (1887–1957), Emil Artur Longen (1885–1936), Xena Longenová (1891–1928), Jaroslav Panuška (1872–1958) a jiní.\n\nV letech 1921 a 1922 byl spolu s Haškem vydavatelem prvního sešitového vydání \"Osudů dobrého vojáka Švejka za světové války\" (díl I. a II.) Sauer zajistil pro vydání prvního dílu potřebný kapitál a po získání prostředků z jeho prodeje přesvědčil Haška, aby psal pokračování.\n\nNa konci války byl zatčen pro šíření spisů T. G. Masaryka a převezen do Terezína. Na jaře 1945 byl propuštěn pro onemocnění tuberkulózou, která byla příčinou jeho smrti v roce 1947. Před smrtí vykonal generální zpověď v klášteře františkánů u kostela Panny Marie Sněžné na Jungmannově náměstí. Zemřel v nemocnici Pod Petřínem opatřen posledním pomazáním a před smrtí prý litoval svého stržení Mariánského sloupu a prosil kněze za odpuštění. Jeho duchovní přerod je popsán v básni Václava Renče \"Pražská legenda\".\n\nV Praze 3-Žižkově je po něm pojmenována ulice Sauerova nedaleko Olšanských hřbitovů.\n\nFrantišek Sauer psal též pod pseudonymy Fr. Habán, Franta Habán ze Žižkova, Franta Kysela.\nV letech 1911–1935 přispíval do řady deníků a časopisů, např. \"České slovo\", \"Právo lidu\", \"Rudé právo\" a \"Trn\".\n\n\n\nFranta Sauer vystoupil v několika drobnějších rolích v českých filmech:\n\n\n\n"}
{"id": "240236", "url": "https://cs.wikipedia.org/wiki?curid=240236", "title": "Dnes neumírej", "text": "Dnes neumírej\n\nDnes neumírej je britský špionážní akční film. Jedná se o dvacátý „oficiální“ film s agentem Jamesem Bondem. V hlavní roli se naposledy jako James Bond představil Pierce Brosnan. Film byl natočen roku 2002 a režie se ujal Lee Tamahori.\n\nV tomto dílu se Bond snaží zabránit synovi severokorejského generála Moona, Tan-Sun Moonovi, aby ovládl svět pomocí satelitu s obřím zrcadlem - Ikarem. To se může zaměřit na jakékoliv místo na Zemi a zničit jej. Tan-Sun Moon se svým přítelem podstoupí plastickou operaci na Kubě a stvoří novou postavu - diamantového miliardáře Gustava Gravese. Toho Bond navštíví v jeho ledovém paláci na Islandu. Bond pronásleduje svého nepřítele i po jiných místech světa (Velká Británie a nakonec celý příběh vrcholí v letadle nad Severní Koreou, kde se Bondovi podaří svého nepřítele zabít a satelit zničit.\nVe filmu herci připomínají názvy předešlých bondovek, jako například Jen pro tvé oči, Povolení zabíjet, Jeden svět nestačí, Žít a nechat zemřít, V tajné službě Jejího Veličenstva i Diamanty jsou věčné.\n\nPo sérii vozů BMW se James Bond objevil ve voze Aston Martin Vanquish. Ve filmu je jedna automobilová honička s vozem Jaguar XKR po zamrzlém jezeře. Automobily byly vybaveny pohonem všech kol. Jaguar byl vybaven kulometem a řízenými střelami. Aston Martin měl opět sedadlo s katapultem a speciální maskování umožňující neviditelnost.\n\n"}
{"id": "240237", "url": "https://cs.wikipedia.org/wiki?curid=240237", "title": "Njarðvík", "text": "Njarðvík\n\nNjarðvík je rybářské město na poloostrově Reykjanes, na jihozápadě Islandu, nedaleko města Keflavík, v obci Reykjanesbær. V roce 2009 zde žilo 4 400 obyvatel. Obec se skládá ze dvou částí; \"Innri Njarðvík\" a \"Ytri Njarðvík\" (vnitřní i vnější Njarðvík). Co se týče památek, tak ve staré části města se nachází kamenný kostel postavený v roce 1886, podobné památky jsou na Islandu velmi vzácné.\n\nCo se týká podnebí, pak odpovídá umístění Islandu, tedy sever Atlantiku. Ani ty nejvyšší teploty zde nedosahují přes 15 ° C a naopak nejnižší teploty bývají v lednu a pohybují se okolo -2 ° C — rozdíly v teplotách tedy nejsou příliš velké.\n"}
{"id": "240239", "url": "https://cs.wikipedia.org/wiki?curid=240239", "title": "Kékes", "text": "Kékes\n\nKékes je s výškou 1014 m n. m. nejvyšším vrcholem Maďarska. Leží v pohoří Mátra na severu Maďarska v župě Heves. Kopec je oblíbenou turistickou atrakcí. Na vrcholu kopce stojí televizní věž postavená v roce 1960 a na severních a západních svazích se rozprostírá lyžařské středisko.\n\nKékes i pohoří Mátra je velmi dobře viditelné ze sousední Panonské nížiny. Převýšení relativně nízkého pohoří činí vůči okolní nížině asi 900 m, prominence vrcholu je 774 m.\n\nMaďarský název Kékes lze do češtiny přeložit jako Modrá hora nebo hora, která má často modré zbarvení.\n\nVrchol je snadno dostupný pro turisty. Z horské vesnice Mátraháza vede silnice až na vrchol, kde je placené parkoviště. Pro pěší turisty je k dispozici řada značených cest, nejjednodušší je vyrazit z Mátraházy po zmíněné silnici, kterou kopíruje modrá značka. Ta se po 400 m odpojuje od silnice a pokračuje po lesní pěšině, která se po dalších 300 m napojí na lyžařskou sjezdovku, po níž vede nejkratší cesta na vrchol. Celkem měří výstup 2,5 km s převýšením 300 m.\n\nZ vrcholu jsou omezené výhledy – pouze směrem na sever a částečně na západ, na okolní kopce pohoří Mátra. Při jasném počasí jsou vidět i obrysy Tater.\n\n"}
{"id": "240240", "url": "https://cs.wikipedia.org/wiki?curid=240240", "title": "Pavol Farkaš", "text": "Pavol Farkaš\n\nPavol Farkaš (* 27. března 1985, Vráble) je slovenský fotbalový obránce a bývalý reprezentant, který momentálně hraje v řeckém klubu Škoda Xanthi.\n\nDo slovenského klubu FC Artmedia Petržalka přestoupil v létě 2007 z celku FC Nitra. Ihned po svém příchodu se začlenil do základní sestavy Artmedie. Poté působil v rumunském klubu FC Vaslui a v létě 2012 odešel do italského AC ChievoVerona, kde v první sezóně nastoupil ke 4 zápasům. Klub v červnu 2013 uplatnil opci na další tři roky. Pro sezónu 2013/14 odešel na roční hostování s opcí do klubu Ternana Calcio hrajícího Serii B, který v témže letním přestupovém období získal i jiného slovenského hráče Martina Valjenta.\n\nV červenci 2014 přestoupil z Itálie do Ázerbájdžánu do klubu FK Qəbələ, kde jej zlákal rumunský trenér Dorinel Munteanu, který ho znal z působení v FC Vaslui. Farkaš podepsal roční smlouvu. Po jejím skončení odešel do řeckého klubu Škoda Xanthi.\n\n10. prosince 2006 debutoval pod trenérem Jánem Kocianem v A-mužstvu Slovenska v přátelském zápase proti domácí reprezentaci Spojených arabských emirátů, v tomto zápase nastoupil na hřiště v prvním poločasu, Slovensko vyhrálo 2:1.\n\n19. listopadu 2013 dostal v A-mužstvu Slovenska pod trenérem Jánem Kozákem další šanci (po necelých sedmi letech) v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik dalších debutantů.\n\n"}
{"id": "240241", "url": "https://cs.wikipedia.org/wiki?curid=240241", "title": "Počítačová 3D grafika", "text": "Počítačová 3D grafika\n\nPočítačová 3D grafika (tzv. \"trojrozměrná grafika\", ) je v informatice označení pro speciální část počítačové grafiky, která pracuje s trojrozměrnými objekty. Převod 3D objektů do 2D zobrazení se nazývá renderování. Nejznámějším využitím počítačové 3D grafiky je vytváření animací (pro tvorbu filmů nebo počítačových her), avšak 3D grafika je využívána i ve vědě a průmyslu (například pro počítačové simulace nebo trojrozměrné zobrazení orgánů).\n\nVýzkum v oblasti 3D grafiky probíhal současně na mnoha místech převážně ve Spojených státech amerických od 60. let 20. století. Nejvýznamnější roli v tomto oboru sehrála Univerzita v Utahu, kde byl roku 1968 Davidem Evansem založen projekt pro rozvoj počítačové grafiky. Utažské univerzitě se podařilo pro tento program získat jak dostatek peněz, tak přední experty v oboru (na univerzitě pracoval mimo jiné i Ivan Sutherland) a v průběhu let univerzita dosáhla významných výsledků. Mezi důležité objevy provedené v rámci tohoto programu patří:\n\n\n\nNěkolik výzkumníků univerzity později založilo významné firmy na poli počítačové grafiky, například Silicon Graphics (Jim Clark), Adobe Systems (John Warnock), Netscape (Jim Clark) nebo Pixar (Edwin Catmull). Neopomenutelným produktem utažské univerzity je nejslavnější model v historii počítačové grafiky, konvice z Utahu, kterou vytvořil Martin Newell.\n\nPrvním filmem, kde se objevily 3D grafické počítačem generované obrázky, se v roce 1976 stal Futureworld a prvním celovečerním 3D-animovaným filmem byl Toy Story z roku 1995.\n\nPrvním českým 3D animovaným filmem byl v roce 2008 Kozí příběh - Pověsti staré Prahy.\n\nPojmem 3D modelování se rozumí proces tvarování a vytváření 3D modelu, který může být reprezentován několika způsoby. Modely mohou být vytvořeny na počítači člověkem pomocí modelovacího nástroje, podle dat získaných měřicím přístrojem z reálného světa nebo na základě počítačové simulace.\n\nAsi nejobvyklejší reprezentace tvaru tělesa je tzv. hraniční reprezentace. Těleso je popsáno jako mnohostěn zcela určený svými hranicemi (stěnami, hranami a vrcholy). Téměř všechny počítačové modely, které se používají ve hrách a filmech, jsou hraniční modely. \n\nV projektování a CAD se používá metoda CSG (konstruktivní geometrie pevných těles). Modely se konstruují z primitivních geometrických těles (koule, kvádr, válec, kužel, toroid) operacemi sjednocení, průniku a rozdílu. Pro zobrazování se tento model většinou převádí do hraniční reprezentace.\n\nV objemové reprezentaci jsou tělesa definována jako množina bodových vzorků získaných např. lékařským tomografem nebo 3D scannerem. Pro zobrazování se používá metoda sledování paprsku, speciální algoritmy (které zviditelňují buď objem nebo povrch) nebo se tělesa převádějí do hraniční reprezentace.\n\nJednou z významných činností při tvorbě 3D grafiky je vytváření a mapování textur. Textura je obrázek, kterým je „obaleno“ těleso; v nejjednodušší formě jsou textury používány pro obarvení modelu, ale na tělese může být více vrstev textur, které určují například i průhlednost či lesklost v daném bodě na povrchu. Pomocí textur je možné dosáhnout velmi dobrých výsledků a vysoké úrovně detailu při použití relativně jednoduchého modelu.\n\nKaždý bod na povrchu tělesa má potom kromě souřadnic X, Y, Z (které určují polohu bodu v prostoru) ještě 2 souřadnice označované většinou jako U a V, které určují umístění textury na daném místě. Proces umísťování textury na povrch tělesa se proto často nazývá „UV mapování“.\n\nPod pojmem „animace“ se ve 3D grafice nerozumí pouze samotný pohyb objektů, ale i definice zdrojů světla, úhlu pohledu kamery, barev a dalších prvků, které se mohou měnit v čase. Nejjednodušší metoda animace zvaná keyframing je založená na stejném principu jako klasická 2D počítačová animace. Spočívá v definování klíčových „mezních“ pozic, mezi kterými potom počítač vytvoří plynulý přechod.\n\nAnimace postav a mechanických zařízení je ve 3D grafice často založena na animaci kostry modelu. Stejně jako skutečný živý organismus i 3D model má kostru a jednotlivým částem modelu se určí, ke které kosti náleží. Pokročilé 3D grafické nástroje usnadňují animaci kostry díky technice zvané inverzní kinematika. Na rozdíl od klasické animace kostry, kdy animátor určuje úhly všech kloubů, stačí při použití inverzní kinematiky určit pozici několika klíčových částí kostry a polohy kloubů jsou dopočítány algoritmicky.\n\nExistuje mnoho dalších technik animace, které se využívají ve 3D grafice. Některé programy umožňují animaci na základě simulace fyzikálních jevů jako je gravitace, pohyb vodní hladiny a podobně. Pro velmi realistickou animaci postav se zase využívá technologie motion capture, kdy je pomocí speciálního zařízení zachycen pohyb živého herce a nahraná data jsou potom aplikována na 3D model postavy.\n\nRendering je vykreslení dvourozměrného obrazu na základě modelu scény a dalších informací (polohy pozorovatele, textur, osvětlení a stínování). Simulují se zejména tyto vlastnosti obrazu:\n\n\nPro realistický vzhled scény je potřeba simulovat především šíření a rozptyl světla v celé scéně (globální osvětlení). Dva nejznámější algoritmy jsou sledování paprsku a radiozita.\n\n\n\nSoučástí fáze renderování je projekce ze tří do dvou rozměrů.\n\n"}
{"id": "240242", "url": "https://cs.wikipedia.org/wiki?curid=240242", "title": "Gábor Straka", "text": "Gábor Straka\n\nGábor Straka (* 18. prosince 1981, Dunajská Streda) je slovenský fotbalista a rodák z Dunajské Stredy, který momentálně působí ve slovenském týmu FC Artmedia Petržalka do které přestoupil v roce 2003 ze slovenského klubu DAC Dunajská Streda. V roce 2006 byl na hostování v mateřském klubu.\n\n"}
{"id": "240243", "url": "https://cs.wikipedia.org/wiki?curid=240243", "title": "Edita Gruberová", "text": "Edita Gruberová\n\nEdita Gruberová (* 23. prosinec 1946, Bratislava) je slovenská operní pěvkyně. Jedná se o celosvětově proslulou koloraturní sopranistku, čestnou členku Vídeňské státní opery. Aktivní operní kariéru ukončila v březnu 2019.\n\nPochází z bratislavské Rače. Je dcerou otce německého původu a maďarské matky. Otec se zachránil před odsunem přijetím slovenské národnosti, ale později byl z politických důvodů vězněn.\n\nStudovala na bratislavské konzervatoři, kde byla její pedagožkou Mária Medvecká, a na Vysoké škole múzických umění v Bratislavě. V roce 1968 debutovala ve Slovenském národním divadle v úloze Rosiny v opeře \"Lazebník sevillský\". Po ukončení studia ale na bratislavské scéně stálé angažmá nezískala a ze studií v Sovětském svazu sešlo kvůli okupaci Československa vojsky Varšavské smlouvy. Zpívala tedy v Banské Bystrici.\n\nV roce 1970 získala první roli ve Vídeňské státní opeře, kde pohostinsky vystoupila poprvé 7. února jako Královna noci v Mozartově \"Kouzelné flétně\", její výkon jí prakticky okamžitě zajistil ve Vídni stálé angažmá. Kvůli omezování při cestování do Vídně ze strany komunistického režimu se rozhodla Československo 23. března 1971 definitivně opustit.\n\nKrálovnu noci s úspěchem zpívala v roce 1973 i na festivalu v anglickém Glyndebourne a rok později také v Salzburgu pod taktovkou Herberta von Karajana, ve Vídni ale dostávala spíš menší role. Průlomem pro její mezinárodní kariéru tak byla nová vídeňská inscenace opery Richarda Strausse \"Ariadna na Naxu\" v roce 1976, v níž pod vedením dirigenta Karla Böhma zazářila v roli Zerbinetty (již před tím roli nastudovala pro starší vídeňskou inscenaci). Následovala vystoupení v newyorské Metropolitní opeře, milánské La Scale, v Královské opeře v Londýně, v Pařížské opeře, Bavorské státní opeře a v řadě dalších. Její první vystoupení v Praze se uskutečnilo již v roce 1979 na festivalu Pražské jaro. K příjezdu původně nedostala vstupní vízum, ale vídeňský soubor pohrozil zrušením celého vystoupení, a tak mohla Zerbinettu předvést i před českým publikem.\n\nV dalších letech doplňovala svůj repertoár, nastudovala na 60 velkých rolí, převážně koloraturních, nejvíce italského repertoáru verdiovského, ale i starších autorů (Donizetti, Bellini aj.), a také mozartovské role. Sama si stanovila hranice svého hlasového oboru hlavní rolí ve Verdiho \"Traviatě\" nebo Massenetově \"Manon\", které nepřekročila.\n\nKe svému původu se hlásila i v době, kdy o ni československý stát zájem nejevil. Při jednom silvestrovském uvedení operety \"Netopýr\" Johanna Strausse mladšího, vysílaném v 70. letech televizí, přednášela ona i další pěvkyně slovenského původu (Lucia Poppová) dialogy nikoli německy, ale v „bratislavském dialektu“. Po pádu komunistického režimu opakovaně koncertovala v Československu a po jeho rozpadu i v obou nově vzniklých státech.\n\nVe Vídni, kde ztvárnila více na 45 rolí a vystoupila ve více než 600 představeních, je čestnou členkou operního souboru. V současnosti tam i ve světě s největší oblibou zpívá v koncertních provedeních oper, kde může publiku \"„lépe zprostředkovat soustředění na hudbu“\", od kterého při jevištních uvedeních často odvádí pozornost scéna či režie.\n\nVěnuje se také interpretaci písní (mj. koncert na festivalu Pražské jaro v květnu 2006).\n\nKariéru operní pěvkyně ukončila v březnu 2019. Po svém posledním představení měla padesátiminutový potlesk. Dále se věnuje koncertnímu zpěvu a výuce.\n\nEdita Gruberová žije v současnosti v Curychu, odkud se ale nezřídka vrací na návštěvy do Bratislavy. Má dvě dcery, jejím prvním manželem byl hudební vědec Štefan Klimo. Později byl jejím životním partnerem rakouský dirigent a klavírista Friedrich Haider, se kterým často spolupracovala při operních představeních, koncertech a písňových recitálech.\n\n"}
{"id": "240245", "url": "https://cs.wikipedia.org/wiki?curid=240245", "title": "Carl Lewis", "text": "Carl Lewis\n\nFrederick Carlton „Carl“ Lewis (* 1. července 1961 Birmingham, Alabama) je bývalý americký atlet, jeden z nejznámějších a nejúspěšnějších atletů historie.\n\nPochází ze sportovní rodiny, oba jeho rodiče byli trenéry lehké atletiky, jeho sestra Carol Lewisová je také bývalá úspěšná americká atletka, skokanka do dálky.\n\nV roce 1983 na historicky 1. lehkoatletickém mistrovství světa v Helsinkách vybojoval 3 zlaté medaile v běhu na 100 metrů, skoku do dálky a také v krátké štafetě 4×100 metrů. K jeho nejskvělejším úspěchům patří fakt, že čtyřikrát v řadě zvítězil na olympijských hrách v jediné disciplíně (ve skoku dalekém – 1984, 1988, 1992, 1996). Až do Letních olympijských her 2008 v Pekingu byl spoludržitelem světového rekordu ve štafetě na 4×100 metrů (časem 37,40 s), držel také světový rekord ve štafetovém běhu na 4×200 metrů (1:18,68 min) a dosud je světovým rekordmanem také ve skoku dalekém v hale (879 cm).\n\nJako jeden z pouhých dvou atletů v historii také dokázal zvítězit ve čtyřech disciplínách na jedněch olympijských hrách (Letní olympijské hry 1984 v Los Angeles) – ve skoku do dálky, bězích na 100 a 200 metrů a ve štafetě na 4×100 m (před ním to dokázal pouze Jesse Owens na Letních olympijských hrách 1936 v Berlíně v týchž disciplínách). Se svými 9 zlatými olympijskými medailemi a 8 zlatými z mistrovství světa je jedním z nejúspěšnějších atletů historie. Svoji bohatou kariéru ukončil po 18 letech v roce 1997. Dnes žije v Los Angeles a zkouší se prosadit ve filmu. Od roku 1990 je veganem, přičemž tvrdí, že díky tomu dosáhl svých nejlepších výsledků.\n\nV letech 1988 a 1991 zvítězil v anketě Atlet světa.\n\n"}
{"id": "240247", "url": "https://cs.wikipedia.org/wiki?curid=240247", "title": "Somogy", "text": "Somogy\n\nSomogy [šomoď] je župa ležící v jihozápadním Maďarsku jižně od Balatonu. Jejím střediskem je město Kaposvár.\n\nŽupa sousedí na jihozápadě s Chorvatskem a dále s maďarskými župami Zala, Veszprém, Fejér, Tolna a Baranya. Povrch je mírně zvlněný. Župa se rozkládá na nízkém rozvodí, odkud odtékají vody do tří stran - z jihozápadu do Drávy, která tvoří hranici s Chorvatskem, ze severu do Balatonu a z východu do řeky Sió. Území župy je převážně řídce zalidněnou venkovskou periferií, pouze severní okraj je turisticky exponován coby jižní pobřeží Balatonu, kudy navíc vede dálnice.\n\nSomogy je jedna z mála maďarských žup, která existuje od středověku dodnes bez podstatných změn. Při administrativní reformě roku 1950 došlo jen k malým úpravám hranic, nejvýrazněji na jihovýchodě, kde byla část území převedena do župy Baranya.\n\nŽupou Somogy prochází hlavní silniční i železniční spojnice Maďarska a Chorvatska. Severním okrajem župy (po břehu Balatonu) vede dálnice M7 mezi Budapeští a Záhřebem a železnice z Budapešti do Chorvatska a Slovinska. Přímo Kaposvárem pak vede hlavní trať Budapešť - Záhřeb (přes přechodovou stanici a uzel Gyékényes). Jižním okrajem župy (přes hraniční přechod Barcs) vede silnice č. 6 z Pécse do Virovitice. Po její spojnici s M7 (silnice č. 68) je vedena evropská silnice E661.\n\nŽupa Somogy se člení na 8 okresů (\"járás\").\n\n\n\n\n\n"}
{"id": "240251", "url": "https://cs.wikipedia.org/wiki?curid=240251", "title": "Jan Oort", "text": "Jan Oort\n\nJan Hendrik Oort (28. dubna 1900 Franeker – 5. listopadu 1992 Leiden) byl nizozemský astronom, který významně přispěl k rozvoji radioastronomie.\n\nNarodil se ve Frísku a studoval na univerzitě v Gronigenu. Jeho doktorantská práce se jmenovala \"Hvězdy s vysokou rychlostí\".\n\nAnalýzou pohybu hvězd potvrdil v roce 1927 teorii Bertila Lindblada o tom, že Galaxie Mléčná dráha rotuje. V letech 1930 až 1935 působil jako učitel na univerzitě v Leidenu (kde byl ředitelem hvězdárny dánský astronom Einar Hertzsprung). V letech 1935 až 1970 na leidenské univerzitě pracoval jako profesor a od roku 1945 také jako ředitel hvězdárny. Po druhé světové válce se bádáním pomocí vyřazené radarové antény po německých vojácích stal průkopníkem v nově vzniklé radioastronomii.\n\nV padesátých letech 20. století pracoval s novým radioteleskopem v Dwingeloo ve východním Nizozemsku, který byl určen ke zkoumání galaktického jádra. Výsledkem průzkumu galaxie na vlnové délce 21 cm byla rádiová mapa její spirálové struktury. V roce 1970 byl postanen nový radioteleskop v nedalekém Westerborku (Westerbork Synthesis Radio Telescope), který se skládá ze dvanácti menších radioteleskopů společně pracujících na základě radiové interferometrie, techniky, kterou on sám navrhl.\n\n\nV letech 1935 – 1948 pracoval jako tajemník Mezinárodní astronomická unie (IAU) a v letech 1958 – 1961 byl jejím prezidentem.\n\n\n\n"}
{"id": "240252", "url": "https://cs.wikipedia.org/wiki?curid=240252", "title": "Oort (planetka)", "text": "Oort (planetka)\n\n(1691) Oort je planetka pojmenovaná po nizozemském astronomovi Janovi Oortovi. Byla objevena 9. září 1956 K. Reinmuthem v Heidelbergu. Její předběžné označení bylo 1956 RB. Dne 29. února 2004 se planetka přiblížila k Zemi na minimální vzdálenost 2,341 AU.\n\n\n\n\n"}
{"id": "240253", "url": "https://cs.wikipedia.org/wiki?curid=240253", "title": "Přírodní park Plziny", "text": "Přírodní park Plziny\n\nPřírodní park Plziny byl zřízen Okresním úřadem Tábor dne 14. prosince 1994 a potvrzen nařízením Jihočeského kraje ze dne 19. října 2004. Má rozlohu 10 km².\n\nPosláním přírodního parku Plziny je zachovat krajinný ráz rozsáhlého lesního komplexu se Šternberským rybníkem a významnými přírodními a estetickými hodnotami a nenarušit historické hodnoty osídlení (Šternberský mlýn, zemědělské usedlosti Koudelka a Hemera, hájovna Soví, starodávné mohyly) a krajinnou architekturu.\n\nPřírodní park se nachází v okresu Tábor. Leží v obvodu územní působnosti obcí Bechyně a Radětice a na katastrálních územích Radětice a Hvožďany.\nHranice přírodního parku se na západě shoduje s hranicí okresu Tábor a je vedena podél Bílinského potoka a podél Šternberského rybníka. Na východě sleduje okraj lesního komplexu Plziny a na severu ji tvoří silnice III. třídy č. 1354, po které se vrací až na hranici okresu Tábor.\n\nPřírodní park Plziny leží na území geomorfologického okrsku Bechyňská pahorkatina, který náleží podcelku Písecká pahorkatina, celku Táborská pahorkatina, oblasti Středočeská pahorkatina.\n\nOsou přírodního parku je plochý hřbet severo-jižního směru, jehož svahy pozvolna klesají na západě do údolí Bílinského (Borovanského) potoka a na východě ke vzdálenějšímu údolí Smutné. Na severu z tohoto hřbetu vystupuje vrch Jahodinská (489 m), který je nejvyšším bodem parku, a na jihu vrch Babina (467 m). Nejnižším bodem parku je údolí malého přítoku Smutné (392 m n. m.) na jihovýchodě parku.\n\nÚzemí přírodního parku náleží do povodí řeky Lužnice. Největší vodní plochou je Šternberský rybník na Bílinském potoce. Pramení zde několik malých přítoků Bílinského potoka a Smutné.\n\nVíce než 90 % plochy parku pokrývají lesy. Bezlesé enklávy se nacházejí v okolí hájovny Soví a potom na jihozápadě kolem Šternberského rybníka\n\nNa území přírodního parku Plziny se nachází pouze Šternberský mlýn, zemědělské usedlosti Koudelka a Hemera a hájovna Soví.\n\nV lese poblíž hájovny Soví se nachází skupina slovanských mohyl, které jsou orientovany v řadách od východu k západu.\n\nPřes přírodní park Plziny prochází zeleně značená turistická stezka z Bechyně do Nemějic, prochází kolem hájovny Soví. Jižním cípem parkem prochází také cyklotrasa č. 1137 z Koloměřic do Hvožďan.\n"}
{"id": "240254", "url": "https://cs.wikipedia.org/wiki?curid=240254", "title": "Vodní nádrž Koryčany", "text": "Vodní nádrž Koryčany\n\nVodní nádrž Koryčany je přehrada v západní části Chřibů na řece Kyjovce (v Chřibech nazývané \"Stupava\") asi 2 km severovýchodně od Koryčan a 2 km západně od Stupavy. Byla vybudována v 50. letech 20. století a do počátečního provozu začínala být uvedena roku 1959. Do trvalého provozu však byla uvedena v roce 1963.\n\nHlavním účelem přehrady je akumulace vody pro skupinový vodovod, snížení rizika povodňových průtoků a rovněž zajištění trvalého minimálního průtoku.\nSypaná hráz se středním jílovým těsněním má výšku nade dnem 20 m, délku 180 m a šířku koruny 8,5 m. Délka přehrady je 1800 m, zatopená plocha činí 35 ha a objem zadržované vody je 2,5 mil. m.\nVodní elektrárna, jež je v současnosti (2007) mimo provoz, má jednu turbínu typu Bánki o výkonu 0,036 MW.\nNad a pod přehradou jsou umístěny vodoměrné stanice.\nVzhledem k použití vody na pití je v nádrži zákaz koupání a rekreace a celá přehrada leží v hygienickém ochranném pásmu 1. stupně.\n\n\n"}
{"id": "240262", "url": "https://cs.wikipedia.org/wiki?curid=240262", "title": "E (linka metra v Praze)", "text": "E (linka metra v Praze)\n\nLinka E pražského metra, v okružní tangenciální trase, se objevila koncem 80. let 20. století v koncepčních plánech Metrostavu na rozvoj pražského metra jako možnost pro vzdálený časový horizont.\n\nV prvních projektech pražského metra se objevovaly často tři až čtyři linky, pátá zřídkakdy. Také projekty z let sedmdesátých s okružní či jinak koncipovanou pátou linkou nepočítaly. Teprve až v 80. letech byla linka do některých projektů dlouhodobého charakteru zanesena.\n\nV komplexní studii městské hromadné dopravy – sítě Metra, zpracované Metrostavem v červnu 1987, byla linka E načrtnuta v trase\nÚsek Hradčanská – Mládežnická byl v tomto návrhu značen plnou čarou, označující III. etapu výstavby metra do roku 2010, úsek Chmelnice – Hradčanská tenkou plnou čarou označující IV. etapu výstavby, po roce 2010, a úsek Mládežnická – Chmelnice, přemostěný ve III. etapě linkou D, přerušovanou čarou jako výhled bez orientačního data. Jiný zdroj zmiňuje, že Metrostav navrhoval okružní linku metra v roce 1989. Podle webu Tomáše Rejdala bylo v roce 1990 plánováno, že v roce 2003 bude v provozu úsek z Hradčanské přes Anděl na Pankrác a v roce 2025 i úsek z Chmelnice na Hradčanskou.\n\nJako o alternativě místo linky E se v 80. letech uvažovalo o variantě prodloužení severního konce linky C zpět jižním směrem přes Hloubětín a Michli na Pankrác, kde by linka C překřížila sama sebe, a dále by pokračovala směrem k Vltavě.\n\nLinka E bývá značena tmavě modrou až fialovou barvou, linka D modrou nebo světle modrou.\n\nLinka není zanesena do územního plánu hlavního města Prahy.\n\nPředseda dopravního výboru Zastupitelstva hlavního města Prahy František Laudát v květnu 2006 vyjádřil svůj názor, že trasa D bude na 20 až 30 let poslední a že se nenaplní sny o okružní trase E.\n\nV říjnu 2006 se objevil v týdeníku Profit článek Petra Kučery doplněný mapkami z Metrostavu, které linku E neobsahovaly. Podle tohoto článku plány do vzdálenější budoucnosti nechce nikdo zveřejňovat za situace, kdy není zřejmý ani osud daleko bližších projektů. Podle tohoto článku se o okružní lince E uvažuje přinejlepším v časovém horizontu let 2030–2050 a pravděpodobnější je, že přednost dostanou nové tramvajové tratě.\n\nTomáš Rejdal a jeho web Metroweb.cz zveřejňuje své fikce, podle nichž by v roce 2025 linka E ještě neměla být v provozu, v roce 2050 by vedla v trase Pankrác (C, D) – Dvorce – Smíchovské nádraží (B) – Anděl (B) – Stadion Strahov – Střešovice – Pražský hrad – Hradčanská (A) – Letná – Vltavská (C) – Loděnice – Palmovka (B) – Chmelnice (D) – Želivského (A) a v roce 2075 by již okruh byl uzavřen mezi stanicemi Želivského a Pankrác přes stanice Slavia, Bohdalec a Michle.\n\nPražské metro se stavělo podle sovětského vzoru a v Moskvě okružní linka existuje, nicméně v současných ekonomických podmínkách, ale také kapacitních (Praha je cca 8× menší než Moskva), se jeví okružní linka E jako nereálný luxus. Podle Pavla Fojtíka, historika pražského dopravního podniku, se dříve nebo později Praha bez metra E neobejde. Z evropských velkoměst srovnatelných počtem obyvatel s Prahou má okružní linku například Oslo a okružní linka má být v roce 2019 otevřena v Kodani.\n"}
{"id": "240263", "url": "https://cs.wikipedia.org/wiki?curid=240263", "title": "Half-Life (herní série)", "text": "Half-Life (herní série)\n\nHalf-Life je vědeckofantastická série počítačových her. Většina her běží na GoldSource nebo na Source Enginu a jsou to lineární, singleplayerové střílečky z pohledu první osoby.\n\nValve Corporation je vývojář a částečně i vydavatel a distributor pro nejvýznačnější hry ze série. Některé hry vydala ale Sierra Studios a některé rozšíření vyrobilo Gearbox Software. Po roce 2005 vydávání her série převzala od Sierry firma Electronic Arts. Hry série byly původně určeny pro PC, později však byly vydávány i portace pro konzole.\n\nV každé hře se hráč ujímá ovládání nad hlavní postavou Gordonem Freemanem, teoretického fyzika původně zaměstnaného ve výzkumné laboratoři Black Mesa (v některých rozšířeních lze ovládat i jiné postavy).\n\nHalf-Life a Half-Life 2 jsou plnohodnotné hry, a jsou kratší epizodické hry. K sérii byla vyrobena podsérie Portal (první díl 2007 a druhý díl 2011).\n\nHry jsou vydávány v chronologickém pořadí, někdy také zobrazují události z jiných úhlů pohledu, z pohledu jiných postav nebo rozvíjí události z předchozích dílů.\n\nPrvní hra (Half-Life) a její rozšíření používají GoldSrc engine (Do značné míry upravený Quake engine). Pozdější hry (Half-Life 2) jsou už postavené na Source engine, který s původním Quake engine má pramálo společného.\n\nHalf-Life vyvinulo později i vydávalo Valve Software, vydavatelem byla v době vydání tehdy ještě Sierra Interactive (nyní je distribuce všech her Half-Life řešena přes systém Steam, který vyvinulo Valve).\n\nHalf-Life je prvním dílem ze série a taky úplně první hrou vyvinutou firmou Valve. Poprvé byla vydána 19. listopadu 1998 na PC (15. listopadu 2001 na PlayStation 2, port zařídil Gearbox Software). Hra obdržela pozitivní kritiku za celkovou hratelnost a četné skriptované sekvence. Hra ovlivnila žánr FPS na několik let a byla označena za jednu z nejlepších her historie. Hra celkem vyhrála 50 ocenění Hra roku.\n\n je prvním datadiskem pro Half-Life, vyvíjený společností Gearbox a vydaný 1. listopadu 1999. Opposing Force byl oznámený jako Mission pack (balík misí) pro Half-Life v dubnu 1999 a vyšel pro Windows verzi hry. Hráč už nehraje za Gordona Freemana, ale za desátníka US Marines, Adriana Shepharda. Shepard má původně úkol zakrýt události v Black Mesa, ale oddělí se od skupiny a je nucen bojovat za přežití, přičemž musí bojovat proti nové skupině vetřelců a členům jednotek black operations. Opposing Force byl přijímán kladně kritikou, a mnozí ukazovali, že přidávání datadisků se stává běžné pro celý žánr FPS. Hra vyhrála titul Počítačová hra roku 2000 od Akademie Interaktivních umění a Věd.\n\n je druhý datadisk pro Half-Life, vyvíjený společností Gearbox a vydaný firmou Sierra Entertainment v roce 2001. Hra byla původně určena jako rozšíření pro Dreamcast verzi Half-Life. Ale tento projekt byl ukončen a Blue Shift byl místo toho vydán na Windows 12. června 2001. Datadisk hráče postavil do role Barneyho Calhouna, který pracoval jako člen ochranky v Black Mesa. Hra popisuje část příběhu těsně po katastrofě, kdy se snaží Calhoun utéct se skupinou vědců. Blue Shift také obsahuje High Definition pack, který zlepšuje kvalitu modelů a textur, jak v Blue Shift, tak i v Half-Life a Opposing Force. Kritika hru přijímala hru smíšeně nebo pozitivně, přičemž vychvalovali atmosféru hry a přidání High Definition packu, na druhou stranu kritizovali nedostatek novinek a kratší herní dobu.\n\n je třetí datadisk pro Half-Life, opět vyvíjený společností Gearbox a vydaný firmou Sierra Studios. Tento datadisk byl dostupný pouze pro PlayStation 2 verzi hry Half-Life. Decay je v sérii unikátní, protože jako jediný podporuje kooperaci dvou hráčů, kteří musí spolupracovat, aby postupovali ve hře. Decay se zaměřuje na Freemanovy kolegy Ginu Crossovou a Colettu Greenovou. Hra byla vydána 14. listopadu 2001 a obdržela slabé, ale pozitivní recenze od kritiky; většina kritiků oceňovala možnost hrát s přítelem, ale kritizovala příliš velké množství rébusů. Neoficiální Windows port byl vydán v září 2008.\n\nHalf-Life 2 je pokračování původní hry vydaný Valvem 16. listopadu 2004. Vývoj hry trval, během nichž hra několikrát unikla na internet. Ve hře hraje hráč opět za Gordona Freemana v čase 20 let po událostech v Half-Life. G-Man posílá Gordona Freemana do City 17 ve východní Evropě, aby bojoval s okupací Combine Impéria. Half-Life 2 sesbíral nespočetně kladných recenzí a kritik. Vyhrál 25 cen Hra roku pro rok 2004. Na hře byla vyzdvihována animace, zvuk, vyprávění příběhu, grafika, umělá inteligence a fyzika. Half-Life 2 byl první hrou distribuovanou přes systém Steam, což byl jeden z důvodů proč nakonec Valve zrušilo smlouvy s firmou Sierra Entertainment.\n\nPo vydání druhého dílu se Valve rozhodlo, podobně jako v Source enginu znovuzrozený projekt SiN (původní hra byla z roku 1998) vydávat další obsah formou tzv. epizod, které by vycházely každý měsíc. První epizoda tedy vyšla 1. června 2006 a ukázala několik nových grafických funkcí, například několik světelných efektů a více animací postav a jejich obličejů. Příběh se odehrával okolo City 17 po událostech v původní hře, ve kterých musel Freeman a Alyx Vance uniknout z města, po tom, co na konci Half-Life 2 poškodili jádro reaktoru, který hrozí že zničí město. dostávalo většinou pozitivní recenze, ačkoliv hře byla vytýkána krátká hrací doba.\n\nJako každý titul v sérii Half-Life, i Episode One přinesla určitá vylepšení. Kromě vylepšené grafiky (vylepšená mimika obličejů postav, zvětšení počtu polygonů na postavu) s použitím HDR efektů šlo především o reakci okolí na světlo či tmu (například při posvícení do obličeje Alyx si zakryje tvář, právě tak jako skutečný člověk), přeprogramovávání dosud pouze nepřátelských min či rozšířené využití gravity gunu.\nZ nových monster ukázal zmutovaného vojáka Combine, proměněného v zombie (Alyx vymyslí pojem Zombine). Kritiky byly jako vždy nadšené, IGN zvolila Episode One na Hru roku 2006 a celkově získávala po celém světě hodnocení přes 90%.\n\nDruhá epizodická hra, , pokračuje v příběhu tam, kde skončila Episode One. Hra byla vydána 10. října 2007 spolu s hrou Portal, Team Fortress 2, Half-Life 2 a Episode One v balíku, nazvaný Orange Box, který byl vydán pro Windows, Xbox 360 a PlayStation 3. Hra byla znovu vyvíjena firmou Valve a distribuovaná firmou Electronic Arts (digitálně přes Steam). Valve pokračovalo ve své politice orientovat každou epizodu na nějaké téma nebo technologie a v Episodě Two se tak rozrostla příroda, prostředí, přibylo cestování a ubylo lineárních lokací. Jako Gordon Freeman se hráč musí spolu s Alyx Vance dostat z ruin City 17 na venkov, pronásledováni jednotkami Combine. Nové technologie a nové hratelnostní prvky byly kritiky vychvalovány, ačkoliv je ale hra mnohem delší než Episode One, délka hry je opět největším záporem.\n\n18. listopadu 2019 oznámil Valve na svém Twitteru, že odhalí svojí hlavní hru pro virtuální realitu \"Half-Life: Alyx\" 21. listopadu téhož roku.\n\nBlack Mesa je fanouškovská předělávka původní hry Half-Life od Crowbar Collective do enginu Source. Podnět k vývoji Black Mesy dala nespokojenost a zklamání z Half-Life: Source, oficiální konverze Half-Life do enginu Source.\n\nTato hra je neoficiální pokračování Half-Life: Opposing Force od Richarda Seabrooka. Hráč znovu hraje za Adriana Shepharda, kterého vyšle skupina Vortigauntů na pomoc Gordonovi v Nova Prospektu. Příběh se částečně neshoduje s Half-Life 2 a vznikají paradoxy mezi těmito hrami.\n\nPříběh prvního dílu je zasazen do blízké budoucnosti, kdy tehdy sedmadvacetiletý fyzik Gordon Freeman přijímá pracovní nabídku na spolupráci se svým bývalým profesorem Dr. Kleinerem (Freeman je držitelem doktorátu z teoretické fyziky se specializací na teleportaci)\nna supertajném projektu v laboratořích Black Mesa kdesi v Novém Mexiku. Když přijíždí na místo, je okamžitě přidělen k zajímavému pokusu, kdy náhodně nalezený záhadný krystal mimozemského původu lze použít k vytvoření teleportačního portálu. Pokus se ovšem nezdaří zrovna ke\nspokojenosti všech zúčastněných, dojde k narušení časoprostorového kontinua (tzv. resonanční kaskádě, což je ovšem fiktivní jev) a na celé planetě se začínají objevovat portály, dopravující na Zemi bytosti z jiných světů. Gordon Freeman je jeden z mála lidí, kteří nadcházející explozi přežijí a chráněn pouze speciálním oblekem\nzvaným H.E.V (Hazardous Environment, tedy oblek pro přežití v nebezpečném prostředí). Gordon se tedy pokusí uniknout z nenadále nepřátelskými organismy zamořeného prostředí, přitom bude muset používat spoustu palných i energetických zbraní, spolupracovat s\npříslušníky ochranky i přeživšími vědci. Mimo jiné se během svého boje o přežití dostane i na domovskou planetu mimozemských organismů zvanou Xen, kde se utká s Nihilanthem, hlavním mozkem celé mimozemské invaze.\nPo zkáze hlavního mozku následuje sekvence s tajemným mužem zvaným G-Man, který vám udělá zajímavou nabídku…\n\nPři hraní datadisku se hráč ocitne v kůži vojáka Americké armády, který byl vládou poslán, aby vzniklý problém \"vyřešil\". Vojáci vše řeší prostým \"vyčištěním\" celého komplexu s důrazem na eliminaci všech přeživších organismů. Hlavním hrdinou je Adrian Shephard, příslušník elitní jednotky Mariňáků. Během hry prochází ve stejném čase stejnými lokacemi jako Gordon Freeman v původní hře, přesto však občas vidí věci z poněkud odlišné perspektivy. Během hry dokonce Freemana i zahlédne. Hlavním cílem mariňáků je zničit celý komplex termonukleární zbraní. Kromě mimozemských organismů se jako hlavní nepřítel jeví tzv. Black Ops, elitní jednotka poslána neznámo kým, aby celou oblast zajistila. Ti přitom neváhají zabíjet kohokoliv, úklidovou četu U.S. Marine nevyjímaje.\n\nDatadisk hráče postavil do role člena ochranky Barneyho Calhouna, který se, podobně jako Freeman, chce zachránit a uniknout z nebezpečných prostor Black Mesa.\n\nHráč je opět postaven do pozice Gordona Freemana, který je G-Manem za záhadných okolností přiveden zpět do časoprostoru, aby se pomohl vypořádat s invazí sil Xen na Zemi.\nJak se spousta hráčů mylně domnívalo, zničením hlavního mozku mimozemšťanů nebyli útočníci vůbec poraženi. Naopak, společně se ctižádostivým a o své mesiášské úloze slepě přesvědčeným\nDr. Breenem (dříve vrchním administrátorem v Black Mesa) uzavřeli mimozemšťané pakt, který pasoval lidstvo na podřízené. Místo dříve rušných ulic na probuzeného Gordona čeká\nVšudypřítomná tyranie vojáků Combine (což je název pro kombinaci pozemských a mimozemských organismů), kolem pochodují několikametrová monstra na úzkých nohách (tzv. strideři) a v nábojnicích vystřelovaných děly přilétají headcrabi (organismy známé již z prvního dílu, jejichž cílem je přisát se podobně jako facehugger ve Vetřelci na obličej hostitele, ovládnout jeho mozkové ústrojí a skrze něj poté mrtvé tělo ovládat). Během svého putování nehostinnou krajinou (města jsou vykreslena jako archetyp postkomunistických metropolí) se setkává se starými známými: Dr. Kleinerem, Eli Vancem, Barneym a nově také s mezitím odrostlou dcerou Eliho Alyx. Ta bude Gordona provázet hrou celkem dlouhou dobu, o možném románku mezi Gordonem a jí se zatím pouze spekuluje. Poté co Gordon projde městem City 17, zpustlým městem Ravenholm a zařízením zvaným Nova Prospekt se skrz další městský úsek dostane do Citadely, které je střediskem sil Combine na Zemi. Zde také narazí na doktora Breena, kterému se díky jeho podlosti podaří Gordona Freemana skoro zabít. Avšak poté, když Breenovi jeho podlý úskok tak úplně nevyjde je Gordonem pronásledován až do únikového portálu, který je Gordonem zničen. Následuje obrovská exploze, opět přichází G-Man a posílá nás opět do stáze mimo prostor a čas. Co se stalo s ostatními charaktery (jelikož Alyx byla výbuchu přítomna) zůstává záhadou.\n\nPoté, co byla Citadela vyhozena do vzduchu a Gordon se opět ocitl v držení G-Mana, jakýmsi časoprostorovým driftem se několika Vartigauntům (původním otrokům rasy Xen, později se tito otroci přidali na stranu lidí) podaří zastavit G-Mana a uvolnit Freemana z jeho nadvlády.\nGordon se ocitá v troskách Citadely, objeven jako zázrakem přeživší Alyx ve společnosti jejího věrného robota. Společně se vydávají městem kde nic nefunguje, musí se skrz podzemní garáže dostat opět na povrch, živí dojít na nádraží a nasednout na nejbližší vlak z města. Citadela, svíjející se ve smrtelné agónii totiž může každou chvíli explodovat a smést celé City 17 ze zemského povrchu.\n\nOpět se ocitneme v roli Dr. Gordona Freemana, který stejně jako Alyx přežije havárii vlaku způsobenou explozí Citadely. Jakmile se dostanete z vlaku, jste svědky znepokojujících událostí. To, že Combine nechalo explodovat svoji hlavní základnu na Zemi, nebyla prohra, nýbrž pouze očekávaná událost. Byla při té příležitosti odeslána zpráva na jejich domovskou planetu, s níž po výbuchu pochopitelně ztrácí spojení. Na Zemi tak pochoduje obrovská armáda nepřátel s úmyslem zlomit odpor odboje a vydobýt si Zemi jednou pro vždy (vytěžit všechny její zdroje včetně života a zničit). Na Zemi se tak znovu objevuje obrovský portál z domovské planety Combine, kterým prochází veškerá vojenská pomoc zbývajícím Combine na zemi. Hnutí odporu však obsadilo raketové silo a podařilo se mu jej zprovoznit. Portál však nevyvolává žádné zařízení (alespoň ne na Zemi) a tak Hnutí odporu neví, jak raketu použít ke zničení portálu a přerušení tak invaze na Zemi. Alyx však z Citadely odnesla data (obsahující dekódování systému Combine portálů a záznam od Dr. Judith Mossmanové, vaší spolupracovnice v odboji). Pomocí těchto dat je tedy raketa schopna po menších úpravách zničit portál jednou provždy. Celý příběh se odehrává v lesích okolo City 17 a snažíte se tak dostat do raketového sila. Tam ze záznamu Dr. Mossmanové zjistíte, že výzkumná loď Borealis organizace Aperture Laboratories se znovu našla, kupodivu někde v polárním pásu. Na lodi se prý má nacházet úžasná technologie, pomocí které by bylo možné zničit Combine jednou provždy. Aperture Laboratories experimentovala s portály (a pravděpodobně tato nehoda při práci s portály je zviditelnila (viz Portal)). A tak se v Episode Two po velkém množství bojů vydáváte s Alyx vrtulníkem (alespoň jste to do menšího přerušení chtěli udělat) na Borealis.\n\nHalf-Life se může pochlubit velkým portfoliem postav, které jsou i přes omezený herní prostor dobře vykresleny. Některé se postavy se vyskytují v prvním i druhém dílu, jiné zcela zmizely, nebo jenom čekají na další pokračování.\n\n\n\n\n\n\n\n\n\n"}
{"id": "240264", "url": "https://cs.wikipedia.org/wiki?curid=240264", "title": "Korunní princ Rudolf", "text": "Korunní princ Rudolf\n\nKorunní princ Rudolf (21. srpna 1858 zámek Laxenburg u Vídně – 30. ledna 1889, Mayerling) byl syn císaře Františka Josefa I. a jeho manželky císařovny Alžběty Bavorské, rakouský arcivévoda (\"Erzherzog\") a následník trůnu rakousko-uherského mocnářství.\n\nKdyž se 24. dubna 1854 císař František Josef I. oženil s mladičkou, teprve šestnáctiletou wittelsbašskou princeznou Alžbětou, všeobecně se očekávalo, že mladá císařovna porodí po dlouhých desetiletích korunního prince. Naposledy se totiž lid mohl radovat z narození korunního prince v předešlém století, když se narodil Ferdinand „Dobrotivý“ (i když v r. 1830 při narození Františka Josefa se dalo předpokládat, že právě on též jednou usedne na trůn.) Po předchozích dvou těhotenstvích, kdy se narodily dcery, 21. srpna 1858 přišel na svět vytoužený korunní princ, Rudolf František Josef Karel. Lid se radoval – dvacet děl tuto radostnou událost oznámilo 101 výstřelem, v celé monarchii se úřední budovy, školy, kasárna rozzářily světly a byly vyvěšeny vlajky, konaly se slavnostní bohoslužby, šťastný otec založil ve Vídni nemocnici – Rudolfův špitál – a jmenoval synka od prvního dne jeho života čestným plukovníkem 19. pěšího pluku a též nositelem Řádu zlatého rouna. František Josef chtěl mít ze syna především skvělého vojáka, ovšem – jak se později ukázalo – měl Rudolf vlohy spíše k vědě a technickému pokroku a byl velmi citlivým dítětem. Podle toho byla pro dítě vybrána i chůva – Karolina von Welden, vdova po Ludwigu z Weldenu, který se proslavil v roce 1848 při potlačení uherského povstání. Tato chůva si prý musela nechat poradit, jak se vůbec dítě drží v náručí.\n\nTo, že se hned při svém narození stal Rudolf plukovníkem, svědčí o císařově opravdové lásce k armádě, neboť takovéto pocty nebyly u Habsburků (a ani jiných vládnoucích rodů) zvykem. Již ve dvou letech přijal korunní princ v Hofburgu delegaci svého pluku, a když mu kapitán řekl, že by bylo vhodné, aby jako velitel jel na koni, malý Rudolf neváhal a přerušil jej s tím, že má koně, ale jenom dřevěného, a tak rozradostněný princ spolu s oním kapitánem dopravili koně z vedlejších místností před delegaci a korunní princ velel jasným hlasem ze sedla. Císař byl potěšen tím, že Rudolf je velmi bystrý a nadaný hoch, ale raději než pokrok v jazycích, počtech, psaní a náboženství, které měl hoch od třetího roku života, by viděl pokroky v tělesném cvičení, jízdě na koni a střelbě, v čemž korunní princ nevynikal, ba naopak. Rudolf byl velmi citlivý a bojácný a neměl pevné zdraví. Předčasná synova duševní zralost v císaři nevyvolávala uspokojení, snad v předtuše budoucích vzájemných konfliktů a odcizení.\n\nV šesti letech Rudolf dostal vlastní dvůr a nejvyššího hofmistra, jenž byl zároveň i vychovatelem, necitlivého generálmajora hraběte Gondrecourta. Rudolf byl odloučen od své sestry Gisely, čímž se narušilo silné citové pouto k jedinému členu rodiny, se kterým si rozuměl. Otec byl příliš ponořen do svých státnických i vojenských povinností a matku vídal Rudolf zřídkakdy. Císařovna Alžběta totiž rezignovala na neustálé spory se svou tchyní Žofií, a raději často cestovala a o děti se téměř nestarala. Až když viděla a přímo se zhrozila, jak na Rudolfa působí tvrdý Gondercourtův vojenský dril – např. když ho v noci budil výstřelem z pistole, poléval ho studenou vodou či ho zavřel do obory a pak křičel, že se na něj řítí divočák a Rudolf pak z toho byl roztřesený, pobledlý, bojácný a nemocný – Alžběta rázně zakročila a zasadila se o nahrazení Gondrecourta hrabětem Latourem, který měl k chlapci citlivější přístup. Přesto však byl Rudolf následky Gondrecourtovy výchovy poznamenán po celý život. Pro Rudolfa matka znamenala spíše krásnou tajemnou ženu, již miloval, než matku. Jako malé dítě asi těžko chápal, proč jej matka po hádce s babičkou Žofií náladově k sobě přitiskla a za chvíli zase odstrčila a nevšímala si ho. Rudolfova citlivost nepolevila ani v pubertě, ba naopak, blouznivost ještě více zesílila s prvním zájmem o ženy – nejprve o nějakou neznámou dívku z ulice, pak o Rudolfovu pouze o tři roky starší krásnou tetu Marii Terezii, původem z portugalského královského rodu Braganza. Tato arcivévodkyně byla třetí manželkou císařova bratra Karla Ludvíka a nevlastní matkou arcivévodů Františka Ferdinanda d’Este a \"krásného\" Otty.\n\nJako osmiletý měl Rudolf řadu reprezentačních povinností – např. navštěvoval sirotčince a školy, v kterých zkoušel stejně staré žáky. Aby stíhal velké nápory učiva, často vstával o čtvrté hodině ranní. Velmi ho zajímal dějepis včetně dějin 18. a 19. století (revoluce let 1789 a 1848). Rudolfův učitel Menger se v něm snažil prohloubit úctu ke vzdělaným lidem, vychoval ho k odmítání předsudků a k toleranci k menšinám, k podporování demokracie a odmítání absolutismu. V Rudolfových sešitech je proto patrný odpor ke šlechtě i duchovenstvu, které stavěl do protikladu k vědě, vzdělání a občanství. Protivila se mu francouzština, řeč nobility. Rudolfův učitel dějepisu Josef Zhisman ho nadchnul pro myšlenku krále ne z Boží milosti, nýbrž zvoleného. Rudolf viděl vzor takového panovníka v Josefovi II., čímž se dostal do sporu se svým strýcem, polním maršálkem arcivévodou Albrechtem, čehož následkem bylo, že si spolu vyměňovali eseje na toto téma, v kterých oba prezentovali své názory. O to více u něj vzbuzoval jeho učitel přírodovědy, Čech Josef Krist, zájem o přírodopis přímo v praxi – navštěvovali muzea, chodili na různé vycházky do přírody a dělali různé pokusy, přičemž vedl svého žáka k tomu, aby o svých pozorováních vedl písemné záznamy. V praxi vysvětlil Krist třináctiletému Rudolfovi i základy rozmnožování – při pobytu v Salcburku navštívili ústav pro umělý odchov ryb. Rudolf prý výklad sledoval se zaujetím, poté plynule přešel k rozmnožování koní. Moderní duch 19. století tkvěl pro mladého Rudolfa jen v přírodních vědách, dějinách a politice, ostatní předměty – umění, literatura, hudba, matematika, jazyky (latina, francouzština, maďarština, čeština, polština), sport i divadlo – ho téměř vůbec nazajímaly. Postupem doby si Rudolf upevňoval (prostřednictvím svých učitelů) názor na politické a sociální dění. Zatímco strýc arcivévoda Albrecht se ho snažil odklonit od příliš liberálních názorů, císař František Josef I. synovy spisy postupem doby, ač mu nedělaly dvakrát dobře, už jen odbýval slovy \"„Rudolf zase žvaní“\".\n\n24. července 1877 zakončil Rudolf studia a jeho novým nejvyšším hofmistrem se stal Karel hrabě Bombelles, věrný služebník Habsburků, kandidát arcivévody Karla Ludvíka a potažmo i arcivévody Albrechta. Latour předložil vyúčtování výdajů za výchovu a přidružené výdaje komory korunního prince od listopadu 1864 do konce roku 1877 – celkem 388 546 zlatých 55 krejcarů. Rudolfa velmi mrzelo, že nemohl dál studovat, jak by si to přál (a jak bylo dopřáno jeho vrstevníkovi v Berlíně, korunnímu princi Vilémovi, budoucímu císaři Vilémovi II.), a že se z něj měl stát voják. I přesto, že Bombelles ho neustále lákal od knih ven do přírody či za milostnými dobrodružstvími, knihy Rudolf neodbýval. Velmi želel odchodu svého hofmistra Latoura, \"„milého starouška“\", jak mu Rudolf říkal, a tak jako malou náplast na Rudolfovo psychické povzbuzení povolil císař svému synovi vykonat po ukončení studijní doby několik cest s jedním z Rudolfových nejmilejších učitelů Mengerem. Rudolf se měl seznámit s průmyslem ve Švýcarsku a Anglii. V Anglii se Rudolf snažil (potají, aby o tom ve Vídni nevěděli) setkat s Charlesem Darwinem, leč k jeho zklamání se mu to nepodařilo. Seznámil se tam s novým systémem samovazby pro těžké zločince, který se mu zamlouval (Rudolf byl odpůrcem trestu smrti a chtěl, aby se s vězni zacházelo humánněji).\n\nTou dobou byla v Anglii také Rudolfova matka Alžběta, která se tam uchýlila z tísnívého císařského dvora. Jako skvělá jezdkyně se bavila jízdou na koních a návštěvami dostihů, ale od Rudolfa si vyžádala slib, aby on na koni nejezdil. Že jejich vztah byl velmi chladný, dokládá i to, že Alžběta rozzuřena nad chováním svého syna předčasně opustila Anglii – Rudolf totiž byl víc než nezdvořilý k Alžbětinu anglickému průvodci Middletonovi, který byl do Alžběty zamilován, což Rudolf těžce nesl. V Anglii Rudolf napsal spis s kritickým postojem vůči rakouské šlechtě, která na rozdíl od anglické nobility mezi sebe odmítala přijmout ambiciózní měšťanskou vrstvu. Kritizoval její rozmařilý způsob života, jakým žila kupříkladu i jeho matka.\n\nNa zpáteční cestě navštívili berlínský dvůr, kde Rudolf spolu se svým vrstevníkem Vilémem Pruským navštívil několik plesů. Jedna z hohenzollernských princezen ho charakterizovala jako nepříliš hezkého, ale přece přitažlivého. Vážný obličej z něj dělal staršího, narudlé řídké vlasy byly přímo ošklivé. Mluvil překotně, byl sice zdvořilý, ale chladný, až pohrdavý. Rudolf si na základě toho, že se o jeho osobu jakožto korunního prince zajímaly tucty žen, vytvořil svůj obraz o ženách jako takových – většinou jimi pohrdal. Ženy se mu staly pouze nástrojem k uspokojení jeho fyzických potřeb. Žádná z nich na něj, na intelektuálně velmi nadaného mladého muže, nemohla mít vliv, ať už se jednalo o jeho „první lásku“, dvorní herečku Johannu Buskaovou nebo o Helenu Vetserovou (matku jeho pozdější milenky Mary Vetserové, jíž v době Rudolfova flirtu s její matkou bylo šest let). Vliv na něj neměla později ani jeho manželka Stefanie, která si stěžovala, že Rudolf ženy podceňoval a nepovažoval je za rovnocenné bytosti. Rudolfovým ideálem krásy byly malé, černovlasé, něžné ženy, takové, jaká byla jeho milovaná teta, Marie Terezie Portugalská (manželka arcivévody Karla Ludvíka) a jeho milenky Mizzi Casparová a Mary Vetserová.\n\nCo se týče vztahů k mužům, diskutovaným byl vztah k Ludvíku II., bavorskému králi, jeho pokrevnímu bratranci. Lze říci, že ze strany Rudolfa šlo opravdu pouze o čistě přátelský vztah, a to poměrně silný.\n\nRudolfovým obrovským koníčkem byla odmalička zoologie, zvláště pak ornitologie. Již jako dvanáctiletý sepsal pojednání \"Lovy na orly\". V patnácti letech se osobně seznámil na vídeňské Světové výstavě s nejslavnějším ornitologem té doby Alfredem Brehmem, který se stal Rudolfovým častým hostem v jeho rezidenci na Hradčanech. Spolu vedli různé diskuse a účastnili se různých výprav a lovů, např. do Uher, do Španělska, Středomoří atd. Přátelství dokonce pokročilo tak daleko, že v roce 1877 Brehm věnoval oba svazky o ptácích v 2. vydání svého \"Života zvířat\" korunnímu princi, z čehož měl Rudolf obrovskou radost. Vznětlivé a obhroublé chování k nelibosti dvořanů Rudolf Brehmovi promíjel. Antipatie dvořanů k Brehmovi umocňovalo i to, že byl protestant, darwinista a svobodný zednář, proto se snažili Rudolfovi přátelství s ním překazit. I když posléze částečně jejich styky ochladly, skutečně jej zničila až o 31 let staršího Brehmova smrt v 1884, již Rudolf upřímně oplakával. Ornitologii Rudolf zůstal věrný až do své smrti. Rudolf byl dokonce 1879 jmenován čestným členem Císařské akademie věd ve Vídni a budapešťská univerzita ho jmenovala svým čestným doktorem, i když sám Rudolf si uvědomoval, že je to díky jeho původu a postavení, ne za zásluhy v oblasti vědy.\n\nDo Prahy Rudolf přijel v roce 1878, kdy sem narukoval jako c. k. plukovník pěšího pluku č. 36. Bydlel na Hradčanech. Češi si od pobytu proslovanského korunního prince slibovali porozumění mezi Prahou a Vídní. Rudolf se v Praze nevěnoval jenom vojenským povinnostem a psaní politických spisů. I přes všechnu práci užíval své relativní volnosti. Účastnil se různých zábav, pitek a dobývání ženských srdcí, což mělo za následek i různé aférky. Když se Rudolf zamiloval do jedné chudé židovky, její rodiče ji poslali na venkov, aby na Rudolfa zapomněla. Dívka tam však zemřela na nervovou horečku, přičemž blouznila jen o korunním princi. Rudolf se samozřejmě nemohl jejího pohřbu zúčastnit, a tak noc co noc navštěvoval její hrob a trávil tam hodiny v žalu a nářku, až jej jednou přistihli hřbitovní hlídači – jaké bylo jejich překvapení, když ho poznali. Zde je patrná paralela s císařem Josefem II. – Rudolf měl v oblibě navštěvovat inkognito chudinské čtvrti. Z této více či méně přikrášlené pražské epizodky však vyplývá na povrch Rudolfova vlastnost trápit se výčitkami a jen s obtížemi je překonávat.\n\nPo korunním princi dostalo svůj název pražské Rudolfinum.\n\nJestli o této aféře věděl císařský dvůr ve Vídni, není známo, jisté ale je, že pro Rudolfa hledali nevěstu. Jelikož rovnorodých vládnoucích katolických rodů nebylo mnoho, dostal se rakousko-uherský vyslanec hrabě Chotek v 1879 i na bruselský dvůr, kde žila v úvahu připadající patnáctiletá princezna Štěpánka (Stephanie), druhá dcera belgického krále Leopolda II. Rudolf se tak v březnu 1880 vydal tam, kam byl nasměrován – do Bruselu. Námluvy byly velmi chladné, bledá a nepříliš vzhledná Štěpánka se mnoho Rudolfovi nezamlouvala, přesto bylo budoucímu svazku králem Leopoldem II. požehnáno. Rudolf se tak podřídil zákonitostem arcidomu, ba učinil ještě více – snažil se, aby vypadal jako šťastný ženich. K tomu mu zajisté dopomáhala i metresa, kterou si vzal s sebou do Bruselu, o čemž se dozvěděla Stefaniina matka Marie Henrietta. Ta však nechala tento skandál pod pokličkou, aby se mladý pár nedostal do rozepří hned v počátcích společného života. Svatba se přes odklady (kvůli Stefaniimu zdraví a „pomalému dospívání“) konala 10. května 1881 v augustiniánském kostele ve Vídni. Rakouský lid ji přivítal s nadšením a Štěpánka byla nadšena též. Jízda 62 dvorských ekvipáží v čele s obojími rodiči a mladými manžely musela být v Prateru přerušena, neboť lidský dav znemožnil další jízdu. V Schönbrunnu se konala lidová slavnost, při které pohádkový ohňostroj zaléval celé okolí světlem a na noční obloze zářily iniciály \"R\" a \"S\".\n\nRudolf se i přes pozdější Stefaniiny výčitky snažil v prvních letech manželství o to, aby před okolním světem vypadal jejich vztah jako dobrý, což vyplývá z mnoha dopisů přátelům. Stefaniino postavení v rodině přesto bylo podivné. Na rakouském dvoře ze Stefanie moc nadšeni nebyli. Císařovna Alžběta Stefanií, tou „ošklivou nemotorou“ či „morální zátěží“, opovrhovala, Rudolfova sestra Marie Valérie ji též odmítala, později se od společného soužití se Stefanií odklonil i Rudolf, takže se korunní princezna cítila na císařském dvoře osamělá a opuštěná, bez jakýchkoli přátel. Přesto zdání rodinné harmonie vyvrcholilo počátkem roku 1883, kdy nebylo pochyb, že Štěpánka je v jiném stavu. Toto období očekávání potomka i sama Stefanie uznala za opravdu šťastné. Mladý pár očekávaného dědice trůnu nazýval Václav, čímž vyjádřil svou sounáležitost se Zeměmi Koruny české. Mužský potomek se však korunnímu páru nenarodil. Dne 2. září 1883 přišla na svět dcerka, již pokřtili Alžběta a něžně ji oslovovali \"Erszi\". Porod dcery byl velice těžký; později, po vážné nemoci (po komplikovaném onemocnění kapavkou, kterou ji Rudolf nakazil), již Štěpánka další děti mít nemohla.\n\nJak známo, Rudolf psal vedle vědeckých prací i politické články, v nichž kritizoval otcovu politiku. Tyto články vycházely v deníku \"Neues Wiener Tagblatt\", samozřejmě anonymně. Vydavatel Moriz Szeps, s nímž se Rudolf spřátelil, dokonce pro zachování Rudolfovy anonymity jeho rukopisy přepisoval a teprve přepisy putovaly dále k tisku, zatímco originál směřoval zpět k Rudolfovi. Názory Szepsovy i Rudolfovy byly tak podobné, že odlišit autorství článků je mnohdy obtížné. Snad jen styl pomáhá určit, zda článek psal Szeps – ten rád používal květnatá slova a různé citáty – či korunní princ – ten pro změnu psal přímočaře až sarkasticky. Rudolfovou snahou bylo i smíření a odstranění předpojatostí mezi Židy a křesťany, odstranit sociální, hospodářské i vzdělanostní rozdíly a vychovat dobré rakouské vlastence. Rudolfovým vzorem úspěšného státu byla Francie, republika, pro niž jako zdroj liberálních myšlenek měl hluboké sympatie. Naopak v Německu viděl nepřítele nejen Rakouska, ale i Evropy. Rudolf se ocitl mezi mlýnskými kameny: na jedné straně nenávist šlechty, antisemitů a nacionalistů, na druhé straně obdiv liberálů, buržoazní inteligence, nekatolíků a Židů.\n\nPřestože Rudolf byl považován za významnou a vlivnou osobnost, on sám musel při každé příležitosti zdůrazňovat, že tomu tak není, že je jak v politice, tak i ve vědě jen neinformovaným diletantem, byť plným zájmu. Na druhé straně ale to, že se stýkal s různými vědci, politiky a spisovateli, ho nutilo k tomu, aby se dál vzdělával. Rudolf zahajoval \"Elektrickou výstavu\" v roce 1883 ve Vídni, účastnil se v roce 1884 \"Mezinárodního ornitologického kongresu\", zasadil se o pořádání \"Živnostenské výstavy\" v Antverpách, zahájil v roce 1887 \"Výstavu hygieny\", kde všechny liberály nadchl větou \"„Nejcennějším kapitálem států a společnosti je člověk“\", angažoval se pro \"Rudolfinský spolek\" (ten měl za cíl školit ve vlastní nemocnici – Rudolfinském domě, dodnes stojícím – ošetřovatelky pro případ války), z popudu katastrofy při požáru Ringtheatru v roce 1881, kde uhořelo 300 lidí, byl spoluzakladatelem \"Dobrovolné vídeňské záchranné společnosti\".\n\nRudolf plánoval napsat monumentální lidovou encyklopedii o Rakousku-Uhersku, na níž měla pod jeho záštitou pracovat duchovní elita země. Vydáním takové encyklopedie chtěl u všech národností říše podpořit lásku k vlasti. Toto dílo, \"Rakousko-uherská monarchie slovem i obrazem\", zkráceně nazývané \"Dílo korunního prince\", k němuž sezval plno odborníků, mělo 24 svazků a bylo dokončeno dlouho po Rudolfově smrti, až v roce 1902. První plány na toto dílo pravděpodobně vyšly od arcivévody Jana (Ortha). Vyvstávaly obtíže, především finančního rázu, proto se vydávání encyklopedie tak protáhlo a Rudolf, který byl jinak nestálý a těkavý, prokázal ohledně této záležitosti značnou výdrž. Další překážkou brzdící vydání díla byli Maďaři, kteří si vynutili kromě německé verze i verzi maďarskou, čímž Rudolfovi zmařili vizi jednotně vedené říše. Když v prosinci roku 1885 vyšel první svazek, uspořádal císař pro spolupracovníky přijetí. Rudolf v pokoře políbil císaři uctivě ruku, ten mu dal na přednesenou procítěnou řeč povzbuzující odpověď, vyjádřil spokojenost a nabádal jej k vytrvalosti, ale naprostým nepochopením osoby svého syna byl císařův dotaz na jednoho ze spolupracovníků, zda opravdu úvodní slovo \"Díla\" napsal sám Rudolf.\n\nRudolfa tížilo, že za svůj vojenský postup nevděčí svým schopnostem, nýbrž tomu, že byl tím, kým byl. Proto se aspoň snažil být dobrým vojákem. Jeho vojenská kariéra byla následující: od 1. dne života plukovník a majitel 19. pěšího pluku, 1878 plukovník 36. pěšího pluku v Praze, 1879 i velitelem 36. pluku, 1880 generálmajor, 1881 velitel 18. pěší brigády v Praze, 1882 polní podmaršálek, 1883 velitel 25. divize pěších vojsk ve Vídni, 1888 generální inspektor pěšího vojska – tedy kariéra, na níž jiní potřebovali okolo půlstoletí služby a mimořádných vojenských výkonů. Rudolf se za pobytu v Praze u 36. pěšího pluku snažil ve vojenské oblasti vyhranit. Náruživě studoval průběhy bitev, staré plány pochodů, zabýval se novým vývojem válečné techniky založené na elektřině, vlivům nově budovaných železnic i sociálním poměrům uvnitř oddílu. Počáteční snahu a píli postupně otupily neustálé konflikty se strýcem Albrechtem, ale i neustálé brzdění v každém samostatném úsudku ze strany otce, což také vedlo k tomu, že ke konci života již nebyl disciplinovaný, chodil pozdě na inspekce, dělal je velmi povrchně a lajdácky – ukazoval okolí, jemuž chtíval být vzorem, jak ho to vše již nudí; rezignoval. Jezdil jen křížem krážem po rakouských zemích, opravdovou moc neměl, k vojenským konferencím předsedajícím císařem byl zván jen tehdy, když se nejednalo o ničem závažném. Rudolfův vliv byl znemožněn a namáhavé cesty očividně zdravotně i nervově zesláblého prince vyčerpávaly.\n\nCo se týče sympatií a politiky vůči národům, Rudolf si oblíbil Uhry, naopak nebyl přítelem politiky německého kancléře Otty Bismarcka. Ohledně Balkánu uvažoval o sjednocení Jihoslovanů pod Rakouskou říší, ovšem ne z toho důvodu, aby se Rakousko-Uhersko dále rozrostlo, nýbrž proto, že tyto chudé země podle něj potřebovaly ke svému rozvoji ochranu a pomoc silného státu. Rudolf byl důkladně sledován a informace o jeho osobě putovaly kupř. i k Bismarckovi. O Rudolfovi podávaly informace i osoby, které by Rudolf podezíral až naposledy (např. Maďar László Szögyenyi, sekční šéf v ministerstvu zahraničí). Oficiální politické agenty se zručností a rafinovaností „vodil za nos“, ale proti špehům byl bezbranný, protože ani nevěděl, kdo je na něho nasazen. Proto byly na místě Rudolfovy zašifrované dopisy i noční schůzky ve vídeňském Hofburgu.\n\nKdyž na počátku roku 1888 zemřel probismarckovsky orientovaný německý císař Vilém I. a jeho liberální syn Fridrich III. trpěl těžkou chorobou a dalo se očekávat, že do několika měsíců nastoupí na trůn opět probismarckovsky orientovaný Fridrichův syn Vilém II., Rudolfovi se rozplynul sen o demokratické Evropě. Ve spojenectví Rakousko-Uherska s Pruskem (Dvojspolek) a později i Itálií (Trojspolek) viděl krok, který směřoval k zániku Rakouska. Nemohl pochopit, že císař nejde ve stopách Marie Terezie, pro kterou bylo Prusko zavilým nepřítelem, a nespojí se s Francií a Ruskem. V tomto období zániku všech nadějí lze spatřovat definitivní Rudolfovy deprese, které vyústily v mayerlinskou noc. Rudolf psal různé spisy a otevřené dopisy, v nichž vyjadřoval názory na politickou situaci a naděje Rakousko-Uherska pod německým – potažmo Bismarckovým – vedením, ale tyto anonymní články se pravděpodobně nikdy k císařovým rukám nedostaly. Když pak v červnu 1888 nastoupil na německý trůn císař Vilém II., postupem doby Rudolfův vztah vůči Prusku dosáhl až hranice nenávisti, poukazoval, že Rakousko-Uhersko se stalo pruskou provincií. K tomu ještě napomohl osobní spor, kdy Vilém II. přijel na inspekci rakouské armády. Její stav shledal jako velmi nepříznivý, zvláště pak ostré kritice vystavil pěchotu, jejímž generálním inspektorem byl právě Rudolf. Vilém II. řekl Františku Josefovi i Alžbětě otevřeně svůj názor, za což Alžběta kategoricky odmítla, velmi rozhořčena, dále setrvat ve Vilémově společnosti, až se musel Vilém omluvit. Nicméně po návratu do Berlína napsal Františku Josefovi, že má právo upozornit svého spojence na nepořádek v jeho armádě a požadoval zbavit Rudolfa místa generálního inspektora, čehož důsledkem byl ostrý výstup mezi Rudolfem a Františkem Josefem; další krok k Mayerlingu. Zájem císařských rodičů o korunního prince byl již od dětství (s několika výjimkami) nepatrný. Alžběta byla stále na cestách a psala mu zřídka, a to ještě většinou o tom, jak se daří malé Valérii. Otec se s ním sice vídal častěji, ale zajímal se prakticky jen o to, co např. Rudolf zastřelil na různých honech. Rudolf otce bázlivě miloval, ale především se ho obával – nikdy se neodvážil např. ve svých článcích přímo napadnout osobu císaře, jak činil předchozí následník trůnu Maxmilián, ale vždy kritizoval jen okolí císaře. A přece se Rudolf otcovým přáním neprotivil, vždy se snažil otcovy požadavky co nejlépe splnit.\n\nKorunního prince mezitím postihla zdravotní katastrofa – oficiálně se hovořilo pouze o revmatismu, bronchitidě, zánětu kloubů a močového měchýře. Na jaře 1886 se Rudolf po prudkém propuknutí nemoci – s největší pravděpodobností tehdy nevyléčitelné kapavky – a úplném vyčerpání odjel zotavit na středozemský ostrov Lacroma, kde nakazil i svou manželku. Tato nemoc byla počátkem jeho konce, což si Rudolf dobře uvědomoval, a oslabovala i jeho vůli. Navíc strach z otce byl příliš velký, než aby ho dokázal požádat o laskavost, a tak se Rudolf přepínal a pracoval do úmoru. V březnu 1887 si na cestě do Berlína vzal poprvé na radu lékaře morfium, aby spolucestující nerušil neustálými nápory kašle. Pak bral morfium už proto, že nebylo zbytí. To spolu s alkoholem a ženami v časech depresí a melancholie, aby unikl tíživé skutečnosti, jeho zlou situaci jen zhoršovalo. Bolesti kloubů byly čím dál trýznivější. Hubl, byl bledý a rychle stárnul. Vystupňovala se agresivita, nervozita, ztrácel vládu nad sebou. Ve svém zoufalství a rezignaci byl nakonec sám sobě největším nepřítelem, za vším začal hledat jen svou vinu. K tomu všemu ho neustále dráždilo srovnávání s německým „bratrem“ Vilémem II. Ten ve svých 29 letech dosedl na císařský trůn a měl čtyři mužské potomky, zatímco on byl jen neustálým čekatelem na císařský titul a neměl ani syna, ani naději na něj (jeho manželce komplikovaný průběh onemocnění kapavkou, kterou ji Rudolf nakazil, způsobil neplodnost).\n\nNa konci roku 1888 již bylo hodně patrno, že Rudolf nemůže počítat ani s žádnou podporou obyvatelstva monarchie. Jedny si popudil svým prožidovským postojem i přáteli z řad Židů (útoky v novinách byly takřka na denním pořádku), druhé pak tím, že byl Habsburk. Antisemitský postoj v monarchii byl v té době velmi výrazný. Nechtíc do něj byla zatažena i císařovna Alžběta, vášnivá obdivovatelka židovského básníka Heinricha Heineho, když se rozhodla věnovat na stavbu Heinova památníku v Düsseldorfu nemalý obnos. Rudolf nad počinem této krásné paní, s níž si vlastně nerozuměl, pociťoval obrovskou pýchu i radost, hrdost, úctu i synovskou lásku. Svého židovského přítele novináře Moritze Szepse v prosinci 1888 poslal do Paříže, aby tam od Heinových příbuzných zakoupil autografy tohoto básníka. Těžko říci, zda císařovna 11 Heinových dopisů jako Rudolfův dárek ocenila, zda pocítila, jak na ní Rudolf lpí synovskou láskou. Zřejmě ne, Alžběta byla příliš zaměstnána zásnubami své nejmilejší dcery Marie Valerie s Františkem Salvátorem a odloučení od ní ji tížilo daleko více. Nepostřehla tedy, že když se Rudolf o Štědrém večeru zhroutil, že je životem znavený, nemocný a zoufalý a že nemůže dál. Na Štědrý večer Alžběta dovedla syna k Valérii coby nevěstě a řekla mu, že doufá, že až budou rodiče jednou mrtvi, že bude o sestru vždy vřele pečovat. Rudolf jí padl kolem krku a propukl v hluboký, zoufalý pláč. I císařský pár nemohl udržet slzy. Rudolfovým výrokům, že to s ním spěje ke konci, však nikdo nepřikládal ten význam, který se o pět týdnů později děsivě naplnil.\n\nJelikož u své rodiny již Rudolf nemohl najít pochopení, nejbližšími a věrnými přáteli pro něj zůstali ti, jimž se veřejnost vysmívala – židovští novináři Szeps, Futtaki, Frischauer a dárce peněz Moritz Hirsch. Ti ho také na Nový rok 1889 vyzývali, aby z titulu korunního prince a šťastné budoucnosti vytrval. Židovský anatom Emil Zuckerkandl s ním vedl rozhovory o smrti, Rudolfovy obavy ze smrti se snažil rozptýlit (\"„smrt není žádným neštěstím, nýbrž nutným, obdivuhodným naplněním života“\"). Tato slova Rudolfa patrně překvapila a pravil: \"„...ano, je nutno pohlédnout myšlence na smrt beze strachu do očí.“\" Na požádání mu Zuckerkandl poslal vypreparovanou lebku, již měl spolu s revolverem na svém psacím stole, a kterou si několik týdnů před smrtí prohlížela i Mary Vetserová.\n\nK tíživé situaci přispívaly i manželské neshody. I když zpočátku bylo manželství se Stefanií ne-li šťastné, tedy alespoň bezkonfliktní, postupem doby se však Štěpánčin názor vyhraňoval. Neschvalovala Rudolfův styl života, jeho intelektuální ambice ani jeho známé. Rudolf se alespoň snažil, aby navenek vše vypadalo dobře. Co ale nedovedl, bylo být manželce věrný. A Stefaniiny žárlivé výstupy byly téměř chorobné a nezdržela se jich ani na veřejnosti. Prý mu za „odměnu“ odmítala „jistá manželská práva“, což Rudolfa definitivně zavedlo na cestu, z níž nebylo úniku. Jak Štěpánka, tak Rudolf byli panovační, nesmiřitelní, prchliví, a tak odcizení brzy zapustilo hluboké kořeny. Oba se zraňovali až k neodpustitelnosti – jak se vyjádřila Stefaniina sestra Louisa, která byla přímo zděšena Stefaniiným chladem, když stála u rakve svého mrtvého manžela. Rudolf uvažoval i o rozvodu a se svou žádostí se obrátil na papeže.\n\nRudolf hodně pracoval, a jelikož byl lačný i požitků, každá minutka mu byla drahá, neustále spěchal. Večer či v noci, když přišel pozdě domů, po dlouhé hodiny pracoval, a aby se udržel vzhůru, pil ledově vychlazené šampaňské smíchané s koňakem, chodil spát ve 2 nebo 3 ráno a za 3 hodiny znovu vstával. Tak to šlo každý den. Navíc byl neustále vysílán na namáhavé služební cesty po celé říši, měl i různé reprezentační povinnosti. Hektický Rudolfův život posledních let měl jediný uklidňující bod – Mizzi Casparovou, ženu, k níž se vždy rád vracel a již opravdu miloval. To bylo jméno, které ještě po desetiletích vyvolávalo u Stefanie pocity nenávisti. Pravděpodobně se Rudolf začal s Mizzi stýkat roku 1886. Čím se stával nešťastnější, neúspěšnější a nemocnější, tím více Rudolf hledal útěchu v ošumělých výčepech na pokraji Vídně, u skleničky vína s Mizzi a hospodským zpěvákem Bratfischem, jehož si najal jako fiakristu, aby nebyl odkázán na služby dvorských kočárů, a následně pak v jejím domě, jenž si pořídila za 60 000 zlatých (pravděpodobně Rudolfova půjčka od barona Hirsche).\n\nS Mizzi poprvé, v létě 1888, hovořil o společné sebevraždě zastřelením v Husarském chrámu u Mödlingu (což se mělo stát jakousi demonstrací – tento chrám je totiž památník za padlé u Aspern a Wagramu, přičemž na hřebenu střechy je nápis \"„Za císaře a za vlast. Věnováno vynikajícím národům rakouské monarchie.“\") – Mizzi se tomu jen smála. Toto popírá teorii o nešťastné lásce k Mary Vetserové, kvůli níž si údajně Rudolf sáhl na život; ta se stala pouhou Rudolfovou společnicí na onen svět. Rudolfovo hledání východiska v smrti spíše poukazuje na souvislost se změnou evropské politiky nástupem Viléma II. Se sedmnáctiletou baronesou Mary Vetserovou, dcerou Heleny Vetserové, která s ním před 10 lety koketovala, se Rudolf pravděpodobně seznámil prostřednictvím své sestřenice hraběnky Marie Larischové, neteře císařovny Alžběty, která Larischové spoluvinu na synově smrti až do své násilné smrti nedokázala odpustit.\n\nVše započalo asi počátkem roku 1888, ale vztah se zřejmě rozvinul až na podzim 1888, kdy snad i došlo k tomu, že Mary otěhotněla (v době smrti byla ve 4. až 5. měsíci těhotenství). Marie Vetserová se začala nápadně zajímat o střelné zbraně, koncem roku 1888 pak uvažovala nad možností pozřít jed. O vánocích 1888 poslala Mary hraběnce Larischové svou fotografii s věnováním \"„Věrná až do smrti“\". I Rudolfovy dary byly jednoznačné – železný snubní prsten s vyrytými písmeny I.L.V.B.I.D.T. (\"In Liebe vereint bis in den Tod – V lásce spojeni až do smrti\"), medailónek s kouskem plátna s kapkou krve. 13. ledna 1889 padlo konečné rozhodnutí. Mary opět navštívila tajně korunního prince, domů přijela velmi rozrušená a komorné řekla, že by bývalo lepší, kdyby tam dnes nešla. A ještě se potom vyjádřila, že teď musí učinit vše, co od ní žádá, neboť teď už patří jen jemu samotnému. O dva dny později dala vyrýt na pouzdro na cigarety pro korunního prince \"„13. leden. Díky osudu.“\" Dle Maryiny matky, která tak chtěla ze sebe setřást spoluvinu na tragédii na co nejmenší míru, k nim toho dne došlo k prvnímu pohlavnímu styku, čímž chtěla vyvrátit i Maryino těhotenství. Nejblíže pravdě je zřejmě to, že tohoto dne došlo k úmluvě o společné smrti – i proto, že pět dní nato, 18. ledna, Mary, sedmnáctiletá dívka plná života, sepsala svou poslední vůli.\n\nCísařští rodiče neměli ponětí o tom, že uvažuje o sebevraždě, ačkoli o tom často mluvil a dával to najevo. Například jednou za přítomnosti hraběnky Festeticsové, Alžbětiny dvorní dámy, nechal zapálit všechny lustry v sále. Když z toho hraběnku začaly bolet oči a upozornila na to Rudolfa, ten jen odvětil: \"„Nechte mi tu radost, až budu ležet v hrobě, bude temna dost!“\". Jediný z jeho blízkých, kdo si něčeho všiml, byla Rudolfova manželka. Přímo se zhrozila nad manželovým vzezřením, když se v lednu 1889 vrátila z cesty po Středozemním moři. V předtuše nejhoršího se dala u císaře ohlásit komorníkem k okamžité audienci, ačkoliv jinak nebylo povoleno se u císaře objevit bez jeho předchozího souhlasu. František Josef I. ji milostivě přijal, na Stefaniiny obavy o tom, že Rudolf je velmi nemocný, že jeho vzhled i chování jí činí velké starosti, a na žádost, aby nařídil synovi odpočinkovou cestu kolem světa, jen v klidu odpověděl: \"„To je jen tvoje představa. Rudolfovi nic nechybí. Je jen pobledlý, je mnoho na cestách, bere si příliš velké úkoly. Měl by se víc zdržovat u tebe, neměj strach!“\" Načež Stefanii propustil a tím dal i císařskou pečeť na osud svého syna. Poslední zoufalý pokus o jeho záchranu zůstal nevyslyšen. Sebevraždě předcházelo politické a lidské ztroskotání. Jeho soukromé neštěstí se jenom přidalo ke zřejmě rozhodující příčině Rudolfovy smrti – řada státníků se totiž vyjádřila, že se Rudolf politicky zcela znemožnil a stal se zdrojem obtíží pro svou vlast a dokonce i jejím ohrožením, pokud by pokračoval ve svém postoji k tehdejší politice Rakouska-Uherska i císaře Viléma II.\n\nV posledních dnech života vystupoval naprosto stejně jako dřív, žádná změna v jeho chování nebyla patrná. V sobotu 26. ledna 1889 v ranních hodinách byl na audienci u svého otce – o čem tam spolu hovořili, se již nikdy nedozvíme, každopádně tam údajně padla slova z úst císařových \"„Nejsi hoden stát se mým nástupcem.“\" V domě Vetserových též toho dne došlo ke skandálu, když Mariina matka dala otevřít objevenou dceřinu skříňku se závětí a výše zmiňovanými předměty.\nJeho odhodlání skoncovat se životem bylo 27. ledna již pevné a nezvratné. Vše dělal s velkým překotem, hon v Mayerlingu přesunul již na 29. a 30. leden. Dělal si pořádek ve svých papírech, kompromitující písemnosti zničil nebo je dával do úschovy přátelům. Na večerním soiré na německém velvyslanectví ve Vídni na počest narozenin Viléma II. si přítomní všimli, jak se Rudolf změnil, jeho stav byl přímo odstrašující – vypadal sklíčeně, smutně, s námahou zadržoval slzy. Naproti tomu baronesa Mary Vetserová tam přímo oslňovala, byla tou svůdnicí, jež se nebojí žádné sokyně, její krása tam vítězně zářila stejně jako její černé oči, jejichž pohled si byl vědom své moci i pocty, že smí vyprovodit korunního prince na jeho poslední cestě. Navíc při závěru tohoto večera došlo ještě k hádce mezi Rudolfem a Stefanií, když Rudolf nedokázal obrátit oči od stojící Mary. Poté strávil noc u Mizzi Casparové, kde vypil velmi mnoho šampaňského. Když ve 3 hodiny ráno odcházel, proti svým zvyklostem jí udělal na čelo křížek. Naposledy ji požádal o společnou smrt v Husarském chrámu. Mizzi se tomu jen smála a nevěřila mu, když jí řekl, že se v Mayerlingu zastřelí.\n\nV pondělí 28. ledna opět pilně pracoval. Službu konajícímu adjutantovi byl nápadný povrchní způsob, jímž vyřizoval vojenské záležitosti. Vymluvil se na prudké bolesti hlavy a požadoval co nejdříve odjet do Mayerlingu, neboť prý venkovský vzduch by mu mohl prospět. Tehdy ještě pravděpodobně sepsal dodatek k závěti a čtyři dopisy na rozloučenou (Valérii, „mé paní“, baronu Hirschovi, Mizzi Casparové). Okolo 11. hodiny se Rudolf rozloučil se Stefanií, když chtěl ještě vidět naposledy dcerku, chůva ho nepustila dovnitř – \"„Tak hloupé,“\" řekl trochu pohněván, \"„chůva mě nepustila dovnitř, protože Erszi sedí na trůně.“\" Poté opustil Vídeň v jednospřežném voze, který sám řídil, ale v doprovodu kočího. V půli cesty do Mayerlingu poslal kočího zpět do Vídně a dál šel pěšky do blízké výletní restaurace, kde na něj již čekala Mary a Bratfisch. Do Mayerlingu dorazili, když se stmívalo. Rudolf šel sám pěšky, Bratfisch s Mary přijel o hodinu později. O Maryině přítomnosti v Mayerlingu věděli snad jen Bratfisch a Loschek, Rudolfův věrný komorník. Bezpečnostní opatření Rudolf činil až s přehnanou pečlivostí – nedal upozornit telegrafickou službu v zámečku, jak bývalo zvykem, četnické stanici zakázal informovat o své přítomnosti, sám zavřel okenice na ulici. 29. ledna svým společníkům, hraběti Hoyosovi a princi Coburgovi, při snídani řekl, že se včerejšího dne nachladil a že bude proto lepší, když se plánovaného honu v Glashütte nezúčastní. Snídaně proběhla ve veselém tónu a na její závěr popřál Rudolf svým společníkům \"Lovu zdar\"!\n\nJak strávil poslední den svého života, není známo. Hraběti Hoyosovi po návratu řekl, že mnoho psal a nevyšel před dveře. K večeru měl Philip Coburg s Rudolfem odjet do Vídně na rodinnou večeři, ale Rudolf poslal Stefanii omluvný telegram pro zdravotní indispozici, proto jel Coburg sám. Při odjezdu Coburga nechal Rudolf po chvíli rozpaků a váhání poslat otci mnoho rukypolíbení. Rudolf povečeřel s Hoyosem, srdečně podebatovali a okolo 21. hodiny si spolu naposledy potřásli rukou. Po Hoyosově odchodu oba milence navštívil Bratfisch a naposledy jim zazpíval a zapískal jejich oblíbené písně. Mary i Rudolf napsali poslední dopisy na rozloučenou. Rudolf především dlouhý dopis své matce (otci se neodvážil, což Františka Josefa I. velmi mrzelo, že syn se s ním nedokázal rozloučit ani písemně), jehož originální znění se nedochovalo (po Alžbětině smrti byl dopis zničen); jsou známy jen některé pasáže z vyprávění Idy Ferenczyové či z citací v deníku Rudolfovy dcery Alžběty. Celou noc Rudolf a Mary vedli vážný rozhovor. 30. ledna v 6:10 Rudolf nařídil Loschekovi, který spal ve vedlejším pokoji, aby šel zapřáhnout. Ještě Loschek nestačil dojít na dvůr a uslyšel dvě rány. Běžel hned zpět, dveře k Rudolfovu pokoji zamčeny, proto přivedl Hoyose (ovšem až po osmé hodině, až když se dostavil ranním vlakem princ Coburg z Vídně, patrně na příkaz Rudolfův), spolu vyrazili výplň dveří, odemkli a spatřili ležet na posteli dvě mrtvá těla v tratolišti krve.\n\nOkolo posledních hodin života korunního prince se vyskytla řada nejasností (neboť dvůr z pochopitelných důvodů neměl zájem na tom vypustit do světa pravou příčinu princova skonu), různých podvrhů o zaručeně pravých příčinách Rudolfova skonu, různá mnohdy až fantastická svědectví. Jedno je ale jisté: Rudolfovi nebylo vyhověno v jeho posledním přání, aby byl pohřben po boku Vetserové v kostele v Heiligenkreuzu. Spočinul v hrobce svých předků, v Kapucínské kryptě jako 113. Habsburk 5. února 1889 poté, co byl prohlášen lékařským dobrozdáním na nátlak dvora za duševně chorého (jinak by nemohl mít církevní pohřeb) – naděje Evropy, které nebylo dopřáno prokázat své schopnosti.\n\nJe po něm pojmenován léčivý Rudolfův pramen v Mariánských Lázních.\n\nŽivotní příběh korunního prince Rudolfa posloužil také několikrát jako námět pro filmaře. V americkém televizním seriálu \"Mayerling\" z roku 1957 hráli hlavní postavy Mel Ferrer (Rudolf) a Audrey Hepburnová (Mary Vetserová). Tento seriál se bohužel do dnešních dob nedochoval. Nejznámější je stejnojmenný film z roku 1968 režiséra Terence Younga s Omarem Sharifem a Catherinou Deneuve v hlavních rolích. Rudolfova postava v dětském věku se v roce 2010 objevila i v druhém dílu televizního filmu \"Císařovna Sissi\".\n\nV roce 2006 vznikl v režii Roberta Dornhelma film \"Korunní princ\" (The Crown Prince), kde titulní role ztvárnili Max von Thun (Rudolf) a Vittoria Puccini (Mary). V dalších rolích se objevili Omar Sharif (Max Korn) a Klaus Maria Brandauer (císař František Josef I.)\n\n\n"}
{"id": "240265", "url": "https://cs.wikipedia.org/wiki?curid=240265", "title": "Řád rudého praporu", "text": "Řád rudého praporu\n\nŘád Rudého praporu byl první ze sovětských řádů. Byl udělován za osobní statečnost, sebezapření a udatnost projevené při obraně socialistické vlasti. Řádem se vyznamenávaly také vojenské útvary, lodě, státní a společenské organizace.\n\nDo vytvoření Leninova řádu nejvyšší řád Sovětského svazu. Byl zřízen dekretem VCIK ze 16. září 1918, postupně byly analogické řády zřízeny i v ostatních sovětských republikách. Prvním nositelem byl rudoarmějský komisař a později maršál SSSR Vasilij Konstantinovič Bljucher. Řád mohl být udělen vícekrát. 1. srpna 1924 byly všechny tyto řády sjednoceny v jediný.\n\nV průběhu Velké vlastenecké války (1941–1945) jich bylo uděleno 305 035 kusů (v tom 3148 vyznamenaných útvarů). Celkem do roku 1991 bylo uděleno přes 581300 řádů.\n\nOdznakem je zlatá medaile. V jeho středu se nachází medailon, na němž jsou umístěny zlaté zkřížené kladivo se srpem na bílém poli obehnaném zlatým vavřínovým věncem. Tento medailon leží na rudé, zlatě lemované, pěticípé hvězdě, která je umístěna cípem dolů na bílém poli. Zpoza hvězdy vychází stříbrné kladivo a sekera a rudá vlajka, která překrývá horní dva cípy hvězdy. Na vlajce je stříbrným písmem napsáno heslo ПРОЛЕТАРИИ ВСЕХ СТРАН, СОЕДИНЯЙТЕСЬ! \"(Proletarii vsech stran, sojediňajtěs! / Proletáři všech zemí, spojte se!)\". Hvězda je obehnána zlatým dubovým věncem s červenou stužkou s nápisem C • C • C • P \"(SSSR)\". Stuha je červeno-bílo-červená s bílým lemem.\n\n"}
{"id": "240268", "url": "https://cs.wikipedia.org/wiki?curid=240268", "title": "Karwendel", "text": "Karwendel\n\nKarwendel (také Karvendl, historicky Garwendel a Gerwentil) je vápencové pohoří ležící svou větší částí v Rakousku ve spolkové zemi Tyrolsko a jen okrajově zasahuje do Německa (\"Bavorsko\"). Nejvyšším vrcholem je Birkkarspitze (2 749 m n. m.). Pohoří je tvořeno vápencem, který zde vymodeloval spoustu charakteristických útvarů, jako jsou věže, skalní brány, rozervané hřebeny a strmé stěny. Převyšuje údolí Innu o dva kilometry a budí tak dojem obrovské vápencové masy. Na jeho jižním okraji leží Innsbruck, hlavní město Tyrolska, kterému Karwendel tvoří působivou kulisu.\n\nNa jihu tvoří hranici tok řeky Inn. Západ odděluje potok Drahnbach od pohoří Wetterstein. Severní hranicí je údolí řeky Isar ležící na německém území. Údolí Achental s klenotem Tyrolska, jezerem Achensee, ohraničuje masiv Karwendelu na západě.\n\nV pohoří Karwendel jsou základními stavebními prvky vápenec a dolomit (dolomit zejména v Erlspitzgruppe). Hlavní hřeben je vytvořen ze silné vápencové lavice, která vytváří jeho mírné naklonění k jihu. Důsledkem geologického vrásnění jsou, na severní straně masivu, stěny až 1 000 metrů vysoké. Jižní strana pohoří je mírnější. Doliny modelované v době ledové masivními ledovci zde nejsou tak ostře vyřezány a nemají strmost severních stěn\n\nKarwendel má složitou a nejednotnou stavbu. Dělí se podle jednotlivých hřebenů na mnoho skupin.Na jihu je to hřeben Inntalkette (Hafelkarspitze, 2 634 m), který tvoří pozadí olympijskému Innsbrucku. Přímo středem pohoří se táhne ve směru západ – východ nejvyšší skupina pohoří Karwendelkette (Birkkarspitze, 2 749 m) na který severně navazuje Nörliche Karwendelkette (Östliche Karwendelspitze, 2 537 m). Na východě se jedná již o nižší skupiny Falkengruppe (Risser Falk, 2 413 m), Hinterau Vomperkette a mnoho dalších kratších a méně významných hřebenů.\n\nV pohoří Karwendel se nachází 125 vrcholů vyšších 2 000 m. Zde jsou jen nejvýznamnější z nich:\nJak tyrolská, tak bavorská část údolí Karwendeltal se nacházejí v chráněné přírodní oblasti. Tyrolská část oblasti \"Alpenpark Karwendel\" má rozlohu 730 km² a je pravděpodobně největší chráněná přírodní oblast Rakouska. Sousední bavorská \"Karwendel a Karwendelvorgebirge\" zaujímá plochu 190 km². V je přísně zakázáno táboření a pálení ohně.\n\nPohoří je zpřístupněno nejen turistickými stezkami, které jsou mnohdy nelehké (klettersteig), ale také soustavou silniček (většinou zákaz vjezdu), které bývají výborným terénem pro cyklisty (údolí Karwendeltal, Risstal, Bächental). Karwendel je odlišný svým divokým charakterem než sousední horské skupiny Severních vápencových Alp. Toto se projevuje především ve střední části pohoří. Charakteristické jsou zde velmi dlouhé neosídlené doliny, nacházející se velmi hluboko mezi jednotlivými hřebeny. Tím se hory stávají tiché a opuštěné, ne jako tomu bývá v mnohých jiných alpských střediscích.\nJen na málo vrcholů stoupají lehké cesty. Většina cest v Karwendelu, vedoucích do vyšších poloh, je uměle zajištěna. V zimě jsou oblíbené vrcholy předhůří Karwendelu (Schafreuter, Juifen, Schönalmjoch)zejména mezi skialpinisty. V jarní či letní sezóně to jsou zase Birkkarspitze a Seekarspitze.\n\nV pohoří Karwendel je rájem vyznavačů \"„železných cest“\". Zde pouze průřez těmi nejzajímavějšími:\n\n\nNěkteré vrcholy jako Hafelkarspitze (kabinová lanovka z Innsbrucku) jsou zpřístupněny lanovkami. V oblasti Reitherspitze vede dokonce na chatu Rosshütte (1751 m), z města Seefeld in Tirol, horská železnice. Odtud potom kabinová lanová dráha na vrchol Seefelder Joch (2 050 m). V jižní části města Mittenwald (911 m), na západě pohoří, šplhá až téměř k vrcholu Westliche Karwendelspitze (2 385 m) kabinová dráha \"Karwendelbahn\". Severozápadně od jezera Achensee jsou východní svahy vrcholu Schreckenspitze (2 022 m) zpřístupněny soustavou sedačkových lanovek.\n\nV pohoří Karwendel je spravováno 21 horských chat. Z toho 18 patří spolku Alpenverein německé či rakouské sekce. Většina chat je otevřena jen v létě a na podzim (od května či června do října). Chata Pleisenhütte je otevřená celoročně. V masivu najdeme také tři bivaky.\n\nNa jihu Karwendelu v údolí Innu je doprava dána dálnicí A12 a železniční tratí. Kvalitní silnice je vybudována také na západě. Z města Scharnitz zabíhá dvěma směry asi 15 km kvalitní asfaltové cesty. Tato je však přístupná pro automobily už kilometr za vstupní branou do Alpenparku.\nJedinou veřejně přístupnou silnicí vedoucí od severu (Vorderriß) vedoucí údolím Risstal (jediné celoročně osídlené údolí v Karwendelu) do srdce pohoří až na polany úzké doliny Großen Ahornboden. Silnice je celoročně sjízdná do osady Hinteriss (928 m). Odtud výše je otevřená od května až začátku zimy a platí se zde mýto. Celoroční kyvadlová autobusová doprava od jezera Tegernsee k jezeru Achensee a jeho správního sídla Pertisau. V létě jezdí autobus od Lenggries až do Eng (horský autobus ve vlastnictví RVO a Alpenvereinu – sekce Mnichov).\n\n"}
{"id": "240269", "url": "https://cs.wikipedia.org/wiki?curid=240269", "title": "Oberon Zell-Ravenheart", "text": "Oberon Zell-Ravenheart\n\nOberon Zell-Ravenheart (dříve Tim Otter Zall či Timothy Zell, známý také jako Otter G'Zell) (* 30. listopadu 1942 St. Louis), je zakladatel Církve všech světů a přední postava novopohanského hnutí. Byl raným stoupencem hlubinné ekologie, je tvůrce časopisu Green Egg (\"„Zelené vejce“\").\n\nS Richardem L. Cristiem založil 7. května 1962 Církev všech světů. K založení nové církve byli inspirováni románem Roberta Henleina \"Cizinec v cizí zemi\". Církev pojmenovali po duchovní organizaci popisovanou v knize. Zell se stal na počátku 60. let Nejvyšším knězem církve a zůstal jím až do konce devadesátých let.\n\n\n"}
{"id": "240271", "url": "https://cs.wikipedia.org/wiki?curid=240271", "title": "Jelení příkop", "text": "Jelení příkop\n\nJelení příkop (německy \"der Hirschgraben\") je přírodní rokle oddělující ostrožnu Pražského hradu od severního hradního předpolí. Příkop se rozkládá na ploše přes 8 ha podél potoka Brusnice od ulice \"U Brusnice\" k velké zatáčce Chotkovy estakády. Příkop je rozdělen na Horní a Dolní náspem Prašného mostu s tunelem pro pěší.\n\nV Jelením příkopě se konají příležitostně různé kulturní a společenské akce.\n\nRoklí protékal původně volně potok Brusnice, který byl později regulován a zčásti sveden do potrubí.\n\nZa Ferdinanda I. byl příkop přemostěn Prašným mostem, který spojoval Hrad s Královskou zahradou. Příkop původně sloužil jen jako obranná bariéra, ale za vlády císaře Rudolfa II. sem byla vysazena vysoká zvěř, která se zde lovila, odtud pak pochází jeho název. Chov jelenů údajně skončil za francouzské okupace Prahy v roce 1742, kdy byli všichni vystříleni. Za Marie Terezie byl most překryt sypaným valem, který příkop rozdělil na horní část o rozloze přes 3 ha a dolní část o velikosti více než 5 ha.\n\n8. května 1945 bylo na rampě nad Jelením příkopem německými vojáky zmasakrováno 21 českých zajatců a civilistů.\n\nV druhé polovině 20. století byl příkop pro veřejnost uzavřený. K zpřístupnění došlo až za prezidenta Václava Havla. Na rekultivaci Horního příkopu se v 90. letech podílel architekt Petr Hlaváček. Na konci května 1998 zde proběhl festival elektronické taneční hudby, na kterém vystoupili např. Transglobal Underground nebo The Orb. Dolní část byla poprvé zpřístupněna veřejnosti 5. června 1999. Dne 3. září 2002 byl otevřen tunel pro pěší skrz val Prašného mostu, postavený podle projektu Josefa Pleskota. Tak byla opět spojena horní a dolní část příkopu.\n\nDo této části lze sestoupit ze zahrady Na Baště Kyklopským schodištěm, dále z ulice U Brusnice pěšinou ve svahu, nebo také dvěma cestami přímo z Prašného mostu vpravo od vstupu na hradní nádvoří.\n\nNa dně příkopu se nachází louka a u ní bývalý domek medvědáře s medvědáriem, umělou jeskyní se dvěma zamřížovanými pseudogotickými portály a malou kamennou kašnou. Medvědárium nechal ve 20. letech 20. století zřídit T. G. Masaryk pro medvědy, které dostal darem od legionářů z Ruska, zaniklo v 50. letech. Naproti domku stojí pískovcová socha \"Ponocného\", dílo Franty Úprky, dar od studentů hořické kamenické školy \"k 75. narozeninám milovanému presidentovi čsl. republiky T. G. Masarykovi\", jak bylo uvedeno na podstavci. Původně stála uprostřed louky, kde po ní zbyl pískovcový základ a velký kruh v trávníku.\n\nDobu normalizace nepřežila grotta, umělá zřícenina s kašnou a dvojitým schodištěm, která byla v dobrém stavu přístupná ještě v roce 1969. Sloužila v těchto letech rovněž k odpočinku dobrovolným svatovítským zvoníkům (studentům a absolventům pražských vysokých škol) po mši a zvonění pro pana Františka Kardinála Tomáška ve významné církevní svátky. Místo je zarovnáno zasypaným severním svahem. Podobná úprava byla provedena s romantickými motivy a balvany z období prezidenta Masaryka na svahu východním u Prašného mostu.\n\nNad příkopem proti Šternberskému paláci je krásně opravená Masarykova vyhlídka, kde prezident Masaryk pod lipou odpočívával. Autorem je architekt Jože Plečnik. Vyhlídka nabízí nezvyklý pohled na areál Pražského hradu, Hradčany i na Petřín. Vede k ní cesta začínající proti domku medvědáře.\n\nZe zatáčky Chotkovy silnice sem vede asfaltová přístupová cesta uzavřená branou. Veřejný vstup je brankou ve zdi královské fíkovny (do níž je vstup z Královské zahrady nebo z Chotkových sadů) nebo brankou z horní části ulice Na Opyši. Do příkopu se schází po dřevěných lávkách vedoucích po svahu. Další přístup je vedle Prašného mostu z okraje Královské zahrady. Poblíž pěšího tunelu jsou dvě moderní plastiky z masivních, v jednoduchých tvarech opracovaných kamenných bloků od Kurta Gebauera, \"Maska\" a \"Pyramidální trpaslík\".\n\nV roce 2017 byly uzavřeny vstupy do dolní části Jeleního příkopu z ulic Na Opyši a Chotkova s poukazem na bezpečnostní opatření. Jelením příkopem tak již není možné projít v celé délce a některé z cest rekonstruovaných v 90. letech postrádají smysl.\n"}
{"id": "240272", "url": "https://cs.wikipedia.org/wiki?curid=240272", "title": "Sun Laj-jen", "text": "Sun Laj-jen\n\nProf./Dr. Sun Laj-jen (; *1957, Peking) je čínský vědec, který v letech 2004 až 2010 předsedal Čínské národní vesmírné agentuře (CNSA). Poté ho vystřídal Čchen Čchiou-fa.\n\n"}
{"id": "240273", "url": "https://cs.wikipedia.org/wiki?curid=240273", "title": "Alexandr Ivanovič Oparin", "text": "Alexandr Ivanovič Oparin\n\nAlexandr Ivanovič Oparin (; – 21. dubna 1980) byl ruský a sovětský biolog a biochemik, autor jedné z teorií vzniku života na Zemi procesem abiogeneze (chemické evoluce), tzv. hypotézy koacervátů.\n\nDefinoval (1922) a publikoval (1924) tzv. hypotézu koacervátů – teorii postupného vzniku života na Zemi z anorganických látek (abiogeneze), a to nejprve chemickými reakcemi, biochemickým procesem a nakonec biologickou cestou (evoluce, fylogeneze, ontogeneze, dědičnost, výběr). První fáze této hypotézy – přeměna anorganických látek na jednoduché organické – byla ověřena v roce 1952 v experimentu Stanleya Millera a Harolda Ureya. Výsledky experimentu byly zveřejněné v roce 1953 v University of Chicago.\n\nV současné době byla teorie koacervátů jako celek opuštěna, protože neumí vysvětlit vznik genetického kódu, DNA apod.\n\nOparin byl nositelem titulů hrdina socialistické práce (1969), laureát Leninovy ceny (1974), držitel Lomonosovy zlaté medaile (1979) za výjimečné úspěchy v biochemii. Byl také oceněn pěti Leninovými řády.\n\nVýběr z Oparinových děl.\n"}
{"id": "240275", "url": "https://cs.wikipedia.org/wiki?curid=240275", "title": "Green Egg", "text": "Green Egg\n\nGreen Egg (česky \"Zelené vejce\") je časopis publikovaný Církví všech světů, který se zabývá se novopohanstvím. Jeho zakladatel je Oberon Zell-Ravenheart. Časopis vycházel od roku 1968 do roku 2000 a v roce 2007 začal vycházet znovu. \n\n\n"}
{"id": "240278", "url": "https://cs.wikipedia.org/wiki?curid=240278", "title": "Viliam Schrojf", "text": "Viliam Schrojf\n\nViliam Schrojf (2. srpna 1931, Praha – 1. září 2007, Bratislava) byl slovenský fotbalový brankář, reprezentant Československa, v jehož barvách se významně zasloužil o zisk stříbrné medaile na Mistrovství světa v kopané v roce 1962 v Chile. Byl přezdíván „černá kočka“.\nSchrojf se narodil v Praze, kde také začal hrát kopanou mezi dospělými v klubu Admira Praha XIII. (1949 – 1952). Po vojenské prezenční službě, kterou absolvoval jako brankář Křídel vlasti Olomouc, hrál od roku 1955 deset sezón v slovenském klubu Slovan Bratislava a poslední sezónu na domácích hřištích zažil v týmu Lokomotiva Košice. Schrojf sehrál celkem 240 ligových zápasů. Jako zasloužilému reprezentantovi mu bylo r. 1967 umožněno zahraniční angažmá. Jednu sezónu hrál v Austrálii za Slavii Melbourne, v letech 1973 – 1977 byl ještě hrajícím trenérem v rakouském týmu ASV Kittsee.\n\nDo Slovanu Bratislava přišel v zimě roku 1955, když trenér Leopold Šťastný budoval nové mužstvo, které mělo navázat na úspěchy týmu z přelomu 40. a 50. let. Ještě roku 1955 pomohl k zisku dalšího titulu Slovanu Bratislava. Po deset let byl prvním brankářem týmu; z jeho náhradníka Alexandera Vencela se po jeho odchodu stala nová československá brankářská hvězda.\nZa reprezentaci Československa nastoupil celkem ve 39 zápasech, reprezentoval na třech mistrovstvích světa (1954, 1958, 1962) – r. 1954 a 1958 jako náhradník do zápasů nezasáhl. Premiéru si v národním dresu odbyl v nešťastném zápase s Maďarskem (1:5), kdy nahradil 4. října 1953 do druhého poločasu Imricha Stacha. Nejslavnější byla jeho účast na MS v Chile 1962, na němž byl vyhlášen nejlepším gólmanem šampionátu. Kromě toho se podílel na úspěchu Československa na prvním Mistrovství Evropy v kopané r. 1960. S reprezentací se rozloučil v nepovedené kvalifikaci pro MS 1966, kde nás porážka s Rumunskem stála účast ve finálovém turnaji.\n\nViliam Schrojf se umístil v anketě o nejlepšího slovenského sportovce 20. století na 19. místě a v roce 2003 ho UEFA zařadila mezi 50 nejlepších fotbalistů posledního půlstoletí.\n\n"}
{"id": "240279", "url": "https://cs.wikipedia.org/wiki?curid=240279", "title": "Kamov Ka-52", "text": "Kamov Ka-52\n\nKamov Ka-52 Alligator (v kódu NATO: \"Hokum-B\") je ruský dvoumístný bitevní vrtulník, schopný operací za každého počasí, odvozený z jednomístného typu Kamov Ka-50 (v kódu NATO: \"Hokum-A\"). Prototyp byl zalétán v roce 1997 a v roce 2010 převzala ruská armáda první čtyři operační kusy. Ruské ozbrojené síly zatím objednaly 30 strojů.\n\nPro Ruskem objednané vrtulníkové výsadkové lodě třídy \"Mistral\" byla vyvinuta palubní verze Ka-52K. Po stornování dodání plavidel Francií a prodeji obou postavených výsadkových lodí Egyptskému námořnictvu bylo Egyptem objednáno 46 bitevních vrtulníků Ka-52K.\n\nKořeny tohoto typu lze hledat v 70. letech 20. století, kdy ruské velení začalo uvažovat o vývoji náhrady bitevního vrtulníku Mil Mi-24. Od počátku 80. let pak začaly konstrukční kanceláře Mil a Kamov pracovat na svých projektech nových bitevních vrtulníků, ze kterých vzešly typy Kamov Ka-50 a Mil Mi-28. Jednomístný Ka-50 se stal vítězem soutěže, jeho operační zkoušky v letech 1999–2000 však vedly k požadavku na vývoj dvoumístného vrtulníku uzpůsobeného pro noční operace (pilot Ka-50 byl značně přetížený i při operacích ve dne). Kamov proto nabídl od roku 1994 vyvíjenou dvoumístnou verzi Ka-50 označenou Ka-52. U ní byla přepracována zejména přední část stroje (MiL přitom pracoval na noční verzi MiL-28N).\n\nPrvní prototyp Ka-52, upravený ze sériového Ka-50, se představil v roce 1996 na zbrojní výstavě Aero India 96 (Indie je potenciálním zahraničním uživatelem typu). Prototyp poprvé vzlétl 25. července 1997. Druhý prototyp byl pro nedostatek finančních prostředků zalétán teprve 27. června 2008 a třetí v říjnu 2008. Ruské letectvo si přitom jako hlavní typ vybralo stroje Mil Mi-28N, přesto ale zadalo výrobu obou konkurentů. Ka-52 má přitom sloužit zejména pro speciální operace armády a pro potřeby ruského námořnictva, které je hodlá provozovat z paluby čtyř objednaných výsadkových lodí třídy \"Mistral\".\n\nPrvní čtyři bitevní vrtulníky Ka-52 převzala ruská armáda dne 28. prosince 2010. Stroje byly zařazeny ke 4. středisku bojové přípravy a výcviku leteckého personálu. Do roku 2012 by mělo být dodáno všech prozatím objednaných 30 kusů. Vývoj vrtulníků ale stále pokračuje. Aktuálně je trápí zejména nízká životnost speciálního avionického a optoelektronického vybavení.\n\nKa-52 je vybaven multifunkčním elektronickým letovým, navigačním a zbraňovým systémem, má pasivní i aktivní vyhledávací systémy, které umožňují lokalizovat a zničit cíle za všech povětrnostních podmínek, ve dne i v noci.\n\nZ typu Ka-50 byla převzata střední a zadní část vrtulníku (oba typy sdílí až 80% konstrukčních dílů a skupin). Přední část trupu obsahuje dvoumístnou kabinu s vystřelovacími sedačkami Zvezda K-37-800 umístěnými vedle sebe. Posádku vrtulníku tvoří dvě osoby. První je pilot-velitel stroje a druhou pilot-navigátor-operátor zbraňového systému. Oba mají k dispozici plnohodnotné řízení, čtyři multifunkční displeje a dva menší displeje (velitel má též průhledový displej HUD).\n\nV kulovém pouzdru pod přídí je elektro-optický pozorovací systém TOES-520 vybavení televizní a termovizní kamerou. Vrtulník je dále vybaven centrálním bojovým systémem Argument-2000 (piloti mají přilbové zaměřovače), systémem ochrany vrtulníku L370 Vitebsk a zbraňovým řídícím systémem SUO-806P. Palubní radiolokátor je typu Phazotron Arbalet-52.\n\nZákladní výzbrojí vrtulníku je rychlopalný kanón 2A42 ráže 30 mm s celkovou zásobou 470 nábojů, umístěný na pravoboku. Dále může nést až 2000 kg podvěsné výzbroje na čtyřech podkřídlových závěsnících a dvou závěsnících na koncích křídel. Neseny mohou být například bloky neřízených raket, kulometné a kanónové kontejnery, bomby a pumové kontejnery, protitankové řízené střely 9M120/9M220 Ataka, protizemní střely Ch-25ML či protiletadlové řízené střely Igla-V a R-73. Na koncích křídel jsou umístěny rovněž výmetnice klamných cílů.\n\nVrtulník pohánějí dva turbohřídelové motory Klimov VK-2500 o maximálním výkonu po 1987 kW. Motory roztáčí dva souosé protiběžné rotory o průměru 14,5 m, každý s trojicí kompozitových listů. Je to řešení typické pro vrtulníky společnosti Kamov. Palivo je neseno ve dvou samosvorných hlavních nádržích, přičemž je možné podvěsit též čtyři přídavné palivové nádrže.\n\n\n\n\n\n\n"}
{"id": "240280", "url": "https://cs.wikipedia.org/wiki?curid=240280", "title": "Bakteriochlorofyl", "text": "Bakteriochlorofyl\n\nBakteriochlorofyl je fotosyntetický pigment vyskytující se ve fotosyntetizujících bakteriích místo klasického chlorofylu. Vyskytuje se zejména u purpurových bakterií či u kmene Chlorobi.\n\nV bakteriích se vyskytují bakteriochlorofyly a, b, c, d, e a g, bakteriochlorofyl f nebyl v přírodě prokázán. Bakteriochlorofyly c a d jsou odvozeny od chlorinu (1 redukovaný pyrrolový kruh), ostatní od bakteriochlorinu (2 redukované pyrrolové kruhy), což jsou cyklické látky patřící mezi porfyriny, které vážou hořčík.\n"}
{"id": "240283", "url": "https://cs.wikipedia.org/wiki?curid=240283", "title": "Lucie Vondráčková", "text": "Lucie Vondráčková\n\nLucie Vondráčková (* 8. března 1980 Praha) je česká zpěvačka, herečka, dabérka a textařka.\n\nVystudovala hudebně-dramatický obor na pražské konzervatoři a úspěšně zakončila i studium kulturologie na Filozofické fakultě UK diplomovou prací \"„Tradice české pohádky v československé kinematografii“\" (Mgr., 2005). Titul doktor filozofie získala obhajobou práce \"„Pohádky v československé kinematografii“\" (PhDr., 2006).\n\nPoprvé se před kamerou objevila ve svých devíti letech a jako herečka nyní pracuje v Kanadě, kde v hlavních úlohách hraje ve filmech určených pro diváky po celém světě.\n\nV roce 2018 dostala hlavní roli v komedii “ The Perfect Kiss” a do roku 2020 připravuje další snímek “Hotel Limbo”.\n\nLucie Vondráčková je aktivním členem prestižní herecké asociace ACTRA.\n\nJejí úplně herecké začátky spadají do roku 1991, kdy hrála v seriálu Ludvíka Ráži \"Území bílých králů\", později v seriálu Václava Vorlíčka \"Arabela se vrací aneb Rumburak králem Říše pohádek\".\n\nV roce 1992 se stala moderátorkou pořadu pro děti a mládež \"Marmeláda\" a o rok později vydala své první stejnojmenné album \"Marmeláda\".\n\nHrála ve třech filmech režiséra Juraje Jakubiska – \"Nejasná zpráva o konci světa\", \"Bathory\" (v obou filmech se její postava jmenovala Lucie) a \"Post coitum\", dále pak ve filmu \"Labyrint\". Posledním filmem jsou zatím Babovřesky, komedie Zdeňka Trošky. \n\nZlomovým rokem v její herecké kariéře se stal rok 1992, kdy dostala malou roli v Národním divadle ve hře \"Saténový střevíček\" s Libuší Šafránkovou.\nV Divadle Rokoko ztvárnila během osmi let např.: Shakespearovu Julii, Aňu ve \"Višňovém sadu\", Johanku z Arku ve \"Skřivánkovi\", Mary Warrenovou v \"Čarodějkách ze Salemu\", Alici ve hře \"Na dotek\" a další. V divadelním spolku Kašpar hrála trojroli Anny, královny Markéty a písaře v \"Richardu III.\"\nV muzikálu \"Excalibur\" ztělesňovala Morganu. Její muzikálovou rolí byla například i Hanka ve \"Starcích na chmelu\" (Divadlo Milénium) nebo Karin v muzikálu \"Touha\" (Divadlo Kalich).\n\nVěnuje se i dabingu a práci v rozhlase (Polepšovna na konci vesmíru, Hra snů, Bouřka, O Rubáškovi), za kterou získala ocenění Neviditelný herec 2011.\n\nV letech 2009, 2010, 2012, 2013 a 2014 zvítězila v divácké anketě TýTý v kategorii zpěvačka.\n\nOd roku 2010 se Lucie věnuje hraní převážně v anglicky mluvících filmech a mezi americké interprety se zařazuje jako herečka ve filmech” The Last Holiday”, “Joan Of Arc” anebo “Hotel Limbo”.\n\n\n\n\n\n\n\nCD – \"Marmeláda\" * \"Rok 2060\" * \"Atlantida\" * \"Malá mořská víla\" * \"Mayday\" * \"Boomerang\" * \"Pelmel\" * \"Fénix\" * \"Dárek\" * \"Oheň\" * \"Duety\" * \"Růže\"\n\nCD – \"Marmeláda\" * \"Atlantida\" * \"Malá mořská víla\" * \"Boomerang\" * \"Pelmel\" * \"Fénix\" * \"Dárek\" * \"Oheň\" * \"Duety\" *\n\nOcenění od firmy Tommü Records za 300 000 prodaných nosičů u tohoto vydavatelství.\n\n\n\nPochází z muzikantské rodiny, její otec Jiří Vondráček je herec, zpěvák, matka Hana Sorrosová je textařka, teta Helena Vondráčková zpěvačka české pop music. \n\nLucie má na kontě více jak deset alb, která získala ocenění Zlatá nebo i Platinová deska za jejich prodej. V anketě Český slavík se od roku 2007 umísťuje v první trojici interpretek, přičemž v letech 2008–2014 je vždy na druhém místě.\n\nZ manželství s Tomášem Plekancem má dva syny Matyáše a Adama. Starší Matyáš Plekanec se narodil 4. prosince 2011 v kanadském Montrealu 23. června 2015 se narodil druhý syn Adam.\n6. srpna 2018 manželé Plekancovi oznámili rozvod po 7 letech manželství. V září 2019 v Kanadě se manželé rozvedli.\n\n\n"}
{"id": "240286", "url": "https://cs.wikipedia.org/wiki?curid=240286", "title": "Mount Saint Elias", "text": "Mount Saint Elias\n\nMount Saint Elias (česky \"hora svatého Eliáše\") je druhá nejvyšší hora ve Spojených státech amerických a Kanadě, ležící na hranicích Aljašky a Yukonu. Americká strana hory se nachází v Národním parku Wrangell-St. Elias, zatímco kanadská strana je součástí Národního parku Kluane. Ten leží o 40 km jihozápadě od hory Mount Logan, nejvyšší hory v Kanadě.\n\nMount Saint Elias se zvedá na pouhých 16 km z vod fjordu Taan Fjord nedaleko Icy Bay do výšky 5489 m a převyšuje ho tak o téměř 5000 m. Toto dává vrcholu nesmírnou vertikální mohutnost, srovnatelnou s Denali (\"Mount McKinley\") nebo s vrcholy v Himálaji. Je zde největší samostatný, jednolitý ledovec na Aljašce, nazvaný \"Malaspina\". Ledovec má plochu přes 2500 km² a teče směrem k oceánu do něhož se vlévá. Mount Saint Elias leží v území, kde se zvedá a roste země nejrychleji na světě. Ročně se zvedá o 4 cm, což je rychleji než nehty na lidských prstech. V průměru jsou zde tři zemětřesení denně. V roce 1899 dokonce jedno zemětřesení zvýšilo zemi o více jak 10 m během necelých dvou minut.\n\nJméno hory v jazyce Tlingit je \"Yaas'eit'aa Shaa\", znamenající „hora za Icy Bay“ a občas je nazývána \"Shaa Tléin\" v překladu něco jako „Velká hora“.\n\nHoru jako první Evropan spatřil 16. července 1741 průzkumník a badatel Vitus Bering z Ruska s pár svými pomocníky. Někteří dějepisci hovoří o tom, že hora byla pojmenována právě Beringem, jiní zase věří, že topografové v 18. století pojmenovali vrchol po mysu Cape Saint Elias.\n\nMount Saint Elias byla poprvé vylezena 31. června 1897 expedicí vedenou slavným cestovatelem Luigi Amadeo di Savoia, vévodou savojským, (který také jako první zkoumal standardní cestu Abruzziho hřebenem na K2) spolu s horským fotografem Vittorio Sellou.\n\nDruhý výstup se podařil až roku 1946, kdy skupina z horského klubu \"Harvard Mountaineering Club\" v sestavě Molenaar, jeho bratr Cornelius, Andrew a Betty Kauffmanovi, Maynard Miller, William Latady, a Benjamín Ferri (tato expedice byla na svou dobu neobvyklá pro účast ženy), lezla na vrchol jihozápadním hřebenem. William Putnam, který byla také členem expedice na vrchol nevylezl. Horolezci postavili celkem 11 táborů. Vystupovali na horu od Icy Bay.\n\nI dnes je Mount Saint Elias velmi zřídka lezenou horou. Díky své poloze takřka na břehu oceánu jsou většinou na ní a v okolí velmi špatné povětrnostní podmínky, ztěžující výstup.\n\nMount Saint Elias je zcela odlehlá hora. K hoře se lze dostat pouze leteckou dopravou. Letadla či vrtulníky vybavené lyžemi mají základny v Haines Junction, Silver City a Burwash Landing v Yukonu a v Yakutatu a Chitina River na Aljašce.\n\n"}
{"id": "240288", "url": "https://cs.wikipedia.org/wiki?curid=240288", "title": "Československá hokejová liga 1956/1957", "text": "Československá hokejová liga 1956/1957\n\n14. ročník československé hokejové ligy 1956/57 se hrál pod názvem I. liga.\n\n14 účastníků hrálo v jedné skupině dvoukolově systémem každý s každým. Vzhledem k plánovanému snížení počtu účastníků poslední dvě mužstva sestoupila přímo, mužstva na 11. a 12. místě hrála kvalifikaci o setrvání v lize.\n\n\nJiří Kolouch (25/1,96),\nZdeněk Trávníček (1/5,00) –\nLadislav Chabr (20/1/2/-),\nJan Kasper (26/13/7/-),\nFrantišek Mašlaň (21/1/0/-),\nLadislav Olejník (20/1/2/-),\nRudolf Potsch (13/1/0/-),\nBohuslav Sláma (3/0/0/0) –\nSlavomír Bartoň (26/20/21/-),\nVlastimil Bubník (22/19/18),\nBronislav Danda (24/22/13/-),\nZdeněk Návrat (25/17/9/-),\nVáclav Pantůček (29/27/22/-),\nJaroslav Pavlů (11/1/3/0),\nBohumil Prošek (24/14/5/-),\nRudolf Scheuer (23/4/2/-),\nKarel Šůna (24/5/3/-),\nFrantišek Vaněk (25/10/15/-),\nJiří Zamastil (5/1/1/-) –\ntrenér Vladimír Bouzek\n\n\n\n"}
{"id": "240289", "url": "https://cs.wikipedia.org/wiki?curid=240289", "title": "Kamov Ka-27", "text": "Kamov Ka-27\n\nKamov Ka-27 (v kódu NATO „Helix“) je sovětský, resp. ruský vrtulník, který byl zkonstruován jako náhrada za starší stroj Kamov Ka-25. První prototyp vzlétl v prosinci roku 1973 a krátce na to byla zahájena jeho sériová výroba. Ka-27 slouží v různých obměnách pro vojenské i civilní účely nejen v Rusku, ale i v dalších zemích.\n\nVývojem vrtulníků pro sovětské námořnictvo se v SSSR tradičně zabývala konstrukční kancelář N. I. Kamova. První vrtulníky z této kanceláře, Ka-10 a Ka-15, nebyly příliš úspěšnými stroji. Až Ka-25, zavedený do služby v roce 1971, byl prvním plnohodnotným sovětským protiponorkovým vrtulníkem, i když za západními ekvivalenty stále zaostával. Tento stroj měl několik významných nedostatků, včetně malé nosnosti a slabého doletu. Vzhledem k tomu, že v poměrně krátkém období havarovaly více než dvě desítky vrtulníků tohoto typu, byl Ka-25 považován za jedno z nejnebezpečnějších letadel sovětského námořního letectva. Provozování těchto vrtulníků však ukázalo, že při ochraně bojových lodí plní nezastupitelnou roli. Tyto stroje se mimořádně osvědčily při hledání a sledování nepřátelských ponorek. Zároveň jejich nasazení umožnilo námořníkům vyvinout jasné a přiměřené požadavky pro tuto třídu vrtulníků.\n\nNa základě výše uvedených skutečností není překvapující, že již v roce 1969 začala kancelář N. I. Kamova pracovat na vytvoření nového palubního vrtulníku s vylepšenými vlastnostmi. 15. května 1970 se uskutečnilo setkání admirála Gorškova, vrchního velitele sovětského námořnictva, s hlavním konstruktérem sovětských námořních vrtulníků Kamov. Gorškov byl horlivým zastáncem dalšího rozvoje námořního letectva, proto během jeho vedení dostaly takové projekty plnou podporu. Navíc v té době už v Sovětském svazu probíhaly práce na vytvoření nových letadlových lodí projektu 1143, které potřebovaly palubní vrtulník s lepšími charakteristikami.\n\nPrototyp nového vrtulníku, který dostal označení Ka-252, se poprvé vznesl do vzduchu 8. srpna 1973 a v 24. prosince téhož roku absolvoval svůj první let. Další testování však bylo ve skluzu a tak letové zkoušky etapy A probíhaly následující čtyři roky. V tomto období se uskutečnilo 2197 letů, přičemž vrtulníky strávily ve vzduchu 1396 hodin. Po úspěšném ukončení testovací etapy etapy A začala etapa B, v jejímž rámci bylo provedeno dalších 464 letů. Během těchto zkoušek se objevily problémy s motory, převodovkami a palubním vybavením. Po odstranění těchto nedostatků se uskutečnily námořní zkoušky, během kterých bylo provedeno 109 vzletů a přistání na palubách letadel projektu 1134 a 1143. Až potom byla spuštěna sériová výroba a v roce 1979 začaly přicházet nové vrtulníky k bojovým útvarům. 14. dubna 1981 byl vrtulník zařazen do služby a dostal označení Ka-27.\n\nRoku 2013 získala společnost Kamov zakázku na komplexní modernizaci osmi protiponorkových vrtulníků Ka-27PL na novou verzi Ka-27M. Vrtulníky mají novou elektroniku, senzory i radary. První kus vstoupil po dvouletém odkladu v prosinci 2016.\n\nVrtulník Ka-27 je charakteristický dvojicí koaxiálních protichůdně rotujících trojlistých rotorů. Jádra listů jsou vyrobeny z titanu a samotné čepele jsou vyrobeny ze skelných vláken. Pohon stroje zajišťují dva motory TV3-117KM o výkonu 2230 koňských sil, namontované v horní části trupu.\n\nTrup vrtulníku je celokovový, přičemž je vyroben ze slitin hliníku. V jeho přední části je osádka kabiny a nákladní kabina. Konstrukce trupu je do značné míry podobná konstrukci Ka-25, ale liší se o něco většími rozměry a kapacitou.\n\nČtyřbodový podvozek není zatahovatelný. Na Ka-27 mohou být nainstalovány ližiny. Pro možnost nouzového přistání na vodě se na bocích trupu nacházejí dva balóny, které se dokáží naplnit vzduchem za pět až šest sekund. Po přistání pomocí balónů je vrtulník schopen vydržet na vodě jen v omezeném čase, který však stačí na evakuaci posádky.\n\nProtiponorkové vybavení Ka-27 se skládá z automatizovaného vyhledávacího a zaměřovacího systému Osminog, jakož i autonomních vyhledávacích nástrojů, mezi které patří přijímací a indikační zařízení A-100 Pachra a detektor magnetických anomálií APM-73V. Vrtulník může vzít na palubu 36 sonarových bójí RGB-NM a RGB-NM-1. Pachra zpracovává signály z bójí na vzdálenost 36-40 km, jestliže vrtulník letí ve výšce 100 m a na vzdálenost 90-115 km, jestliže vrtulník letí ve výšce 1000 m.\n\nDetektor magnetických anomálií APM-73V dokáže detekovat ponorky na vzdálenost 400 m. Jde však o teoretické maximum, které závisí na magnetického pole ponorky. V jednom případě například sovětský vrtulník Mi-14PL, vybaven stejným magnetometrem typu APM-73V, proletěl přímo nad U-209, přičemž vůbec nezaregistroval přítomnost této ponorky. Důvodem byl fakt, že trup U-209 byl vyroben z nízko magnetické oceli.\n\nVýzbroj Ka-27PL se skládá z protiponorkových torpéd AT-1MV, raket APR-23 a volně padajících pum PLAB různé ráže.\n\n\n\n\n\n\n\n\n\n\n\n"}
{"id": "240290", "url": "https://cs.wikipedia.org/wiki?curid=240290", "title": "Kamov Ka-25", "text": "Kamov Ka-25\n\nKamov Ka-25 (V kódu NATO: \"Hormone\") byl námořní vrtulník, který byl vyvinut v 60. letech 20. století zejména pro účely protiponorkového boje. První prototyp stroje vzlétl 26. dubna 1963 (jiné zdroje uvádějí 20. července 1961), do služby byl zaveden až v letech 1971/1972. Kromě původního stroje se vyráběly i další verze pro vojenské i civilní účely. Vrtulníky sloužily zejména na palubách sovětských vojenských lodí. V současné době jsou využívány pouze v ozbrojených složkách Sýrie.\n\n\nSoučasní\n\nDřívější\n\n\n\n\n\n"}
{"id": "240291", "url": "https://cs.wikipedia.org/wiki?curid=240291", "title": "David V. Barrett", "text": "David V. Barrett\n\nDavid V. Barrett je britský spisovatel, autor mnoha prací na religionistická a ezoterická témata. Pravidelně přispívá do časopisů The Independent, Fortean Times, a Catholic Herald. Píše také knižní kritiky, zejména na knihy z oblasti science fiction.\n\n\"Čtení z ruky\", 1997\n\"Grafologie\", 1997\n\"Numerologie\", 1997\n\"Runy\", 1998\n\"Sekty, kulty & alternativní náboženství\", 1998\n\"Tarot\", 1998\n\"Výklad snů\", 1998\n"}
{"id": "240293", "url": "https://cs.wikipedia.org/wiki?curid=240293", "title": "Jerzy Sabela", "text": "Jerzy Sabela\n\nJerzy Sabela též Jiří Sabela (25. ledna 1860 — 6. února 1927) byl jednou z význačných postav hnutí \"otevřených bratří\" (v ČR působících pod názvem Křesťanské sbory).\n\nV jeho domě v Třanovicích se od roku 1910 scházel první sbor otevřených bratří na Těšínsku.\n\nJe pohřben na evangelickém hřbitově v Třanovicích.\n"}
{"id": "240295", "url": "https://cs.wikipedia.org/wiki?curid=240295", "title": "Metro v Krasnojarsku", "text": "Metro v Krasnojarsku\n\nMetro v Krasnojarsku se začalo budovat 17. října 1995. Jeho výstavba se několikrát zastavila a datum zprovoznění prvního úseku se neustále posouvalo. Firma, která na stavbě pracovala (OAO Bamtonnělstroj), počítala s rokem 2009.\n\nNejprve se stavělo celkem 3 roky, vybudovalo se však pouze 500 m trati první linky. Roku 1998 se totiž objevily první problémy s financováním, město zastavilo nezbytný přísun peněz. O rok později se situace rychle zdramatizovala, když ředitel společnosti Krasnojarskmetrostroj ( , pozdější OAO Bamtonnělstroj ) pohrozil možnou ekologickou katastrofou.\n\nNakonec roku 2004 město zařídilo půjčku. V této době byl již rozpracován úsek mezi stanicemi Vysotnaja ( ) a Kopylova ( ). O rok později zajistila federální vláda finanční prostředky ve výši 144 milionů rublů, roku 2006 dokonce 230,2 mil. rublů. Mohlo se tak začít budovat tunely ještě dále na východ, až ke stanici Vokzalnaja.\n\nPrvní úsek tak má mít nyní jen tři stanice (Vysotnaja, Kopylova a Vokzalnaja; další dvě – Prospekt Revoljuciji a Prospekt Mira – měly být tedy vybudovány později, roku 2014) a depo. Provoz po celém 5,2 km dlouhém úseku bude však pouze kyvadlově v jedné koleji.\n\nNa začátku roku 2015 guvernér Krasnojarského kraje V. A. Tolokonskij nařídil stavbu z důvodů velkých nákladů pozastavit do roku 2020 a zaměřit se na výstavbu povrchových zařízení.\n\n"}
{"id": "240296", "url": "https://cs.wikipedia.org/wiki?curid=240296", "title": "Pretzel hogtie", "text": "Pretzel hogtie\n\nPreclíkový kozelec (anglicky \"Pretzel hogtie\") je extrémně tvrdá forma spoutání do kozelce.\n\nSpoutaná osoba leží na břiše s rukama za zády. Zápěstí, kolena, kotníky, chodidla a palce u nohou má pevně spoutány k sobě. Kolem prsou a přes ramena je opatřena postrojem z provazu, jehož centrální uzel je umístěný mezi lopatkami a slouží jako úchytný bod. V ústech má roubík a má zavázané oči. Pouta na zápěstí má pevně přivázána k poutům na kotnících a chodidla k ramennímu postroji. Přivazování se provádí velmi pevně; provaz se utáhne tak, že se svazované tělo prohne do oblouku. Dalším provazem se přiváže zadní části roubíku nebo pásky přes oči k palcům u nohou a opět se pevně utáhne, takže drží hlavu i s krkem vzadu v záklonu.\n\nDvě části takto spoutaného těla vyvozují silný tah na provaz, kterým jsou přivázána. Jsou to spoutané, dozadu ohnuté nohy, a hlava. Tah spoutaných nohou je rozložen přivázáním k zápěstím a ramennímu postroji, někdy i k loktům (jsou-li spoutané; potom pouta tvoří další opěrný bod), protože nejslabším článkem jsou zápěstí. Zakloněná hlava vyvozuje tah na spoutané palce u nohou, avšak ty jsou odolné i vůči silnému tahu. Zde je namáhána hlava (a krk) v místě přivázání, zejména jsou-li palce připoutány k roubíku nebo pásce vedené přes oči. Nemá-li být spoutání trýznivé, je vhodné palce připoutat k roubíku s postrojem nebo k masce, protože se tah zakloněné hlavy lépe rozloží na tvář (viz bondáž hlavy).\n\nJsou-li zápěstí připoutána ke kotníkům, jsou tažena dozadu za ramena. To způsobí oddálení loktů od sebe, takže nelze spoutat lokty k sobě (bondáž loktů). Lze-li lokty spoutat, je spoutání ještě tvrdší.\n\nVětšina lidí nedokáže vytrvat v takové poloze. Jen velmi málo jich vydrží delší dobu. Spoutání může být velmi bolestivé a může snadno vést k poranění, pokud není osoba spoutána správně a není pod nepřetržitým dohledem.\n\n"}
{"id": "240297", "url": "https://cs.wikipedia.org/wiki?curid=240297", "title": "Kamov Ka-60", "text": "Kamov Ka-60\n\nKamov Ka-60 \"Kasatka\" (: Камов Ка-60 Касатка, Kosatka) je ruský víceúčelový vrtulník z 90. let 20. století. Jde o první sériový typ konstrukční kanceláře Kamov, který nemá dva souosé nosné rotory. Let prvního civilního stroje označeného jako Ka-62 se datuje do roku 1993. První prototyp vojenské verze vzlétl 24. prosince 1998, sériová letadla byla zavedena do silových složek Ruska roku 2001.\n\nKa-60\nKa-60U\nKa-60K\nKa-60R\nKa-62\nKa-64 Sky Horse\n\n74 objednaných \n\nObjednáno 14 Ka-62 + 20 plánováno\n\n\n\n"}
{"id": "240298", "url": "https://cs.wikipedia.org/wiki?curid=240298", "title": "Matthew Hopkins", "text": "Matthew Hopkins\n\nMatthew Hopkins († r. 1647) byl anglický inkvizitor.\n\nTento muž odsoudil k smrti za čarodějnictví kolem 260 osob, což bylo nejvíce ze všech anglických inkvizitorů v dějinách. Protože v Anglii bylo zakázáno tradiční fyzické mučení, vymyslel vlastní způsob, a to mučení nespavostí (torturae insomniae), což spolu s odpíráním jídla a pití nedokázal nikdo vydržet déle než 4 dny. První obětí byla jednonohá stařena Elisabeth Clarková.\n\nVydal též knihu \"The Discovery of Witches\" (\"Odhalování čarodějnic\").\n\nHopkins zemřel zřejmě na tuberkulózu 12. srpna 1647 v Manningtree v Essexu.\n\n\n"}
{"id": "240299", "url": "https://cs.wikipedia.org/wiki?curid=240299", "title": "Ostřice přítupá", "text": "Ostřice přítupá\n\nOstřice přítupá (\"Carex obtusata\") je druh jednoděložné rostliny z čeledi šáchorovité (\"Cyperaceae\").\n\nJedná se o drobnou rostlinu, dosahuje výšky pouze 10-25 cm. Je vytrvalá a vytváří výběžky, ze kterých vyrůstají jednotlivě lodyhy, je netrsnatá. Listy jsou střídavé, přisedlé, s listovými pochvami. Čepele listu jsou pouze 0,5-2,5 mm široké, většinou kratší než fertilní lodyha. Pochvy bezčepelných listů na bázi rostliny jsou purpurové. Ostřice přítupá patří mezi jednoklasé ostřice, to znamená, že na vrcholu lodyhy je pouze 1 klásek. Je to rostlina jednodomá, v horní části klásku se nacházejí samčí květy, v dolní samičí. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je asi 2,5-3,8 mm dlouhá, žlutohnědá, na vrcholu zúžená v krátce dvouzubý zobánek. Každá mošnička je podepřená plevou, která je hnědá s bělomázdřitým (hyalinním) okrajem. Počet chromozómů: 2n=52.\n\nJe to kontinentální druh. Souvisle je rozšířena na Sibiři, na východ až po Čukotku, na jih zasahuje v Asii až po severní Mongolsko a severní Čínu. Dále je rozšířena na Aljašce, v Kanadě a USA. V Evropě jsou jen ojedinělé lokality, patrně reliktního charakteru, např. v Německu, ve Švédsku, v Bělorusku a na Ukrajině a nově objevená v ČR. Mapka rozšíření viz zde: .\n\nJe známa pouze z Moravy, a to z kopce Malá Horka u obce Vícov a z NPP Za Hrnčířkou u obce Ohrozim, oboje se nachází na Prostějovsku. Ostřice přítupá je nový druh pro flóru ČR, který na lokalitách našel Ing. Radomír Řepka, Ph.D. v roce 2004. Je to asi relikt z pozdního glaciálu či raného postglaciálu. Na lokalitě se zřejmě vyskytuje už několik tisíc let. Většina nálezů nových rostlin pro flóru ČR z posledních desetiletí jsou člověkem (přímo či nepřímo) zavlečené druhy (neofyty) či nově popsané druhy kritických rodů, jako ostružiník či pampeliška. Proto je nález reliktního druhu \"Carex obtusata\" naprosto unikátní. Český název byl vytvořen teprve při příležitosti objevu v ČR.\n\n\n\n \n"}
{"id": "240301", "url": "https://cs.wikipedia.org/wiki?curid=240301", "title": "Šákja", "text": "Šákja\n\nŠákja je jméno rodu, který vládl v severní Indii v době narození Buddhy Gautamy (asi 6. st. př. n. l.). Sám Buddha Gautama byl korunním princem krále Šuddhódany, vládce státu Šákjů. Tehdejší Indie byla rozdělena do šestnácti menších celků a Šákjové vládli jednomu z nich.\n\n"}
{"id": "240304", "url": "https://cs.wikipedia.org/wiki?curid=240304", "title": "Klepec", "text": "Klepec\n\nKlepec je lesnatý vrch na rozhraní katastrálních území Přišimasy a Limuzy v okrese Kolín. Od Úval je vzdálený 4 km jihovýchodním směrem. Se svou nadmořskou výškou 358 m se vypíná nad Přišimasy, Limuzy a širším okolím. Na vrchu se nachází bizarní skalní útvary, pro jejichž zachování byl Klepec v roce 1977 vyhlášen přírodní památkou.\n\nStarší literatura uvádí, že kameny na Klepci mohly být vztyčeny uměle jako menhiry. To ale vyvrací skutečnost, že zdejší podloží je složeno z porfyrické středně zrnité říčanské žuly, jejíž výběžky se zde jeví jako poslední, a hornina se potom táhne dále pod vrchem k východu. Balvany tedy vznikly dlouhodobým zvětráváním, které zvolna rozrušovalo jednotný ráz žulových bloků a neodolné části odplavila voda.\n\nNejvětší ze žulových kolosů je „Slouha“, kterému lidé říkají „Baba“, „Ovčák“ nebo „Pastýř“ . Tento balvan měří 7 m na výšku, 8 m na délku a široký je 3 m. V roce 1920 byl přeměněn na Památník svobody a na připevněné desce jsou uvedena jména občanů Přišimas, kteří padli v 1. světové válce. Polní cestou se lze dostat k dalšímu rozsáhlejšímu skalisku, které z dálky vypadá jako obří „Zub“. Tento kus žuly je vysoký asi 3 m, v průměru měří 8 m a v obvodu 32 m. Na jeho vrcholku se nalézají prohlubně označované za obětní mísy spojované s pověstmi o pohanských obřadech. Ve skutečnosti jde i tady o dílo přírody, o dlouhodobé působení mechů, vody a lišejníků. Na jedné straně kamene byla roku 1920 zasazena tabulka na paměť shromáždění lidu v roce 1848, kdy zde lidé z různých krajů vyslechli návrhy, jak naložit s utlačováním české menšiny ve smíšeném království. Tábor lidu sem na Klepec byl svolán ještě jednou – a to v roce 1897 – tentokrát však tajně. Na Klepci bylo jednohlasně usneseno chránit českou menšinu na rakousko-uherském území. V okolí se nachází ještě další kamenné útvary, lidově nazývané „Šplíchalův kočár“ a „Obří záda“. V nižších polohách Klepce se pak nachází také dvě malá jezírka, zatopené lomy, pod nimi malá mýtina a s ohništěm a idylické prostředí dotváří kus žulové skály.\n\nPodle nejnovější vědecké hypotézy geomorfologa RNDr. Josefa Rubína, CSc. vznikl Klepecký Slouha tzv. cibulovitou odlučností, tedy shodně jako můžeme pozorovat u jemu podobného exempláře v Novohradských horách, který leží na hranicích České republiky s Rakouskem.\n\nV dubnu se na Klepci každoročně koná regionální akce \"Den Země na Klepci\", pořádaná okolními obcemi, sdruženími a školami. Akce se pořádá od roku 2007. Jsou zde sehrávány reminiscence, dětská představení, ukázky řemesel, scénky v podání mateřských škol, přednášky, ukázky vlajek, proslovy starostů, tance a návštěvnost se pohybuje průměrně kolem 750 lidí.\n\n\n"}
{"id": "240305", "url": "https://cs.wikipedia.org/wiki?curid=240305", "title": "Saint Michael", "text": "Saint Michael\n\nVe farnosti Saint Michael se nachází hlavní město Barbadosu, Bridgetown. Ten dostal svůj název kvůli mostům přes řeku Careenage. Je centrem obchodu a dopravy na Barbadosu. V St. Michael se také nachází: místní ústav pro mentálně postižené, kterému se říká Jenkins; několik škol, včetně prestižních Combermere, Harrison College a The St. Michael School; některé vládní úřady jako ministerstvo školství a ministerstvo průmyslu a mezinárodního obchodu.\nVe farnosti St. Michael je také mezinárodní přístav Deep Water Harbour. Většina turistů, kteří na Barbados přijíždějí výletními loděmi se společnostmi jakou jsou například Royal Caribbean a Cunard, připlouvá právě do tohoto přístavu. V přístavu je několik skladišť na cukr, který je z Barbadosu vyvážen.\n\n"}
{"id": "240307", "url": "https://cs.wikipedia.org/wiki?curid=240307", "title": "Rene-41", "text": "Rene-41\n\nRene 41 je slitina niklu využívaná v leteckém a kosmickém průmyslu na extrémně tepelně namáhané konstrukce. Její teplota tání je 1089 °C, hustota 8,24 g/cm.\n\nTypické hmotnostní složení je následující:\n\n\n"}
{"id": "240308", "url": "https://cs.wikipedia.org/wiki?curid=240308", "title": "Lavice", "text": "Lavice\n\nPojem lavice má více významů:\n\n\n\n\n\n"}
{"id": "240312", "url": "https://cs.wikipedia.org/wiki?curid=240312", "title": "Albor Tholus", "text": "Albor Tholus\n\nAlbor Tholus je vyhaslá sopka v oblasti Elysium Plantitia na Marsu. Sopka přiléhá jižně k vulkánu Elysium Mons a Hecates Tholus. Sopka Albor Tholus je 4,5 km vysoká se základnou okolo 160 km. Kaldera na vrcholku sopky má 30 kilometrů a je přibližně 3 kilometry hluboká.\n\nVe srovnání s pozemskými sopkami je kaldera netypicky hluboká. Snímky sondy Mars Express ukázaly, že sopka byla aktivní po dlouhou dobu Marsovské historie.\n\nPojmenována byla v roce 1973 latinským názvem dle klasického albedového jména.\n\n"}
{"id": "240313", "url": "https://cs.wikipedia.org/wiki?curid=240313", "title": "Trní", "text": "Trní\n\nPojem Trní může znamenat:\n"}
{"id": "240316", "url": "https://cs.wikipedia.org/wiki?curid=240316", "title": "Doudleby nad Orlicí (zámek)", "text": "Doudleby nad Orlicí (zámek)\n\nDoudleby nad Orlicí je renesanční zámek, který se nachází ve stejnojmenné obci ve východních Čechách. Je unikátní díky kobercovému sgraffitu, které pokrývá nejenom vnější zdi, ale i zdi nádvoří a komíny. Po celou dobu (kromě období komunistického režimu) patřil rodu Bubnů z Litic.\n\nRoku 1588 jej dal postavit Mikuláš starší z Bubna. V období raného baroka byl zámek především v interiérech výrazně upraven. Nejdříve kolem roku 1630 za Jindřicha Jana z Bubna, z této doby pochází arkády na nádvoří a vstupní portál. A znovu v letech 1670–90 Františkem Adamem z Bubna, kdy došlo k větším úpravám. Zpočátku sloužil jako letní sídlo Bubnů z Litic a také jako lovecký zámek. Když v roce 1809 prodali svůj zámek v Žamberku, přestěhovali se do Doudleb natrvalo. V roce 1948 byl zámek znárodněn. Zámek byl v restituci navrácen sourozencům Adamu Bubna-Liticovi a Eleonoře Dujkové. V současnosti je jeho majitelkou vnučka Eleonory Dujkové Barbora Tomášková.\n\nJednopatrové budovy zámku tvoří uzavřenou čtyřkřídlou dispozici obklopující nádvoří. Vstup do zámku je zdůrazněn pozdně renesančním portálem, umístěným v ne zcela osově situovaným rizalitem. Obdobný, ale drobnější rizalit je umístěn také na opačné straně zámecké dispozice. Vstupní rizalit je opatřen barokním volutovým štítovým nástavcem a také šestibokou, ze střechy vystupující věžičkou s cibulovou bání. Zámek je dekorován pozoruhodnou, velmi bohatě utvářenou ornamentální sgrafitovou výzdobou. Nádvoří nezvykle pouze v přízemí obíhá renesanční arkáda nesená toskánskými sloupy. Fasády byly původně ukončeny výrazně předstupující lunetovou římsou, která však byla v době barokních úprav odstraněna.\n\nV interiéru zámku je dochována řada místností vybavených bohatou raněbarokní štukatérskou a malířskou výzdobou. Pozoruhodná jsou také ve velkém sále dochovaná raněbarokní kachlová kamna (1690).\n\n\n"}
{"id": "240317", "url": "https://cs.wikipedia.org/wiki?curid=240317", "title": "Karel Rada", "text": "Karel Rada\n\nKarel Rada (* 2. března 1971) je bývalý český fotbalista. Nejčastěji během své kariéry nastupoval ve středu obrany. Od února 2017 je trenérem ženského týmu reprezentace České republiky.\n\nS ligovým fotbalem začal v dresu Dukly Praha, za kterou odehrál 67 zápasů a dal 6 gólů, poté přestoupil do olomoucké Sigmy, kde si ho všimli i reprezentační trenéři. Za Olomouc nastoupil v 86 ligových utkáních a dal 14 branek. V roce 1997 se Rada přestoupil do tureckého klubu Trabzonspor, zde odehrál 41 zápasů a dal jeden gól. Po tomto působení se vrátil na rok a půl domů a hrál za Slavii Praha. Zde odehrál 56 utkání a vsítil dvě branky. Opět přestoupil do zahraničí - do bundesligového Eintrachtu Frankfurt, odehrál 31 ligových utkáních, dal jednu branku, ale zachránit klub od sestupu se mu nepodařilo.\n\nPo jedné sezóně v druhé bundeslize se vrátil natrvalo do Česka, kde ve 109 zápasech, ve kterých dal 6 gólů, oblékal dres Teplic, které opustil až v roce 2006, kdy přestoupil do druholigových Bohemians 1905, se kterými postoupil do první ligy. Za Bohemians 1905 odehrál 27 ligových utkání. Po opětovném sestupu klubu do druhé ligy na jaře 2008 ukončil profesionální kariéru.\n\nV A-mužstvu české reprezentace debutoval 13. prosince 1995 v přátelském utkání s Kuvajtem, který ČR vyhrála v Kuwait City 2:1. Trenér Dušan Uhrin jej nasadil do základní sestavy a Rada odehrál celé utkání.\n\nPoté se stal nepostradatelnou součástí reprezentační obrany. Za reprezentaci odehrál celkem 43 zápasů a dal v nich 4 góly, všechny zaznamenal v přátelských střetnutích.\n\nV roce 1996 byl členem českého reprezentačního výběru na Mistrovství Evropy v Anglii, kde mužstvo vybojovalo stříbrné medaile. V základní skupině se neobjevil ani v jednom ze 3 zápasů: s Německem (prohra 0:2), s Itálií (výhra 2:1) a s Ruskem (remíza 3:3). Ve čtvrtfinále proti Portugalsku rovněž nenastoupil (výhra 1:0).\n\nNastoupil v základní sestavě až v semifinále proti Francii (zápas skončil 0:0 po prodloužení) a přispěl v penaltovém rozstřelu proměněným pokutovým kopem k postupu do finále turnaje.\n\n30. června 1996 nastoupil v základní sestavě českého týmu ve finále proti Německu a odehrál celý zápas. České reprezentaci se nepodařilo navázat na titul Československa z roku 1976 a souboj s Německem prohrála 1:2 po prodloužení zlatým gólem Olivera Bierhoffa.\n\nČeský tým se na Euro 2000 kvalifikoval deseti výhrami a v žebříčku FIFA se nacházel na druhém místě za Brazílií, přesto nepatřil k favoritům turnaje, octl se totiž v tzv. skupině smrti, kde se utkal s favorizovanými mužstvy Francie a Nizozemí a nevyzpytatelným Dánskem. V prvním zápase 11. června 2000 proti Nizozemí odehrál Karel Rada celé utkání, v jehož závěru Frank de Boer proměnil pokutový kop nařízený italským rozhodčím Pierluigim Collinou a ČR prohrála 0:1.\n\nV dalším utkání 16. června s Francií Karel Rada strávil na hřišti rovněž plný počet minut, v 60. minutě vstřelil vítězný gól Francie na 2:1 Youri Djorkaeff a rozhodl tak o tom, že český tým nepostoupí do čtvrtfinále. Poslední utkání 21. června 2000 s Dánskem bylo střetnutím dvou týmů, které již neměly šanci postoupit, lépe je zvládl český celek s Karlem Radou v základní sestavě, když vyhrál 2:0.\n\nGóly Karla Rady v A-mužstvu české reprezentace \n"}
{"id": "240326", "url": "https://cs.wikipedia.org/wiki?curid=240326", "title": "Římskokatolická církev v Monaku", "text": "Římskokatolická církev v Monaku\n\nŘímskokatolická církev představuje největší náboženskou organizaci Monaka, náleží k ní asi 90 % obyvatel knížectví. \n\nOrganizačně spadalo území Monaka původně pod francouzská biskupství, 15. března 1887 byla na jeho území vytyčena samostatná diecéze, 30. července 1981 pak byla povýšena na arcidiecézi. Arcibiskupové monačtí ovšem nemají titul metropolity a jejich arcidiecéze není součástí žádné provincie – podléhá přímo Svatému stolci.\n"}
{"id": "240332", "url": "https://cs.wikipedia.org/wiki?curid=240332", "title": "Ústí (rozcestník)", "text": "Ústí (rozcestník)\n\nSlovo ústí je obecné pojmenování pro vyústění něčeho někam – například ústí hlavně nebo ústí řeky.\n\n\n\n\n"}
{"id": "240333", "url": "https://cs.wikipedia.org/wiki?curid=240333", "title": "Pendulum", "text": "Pendulum\n\nPendulum může být:\n\n\n"}
{"id": "240335", "url": "https://cs.wikipedia.org/wiki?curid=240335", "title": "Lemur vari", "text": "Lemur vari\n\nVari černobílý (\"Varecia variegata\"), (někdy také zvaný lemur černobílý či lemur vari), dříve považovaný za jeden z poddruhů lemura vari, dnes jeden ze dvou druhů rodu vari (\"Varecia\"). Patří do řádu primátů, podřádu poloopice, konkrétně do čeledi denní lemuři (Lemuridae). Stejně jako ostatní lemuři, je vari černobílý endemitem ostrova Madagaskar. Obývá pralesy severovýchodního Madagaskaru. Živí se ovocem, listy stromů a kůrou. Samice je březí 99 dní, rodí 2 až 3 mláďata.\n\nJsou rozlišovány tři poddruhy:\n\n\nAktivní jsou přes den. Tvoří různě početné skupiny, které se v průběhu času mění (zvětšují i zmenšují). Zatímco někdy žijí v párech, většinou ve skupinách čítajících kolem 16 jedinců. Tento dynamický přístup souvisí s klimatickými podmínkami a možnostech zdrojů potravy (při malém množství potravy jsou skupiny menší).\n\nVari černobílý je ohrožen zejména ze dvou důvodů:\n\n\nPoddruh vari černobílý (\"Varecia variegata variegata\") patří k častým chovancům evropských zoo. Nachází se přibližně ve 180 zařízeních. Nejvíce je chován ve Francii a Spojeném království. V Česku je chován v devíti zoo:\n\n\nNa Slovensku byl vari černobílý na počátku roku 2020 chován v Zoo Bojnice, Zoo Bratislava, Zoo Košice a dále v Malkia parku.\n\nVzácnější poddruh vari bělopásý (Varecia variegata subcincta) je chován v pouhých 22/24 evropských zoo a je pro něj veden evropský záchovný program (EEP), který koordinuje německá zoo v Kolíně nad Rýnem. V Česku se pak jedná o Zoo Plzeň (prvoodchov 2014) a Zoo Praha (prvoodchov 2018). V roce 2017 bylo v Evropě chováno 79 jedinců, na počátku léta 2018 již 88 zvířat. Všichni pocházejí ze dvou zakladatelských párů. Snahou je získat nepříbuzné jedince z Madagaskaru. Odchovy jsou mimořádné, podařily se jen v 11 zoo.\n\nV Zoo Praha je vari bělopásý chován od roku 2004. V roce 2018 v zoo žil pár Fanie (samice, v Praze od 2013) a Mandraka (samec, v Praze od 2005). Samice porodila již několik mláďat. První odchov se však podařil až v roce 2018 (tři mláďata). Na konci roku 2018 tak bylo chováno pět jedinců.\n\n"}
{"id": "240338", "url": "https://cs.wikipedia.org/wiki?curid=240338", "title": "Seznam měst v Polsku", "text": "Seznam měst v Polsku\n\nNíže uvedený seznam zahrnuje polská města v abecedním pořádku. V závorkách je uvedeno vojvodství, do kterého patří.\n\nPodle informací Hlavního statistického úřadu (, GUS) bylo ke dni 1. ledna 2016 v Polsku 919 měst.\n\nZkratky vojvodství:\n\n"}
{"id": "240345", "url": "https://cs.wikipedia.org/wiki?curid=240345", "title": "Yorba Linda", "text": "Yorba Linda\n\nYorba Linda je město v jižní Kalifornii v oblasti Anaheim Hills na okraji souměstí Los Angeles. Leží v těsném sousedství s Anaheimem. Yorba Linda je známé hlavně jako rodiště bývalého amerického prezidenta Richarda Nixona.\n"}
{"id": "240350", "url": "https://cs.wikipedia.org/wiki?curid=240350", "title": "Jiří Válek", "text": "Jiří Válek\n\nJiří Válek (* 4. června 1940 v Olomouci) je český flétnista, hudební skladatel a pedagog.\n\nV letech 1954–1959 studoval hru na flétnu na Vyšší hudební škole v Kroměříži u Roberta Slámy. Na AMU, kde absolvoval v roce 1964, byl žákem Josefa Boka a Františka Čecha. V letech 1975–2006 byl sóloflétnistou orchestru České filharmonie.\n\nJiž během studií se výrazně uplatňoval jako sólista. Vystupoval na Mezinárodním hudebním festivalu Pražské jaro, v abonentních cyklech České filharmonie a Symfonického orchestru hlavního města Prahy FOK, s Pražským komorním orchestrem i se zahraničními ansámbly.\n\nVěnoval se také komorní hře: v letech 1964–1975 byl členem Českého noneta a od sedmdesátých let souboru Ars rediviva.\n\nS oběma těmito ansámbly i jako sólista realizoval řadu nahrávek pro Supraphon, Panton, Chandos, Naxos, Vanguard Classics, Pony Canyon, Nippon a některé další hudební vydavatelství a také pro české i zahraniční rozhlasové a televizní stanice. Jeho souborná nahrávka flétnových sonát Georga Friedricha Händela byla v roce 1978 oceněna Zlatou deskou Supraphonu i zahraniční odbornou kritikou (podrobněji Diskografie Ars rediviva).\nVýznamně se uplatnil také v oblasti jazzu. Napsal a nahrál několik desítek skladeb a spolupracoval s předními osobnostmi tohoto žánru.\n\nJe renomovaným pedagogem. Od sedmdesátých let vyučuje na pražské AMU, v roce 1997 byl jmenován profesorem její Hudební fakulty. Pravidelně působí jako docent interpretačních kurzů a v porotách mezinárodních interpretačních soutěží (soutěž Mezinárodního hudebního festivalu Pražské jaro, Linec, Ženeva).\n\nJeho žáky jsou např. Roman Novotný, Jaroslav Pelikán, Jana Brejchová, Hana Knauerová.\n\nPro své brilantní technické dispozice, kultivovanost a stylovou dokonalost je pokládán za jednoho z nejvýraznějších představitelů české flétnové školy.\n\n\n"}
{"id": "240351", "url": "https://cs.wikipedia.org/wiki?curid=240351", "title": "Československá hokejová liga 1957/1958", "text": "Československá hokejová liga 1957/1958\n\n15. ročník československé hokejové ligy 1957/58 se hrál pod názvem I. liga.\n\n12 účastníků hrálo v jedné skupině dvoukolově systémem každý s každým. Poslední dvě mužstva sestoupila.\n\n\nJiří Kolouch (6/1,67),\nVladimír Nadrchal (17/2,77),\nZdeněk Trávníček (0/0,00) –\nJan Kasper (22/3/3/-),\nFrantišek Mašlaň (22/1/3/-),\nLadislav Olejník (0/0/0/-),\nRudolf Potsch (22/10/11/-) –\nSlavomír Bartoň (22/21/9/-),\nVlastimil Bubník (11/22/6/-),\nBronislav Danda (21/7/31/-),\nZdeněk Návrat (16/8/7/-),\nVáclav Pantůček (20/27/8/-),\nJaroslav Pavlů (22/5/8/4),\nBohumil Prošek (20/9/6/-),\nKarel Skopal (0/0/0/-),\nKarel Šůna (22/9/3/-),\nFrantišek Vaněk (10/12/-),\nJiří Zamastil (17/3/3/-) –\ntrenéři Vladimír Bouzek a Eduard Farda\n\nVítězové obou skupin 2. ligy – TJ Spartak GZ Královo Pole a TJ Spartak ZJŠ Brno postoupili do nejvyšší soutěže. Brno tak mělo v další sezóně nejvyšší soutěže 3 zástupce.\n\n\n\n"}
{"id": "240352", "url": "https://cs.wikipedia.org/wiki?curid=240352", "title": "Li Čchol-ha", "text": "Li Čchol-ha\n\nLi Čchol-ha , korejsky 이철하 nebo 李澈河, (* 12. září 1970, Soul) je korejský filmový režisér.\n\n\n"}
{"id": "240354", "url": "https://cs.wikipedia.org/wiki?curid=240354", "title": "Glazov", "text": "Glazov\n\nGlazov ( Глазов, udmurtsky Глаз) je město v Ruské federaci, administrativní centrum glazovského okresu v Udmutské republice.\n\nMěsto se nachází na levém břehu řeky Čepci (Чепцa) (přítok Vjatky (Вяткa)), 180 kilometrů severozápadně od Iževsku. Počet obyvatel je zhruba 100 tisíc (2007).\n\nSídlo bylo založeno v 16.století jako vesnice, status města udělila Kateřina II. Veliká v roce 1780. V té době mělo méně jak 1000 obyvatel. V roce 1793 byl na hlavním náměstí města postaven kamenný chrám, který se nazýval Chrám změny (zbourán v roce 1960). Mezi lety 1796-1818 zde pobýval P. F. Čajkovskij, děd slavného ruského skladatele Petra Iljiče Čajkovského.\n\nOd roku 1804 vedl urbanizaci města Ivan Lema, architekt z Petrohradu . Ojedinělý typ radiálně-obloukovového náměstí města zůstal zachován až do dnešní doby.\n\nPřes Glazov vozili na Sibiř účastníky děkabristického posvtání (v roce 1825). Mezi nimi byli bratři Bestužěvové, Sergej Petrovič Trubeckoj, Sergej Grigorjevič Volkonskij, Ivan Ivanovič Puščin a Wilhelm Küchelbecker. V roce 1837 zde pobyl cestou na Ural budoucí ruský car Alexandr II, kterého na cestě ho doprovázel ruský básník Vasilij Andrejevič Žukovskij.\n\nV roce 1856 byl Glazov ustanoven hlavním obchodním centrem okrsku. Chléb, len, kůže, konopí a sádlo se vyvážely za hranice přes přístav Archangelsk. V roce 1867se zde narodila žena spisovatele Antona Čechova Olga Knipperová.\n\nV roce 1898 byla postavena na území Glazovského okrsku část transsibiřské magistrály.\n\n2. června 1919 získal město na pár dnů Kolčak, ale pak se dostalo natrvalo do moci bolševiků. Od ledna 1921 do června 1921 zasedal v Glazově první parlament Udmurtské republiky.\n\n\nV současnosti se zde nalézá pět vysokých škol, Glazovský státní pedagogický institut (pojmenovaný po Vladimíru Korolenkovi) a Glazovská pobočka Iževské státní university.\n\n"}
{"id": "240355", "url": "https://cs.wikipedia.org/wiki?curid=240355", "title": "Pivnice (přírodní památka)", "text": "Pivnice (přírodní památka)\n\nPivnice je přírodní památka nacházející se v Pardubickém kraji v okrese Chrudim severně od obce Zderaz. Jedná se o zalesněný pískovcový kaňon s rozličnými tvary zvětrávání (skalní tunel, voštiny, převisy, jeskyně) s výskytem vzácných druhů rostlin a živočichů (např. mlok skvrnitý). Geomorfologické pochody jsou zde stále aktivní, každoročně dochází za silnějších srážek k např. k řícení pískovcových skalních bloků.\n"}
{"id": "240356", "url": "https://cs.wikipedia.org/wiki?curid=240356", "title": "Alois Jelen", "text": "Alois Jelen\n\nAlois Jelen (11. května 1801 Světlá nad Sázavou – 15. října 1857 Chvaly u Prahy) byl hudební skladatel, archivář a český vlastenec.\n\nNarodil se 11. května 1801 ve Světlé nad Sázavou. Protože projevoval velké nadání, poslal ho otec, světelský učitel, do Prahy na gymnaziální studia. Po otcově smrti byl dvanáctiletý Alois odkázán jen na své síly a na blahovůli mecenášů, díky jejichž podpoře se vypracoval na vynikajícího hudebníka a zpěváka.\n\nHudbě se učil už od dětských let, nejprve pod vedením Vincence Maška při kostele svatého Mikuláše na Malé Straně, kde působil od věku devíti let coby vokalista. Později získal místo tenoristy na kůru Týnského chrámu.\n\nPo skončení studií nastoupil roku 1824 do státní služby u gubernia Království českého, kde pracoval v archivu a stal se vynikajícím znalcem starých listin. Jako hudebník se zabýval skládáním českých sólových i sborových písní církevního i světského obsahu, působil též jako operní pěvec.\n\nJelen se silně angažoval v českém národním hnutí. Během revolučního roku 1848 byl i politicky aktivní. Ve volbách roku 1848 byl ovšem zvolen na rakouský ústavodárný Říšský sněm. Zastupoval volební obvod Vlašim v Čechách. Uvádí se jako guberniální registrant. Patřil ke sněmovní pravici.\n\nZ jeho činností proslula zvláště Žofínská (Žofiina) akademie, významný hudební spolek, jehož pěvecký sbor v roce 1840 založený a po čtyři léta řízený přísným sbormistrem Jelenem rychle dosáhl neslýchané dokonalosti a značně přispěl k povznesení českého národního sebevědomí. Po rozchodu s akademií se Jelen věnoval soukromému vyučování hudbě a řízení hudebního ruchu v kostelích a spolcích, především v Měšťanské besedě v Praze. Jeho nejznámější skladba je \"Zasviť mi ty slunko zlaté\" (slova napsal Karel Drahotín Villani). Roku 1849 byl jmenován ředitelem archivu ministerstva vnitra ve Vídni, kam se s rodinou přestěhoval, často ale navštěvoval Prahu a rodné Čechy.\n\nPři jedné z těchto cest zemřel náhle dne 15. října ve Chvalech (dnes součást Horních Počernic) u Prahy, kde byl také pohřben. Po třiceti letech, roku 1887 byly jeho ostatky přeneseny do Brandýsa nad Labem a uloženy v hrobce Chourových (rodiny jeho dcery).\n\nJe po něm pojmenována ulice \"Jelenova\" , která vede z hlavního světelského náměstí Trčků z Lípy přes Sázavu a ve které stojí jeho rodný dům (čp. 101).\n\n\n\n"}
{"id": "240358", "url": "https://cs.wikipedia.org/wiki?curid=240358", "title": "Tom Fogerty", "text": "Tom Fogerty\n\nTom Fogerty (9. listopadu 1941 Berkeley, Kalifornie – 6. září 1990 Scottsdale, Arizona), byl americký hudebník, doprovodný kytarista skupiny Creedence Clearwater Revival.\n\nByl starším bratrem Johna Fogertyho, zpěváka a kytaristy skupiny CCR.\n\nTom Fogerty začal hrát rock and roll na střední škole, stejně jako bratr John Fogerty. Každý z bratrů měl v té době svou skupinu. Tomova skupina, \"Spider Webb and the Insects\", podepsala smlouvu s hudebním vydavatelstvím Del-Fi Records, ale v roce 1959 se rozpadli, aniž by vydali jakoukoliv gramofonovou desku. Tom začal účinkovat jako sólový zpěvák v Johnově skupině \"The Blue Velvets\" a vydali v letech 1961-1962 tři SP u firmy Orchestra Records. V polovině 60. let se skupina přejmenovala na The Golliwogs a nahrávali u Fantasy Records, Tom a John se v sólovém zpěvu střídali.\n\nV roce 1968 se skupina přejmenovala na Creedence Clearwater Revival, John se stal jediným sólovým zpěvákem a hlavním dodavatelem písniček.\n\nBěhem několikaleté činnosti skupiny Creedence Clearwater Revival zpíval Tom doprovodné vokály a psal písničky, ale nahrána byla pouze jedna, (Walk on the Water). Nedostatek příležitosti a dlouhodobé spory s bratrem jej vedly k opuštění CCR v roce 1971.\n\nPo rozpadu skupiny začal Tom nahrávat sólově. Ačkoliv John hrál několik kytarových partů na Tomových sólových albech, zůstali si odcizeni. Tom zahořkl, protože jeho zásluhy byly přehlíženy. V dobách „před CCR“, účinkoval Tom jako zpěvák, skladatel a vedoucí skupiny. Měl pouze pár hitů jako Goodbye Media Man a Joyful Resurrection.\n\nTom Fogerty nahrával v roce 1971 u Fantasy Records a jeho sólový debut, album \"Tom Fogerty\" dosáhlo 78. pozice v žebříčku Billboard Hot 200. Na tomto albu hráli Jerry Garcia a Merl Saunders, dále pak Stu Cook (bývalý baskytarista) a Doug Clifford (bubeník CCR). V roce 1973 vystupoval na následujícím albu, \"Zephyr National\", i John Fogerty.\n\nPo zbytek života žil Tom Fogerty ve Scottsdale v Arizoně a to docela komfortně, díky honorářům z dob CCR. Býval občasným telefonním hostem v lokální radiové stanici KSLX.\n\nV roce 1990 Tom Fogerty zemřel ve věku 48 let na AIDS, když byl infikován při transfuzi krve. Po jeho smrti byla vydána kompilace nazvaná The Very Best of Tom Fogerty.\n\n\n"}
{"id": "240360", "url": "https://cs.wikipedia.org/wiki?curid=240360", "title": "Ruapehu", "text": "Ruapehu\n\nRuapehu (v překladu z maorštiny hlučná díra) je aktivní stratovulkán, který se nachází asi 40 km jihozápadně od jezera Taupo. Ruapehu je zároveň nejvyšší vrchol Severního ostrova a nejvyšší aktivní sopka na Novém Zélandu. Nachází se v národním parku Tongariro a patří mezi oblíbená místa lyžařů, turistů a horolezců. Na východním svahu hory pramení nejdelší novozélandská řeka Waikato.\n\nSopečné horniny na Ruapehu jsou staré asi 200 000 let. Masív je tvořen převážně andezitovými horninami. Poslední sopečná erupce byla zaznamenána v roce v říjnu 1997. Tato erupce ukončila padesátileté období (od roku 1950) kdy byla sopka s malými přestávkami neustále aktivní. Jednalo se především o malé explozivní erupce doprovázené lahary (sopečnými bahnotoky) a lávovými proudy. Významnější erupce (spojené s devastací blízkého okolí) byly zaznamenány 11. ledna 1995 a 16. června 1996.\n\nSopka je známa proměnlivým počasím a proto jsou všichni návštěvníci upozorňováni na nutnost vybavení základní výbavou pro přežití. Časté změny počasí využívají vojáci pro trénink přežití v přírodě.\n\n\n"}
{"id": "240361", "url": "https://cs.wikipedia.org/wiki?curid=240361", "title": "Francis Kiernan", "text": "Francis Kiernan\n\nFrancis Kiernan (2. října 1800 – 31. prosince 1874) byl britský anatom a lékař.\n\nNarodil se v Irsku; jeho otec byl také lékař a rodina se přestěhovala po roce 1800 do Anglie. Kiernan navštěvoval St. Edmund's College ve Ware, Hertfordshire, a studoval medicínu v nemocnici Sv. Bartoloměje v Londýně. Roku 1825 se stal členem Royal College of Surgeons of England.\n\nRoku 1834 byl zvolen členem Královské společnosti a roku 1836 vyznamenán Copleyovou medailí za svou práci na anatomii jater. Téhož roku se stal zakládajícím členem Senátu Londýnské univerzity, kde působil jako lektor oblasti anatomie a fyziologie.\n\nZemřel svobodný ve svém domě v Manchester Street, Manchester Square, v Londýně, a je pohřben na hřbitově v Mortlake.\n"}
{"id": "240362", "url": "https://cs.wikipedia.org/wiki?curid=240362", "title": "Hop Trop", "text": "Hop Trop\n\nTrampská, folková a countryová hudební skupina Hop Trop, která vznikla v roce 1979 a hraje ve složení: Jaroslav Samson Lenk, Ladislav Huberťák Kučera a Jaromír Šroub Vondra. Od samotného počátku existence skupiny se jedná o velmi výrazné hudební uskupení, které u nás patří ke špičce v hudebních žánrech folk a country.\n\n\n\n\n"}
{"id": "240367", "url": "https://cs.wikipedia.org/wiki?curid=240367", "title": "Karel Bidlo", "text": "Karel Bidlo\n\nKarel Bidlo (13. ledna 1904 Hluboká nad Vltavou – 13. července 1992 Praha) byl český fagotista.\n\nV mládí se učil na housle, klarinet a fagot. Po absolvování povinné vojenské služby byl v letech 1924–1929 fagotistou orchestru jihočeského Národního divadla v Českých Budějovicích a během tohoto období krátce i členem operního orchestru Národního divadla v Zahřebu (1928).\n\nNa pražské konzervatoři, kde byl žákem Josefa Fügera, začal studovat až jako čtyřiadvacetiletý. V roce 1932 absolvoval Mozartovým Koncertem B dur K.191, který později sehrál v jeho profesionálním životě významnou roli (Bidlova gramofonová nahrávka patří dosud k nejlepším).\n\nV roce 1930 byl angažován Václavem Talichem jako 1.fagotista České filharmonie, v roce 1939 byl jmenován vedoucím skupiny fagotů a sólofagotistou. V r.1949 mu byl udělen čestný titul Profesor České filharmonie a v roce 1964 titul Zasloužilý umělec. V letech 1952–61 vyučoval na pražské konzervatoři.\n\nPro virtuosní techniku, dokonalé tvoření tónu a bohatství slohotvorných a výrazových prostředků se stal mezinárodně obdivovaným interpretem a spolutvůrcem světové proslulosti české dechové školy. Patří k legendám velké éry České filharmonie za dirigentů Václava Talicha, Rafaela Kubelíka a Karla Ančerla.\n\nOd roku 1947 Karel Bidlo vystupoval jako sólista na festivalu Pražské jaro a na přehlídkách koncertního umění (provedl mj. koncerty W. A. Mozarta, C. M. Webera, Jiřího Pauera a dalších). Soustavně také spolupracoval s předními komorními ansámbly: byl členem Pražského dechového kvinteta (1929–1956), Komorního sdružení profesorů konzervatoře (od roku 1952) a souboru Ars rediviva (50. a 60.léta).\n\nJako sólista a komorní hráč realizoval řadu významných nahrávek pro gramofonové společnosti a rozhlas. Mimořádný ohlas u české i zahraniční odborné kritiky vzbudil zejména ve Vivaldiho koncertech, které Ars rediviva nahrála jako první v Československu a jeden z prvních souborů v Evropě pro Supraphon (podrobněji Diskografie Ars rediviva).\n\n\n"}
{"id": "240368", "url": "https://cs.wikipedia.org/wiki?curid=240368", "title": "Stúpa", "text": "Stúpa\n\nStúpa (ze sanskrtského स्तूप; v páli \"thúpa\", tibetsky མཆོད་རྟེན་, čhörten, čínsky 窣堵坡, 舍利塔, pinyin \"sūdǔpō, shèlìtǎ\", thajsky สถูป, เจดีย์, sinhalsky දාගැබ්, \"dagoba\") je buddhistická stavba, která je symbolem klidu a míru. Je naplněna buddhistickými relikviemi, například ostatky Buddhy. Nejstarší stúpy se nacházejí zejména v tradičně buddhistických zemích, v Indii, Nepálu, Tibetu a dalších asijských zemích. Stále častěji se však začínají stavět i v západním světě – k nejznámějším příkladům patří Stúpa osvícení v jižním Španělsku. Stúpy se obcházejí po směru hodinových ručiček, což má pozitivní vliv na mysl.\n\nStúpy jsou mnohoznačnými symboly. Symbolizují jednotlivé prvky vesmíru a základní živly, svým tvarem připomínají tělo Buddhy sedícího v meditaci a různé druhy stúp odkazují k důležitým událostem v životě historického Buddhy Šákjamuniho.\n\nJednotlivé úrovně stúpy ztělesňují také cestu k rozvinutí plného lidského potenciálu. Diamant korunující stúpu symbolizuje cíl této cesty - dokonalou podstatu mysli. Bytostem připomíná, že mohou dosáhnout transformace nevědomosti a problémů v moudrost a radost.\n\nDůležitou součástí stavby stúpy je její plnění - je naplněna symboly těla, řeči a mysli všech buddhů, tzn. soškami, texty a relikviemi. Každá stavba stúpy je dokončena až inaugurací - slavnostní ceremonií, kdy je naplněna přáními pro dobro všech bytostí.\n\nStúpy slouží jako veřejná místa, kam přicházejí návštěvníci, aby dělali přání pro dobro ostatních a meditovali. Stúpu je možné obcházet po směru hodinových ručiček, což má pozitivní vliv na mysl.\n\nPůvod stúpy sahá do předbuddhistické Indie do doby, kdy se nad schránkami, do kterých se ukládal popel mrtvých, vršily hromady kamení nebo cihel. Avšak až s příchodem buddhismu zažilo stavitelství stúp rozmach a postupně začaly dostávat složitější tvary. Po Buddhově smrti a následné kremaci měl nastat mezi několika panovníky spor o jeho ostatky. Rozepře byla vyřešena rozdělením ostatků na osm dílů, nad nimiž jejich majitelé navršili stúpy. Za doby vlády krále Ašóky měly být tyto stúpy otevřeny a rozděleny na 84 000 částí, jež byly rozneseny do všech koutů Indie, kde nad nimi bylo postaveno 84 000 stúp.\n\nNejpozději za krále Ašóky se však začaly stavět stúpy, které měly pouze symbolizovat posvátnost místa, většinou spjatá s Buddhovým působením. Uchovávaly sošky, posvátné texty nebo také ostatky významných buddhistických lamů.\n\nNejstarší známý typ stúpy, jakožto i nejstarší známá dochovaná stúpa, se nachází v Sáňčí. Od tohoto typu stúpy, jenž byl rozšířený mezi 3. stoletím př. n. l. a 1. stoletím n. l., se odvozují všechny formy stúpy, pagody a její východoasijské podoby. Stúpa v Sáňčí má kruhovitou základnu, na níž je postavena zploštělá polokoule.\n\nV Gandháře se vývoj stúp posunul dále. Stúpy byly stavěny tak, aby na nich vznikl prostor pro vytváření reliéfů a vyobrazení z Buddhova života. Základna stúpy se přitom zvýšila a byla rozčleněna do několika částí. Mezi lety 150 a 400 n.l. se kruhová základna přeměnila v čtvercový podstavec, který je rozčleněný na více stupňů, přes nějž vedou schodiště k obchodné terase.\n\nV oblasti Srí Lanky a Thajska se dodnes udržel tvar stúpy s nízkou základnou. Kopule se však protáhla do výše, často do zvonovitého tvaru. V Tibetu se stúpy nazývají čhörteny (dosl. \"schránka na obětiny\"). Pro Tibeťany je čhörten hlavně symbolem „probuzené mysli“, tj. mysli, která je charakterizovaná dvěma základními duchovními kvalitami – moudrostí a soucítěním. Čhörteny se rozdělují na osm základních typů, které mají připomínat osm velkých činů Buddhy Gautamy:\n\nDevátým, velice vzácným typem tibetské stúpy je Stúpa Kálačakry - Kola času. Každý typ se od sebe mírně liší.\n\nBuddhismus se dostal na Západ v 60. letech 20. století a prakticky již v té době se začalo se stavbou stúp také v Evropě a Americe. Více než dvacet stúp postavil na Západě významný lama linie Karma Kagju - Lobpön Cečhu rinpočhe. Jeho posledním projektem byla vůbec největší Stúpa osvícení ve španělské Benalmádeně (výška 33 m). Byla dostavěna po jeho smrti a inauguroval ji v roce 2003 Šamar rinpočhe. Již několik stúp poté v Evropě postavil také lama Šerab Gjalcchen rinpočhe z Nepálu a jeho žák, lama Čogdrub Dordže.\n\nPrvní buddhistická stúpa v Česku, Stúpa osvícení, byla postavena a inaugurována v neděli 14. září 2014 v Těnovicích u Plzně pod vedením Šeraba Gjalcchena rinpočheho a lamy Oleho Nydahla. Inaugurace se zúčastnily tisíce buddhistů z Česka i ze zahraničí.\n\nJde o první stúpu v Evropě, která je sestavena z kamenných bloků bez betonové konstrukce. Stúpa je postavena z typicky českého a navíc velmi starého kamene - žuly.\n\nStúpa stojí v areálu meditačního centra buddhismu Diamantové cesty, návštěvníci mohou dělat dobrá přání, zatímco ji obcházejí po směru hodinových ručiček.\n\n\n\n"}
{"id": "240372", "url": "https://cs.wikipedia.org/wiki?curid=240372", "title": "Miroslav Štefek", "text": "Miroslav Štefek\n\nMiroslav Štefek (7. března 1916, Líně u Plzně – 13. dubna 1969, Praha) byl český hornista.\n\nV letech 1933–36 studoval na Hudební škole v Plzni u Antonína Hlaváčka, poté na pražské konzervatoři (1936–40) a na AMU (1949–51) u Emanuela Kauckého.\nV roce 1939 byl členem orchestru Zemského divadla v Brně. Od roku 1942 až do své smrti působil jako 1.hornista v České filharmonii. Svými mimořádnými interpretačními výkony získával vždy obdiv dirigentů i odborné kritiky, patří k legendám české dechové školy.\n\nOd roku 1940 vystupoval také jako sólista. Na festivalu Pražské jaro a přehlídkách koncertního umění provedl koncerty W.A. Mozarta, F.A.Rösslera-Rosettiho, J. V. Sticha, Richarda Strausse, ale i řadu premiér soudobých českých skladatelů (např. J. Pauera, I. Hurníka).\n\nStejně všestranný byl jako komorní hráč. Od r. 1946 byl členem Českého dechového kvinteta filharmoniků, působil v Pražském dechovém kvintetu a v Komorním sdružení profesorů konzervatoře. Významná je i jeho spolupráce se souborem Ars rediviva: podílel se např. na první československé souborné nahrávce Bachových Braniborských koncertů (koprodukce Supraphon/Columbia 1965).\n\nJako sólista a komorní hráč uskutečnil řadu nahrávek pro gramofonové společnosti a rozhlas, z nichž mnohé získaly prestižní ocenění. Souborné nastudování Rejchových Trií pro lesní roh, na němž se spolu s Miroslavem Štefkem podíleli i další cornisté České filharmonie Vladimír Kubát a Alexandr Cír, bylo v rámci edice Musica Antiqua Bohemica v r.1961 vyznamenáno cenou Akademie Charlese Crose.\n\nV letech 1949–57 vyučoval Miroslav Štefek externě na pražské konzervatoři.\n\nV roce 1945 (30. června) se v kostele svatého Jindřicha oženil se svou ženou Marií, rozenou Čížkovou.\n\n"}
{"id": "240374", "url": "https://cs.wikipedia.org/wiki?curid=240374", "title": "Gabriel Ferry", "text": "Gabriel Ferry\n\nGabriel Ferry (29. listopadu 1809, Grenoble – 5. ledna 1852 při požáru lodi \"Amazonka\") byl francouzský spisovatel dobrodružných knih, z nichž převážná část se dá zařadit do žánru westernu. \n\nGabriel Ferry, vlastním jménem Louis de Bellemare, se narodil roku 1809 v Grenoblu a ve Francii také vystudoval. Většinu svého života však prožil na americkém kontinentu, zejména v Mexiku, kde jeho otec působil jako obchodník. Své zážitky a poznatky pak vtělil do celé řady dobrodružných románů, kterými se stal předchůdcem jiného francouzského spisovatele westernů Gustava Aimarda. \n\nBohatý a dramatický život Gabriela Ferryho skončil tragicky. Spisovatel zahynul roku 1852 při požáru lodi \"Amazonka\" plující do Mexika.\n\nK nejznámějším knihám Gabriela Ferryho patří:\n\n\n"}
{"id": "240375", "url": "https://cs.wikipedia.org/wiki?curid=240375", "title": "Half-Life 2: Lost Coast", "text": "Half-Life 2: Lost Coast\n\nHalf Life 2: Lost Coast je doplňující úroveň pro akční počítačovou hru společnosti Valve Software \"Half-Life 2\". Původně měla být úroveň vsazena mezi levely \"Highway 17\" a \"Sandtraps\", ale z tohoto záměru bylo nakonec upuštěno. Lost Coast byl vydán 17. října 2005 jako volně stažitelná úroveň pro vlastníky Half-Life 2. Download byl řešen také přes distribuční systém firmy Valve Software nazvaný Steam.\n\nÚroveň Lost Coast byla vyrobena jako technologické demo, které mělo ukázat sílu HDR osvětlení na konkrétní úrovni. Technologie HDR byla poprvé zapracována do enginu hry \"\". Také však obsahuje některé z prvků příběhu Half-Life 2, jako například zařízení, které odpaluje nábojnice s headcraby. Úroveň trvá asi 30 minut pro průměrné hráče, o něco více pak se zapnutým komentářem (podle slov vývojového týmu v čele s Gabem Newellem).\n\n\nLost Coast má velikost 98 MB, je dostupný jako komprimovaný download ze systému Steam.\n\n\n"}
{"id": "240379", "url": "https://cs.wikipedia.org/wiki?curid=240379", "title": "Karančo jižní", "text": "Karančo jižní\n\nKarančo jižní (\"Caracara plancus\") je dravý pták z čeledi sokolovití, i když vzhledem připomíná papouška.\n\nDorůstá délky 49–59 cm a váží 0,8–1,6 kg, v rozpětí křídel dosahuje 120–130 cm.\n\nZbarvení peří je poměrně pestré. Svrchní část těla je světle hnědá až černavě tmavě hnědá stejně jako část spodiny; část spodiny vlnkovitě skvrnitá; hrdlo žlutavé až čistě bílé. Ozobí má tmavě oranžové, příp. červené, přičemž při vzrušení ozobí zežloutne. V týlu má chocholku. Jasně žluté dlouhé nohy má přizpůsobené k chůzi po zemi (létá méně, raději se pohybuje po zemi; chůzí připomíná krkavcovité ptáky) a často je užívá k vyhrabávání potravy. Samice se od samců barevně neliší. Mladí ptáci jsou zbarveni jako dospělci, jen méně pestří (zejména ozobí méně výrazné), celkově světlejší, nohy mají šedé. Létá pomalu. Uvádí se, že vyniká inteligencí.\n\nVyskytuje se v Texasu, Mexiku, na Floridě, na Kubě, v zemích Střední Ameriky a v Jižní Americe, kde žije od poloviny Brazílie po jih kontinentu (Argentina, Bolívie, Chile, Paraguay, Peru, Uruguay). Izolovaná populace žije na Falklandských ostrovech.\n\nObývá otevřené stepi a mokřady, kde má dobrý přehled o potenciální kořisti. (Proto bývá vidět na osamělých stromech nebo sloupech elektrického vedení).\n\nNevytváří hejna, více jedinců se shromažďuje jen u velkých zdrojů potravy, např. na skládkách odpadu. Loví samostatně i ve skupinách nebo párech.\n\nŽiví se převážně mršinami (také odpadky na skládkách). Loví menší obratlovce (savce, ptáky, hady, želvy, ještěrky, žáby, ryby, bezobratlé (kraby, hmyz aj.), živí se i želvími vejci. Plení hnízda ptáků a obírá o potravu i jiné ptáky. Potravu také vyhrabává (žížaly, hmyz a jeho larvy, malé savce aj.)\n\nJe monogamní a teritoriální. Hnízdí od prosince do března. Staví velké otevřené hnízdo, nejčastěji na stromech, v bezlesých oblastech i na křovinách, případně na zemi. Někdy hnízdo využívá vícekrát.\n\nSamice snáší 1–3 vejce, na kterých sedí 28–32 dní. O vylíhlá mláďata se starají oba rodiče. Po třech měsících se mladí ptáci osamostatňují. Pohlavně dospívají ptáci ve věku 3–4 let.\n\n\n\n"}
{"id": "240383", "url": "https://cs.wikipedia.org/wiki?curid=240383", "title": "Krystian Bala", "text": "Krystian Bala\n\nKrystian Bala (* 1974) je polský spisovatel a fotograf. V roce 2007 byl odsouzen za vraždu podnikatele, kterého podezříval z toho, že je milencem jeho bývalé ženy. Na stopu policii přivedla jeho kniha Amok, ve které Bala vraždu detailně popsal. \n\nKrystian Bala byl v roce 2007 odsouzen k trestu 25 let odnětí svobody za plánování a vraždu podnikatele Dariusze Janiszewského ve Vratislavi v roce 2000. Tělo Janiszewského bylo nalezeno na hladině jezera. Po nařízení obnoveného řízení proběhl v prosinci 2008 nový soudní proces, který Krystiana Balu uznal vinným a vynesl stejný trest. Krystian Bala ve vězení pracuje na druhém románu s názvem \"De Liryk\".\n\n"}
{"id": "240386", "url": "https://cs.wikipedia.org/wiki?curid=240386", "title": "Skalka (přírodní památka, Praha)", "text": "Skalka (přírodní památka, Praha)\n\nSkalka je přírodní památka, která byla vyhlášena v roce 1968 vyhláškou č.5/1968 Sb. NVP. Lokalita se nachází na levém břehu řeky Vltavy, na rozhraní pražských čtvrtí Motol a Smíchov na území městské části Praha 5, přičemž patří do katastru Smíchova. Ochranné pásmo pro přírodní památku není vyhlášeno, proto podle §37 zákona č.114/1992 Sb. platí, že jím je 50 metrů od hranice území.\n\nPředmětem ochrany je lom v západní části přírodní památky, jde o otevřeny hřbet řevnických křemenců, umožňující studovat litologický vývoj této části pražské pánve.\n\nCelková rozloha přírodní památky je 9,82 ha a leží v nadmořské výšce 250-308 m n. m. Území se nachází uprostřed městské zástavby. Hranicemi ochranného pásma jsou na jihu - \"Plzeňská ulice\", na západě - \"Pod Kotlářkou\", ze severní a východní části přírodní památka obklopená rodinnými domy.\n\nPrvní připomínky o využití území přírodní památky se objevují jíž od 10. století. V té době zde se začala objevovat  průmyslová činnost a to zejména pro těžbu opuky. Pozůstatky dřívějšího lomů lze vidět  na západním okraji  přírodní památky. V roce 1688 toto území koupil italský generál Filip Ferdinand de la Crone, před tím území patřilo baronu Švihovskému. Obyvatele Prahy komolili jméno itala na Ladrone, díky tomu lom se nazývá u Ladronky .\n\nVe 19. století století zde probíhala intenzivní těžba křemenců. Křemen se zde těžil zejména jako stavební materiál. Josef Kořenský v roce 1877 zmínil o těžbě řevnických křemenců na výrobu dlažebních kostek, tzv. „kočičích hlav“. Těžba probíhala do konce roku 1913. V roce 1957 Pavel Röhlich a kolektiv zpracovali pro Přírodovědeckou fakultu UK geologickou exkurzi do Motolského údolí. V tomto díle lom v řevnických křemencích popisuje jako zastávku „Lom v drabovských křemencích u Ladronky“. Zajímavosti je, že tento lom nebyl uveden v rejstříku lomů, a proto v následujících letech se objevoval několikrát. Zděnek Pouba v letech 1949 uvádí Lom Kotlářka, Bedřich Bouček v roce 1951 Lom na Zámečnici, Ivo Chlupáč v roce 1988 Lom na Ladronce.\n\nPřírodní památka Skalka byla vyhlášena 29. dubna 1968 Magistrátem hlavního města Prahy.\n\nNejcennějším prvkem na území přírodní památky je lom v její západní části. V lomu na vrstevních plochách křemenců byli objeveny fosilní stopy. Na povrchu nejmocnější lavice, asi 5 mm velké jamky, postupující do nitra lavice jako rourky. To jsou pozůstatky činností mořských organismů, zejména po červech druhu Skolithos sp.\n\nSeverní část přírodní památky je tvořena břidlicemi šáreckého souvrství ordoviku (černé břidlice), tady mocnost lavic dosahuje přibližně 70 m. Ve směru na jih nadloží jíž tvoří skalecké křemence a černé břidlice doubrotivského souvrství, o mocnosti 100 m. Do nadloží pokračují řevnické křemence. Ve skutečností jde o vertikální posun jednotlivých vrstev, který se na povrchu objeví jako horizontální posunutí. Křemence o mocností kolem 45 m tvoří geomorfologický významný útvar \"kozí hřbety\".\n\nOblast leží v teplé klimatické oblasti – T2. Pro tuto oblast jsou běžná dlouhá suchá léta a krátké mírně teplé suché až velmi suché zimy s velmi krátkým trváním sněhové pokrývky. Nejčetnějšími směry větrů jsou západ a jihozápad.\n\n\nNa území se vyvinuly oligobazické hnědé půdy a rankery na chudém substrátu.\n\nVětšina území přírodní památky zarostla acidofilní doubravou s velmi chudým bylinným podrostem. Nachází se zde dub zimní (\"Quercus petraea\"), trnovník akát (\"Robinia pseudoacacia\"), bez černý (\"Sambucus nigra\"). Běžné vyskytují metlička křivolaká (\"Avenella flexuosa\"), kostřava ovči (\"Festuca ovina L.\"). Bělozářka liliovitá (\"Anthericum liliago L.\") a skaník celokrajný (\"Cotoneaster\") byly objeveny na výchozech křemencových skalek. Ve spodní části lesa se druhotně vyskytuje kokořík vonný (\"Polygonatum odoratum\").\nZ lišejníků je na lokalitě běžný větvičník slívový (\"Evernia prunastri\").\n\nÚzemí je velice chudé ze zoologického hlediska. Z plžů se zde nachází běžná sítovka suchomilná (\"Aegopinella minor\") a vzácná keřovka plavá (\"Fruticicola fruticum\"). Z fytofágních brouků vyskytují zejména nosatcovití (\"Apion corniculatus\") a (\"Sitona striatellus\"). Jinak žádné reliktní druhy brouku tady nenajdeme. Ze ptactva tady jsou běžné drozdovití, konkrétně drozd zpěvný (\"Turdus philomelos\"), dále kos černý (\"Turdus merula\") a hrdička zahradní (\"Streptopelia decaocto\") z čeledi holubovitých. Dříve byly zaznamenaný dudek chocholaty (\"Upupa epops\") a syček obecný (\"Athene noctua\"). Jinak se zde vyskytuje strakapoud malý (\"Dendrocopos minor\") a strakapoud velký (\"Dendrocopos major\"), budniček lesní (\"Phylloscopus sibilatrix\"), pěnice slavikova (\"Sylvia borin\"), sykora modřinka (\"Cyanistes caeruleus\").\n\nNa lokalitě se vyskytuje 61 druhů motýlů. Z toho indikátorů 2. stupně 17 druhů, např. zeleněnka dubová (\"Bena bicolorana\"), hřbetozubec jižní (\"Drymonia velitaris\"), osenice třezalková (\"Chloantha hyperici\"). Ale s ohledem na velký antropogenní tlak tady chybí řada citlivějších druhů, proto i motýli fauna je druhově chudá.\n\nV minulostí území přírodní památky bylo zcela odlesněno. Současný les je tvořen druhotnou výsadbou, a to zejména dubem zimním (\"Quercus petraea\"), javorem mléčem (\"Acer platanoides\") a habrem (\"Carpinus L.\").\n\nDneska je přírodní památka silně využívaná jako rekreační oblast a plní úlohu městského parku pro okolní obyvatele. Tím dochází k výrazným erozním procesům kvůli sešlapu.\n\nJíž 2. rok se zde koná maraton pod názvem \"Běžecký kros\", ročně se ho zúčastní kolem 250 závodníků.\n\nOchrana spočívá v odstraňování náletových dřevin a porostu na skalních výchozích. Dlouhodobým cílem plánu péče je zajištění obnovy lesního porostu. Na tento plán bylo z rozpočtu vyhrazeno 28 000 Kč. Z toho 8000 korun na instalaci tabule s kompletními informacemi o přírodní památce.\n\n"}
{"id": "240388", "url": "https://cs.wikipedia.org/wiki?curid=240388", "title": "Ceraunius Tholus", "text": "Ceraunius Tholus\n\nCeraunius Tholus je sopka na povrchu Marsu vzniklá explozivním vulkanismem, která se nachází jižním směrem poblíž sopky Uranius Tholus, západně od sopky Uranius Patera patřící společně do skupiny sopek v oblasti \"Uranius\". Východně se nachází zlomový systém Tractus Fossae a Tractus Catena. Velikost základny dosahuje 135 km a přirovnává se velikostí k \"Big Island\" na Havaji. Výška sopky je 5,5 km a kráter na vrholu sopky dosahuje 25 km. Nicméně kužel sopky samotné je částečně pohřben okolními lávovými proudy, takže je těžké určit původní výšku a velikost sopky.\n\nSeverní svah sopky obsahuje několik velkých údolí, které vznikla erozí. Oproti tomu ostatní svahy mají údolí vesměs menší. Tato snadná eroze naznačuje, že sopka je tvořená popelem a dalším materiálem, který byl vyvržen během sopečných erupcí, které skončily dávno v minulosti. Sklon svahu sopky byl změřen pomocí MOLA okolo 8°. Předpokládá se, že její stáří sahá do pozdního hesperianu.\n\n\n"}
{"id": "240390", "url": "https://cs.wikipedia.org/wiki?curid=240390", "title": "Slaná (řeka)", "text": "Slaná (řeka)\n\nSlaná ( [šajó]) je řeka tekoucí ze Slovenska (Košický a Banskobystrický kraj) do Maďarska (župa Borsod-Abaúj-Zemplén). Je to významný pravostranný přítok Tisy (povodí Dunaje). Délka činí 229 km a povodí má rozlohu 12 700 km². Řeka je osou historických území Gemer a Boršod a odvodňuje většinu středovýchodního Slovenska. Největším městem na toku je maďarský Miskolc, na Slovensku pak Rožňava. Slaná se vlévá do Tisy poblíž Tiszaújvárose, krátce poté, co přijme svůj největší přítok Hornád.\n\nPři soutoku Slané a Hornádu u vesnice Muhi (či Mohi) se roku 1241 odehrála významná bitva (zvaná někdy „bitvou u řeky Slané“) mezi uherským vojskem a mongolskými nájezdníky.\n\nPramení ve Stolických vrších, v podcelku Stolica, na severním úpatí vrchu Stolica (1476,4 m n. m.) v nadmořské výšce přibližně 1280 m. Nejprve teče na sever a severovýchod Slanskou dolinou, zleva přibírá Trsteník, pokračuje na východ a vstupuje do Revúcké vrchoviny, podcelku Dobšinské predhorie. Protéká bažinatou oblastí, z pravé strany přibírá Mlynnou a teče okrajem obce Rejdová a poté přes Vyšnou Slanou. Níže přibírá zleva Dobšinský potok a zatáčí na jihovýchod. Koryto se rozšiřuje a stejně tak i říční údolí. U obce Vlachovo přibírá z levé strany Vlachovský potok a mění směr toku více na jih, teče okrajem obcí Gočovo, Nižnoslanská Baňa a Nižná Baňa, kde přibírá pravostranný Kobeliarovský potok. Řeka se následně velkým obloukem stáčí na jihovýchod, zprava do ní ústí Pališov potok, protéká přes obec Henckovce, zase zprava přibírá Dolinský potok a vtéká na katastrální území obce Gemerská Poloma, kde zleva přibírá Súľovský potok. Dále teče kolem Betliaru, přibírá levostranný Krivý potok a protéká okrajem Nadabuly, kde se prudce stáčí, teče na jih a vstupuje do Rožňavské kotliny.\n\nNásledně protéká územím města Rožňava, zleva přibírá Rožňavský potok a stáčí se na jihozápad. Teče okrajem obce Brzotín, kde přibírá nejprve zprava Honský potok, potom zleva Čremošnou (257,0 m n. m.) a také Egrešský potok z levé strany. Opouští Rožňavskou kotlinu a dále teče širokým a hlubokým údolím mezi Silickou planinou na levém břehu a Plešivskou planinou na pravém břehu. Tady se opět stáčí více k jihu, teče kolem obce Slavec a osady Gombasek, za kterou se prudce ohýbá a teče na krátkém úseku jihozápadním směrem okolo osady Vidová. Potom vtéká na území obce Plešivec, kde do ní ústí pravostranný Štítnik. U výběžku Koniarské planiny se stáčí zase na jih a vstupuje do Rimavské kotliny. Na pravé straně se odděluje boční rameno, které se znovu připojuje u Gemerské Hôrky. Dále přibírá zleva Ardovský potok, teče mezi obcí Bohúňovo na levém břehu a osadou Tiba na pravém břehu. Vytváří meandry a ze severu obtéká obec Čoltovo. Mezi Čoltovem a sousední Bretkou teče jihozápadním směrem a přibírá zleva Sograd a u Bretky pravostranný Muráň.\n\nZase teče na jih podél Gemerské Panice a Gemeru, kde přibírá levostrannou Lapšu, potom protéká přes město Tornaľa, kde nejprve v blízkosti centra přibírá zprava Činču a v jižní části (u místní části Králik) významný pravostranný přítok Turiec (169,4 m n. m.). Od tohoto místa teče obklopená ochrannými hrázemi na obou březích. Protéká kolem obce Včelince, kde zleva ústí Hubovský potok a okolo Ruminiec, kde přibírá pravostranný přítok Kaloša.\nKoryto se zde neustále vlní a vytváří také několik slepých ramen. Níže přibírá u obce Štrkovec Konský potok zleva, teče v blízkosti obcí Riečka a Kráľ, kde zleva přibírá Neporadzský potok a následně nedaleko Abovců přibírá aj Lúčku z pravé strany. Protéká okrajem Lenartovců, přibírá svůj nejvýznamnější přítok na Slovensku, Rimavu zprava, a stáčí se na východ.\n\nZde Slaná opouští území Slovenska (195,0 m n. m.) a dále teče přes území Maďarska, meandrujícím nížinným tokem. Nejvýznamnější přítoky v Maďarsku jsou zprava Hangony, zleva Bodva a zejména Hornád, na soutoku řeka značně delší a srovnatelně mohutná. Nejvýznamnější město na řece v Maďarsku je Miskolc, další města na toku jsou Putnok, Kazincbarcika, Sajószentpéter, Felsőzsolca, Alsózsolca. Posledních 9 km Slané (od vesnice Kesznyéten) protéká původním korytem Tisy, která byla po zregulování a napřímení odkloněna více na východ. Tím byl přemístěn i jejich soutok, který se dnes nachází na katastru města Tiszaújváros, poblíž vesnice Tiszagyulaháza.\n\n\nZdroj vody je převážně dešťový. Průměrný průtok činí u Čoltova 8,5 m³/s, u Lenartovců 14,5 m³/s a v ústí 60 m³/s. Nejvyšší je v létě a na podzim. Zamrzá každý rok na 1 až 2 měsíce.\n"}
{"id": "240391", "url": "https://cs.wikipedia.org/wiki?curid=240391", "title": "Stúpa osvícení", "text": "Stúpa osvícení\n\nStúpa osvícení je jedním z osmi typů buddhistických stúp. Jedním z nejznámějších příkladů tohoto typu stúpy je stúpa osvícení ve městě Benalmádena ve španělské Andalusii. Při své výšce 33 metrů je nejvyšší stúpou v Evropě. Oficiálně byla dokončena 5. října 2003 a byla završením projektu bhútánského buddhistického učitele Lobpön Cečhu rinpočheho. Slavnostně byla inaugurována lamou Šamarem rinpočhem. Stúpa osvícení symbolizuje dosažení Buddhova osvícení. Ta v Benalmádeně je oproti většině jiných stúp stejného typu neobvyklá v tom, že se dá do ní vejít - uvnitř se nachází meditační místnost o rozloze 100 metrů čtverečních a místnost, která slouží k ukázce kultury tibetského buddhismu. \n\nDalší příklad stúpy osvícení najdeme i v Česku. Byla postavena a inaugurována 14. září 2014 v areálu meditačního centra buddhismu Diamantové cesty v Těnovicích u Plzně. Slavnostní inauguraci provedl nepálský buddhistický učitel Šerab Gjalcchen rinpočhe a přítomen byl také lama Ole Nydahl. Jde o první stúpu postavenou v ČR. \n\n"}
{"id": "240393", "url": "https://cs.wikipedia.org/wiki?curid=240393", "title": "František Pošta", "text": "František Pošta\n\nFrantišek Pošta (22. srpna 1919 Lány – 18. července 1991 Praha) byl český kontrabasista, který v Československu nejvýrazněji přispěl k prosazení kontrabasu jako sólového koncertantního nástroje.\n\nUčil se na nejprve hře na housle a poté na kontrabas u V.Tučka v Lánech a F.Tučka v Unhošti. Na pražské konzervatoři (1934–1940) absolvoval u Oldřicha Šorejse. Již v roce 1939 byl ale Václavem Talichem angažován jako kontrabasista orchestru České filharmonie, kde byl od roku 1945 sólokontrabasistou a později i vedoucím skupiny kontrabasů (1951–1985).\n\nJako sólista vystupoval s Českou filharmonií a rozhlasovými orchestry (poprvé provedl např. kontrabasový koncert Františka Hertla).\n\nVěnoval se také komorní hře. Se svým kolegou z České filharmonie Jaroslavem Horákem (viola d'amore) vytvořil duo, kterému připsal své skladby např. J. Maštalíř a J. Novák. Spolupracoval také s předními českými kvartety a Harmonií českých filharmoniků. Nejvýznamněji se však uplatnil v souboru Ars rediviva, s nímž jako kontrabasista a violonista spolupracoval od šedesátých let 20. století do roku 1991 a realizoval mnoho nahrávek (podrobněji Diskografie Ars rediviva). Práce v Ars rediviva podnítila jeho zájem o stavbu starých nástrojů. S houslařem B. Pecharem rekonstruoval svůj šestistrunný violon a v podniku Cremona v Lubech inicioval výrobu mistrovských kontrabasů podle klasických vzorů. Sám hrál na vzácný kontrabas \"Grancini\" z roku 1695 (viz diskografie níže).\n\nSvé zkušenosti uplatňoval i jako pedagog. Vyučoval na pražské konzervatoři (od roku 1953) a na mistrovských kurzech v Československu i v zahraničí (Japonsko).\n\n\n"}
{"id": "240396", "url": "https://cs.wikipedia.org/wiki?curid=240396", "title": "Argol (Finistère)", "text": "Argol (Finistère)\n\nArgol je francouzská obec v departementu Finistère v Bretani. Název obce pochází z bretonského slova \"nebezpečí pádu\".\n\nObec se nachází v srdci poloostrova Crozon.\n\n\n\"Počet obyvatel\"\n\n\n"}
{"id": "240399", "url": "https://cs.wikipedia.org/wiki?curid=240399", "title": "Phra Pathom Chedi", "text": "Phra Pathom Chedi\n\nPhra Pathom Chedi je nejvyšší stúpa na světě. Měří od základny k vrcholu 120,45 metrů a nachází se na thajském ostrově Nakhon Pathom.\n\nNázev \"Phra Pathom Chedi\" je těžko přeložitelný, znamená něco jako \"„Posvátná stúpa počátku“\". První zmínky o stúpě pochází z roku 675, avšak archeologické nálezy zařazují stúpu již do 4. století. V 11. století byla stúpa zbořena a celá zarostla stromy. Zříceninu v 19. století několikrát navštívil Mongkut, princ královského rodu, toho času buddhistický mnich. Poté, co se stal králem, stúpu znovu postavil se velkolepější podobě. Stavba trvala 17 let a byla dokončena v roce 1870. Poslední restaurační práce započaly v roce 1975 a skončily roku 1981.\n\nV roce 2005 byla stúpa zařazena do Světového dědictví UNESCA.\n\nPhra Phanthom Chedi\nFotografie Phra Phanthom Chedi\n"}
{"id": "240400", "url": "https://cs.wikipedia.org/wiki?curid=240400", "title": "Bob Sinclar", "text": "Bob Sinclar\n\nChristophe le Friant (* 10. května 1969, Francie) je francouzský hudební producent, DJ a vlastník labelu Yellow Productions. Naplno se začal věnovat hudbě v 17 letech, kdy začal dělat DJ. Jeho první klubový hit byl \"Gym Tonic\", který koprodukoval s Thomasem Balganterem z Daft Punk.\n\nJe znám díky \"Francouzskému doteku\" house hudby, s bohatým využití samplovaných a filtrovaných disko stringů. Na singlu \"Darlin\" pracoval se zpěvákem Jamesem \"D-Train\" Williamsem. S The Mighty Bopem a Reminiscence Quartet spolupracoval v žánru hip hopu a acid jazzu. Také vytvořil projekt \"Africanism\", kde spojil uměleckou house hudbu s kombinací latiny, jazzu, afrikánštiny s domorodou příchutí.\n\nV roce 2005 uspěl s hitem \"Love Generation\", který dosáhl prvního místa v australském \"ARIA žebříčku\" a v německém \"Media Control Single Charts\" v roce 2006. Song měl v Evropě velký úspěch, v Dutch Top 40 obsadil druhé místo a držel se 39 týdnů v Ultratop 50 v Belgii. Píseň se také stala jednou z oficiálních hymen pro Mistrovství světa ve fotbale 2006 v Německu. Následující hit byl \"World, Hold On\", ten udělal se Stevem Edwardsem a také se zařadil do žebříčků do top desítky v mnoha zemích Evropy. Další hit, \"Rock This Party (Everybody Dance Now)\", následoval 22. srpna 2006.\n\nRemix \"World, Hold on\" od E-Smoove byl nominován na Grammy 2007 v kategorii \"Remixované nahrávání\". \"World Hold on\" zabodoval v \"Billboard Magazine\" jako \"Number One Hot Dance Club Play Single of 2006\", porazil dokonce Madonnu a Christinu Aguileru.\n\nČtvrtý singl z alba \"Western Dream\" se jmenoval \"Tennessee\" byl předpokládaný v dubnu 2007, ale jeho vydání bylo zrušeno kvůli fámě, že bude vydáno nové album. Jeho zatím poslední album je \"Soundz of Freedom\". Album bylo ve Francii vydáno 21. května 2007. Song \"Rock this party\" se dostal na první místo v Billboard Hot Dance Club Play Charts.\n\n\n\n\n\n\n\n\n\n\n"}
{"id": "240401", "url": "https://cs.wikipedia.org/wiki?curid=240401", "title": "Shannon", "text": "Shannon\n\nShannon ( nebo , ) je nejdelší řeka na ostrově Irsko, která protéká územím Irské republiky (Leinster, Connacht, Munster). Je 368 km (podle jiných zdrojů 356 km) dlouhá. Povodí má rozlohu 15 700 km².\n\nProtéká Centrální rovinou přes řetězec jezer (Loch Allen, Loch Ree, Loch Derg (Munster)). Ústí do Atlantského oceánu, přičemž vytváří estuár dlouhý 100 km.\n\nZdrojem vody jsou dešťové srážky. Vodní stavy jsou vysoké na podzim a v zimě a nízké v létě. Nezamrzá. Průměrný roční průtok vody na dolním toku činí přibližně 200 m³/s.\n\nVodní doprava je možná téměř na celém toku. Do města Limerick je při přílivu dostupná i pro námořní lodě. Je spojena s kanály Grand a Royal s Dublinem. Leží na ní města Carrick na Shannonu, Athlone, Killaloe, Limerick.\n\n"}
{"id": "240402", "url": "https://cs.wikipedia.org/wiki?curid=240402", "title": "Arzano", "text": "Arzano\n\nSlovo Arzano má více významů:\n\n"}
{"id": "240403", "url": "https://cs.wikipedia.org/wiki?curid=240403", "title": "Peklo (národní přírodní památka)", "text": "Peklo (národní přírodní památka)\n\nNárodní přírodní památka Peklo () u České Lípy se nachází v údolí Robečského potoka mezi obcí Zahrádky u České Lípy a městem Česká Lípa. Jedná se o maloplošné chráněné území, který bylo vyhlášeno již roku 1967. Památka byla ve správě Ministerstva životního prostředí prostřednictvím Agentury ochrany přírody a krajiny ČR, později ve správě rozšířené CHKO Kokořínsko. Údolím je vedena naučná stezka NPP Peklo, hojně navštěvovaná zejména na jaře kvůli kobercům kvetoucích bledulí.\n\nChráněné území o rozloze 43,73 ha zasahuje do katastrálních území obcí Zahrádky u České Lípy, Kvítkov, Sosnová a Česká Lípa (k. ú. Dubice u České Lípy). Je ve výšce 247–303 m n. m. a patří geomorfologicky jak do Českolipské kotliny, tak do Provodínské pahorkatiny.\n\nRobečský potok v katastru obce Zahrádky vytéká z Novozámeckého rybníka a protéká pískovcovým skalním masivem, kde vytváří velice malebnou skalní průrvu v celkové délce asi 4 km, která končí poblíž města Česká Lípa, v části Dubice – Robeč. Příkré pískovcové skalní stěny zde vytváří impozantní a mohutný pískovcový kaňon s malou údolní nivou na jeho dně. Voda se zde hluboko zařízla do druhohorních kvádrových pískovců, jež tvoří geologický podklad celé zdejší oblasti. Je zde řada jeskyní, převisů, voštin.\n\nNeprostupné údolí se stávalo v období válek (třicetiletá válka, prusko-rakouská válka) pro obyvatele okolních vsí úkrytem před vojenskými oddíly i pruskými verbíři.\n\nPočátkem 19. století upravil hrabě Vincenc Karel Kounic, tehdejší majitel panství Nový zámek (dnešní Zahrádky), okolí svého zámku v romantický krajinný celek, k němuž patřilo i Peklo. Robečský potok byl po celém svém toku splavněn a plavba na člunu patřila k oblíbeným kratochvílím šlechty pobývající na zámku.\n\nV roce 1881 byla projektována železnice Česká Lípa – Lovosice (dnešní Trať 087), která měla vést údolím. Na nátlak vlastivědného spolku Excursions Club, majitele pozemků hraběte Kinského a veřejnosti byl ale projekt přepracován a v průběhu roku 1898 tak údolí nad osadou Karba překlenul ocelový viadukt s pěti pískovcovými oblouky o výšce 24 m (světlost 12 m) a celkové délce 209 m. Území Pekla bylo vedeno od roku 1895 jako soukromá rezervace.\nVýnosem MKI (Ministerstvo kultury a informací) č.13.903/67 byla lokalita 18. listopadu 1967 zapsána mezi chráněná území. Dne 21. prosince 1987 byla zapsána do obdobného seznamu výnosem Ministerstva kultury ČSR č.17.094/87 se začleněním do CHN – chráněná naleziště. Rozsah byl 43,73 ha a předmětem ochrany byla \"Lokalita bledule jarní v pískovcovém kaňonu\". Také most přes údolí (který je již vně rezervace) byl navržen k zařazení mezi technické památky. V roce 1992 byla lokalita přeregistrována mezi NPP (národní přírodní památky).\n\nMalebně půvabným údolím dnes vede červená turistická značená cesta od železniční zastávky Zahrádky až do České Lípy. Asi 2 km od České Lípy u Skautské skály začíná naučná stezka Peklo, která seznamuje v úseku 4 km na 10 zastaveních návštěvníky s místní přírodou a zajímavostmi. Původní panely byly několikrát nahrazeny novými. Trasa naučné stezky je po březích potoka s občasnými přechody po mostech z jedna na druhou stranu, je vybavena kvůli velkému množství turistů povalovými chodníky a řadou mostů. Stěny kaňonu jsou zarostlé reliktními bory, javořinou, lipami. Na trase v soutěsce je tunel a skalní byt. Poslední zastavení (tedy tabule s informacemi) je u osady Karba. Na jaře v mokřinách kolem potoka zde kvete bledule jarní a další chráněné byliny. Byl zde zaznamenán při dlouhodobém průzkumu v letech 1995 – 1996 výskyt 148 druhů obratlovců a 250 druhů hmyzu, desítky z nich patří k druhům ohroženým, či kriticky ohroženým (např. volavka bílá, žluva hajní, konipas luční, slepýš křehký).\n\nNa českolipské straně údolí jsou na skalách vyryty reliéfy, podobizny bez popisu. Jejich autory byli Erich Hockel (podobizna Friedricha Nietzscheho, podobná Stalinovi) a sochař Augustin Schindler z České Lípy zde vytvořil v letech 1934 či 1935 podobiznu Richarda Wagnera.\n\nPěší turisté mohou pokračovat po červené stezce (kdysi trasa 0354, nyní Evropská dálková trasa E10) dál na Zahrádky, a pak po břehu rezervace Novozámeckého rybníka. Pokud jdou z jihu, pak po průchodu soutěsky dojdou k České Lípě, bývalému přírodnímu koupališti v Dubici. Odtud jezdí linka MHD až k nádraží. Nad údolím u Zahrádek jsou stopy po zřícenině hradu Frýdlant. V polovině naučné stezky je žlutě značená odbočka k obci Kvítkov. Cykloturistika je v údolí zakázána.\n\nPo povodních v létě 2010 byla řada mostků a povalové chodníky v majetku Lesů ČR poničeny a Peklo se stalo neprůchodné. Do konce roku 2010 měly být dle tvrzení MěÚ Česká Lípa opravené, opravy byly provedeny s ročním zpožděním. Problémem je nedodržování zákazu vjezdu cyklistů a motorových vozidel, který navrhuje řešit i s dalšími opatřeními plán na roky 2014-2022.\n\nPočátkem října 2013 bylo údolí na týden zcela uzavřeno, protože zde Lesy ČR po dohodě se Správou CHKO Kokořínsko prováděly první část úprav terénu a trasy naučné stezky.\n\nV roce 2019 byla po sesuvu skal střední část naučné stezky (údolí Robečského potoka) uzavřena (od 27.2.2019).\nSanace skal probíhá od 3.1.2020 do 31.3.2020.\n\n"}
{"id": "240405", "url": "https://cs.wikipedia.org/wiki?curid=240405", "title": "BioShock", "text": "BioShock\n\nBioShock je počítačová střílečka z pohledu první osoby s RPG prvky. Byla vyvinutá společností 2K Boston (později Irrational Games) a 2K Australia a vydaná společností 2K Games. Hra byla vydána pro platformy MS Windows a Xbox 360 v srpnu 2007; verze pro PlayStation 3 od Irrational, 2K Marin, 2K Australia a Digital Extremes byla vydána v říjnu 2008 a verze pro OS X od Feral Interactive v říjnu 2009. Mobilní verze byla vyvinuta společností IG Fun. Koncept hry vymyslelo kreativní vedení firmy Irrational Games, Ken Levine a byl založen na ideách objektivismu, propagovaného Ayn Randovou. Hra je považována za duchovního nástupce série System Shock, na které pracovalo mnoho členů Irrational, včetně K. Levina.\n\nHra je velice pozitivně hodnocena pro nestandardní přístup a pro art-deco prostředí podmořského města, jež hráč prozkoumává, a které dává celé hře nadstandardní tísnivou atmosféru.\n\nBioShock se odehrává v roce 1960 v podvodním městě Rapture. Většina historie města je odhalována pomocí audionahrávek, které hráč nalézá v průběhu hry. Rapture bylo navrženo a vystavěno ve 40. letech 20. století objektivistickým obchodním magnátem Andrewem Ryanem, který zamýšlel vytvořit vzkvétající utopii pro společenskou elitu uchráněnou před mocí vlády. Vědecký pokrok zde prudce vrostl, hlavně při odhalení genetického materiálu „ADAM“, který vytvářel mořský slimák na dně oceánu. ADAM umožňoval jeho uživateli měnit DNA a dodával mu nadlidské schopnosti jako telekinezi a pyrokinezi. Aby Ryan Rapture ochránil, vytvořil zákon, že nikdo nenaváže kontakt s povrchem.\n\nNavzdory krásné utopii se začaly tvořit rozdíly mezi vrstvami společnosti. Frank Fontaine, bývalý gangster a obchodník, využil svého vlivu na nižších vrstvách a naplánoval puč Rapture. Fontaine získával příjmy z vytvořeného černého trhu se světem na povrchu. Společně s Dr. Brigid Tenenbaumovou vytvořil levný průmysl s plazmidy masovou produkcí ADAMu skrze implantáty slimáků v žaludcích osiřelých děvčátek zvaných „Little Sisters“ (sestřičky). Fontaine tak využil svou plazmidy vylepšenou armádu k útoku na Ryana, ovšem podle zpráv byl v boji zabit. Ryan využil příležitosti k rozšíření svých aktiv včetně plazmidového průmyslu. V následujících měsících se objevila druhá postava jménem Atlas, který se stal mluvčím za nižší třídy a vyvolával bouři. Atlas vedl útok na továrny chovající sestřičky. Ryanovou odpovědí bylo vytvoření takzvaných „Big Daddy“ (taťků), plazmidy vylepšených lidí umístěných do masivních potápěčských obleků. Jejich mysl byla upravena tak, aby ochránili sestřičku za každou cenu. To měl za úkol vytvořit Dr. Yi Suchong. Ryan také vytvořil vlastní armádu plazmidy vylepšených vojáků, které nazval spliceři a řídil je pomocí feromonů roznášených ventilačními systémy města Rapture.\n\nNapětí vyvrcholilo na předvečer Nového roku 1958, když Atlas nařídil kompletní útok na Ryana. Bitva zanechala mnoho mrtvých. Těch pár, kterých přežilo, se zabarikádovalo do ústraní. Co bylo původně nádhernou utopií se zvrhlo v rozpadající se dystopii. Některé výše zmíněné události jsou blíže zmíněné a rozšířeny o vysvětlení v herních rozšíření BioShock Infinite: Burial at Sea – Episode 1 a BioShock Infinite: Burial at Sea – Episode 2. Tyto dvě epizody jsou v svým příběhem opět zasazené do Rapture a slouží jako prequel odehrávající se v pozdních měsících roku 1958. Odhalují události útoku Atlase na Ryanovu armádu.\n\nHra začíná pádem letadla do Atlantského oceánu na kterém je i hráčova postava Jack coby pasažér. Jack jako jediný přeživší doplave k nedalekému majáku, ve kterém je umístěn terminál s batysférou (podmořským modulem), který ho zaveze do podmořského města Rapture.\n\nJack je zde kontaktován Atlasem přes rádio, ten ho navádí do bezpečí před splicery a nástrahami rozpadajícího se města. Atlas poprosí Jacka o pomoc, aby zastavil Ryana, a směruje ho k ukotvené batysféře, kde prý Ryan Atlasovi uvěznil rodinu. Na své cestě, když Jack narazí na potulující se sestřičku a jejího mrtvého taťku, Atlas začne přemlouvat Jacka, aby sestřičku zabil a vysál z ní ADAM. Tento rozhovor ovšem zaslechne Dr. Tenenbaumová a začne Jacka odrazovat od tohoto činu. Radí mu, ať dítě raději ušetří včetně všech ostatních sestřiček, na které narazí. Hráč tak nezíská ze sestřičky maximum ADAMu, ovšem pouze část, která způsobí odstranění mořského slimáka z jejího těla pomocí schopnosti plazmidu, čímž ji zbaví prokletí. Je tak na hráči, jak se bude rozhodovat v průběhu hry. Jack se dostane k batysféře, ale než cokoli zmůže, Ryan ji nechá zničit. Rozzuřený Atlas začne navádět Jacka do sídla Ryana. Jackovi tak nezbývá nic, než probojovat se oblastmi kontrolovanými Ryanovou armádou splicerů a taťků. Na své cestě mimo jiné potká šílené Ryanovy spojence, jako je například Sander Cohen, bývalý hudebník, který se nyní vyžívá ve smrti a utrpení ostatních.\n\nNakonec se Jack dostane do kanceláře Ryana, který zde v klidu hraje golf. Vystvětlí Jackovi fakt, že celou dobu věděl o Atlasově plánu, a také poví Jackovi, že je nemanželským dítětem, a že ho odebral Fontaine jeho matce a umístil ho mimo dosah na povrch s genetickou úpravou rychlejšího stárnutí. Fontaine plánoval zneužít Jacka coby triumf ve válce s Ryanem v moment, kdy bude příhodná chvíle. Jackova genetika totiž umožňovala přístup do systémů (jako je batysféra) navzdory tomu, že je Ryan už dávno nechal uzamknout. Ryan se zde smíří se smrtí, protože nemá kam utéct a začne citovat svá moudra: „Muž rozhoduje. Otrok poslouchá.“ Poprosí Jacka slovy „byl bys tak laskav“ (v originále „would you kindly“) aby ho zabil golfovou holí, a Jack tak učiní. Jack si najednou se smrtí Ryana uvědomí, že frázi „byl bys tak laskav“ pronášel Atlas v mnoha žádostech na něj. Fráze způsobovala u Jacka hypnotický spouštěč, který bez otázek vykonal daný požadavek. V záblesku vzpomínek si Jack také uvědomí, že způsobil pád letadla po tom, co si tam přečetl dopis s touto frází. Atlas se v tento moment představí jako Frank Fontaine, a že přezdívku Atlas využíval jako krytí, když formoval nižší třídy ke vzpouře. Protože Ryan už není u moci, Fontaine přebere kontrolu nad Ryanovým systémem a pošle na Jacka bezpečnostní drony vypuštěné do kanceláře.\n\nJack je ovšem na poslední chvíli zachráněn osvobozenými sestřičkami vyslanými Dr. Tenenbaumovou. Dr. Tenenbaumová následně pomáhá Jackovi zbavit se tělesných odezev od Fontaina včetně té, která by Jackovi zastavila srdce. S pomocí sestřiček se Jack konečně dostane do útočiště Fontaina a je připraven se s ním utkat. Fontaine je ovšem extrémně nadopovaný velkou dávkou ADAMu, která z něj udělala nelidské monstrum. Jack tento ADAM odsává při souboji z Fontaineho těla i s pomocí sestřiček. Fontaine nakonec zemře.\n\nKonec hry se odvíjí na rozhodnutí hráče, zda sestřičky v průběhu příběhu vysál nebo zachránil:\n\nJedná se o látku, kterou produkuje zvláštní druh mořského slimáka (v originále \"Sea slug\" či \"ADAM slug\"). Tato látka oživuje zničené buňky a nahrazuje je jejich nestabilními kmenovými verzemi. Zdálo by se, že lidstvo našlo odpověď na nesmrtelnost, ale po dlouhodobém používání se ADAM začíná chovat jako zhoubná rakovina a uživatel je postižen nezvratnými fyzickými a psychickými změnami. Takovýto člověk se stává závislým na přísunu ADAM do organismu. Tito lidé se v Rapture nazývají \"Splicer\" a jsou jedni z hlavních nepřátel ve hře. Za objevitele ADAM je považována doktorka Brigid Tenenbaumová, která si jednou v Neptunově přístavu všimla dělníka, který míval nepohyblivou ruku jako důsledek z války, ale nyní byl plně zdráv. Dělník se doktorce svěřil, že ho při práci kousl nějaký slimák. Doktorka se ho zeptala, jestli ho má u sebe a zda by jí ho nedal. A tak započal vývoj ADAMu.\n\nJedná se o průmyslově upravený ADAM tak, aby přepisoval genetický kód člověka a propůjčoval mu nebývalé schopnosti. Výroby a vývoje plasmidu a genetických tonik se ujala firma Fontain Futuristic. Plasmidy pro svou funkci potřebují látku tzv. EVE, která je rovněž produktem vytvořeným z ADAMu. Jedná se o látku zářivě modré barvy, která je plněna do EVE injekcí \"Eve hypo\" se symbolem modrého jablka. Naopak genová tonika pro svou funkci EVE nepotřebují, ve hře zastupují pasivní bonusy. Dělí se na technická, fyzická a bojová. Distribuce plasmidů a tonik ve městě je zprostředkována formou automatů nazývaných \"Sběračovy zahrady\" (v originále \"Gatherer garden\"). Zde si za svůj ADAM může hráč koupit plasmidy a tonika, ale také navýšit množství zdraví nebo EVE. Také si zde rozšiřuje sloty (aktivní místa) pro své plasmidy a tonika.\n\nDo hry byli také plánovány další plasmidy jako např. Teleportační plasmid, plasmid na vysávaní života z nepřátel a jiné... Ty však byly z konečné verze hry vyškrtnuty.\n\nAtlas je revolucionářský vůdce a první kontakt Jacka po pádu letadla, komunikuje s ním přes rádio. Bojoval proti Andrewovi Ryenovi, jeho pravé jméno je Frank Fontaine.\n\nJako první si všimla účinků ADAMu, který produkoval mořský slimák.\n\nHráčova postava, na začatku hry se zřítí s letadlem a batysférou se dostane do pomořského města Rapture.\n\nJe zakladatel města Rapture. Ryan byl znechucen poměry ve společnosti po druhé světové válce. Jeho ideologie popírá Altruismus a obviňuje jej ze všech tragédií lidstva. Nepřátele své ideologie nazývá parazity. Ryan ze zisku ze svých firem financoval celý projekt výstavby svého města. Proč si ale Ryan vybral zrovna mořské dno? Podle svého tvrzení nebylo složité postavit Rapture na dně oceánu, ale bylo nemožné jej postavit kdekoliv jinde. Ve městě je vlastníkem firmy Ryan Industry.\n\nADAMem zmutovaní obyvatelé města Rapture. ADAM na těchto dříve lidských stvoření zanechal jak vzhledové deformace (vzorem pro ně byly fotografie obličejových poranění vojáků z první světové války), ale také mentální a psychické poškození. Spliceři jsou ve hře děleni podle typu a podle modelu.\n\nADAM natolik poznamenal jejich psychiku, že již nejsou schopni používat zbraně. Místo nich tedy používají trubky, baterky, mačety a klíče.\n\nSpliceři, kteří jsou schopni ještě používat střelné zbraně (pistole a samopaly).\n\nTito spliceři s sebou nosí bednu s výbušninami, nebo molotovovými koktejly. Pokud se k nim hráč příliš přiblíží, použijí dýmovnici a utečou.\n\nSpliceři se schopností teleportace, poprvé se s nimi hráč potká v Arkadii, kde tvoří náboženskou sektu takzavaných Saturninů.\n\nTento typ splicerů je první, který hráč spatří. Jsou vysoce pohybliví a jsou obdařeni akrobatickými schopnostmi a jako jejich hmyzí vzory dovedou lézt po stropech.Také na dálku vrhají háky, kterými jsou vyzbrojeni.\n\nHasák, revolver, samopal Thompson, brokovnice, vrhač projektilů, chemický vrhač, kuše. Každá ze zbraní (mimo hasák) má vždy tři typy munice.\n\nV roce 2010 vychází pokračování hry, které nese název Bioshock 2 a staví hráče do role nejtajuplnější postavy prvního dílu, a to a samotného Big Daddyho (Velký Taťka, postava oděná do zvláštního skafandru, která pomocí Malých Sestřiček získává z mrtvých ADAM). Ve hře se podíváte na Rapture z jiné perspektivy, kdy hráče čekají výlety na mořské dno a taktéž několik úchvatných pohledů na Rapture právě z mořského dna.\n\nTřetí pokračování BioShock Infinite vyšlo 26. 3. 2013. Pokračování hráče nezavede do podmořského města Rapture, ale do létajícího města Columbia.\n\n"}
{"id": "240412", "url": "https://cs.wikipedia.org/wiki?curid=240412", "title": "Let It Be", "text": "Let It Be\n\nLet It Be je dvanáctým a zároveň i posledním studiovým albem skupiny Beatles. Album vydalo vydavatelství Apple Records 8. května 1970.\n\nVětšina skladeb byla nahrána v Twickenhamu v lednu 1969, tj. před nahráváním a vydáním předcházejícího alba \"Abbey Road\".\n\nBeatles původně chtěli nahrát album \"Get Back\" a z nahrávání udělat filmový dokument. Stylově se pokoušeli o návrat k jednoduchému beatu svých počátků, bez dodatečných studiových úprav. Celý projekt však skončil několika desítkami hodin nesestříhaného filmu a hudby, o které se nikdo nezajímal. I to je důvod, proč bylo album \"Let It Be\" vydáno jako poslední až po \"Abbey Road\", i když jako poslední nahráno nebylo.\n\nVznik desky byl poznamenán napjatými vztahy ve skupině, která směřovala k rozpadu a její členové se jen zřídka dokázali sejít ke společnému nahrávání. Poté, co Beatles zamítli verzi, kterou sestavil z jejich nahrávek Glyn Johns, dostal materiál k dispozici americký producent Phil Spector, který skladby obohatil o orchestr a sbory (navzdory protestům skupiny, především Paula McCartneyho). Na nahrávání se podílel klávesista Billy Preston, na desce také zpívá Paulova manželka Linda McCartney. Hudebně je album značně různorodé, obsahuje nahrávky pořízené během posledního živého vystoupení skupiny, tzv. koncertu na střeše v lednu 1969, i recesistickou verzi liverpoolské lidové písně „Maggie Mae“. Titulní píseň se stala jedním z největších hitů skupiny, získala Oscara, Grammy Award a figurovala na druhém místě anglické hitparády.\n\nManažer Beatles Allen Klein opatřil desku bohatou fotografickou přílohou a požadoval za ni tehdy rekordní cenu tří liber. Navzdory tomu se Let It Be dostalo v květnu 1970 na tři týdny do čela UK Albums Chart.\n\nV žebříčku pěti set nejlepších alb všech dob amerického hudebního časopisu Rolling Stone se toto album umístilo na 86. příčce.\n\nV roce 2003 vyšla deska s remasterovanou původní podobou alba před Spectorovými zásahy, nazvaná \"Let It Be... Naked\".\n\nSlovinská skupina Laibach vydala v roce 1988 album coververzí \"Let It Be (Laibach)\".\n\nAutory skladeb jsou John Lennon a Paul McCartney, kromě uvedených výjimek.\n\n\n\nJohn Lennon: zpěv, elektrická kytara, akustická kytara, steel kytara, baskytara, varhany, pískání\n\nPaul McCartney: zpěv, baskytara, akustická kytara, klavír, klávesy, Hammondovy varhany, rumba koule, pískání\n\nGeorge Harrison: zpěv, elektrická kytara, akustická kytara, tambura, rumba koule\n\nRingo Starr: bicí souprava, perkuse, svarmandal\n\nGeorge Martin: Hammondovy varhany\n\nBilly Preston: Hammondovy varhany, klávesy\n\nLinda McCartney: zpěv\n\nNezařazeno: 18 houslí, 4 violy, 4 violoncella, harfa, 3 trubky, 3 pozouny, 2 kytary, tenorsaxofon, sbor.\n"}
{"id": "240415", "url": "https://cs.wikipedia.org/wiki?curid=240415", "title": "Arzano (Francie)", "text": "Arzano (Francie)\n\nArzano je francouzská obec v departementu Finistère v Bretani.\n\"Počet obyvatel\"\n\n\n"}
{"id": "240416", "url": "https://cs.wikipedia.org/wiki?curid=240416", "title": "Tomáš Čermák", "text": "Tomáš Čermák\n\nJméno a příjmení Tomáš Čermák neslo několik známých lidí:\n"}
{"id": "240420", "url": "https://cs.wikipedia.org/wiki?curid=240420", "title": "Šari", "text": "Šari\n\nŠari ( , , ) je řeka ve Střední Africe (Čad, Kamerun (hraniční)). Je od pramene Uam 1500 km dlouhá (podle jiných zdrojů 1400 km). Povodí má rozlohu 700 000 km².\n\nVzniká soutokem řek Uam a Gribingi, které pramení ve Středoafrické republice. Zdrojnice Gribingi přijímá zprava velké množství přítoků (Bamingi, Auk, Kejta) a v oblasti Sarh vytváří vnitrozemskou deltu. Po soutoku zdrojnic přijímá zprava řeku Aja (Salamat) a ještě níže největší levý přítok Logone. S ní dohromady vytváří při ústí do Čadského jezera rozsáhlou rozvětvenou deltu.\n\nVzestup hladiny nastává v období letních dešťů a trvá několik měsíců. Hladina se zvedá postupně a povodňová vlna postupuje po řece. Na střední a dolní tok tak přichází na podzim a do Ndžameny v listopadu. Řeka a její přítoky se silně rozvodňují a vytvářejí dočasná jezera a průtoky, jež ji spojují s povodím Nigeru.\n\nVodní doprava je možná do města do města Batangafo na zdrojnici Uam (860 km). Na řece je rozvinuté rybářství.\n"}
{"id": "240424", "url": "https://cs.wikipedia.org/wiki?curid=240424", "title": "Karel Werner (indolog)", "text": "Karel Werner (indolog)\n\nKarel Werner (* 12. ledna 1925, Jemnice – 26. listopadu 2019) byl český indolog, orientalista, religionista a filosof náboženství.\n\nKarel Werner se narodil v Jemnici, kde dle svých slov prožil idylické. Otec mĕl cukrárnu a matka byla kuchařkou. V roku 1933 byl dům rodiny Wernerových za hospodářské krize prodán ve dražbĕ pro neplacení splátek na hypotéku a rodina se odstĕhovala do Znojma, kde Werner zahájil svá studia na reálném gymnasiu. Po mnichovské dohodĕ a začlenĕní Znojma do sudetského území pokračoval ve studiu na III. reálném gymnasiu v Brnĕ, které dokončil po přerušení ke konci války na podzim 1945, načež se zapsal na filosofii a historii na Filosofické fakultĕ Masarykovy univerzity, kde se stal členem užšího filosofického kruhu žáků Josefa Ludvíka Fischera, a vĕnoval se též studiu sanskrtu a čínštiny jako samouk. V roce 1947 byl J. L. Fischer jmenován rektorem Palackého univerzity (PU) v Olomouci a vyzval jej k přestupu. Werner pokračoval u nĕj na Filosofické fakultĕ v Olomouci ve studiu filosofie a ve studiu klasické čínštiny jako žák Jaroslava Průška. Znalost sanskrtu si zdokonalil pod vedením Vincence Lesného, který jej přijal za asistenta Indologického semináře. \n\nDoktorát získal poté, když obhájil disertační práci \"Významoslovný rozbor primitivních jazyků\" a složil rigorózní zkoušky z filosofie a indické filologie v jarním semestru 1949. Složil též závĕrečné státní zkoušky z filosofie a historie jako kvalifikaci na místo středoškolského profesora. Byl povĕřen přednáškami ze srovnávací gramatiky sanskrtu a z dĕjin Indie, a v Historickém ústavu přednáškami o starovĕkých dĕjinách Předního východu. Byl však kritizován pro nedostatek marxistického zamĕření a v lednu 1950 byl vyšetřován Státní bezpečností pro styky se zahraničními návštěvníky.\n\nNa vyzvání J. L. Fischera napsal studii \"K dĕjinám indického materialismu\" (aby si spravil \"kádrový profil\"), která byla odmĕnĕna zvláštní cenou Orientálního ústavu v Praze (1951), knižní publikace však neprošla cenzurním řízením z důvodu jejího \"objektivistického\" zamĕření. Na podzim téhož roku byla orientalistika na PU zrušena. Návrh prof. Lesného na Wernerovo převedení na Indologický seminář Karlovy univerzity neprošel kádrovým řízením a stejný osud stihl jeho žádost o učitelské místo na gymnasiu.\n\nNastoupil pak do podniku \"Stavby silnic a železnic\", kde mĕl mimo jiné za úkol pořizovat popisy práce stavebních techniků a navrhovat jejich platové zařazení. To mu vyneslo označení v občanském průkazu jako \"technický úředník\". Když pak musel po roce nastoupit v Nýrsku na Šumavĕ dvouletou vojenskou službu, prošel jen nejzákladnĕjším výcvikem a jako \"technik\" se stal pomocníkem plukovního správce budov (1952–54). Po návratu z vojny nedostal zpĕt své předchozí postavení a byl převeden do národního podniku \"Restaurace a jídelny\" do oddĕlení \"Práce a mzdy\" (1955). Po roce však ztratil (jako nekomunista) i toto místo a byl přeložen do \"provozu\"; zaučil se na vedoucího restaurace a vystřídal v této funkci nĕkolik podniků v Brnĕ a okolí (1956–60).\n\nPokud čas dovolil, Werner pokračoval ve svých studiích a publikoval články v časopisech v Anglii, západním Nĕmecku, Indii a na Srí Lance, což vedlo, v dobĕ četných soudních řízení proti \"zaprodancům kapitalismu\", k nĕkolika týdnům vyšetřování Státní bezpečností pro podezření z příslušnosti ke špionážní skupinĕ s úkolem podávat do zahraničí zprávy zakódované do textu jeho článků. Podklady nebyly dostatečné a Werner obstál při psychologicky zastrašovacím výslechu, takže nedošlo k vypracování obvinĕní, byl však dirigován na rok na práci v uhelných dolech a poté v jiných manuálních oborech (strojník v plynárnĕ 1961–64, instalatér 1964, řidič tramvaje 1964–67).\n\nVyšetřování mĕlo vedlejší důsledek v tom, že při předávání restaurace novému vedoucímu za Wernerovy nepřítomnosti byl vyčíslen podstatný schodek v hospodaření a bylo proti nĕmu zahájeno trestní řízení pro rozkrádání státního majetku. Prozkoumáním podkladů se mu však podařilo objevit chyby v účtování, čímž byl schodek snížen na zanedbatelnou částku. Přesto jej \"dĕlnický\" soudce (jmenovaný do funkce po šestitýdenním kursu), který mu při přelíčení nedovolil mluvit, prohlásil vinným. V odvolacím řízení jej starší, plnĕ kvalifikovaný soudce viny zprostil.\n\nPo ztrátĕ akademického postavení Werner počal oceňovat praktické aspekty indických nauk, zvládl základní systém hatha jógy, vĕnoval se buddhistické meditaci a vedl tajný kroužek zájemců. Postupnĕ též navázal písemné styky se zahraničními organizacemi: s Buddhistickou společností (Buddhist Society) v Londýnĕ, s Buddhistickou vydavatelskou společností (Buddhist Publication Society) v Kandy, Sri Lanka, kterou vedl Nyanaponika Théra, mnich nĕmeckého původu, s Jógickým ústavem v Santa Cruz, Bombay, a v Lonavle v Indii, v západním Nĕmecku s Buddhistickým seminářem po nauku o bytí (Buddhistisches Seminar für Seinskunde), jejž založil a vedl Paul Debes ze své chaty v Lüneburger Heide blízko Hamburgu, s Jógickým ústavem ve Fuldĕ, který spravoval Dr. Otto Albert Isbert, a s řádovou organizací Árja Maitréja Man.d.ala (AMM), kterou založil v Indii Anagarika Govinda, lama nĕmeckého původu, s označením \"Vadžrajána Sangha\", a v západním Nĕmecku vedl Dr. med. Karl-Heinz Gottmann. Začal pak přispívat k rozvĕtvené podzemní publikační činnosti zamĕřené na duchovní praxi pořizováním překladů buddhistických textů a spisů. S využitím článků o zavedení hathajógických cviků v Sovĕtské akademii vĕd (v podobĕ ranních \"fyzminutek\") se mu podařilo prosadit do tisku první článek o hathajóze, což vedlo k pozvání k serii přednášek v Bratislavĕ, s televizním programem (1963), a o rok pozdĕji v Brnĕ a v dalších mĕstech na Moravĕ, v Čechách a na Slovensku. Téhož roku jej Společenský Klub ROH První brněnské strojírny povĕřil pořádáním kurzů jógy a umožnil mu pod svou záštitou založení Klubu jógy, který přetrval i dobu normalizace (1969–89) a dále do doby obnovené demokracie.\n\nRoku 1966 mu bylo zprostředkováno setkání v Halle (východní Nĕmecko) s Debesovou žačkou ze západního Nĕmecka za účelem diskuzí. V Halle bydlel Professor Heinz Mode, odborník na buddhistické sochařství na Sri Lance a v Indii, který vĕdĕl o Wernerových osudech, takže došlo k setkání. Téhož roku Werner navštívil Budapešť, kam jej pozval Dr. Hetényi, který vedl maďarskou odbočku AMM a tzv. Ústav buddhistické filosofie. Bylo mu též umožnĕno pozorovat skupinovou terapii v Léčebném ústavu pro tĕlesnĕ i duševnĕ postižené dĕti, který vedl Dr. Petö, jenž dosahoval velkých výsledků zvláštní metodou cviků inspirovaných jógou a čínskými cviky v kombinaci s recitací tibetských manter.\n\nTerapeutické účinky praxe hathajógy byly demonstrovány i ve Wernerových kursech na případu člena orchestru brnĕnské opery, jenž trpĕl vážnou psychosómatickou kondicí, která mu působila rozpaky bĕhem dlouhých operních jednání. Psychiatrické a psychoterapeutické léčení zůstalo bez účinku, načež mu krajský psychiatr poradil: “\"Bĕžte za tím potrhlým Wernerem, třeba Vám pomůže s tou jeho jógou.\"” Jeho plné uzdravení již po nĕkolika týdnech vyneslo Wernerovi pozvání přednášet o \"orientálních terapiích\" ve výročním doškolovacím kursu pro psychiatry a k nabídce místa vydavatele bulletinu Psychiatrický výbĕr v Psychiatrickém ústavu v Kromĕříži (1967–68) s výzkumným programem zaměřeným na zkoumání fyziologických procesů během praxe jógy a meditace a na možnost jejich terapeutického využití. Za tím účelem podstoupil příslušná mĕření na své osobĕ a školil tým lékařů a ošetřovatelů v praxi jógy.\n\nWerner dostával od zmínĕných zahraničních organizací pozvání k seminářům a konferencím, a proto žádal po řadu let bezvýslednĕ o pas. Roku 1967 jej dostal a ředitel Psychiatrického ústavu v Kromĕříži mu povolil koncem září šestitýdenní \"studijní cestu\" do západního Německa. Během \"exercicií\" AMM v \"Domu ticha\" (Haus der Stille) v Roseburgu mu bylo udĕleno čestné členství řádu AMM a v lesním útulku Paula Debese v Lüneburger Heide vedl rozhovory s ním a jeho spolupracovníky a žáky. Na zpáteční cestĕ přes východní Nĕmecko byl hostem profesora Modeho v Halle, navštívil v Berlínĕ profesora J. H. Schultze, slavného autora \"autogenního tréninku\", pobyl na Filosofické fakultĕ v Lipsku, kde mu Dr. Heinz Kucharski z Indologického semináře podal zprávu o činnosti jejich tajné jógické společnosti, a zúčastnil se čtení čínsných buddistických textů v Sinologickém semináři.\n\nV lednu 1968 nastalo uvolnĕní politické situace a Werner podal žádost na Ministerstvo školství o obnovení svého akademického postavení, která však byla po dvou mĕsících zamítnuta. Nestraník nesmĕl vyučovat humanistické předmĕty ani za Dubčekova komunismu \"s lidskou tváří\". Dne 8. kvĕtna Werner založil v Brnĕ za účasti vídeňských buddhistů \"Buddhistický kruh Československa\". Všem jeho aktivitám však učinila konec sovĕtská invaze (21. 8. 1968). Aby se vyhnul opĕtnému pronásledování obnoveným totalitním režimem, Werner opustil rodnou zem dva dny po invazi a v Anglii nejprve pracoval v Cambridgi v univerzitní knihovnĕ a současnĕ v Churchillovĕ koleji jako lektor sanskrtu. Roku 1969 získal místo docenta indické filosofie a náboženství na univerzitĕ v Durhamu, kde zavedl též kurzy sanskrtu, a vyučoval rovnĕž jógu a indickou civilizaci v extramurálních kurzech. Roku 1975 založil výroční akademická Symposia indických náboženství, která řídil po deset let a která dosud pokračují pod vedením voleného komitétu. Roku 2010 řídil Pĕtatřicáté symposium pořádané na počest jeho pĕtaosmdesátých narozenin. Vyučoval také v letní škole Buddhistické společnosti a v diplomových kurzech pro učitele jógy. V letech 1975–1976 byl hostujícím profesorem na univerzitách v Kandy (Peradeniya University, Sri Lanka), v Dharwaru (Karnataka State University) a ve Vanárasí (Benares Hindu University). Hostoval také na univerzitách v Cambridgi, Oxfordu, Lancastru, Manchestru, Stirlingu a Londýnĕ.\n\nRoku 1990 Werner odešel do penze a v létĕ se zúčastnil jako předseda sekce pro náboženství konference původnĕ emigrantské Společnosti vĕdy a umĕní, pořádané po pádu diktatury poprvé v Praze. V letech 1991–1993 byl dopisujícím členem České akademie vĕd, Ústavu pro studium náboženství, a v letech 1993–1998 hostujícím profesorem Masarykovy university v Brnĕ v Ústavu religionistiky, který pomohl založit na Filosofické fakultĕ. V letech 1991–1993 byl nĕkolikrát hostujícím přednašejícím na turné po umĕleckých památkách v Indii, Nepálu, Vietnamu a Kambodži. Procestoval též Barmu (Myanmar), Thajsko, Jávu, Bali, Čínu a Japonsko. V letech 2002–2007 byl hostujícím profesorem v Ústavu buddhistických studií Dongkuk Univerzity v Soulu a v Kjongdžu v Jižní Koreji. Od roku 1993 má čestné postavení jako profesor výzkumu na londýnské univerzitĕ v Ústavu pro studium náboženství Školy orientálních a afrických jazyků (SOAS).\n\nWerner po invazi 1969 vycestoval s dosud platným pasem a dostal prostřednictvím československého velvyslanectví v Londýnĕ prozatímní povolení pobývat v cizinĕ. Jeho žádost o povolení trvalého pobytu v zahraničí byla ministerstvem vnitra zamítnuta v prosinci 1969, načež byl označen za ilegálního emigranta. Jeho první manžeství bylo rozvedeno a on se znovu oženil koncem roku 1970. Nyní žije se svou anglickou manželkou v Londýnĕ.\n\nZemřel 26. listopadu roku 2019.\n\nWerner se zabýval výzkumem védských hymnů, zejména pokud obsahují filosofické ideje nebo předjímají vznik jógy, a jejich původem v indoevropském dávnovĕku. Sledoval též vývoj jógické a buddhisticlé duchovní praxe a otázku znovuzrozování v indických naukách a v evropském myšlení. V této suvislosti se nĕkolikrát zabýval otázkou povahy osobnosti ve védech, upanišadách a v buddhismu. V dobĕ působení na Filosofické fakultĕ Masarykovy university (1993–1998) se vĕnoval na popud členů Ústavu religionistiky vypracování přehledných studií všech hlavních asijských náboženských tradic, které byly vydány pro studenty Masarykovou universitou (a později v přepracování pro veřejnost v komerčních nakladatelstvích). Je autorem mnoha studií v českém, především anglickém a spoře v německém jazyce.\n\nWerner byl vychován v římsko-katolické víře a v letech 1934–37 byl ministrantem v dominikánském klášteře ve Znojmĕ a členem řádu \"Legio angelica\". Při vstupu na gymnasium (1936) udal jako důvod studia úmysl stát se knĕzem, svou víru však postupně ztratil během prvních dvou let gymnasiálního studia. Po dalších dvou letech tápání jej zaujala četba knih o orientálních náboženstvích a k ujasnění svĕtonázorových problémů se rozhodl pro studium filosofie, rozšířené četbou z oboru srovnávacího náboženství. Filosofii chápe v sókratovském duchu jako hledání smyslu života, který však nelze s jistotou poznat, nýbrž pouze vytušit. Nicméně má za to, že je nerozlučně spjat s etickými zásadami. Je tedy možno žít filosoficky – slovy Roberta Konečného – “směrem smyslu života”.[6] Werner přiznává, že jsou mu filosoficky nejbližší nauky raného buddhismu, odvoditelné z Buddhových rozprav pálijského kánonu, které mu imponují zejména svým racionalismem a metodickými popisy meditativní praxe, nepokládá se však za \"vĕřícího buddhistu\". Poukazuje na to, že jistota víry vede často na scestí, jak dokazují náboženské ortodoxie v minulosti i přítomnosti, což platí též o strnule zastávaných vĕdeckých teoriích, včetně biologického materialismu na způsob Richarda Dawkinse.[7] Uznává však platnost argumentů proti existenci všemohoucího a vševědoucího boha stvořitele. Místo pojmu víry, ale též namísto přijetí vĕdeckých teorií, jež někdy vedou k popření možnosti existence transcendentních realit, protože pro ně není objektivní důkaz, používá filosofický pojem \"logické pravdĕpodobnosti\". Monoteismu i vĕdeckému materialismu jako svĕtovým názorům přiznává velmi malou míru pravdĕpodobnosti, střízlivému pojetí zásad a rozkladů, obsažených v Buddhových rozpravách však je ochoten připsat velkou míru logické pravdĕpodobnosti a užitečnost jako vodítka pro život ve směru smyslu života. Je si vĕdom toho, že často přívrženci buddhismu, zejména mnichové, přijímají a vykládají buddhismus více méně na základĕ osobní víry v doslovnou platnost Buddhových výroků, a pokud ji někteří podkládají tvrzeními nebo náznaky osobní zkušenosti, Werner si k nim zachovává zdrženlivý postoj a přijímá jen to, co mu potvrdí jeho vlastní zkušenost a úvaha. V tom se vlastně řídí radou, obsaženou v nejčastěji citované Buddhovĕ rozpravĕ.[8]\n\nV dobĕ po ztrátĕ náboženské víry Werner koketoval nĕjakou dobu s marxismem pod vlivem svého staršího bratra, brzy se však od něj distancoval, zejména pod vlivem četby spisů T. G. Masaryka, a stal se trvale přesvĕdčeným antikomunistou. Po válce vstoupil do národnĕ socialistické strany a stal se předsedou její odbočky na Filosofické fakultĕ v Brnĕ s vyhlídkou zařazení na kandidátskou listinu ve volbách plánovaných na červen 1948. Ponĕkud rozčarován vnitřními pomĕry ve stranĕ, nepokračoval po přestupu (1947) na fakultu v Olomouci v politické činnosti a soustředil se na studium. Následkem toho nebyl postižen čistkami ihned po únorovém puči. V emigraci, již jako britský občan, se v dobĕ ohrožení demokracie levicovými odbory aktivnĕ zapojil do boje za její zachování v organizaci \"Sdružení pro svobodu (Freedom Association) a byl předsedou její odbočky v severovýchodní Anglii. Evropskou unii (European Union) Werner považuje v její vnitřní struktuře za nákladnou obdobu Sovĕtského svazu s \"nomenklaturou\" nezvoleného vedení, impotentním parlamentem a vnitřní korupcí, a s neprůhledným finančním účtováním, které nebylo témĕř dvacet let podrobeno nezávislé kontrole. Původní souhlas s členstvím byl dle Wernera od britského lidu získán podvodnou agitací, jež zamlčela cíl politické unie a vydávala její, ve skutečnosti přechodné stadium jako Evropského hospodářského sdružení (European Economic Community), za trvalé. Werner se stal členem politické strany United Kingdom Independence Party (UKIP) ihned po jejím vzniku, když zjistil, že usiluje o vystoupení Spojeného království z Evropské unie. Nákladný ekologický program Evropské unie považuje za vĕdecky neodůvodněný a provázený korupčními a finančními machinacemi a pokusy upravovat či falšovat počítačové předpovĕdi oteplování zemské atmosféry následkem moderních technologií. Postupným vládám vytýká nerozlišující imigrační politiku, jež vede k neúmĕrnému nárůstu muslimského obyvatelstva, které vĕtšinou odolává asimilaci, a v poslední dobĕ jeho značná menšina úspĕšnĕ usiluje o podvojné zákonodárství zavádĕním tribunálů na základĕ islámského práva Šaria, nĕkterých s úředním schválením, jiných mimo zákon. Současné zákonodárné iniciativy rozšířit definici manželství, aby zahrnula homosexuální partnerské vztahy, považuje za logickou kontradikci, jež nepatří do oblasti zákonodárného procesu a nebude mít obecnou lidskou platnost, i když projde formální parlamentní procedurou. Krátce po \"sametové revoluci\" Werner zakusil za prvních návštĕv staré vlasti jako \"posrpnový emigrant\" na nĕkolika úředních místech urážlivé jednání. Je si vĕdom toho, že Václav Havel byl poprvé zvolen prezidentem komunistickým parlamentem, který mĕl původ v násilném uchopení moci a kontinuitu na základĕ nesvobodných voleb a byl tedy ilegální. To snad je jedním z důvodů, že valná část komunistů (i když nĕkteří stranu opustili) zůstala na vysokých místech a mnozí si podrželi svou hospodářskou moc. Komunisty pronásledovaným jedincům a navrátivším se emigrantům byly stavĕny v cestu překážky. Werner je toho názoru, že komunistická strana mĕla být pro své zločiny zrušena a v zemi provedena důsledná \"dekomunizace\" (podobnĕ jako denacifikace v Nĕmecku). Má za to, že k obrození politického života v zemi nedošlo; chybí v nĕm osobní integrita politiků i poctivost a převládá v nĕm korupce a cynismus. Z toho plynoucí rozčarování obyvatelstva je zjevné z nízké účasti na volbách. Z tĕchto důvodů Werner od počáteční myšlenky usadit se znovu ve vlasti, k níž byla jeho anglická manželka příznivĕ naklonĕna, pomĕrnĕ záhy upustil. Současnou situaci ve Spojeném království považuje Werner za velice špatnou. Kritizuje britskou imigrační politiku a především pak s tím spojený nárůst muslimů v Londýně.Globální oteplování považuje za výmysl ekologické lobby.\n\n Reprinted in: \"Symbols in Art and Religion\". The Indian and the Comparative Perspectives (Durham Indological Series 2), ed. Karel Werner, Curzon Press, London, 1990, 27–45.\n Reprinted in: The Yogi and the Mystic. Studies in Indian and Comparative Mysticism (Durham Indological Series 1), ed. Karel Werner, Curzon Press, London, 1989, 1–19.\n Reprinted in: The Scottish Journal of Religious Studies 3 1982, 15–25.\n And in: The Yogi and the Mystic. Studies in Indian and Comparative Mysticism (Durham Indological Series 1), ed. Karel Werner, Curzon Press, London, 1989, 20–32.\n Reprinted in: Buddhist Studies; Ancient and Modern (Collected Papers on South Asia No. 4, Centre of South Asian Studies, School of Oriental and African Studies, University of London), ed. by Denwood, Philip and Alexander Piatigorsky, Curzon Press, London, 1983, 167–181.\n Revised and reprinted in: \"Love Divine\". Studies in bhakti and Devotional Mysticism, (Durham Indological Series 3), ed. Karel Werner, Curzon Press, London, 1993, 37–52.\n\n[1] Nyanaponika Théra, Jádro buddhistické meditace, DharmaGaia, Praha, 1995, Předmluva překladatele, str. 12.\n\n[2] Karel Werner, Hathajóga. Základy tělesných cvičení jógických, 3. vyd. CAD Press, Bratislava, 2009, str. 11–13.\n\n[3] World Buddhism, July 1968, str. 325.\n\n[4] http://spaldingsymposium.org/about-2/\n\n[5] The Thirty-Fifth Spalding Symposium on Indian Religions In Honour of Professor Karel Werner’s Eighty-Fifth Birthday, Oxford, 2010, http://issuu.com/mehdizejnulahu/docs/spaldingcommemorativevolume/1 (available also on request at: vajrabuddhi@hotmail.com).\n\n[6] Náboženské tradice Asie I & II, str. 5, dedikace.\n\n[7] Richard Dawkins, The God Delusion, Random House, London, 2009 (1st ed. Houghton Mifflin, Boston, 2006).\n\n[8] An.guttara Nikája I, 189–193 (PTS text edition); The Book of Gradual Sayings I, (PTS translation), Luzac, London, 1951, 173–175; cf. Soma, Kālāma sutta, BPS Kandy, 1959; repr. in Nyanaponika, The Road to Inner Freedom, BPS Kandy, 1982.\n\n\n"}
{"id": "240425", "url": "https://cs.wikipedia.org/wiki?curid=240425", "title": "Novozámecká průrva", "text": "Novozámecká průrva\n\nNovozámecká průrva je uměle vytvořený kanál, středověká technická památka sloužící jako výpust Novozámeckého rybníka na okraji obce Zahrádky v jižní části Českolipska.\n\nNachází se na katastru obce Zahrádky. Průlom byl zbudován ve 14. století z nařízení císaře a krále Karla IV. zároveň s celou rybniční soustavou Holanských rybníků. Kanál je dlouhý 175 metrů, široký 7 a hluboký 14 metrů. Byl vytesán se dvojím zalomením kvůli možným povodňovým vlnám. Na počátku průrvy je dvoupatrové stavidlo, u něhož se prováděl výlov rybníka. Odtok je pojmenován Robečským potokem, který je u České Lípy přítokem Ploučnice. Cestou protíná nedalekou národní přírodní památku Peklo.\n\nPřes průrvu po vrcholu skal byl vybudován most, po němž dnes vede silnice I/9 od České Lípy na Prahu či Doksy a Mladou Boleslav.Původní most byl v druhé půli 20.století nahrazen novým a byly opraveny i části lokality.\n\nV obci Zahrádky byl postaven zámek, dnes znám jako Zámek Zahrádky. Dříve jej šlechtičtí majitelé nazývali Novým Zámkem a panstvím Novozámeckým.\n\nNovozámecký rybník je zařazen mezi významná středověká vodní díla a od roku 1933 je národní přírodní rezervace. Celé území včetně Bobřího potoka je součástí chráněných území ptačích oblastí, mokřadů Ramsarské úmluvy a mezi technické památky rybničního stavitelství byla zařazena jak Novozámecká, tak obdobná Mnichovská průrva na jednom z přítoků rybníka z Bobřího potoka. Jsou také v celostátní evidenci kulturních památek.\n\n"}
{"id": "240426", "url": "https://cs.wikipedia.org/wiki?curid=240426", "title": "Ománská vlajka", "text": "Ománská vlajka\n\nVlajka Ománu má tři vodorovné pruhy, bílý, červený a zelený (2:1:2) a při žerdi červený svislý pruh, jehož šířka odpovídá polovině šířky vlajky. V horním rohu je umístěný ománský státní znak, pocházející pravděpodobně z 18. století. Jsou to dvě zkřížené zahnuté šavle v bohatě zdobených pochvách, dýka (chandžar) a závěsník.\n\nPřevládající červená barva připomíná, že většina obyvatel státu patří k islámským Ibádíjovcům (starší vlajka byla celá červená), a je také barvou panovníka a Maskatu. Bílá je barvou míru, Ománu a imáma (náboženské autority země), zelená připomíná pohoří Džebel Achdar (Zelené hory) a islám.\n\nVlajka byla zavedena roku 1970, upravená v roce 1985.\n\n"}
{"id": "240430", "url": "https://cs.wikipedia.org/wiki?curid=240430", "title": "Přístupový bod", "text": "Přístupový bod\n\nPřístupový bod (anglicky Access point (AP)) k bezdrátové Wi-Fi síti je zařízení, ke kterému se klienti připojují. Klienti spolu nekomunikují přímo, ale prostřednictvím přístupového bodu, takže mohou být jednodušší a nemusejí být ve vzájemném rádiovém spojení. Centralizovaný způsob komunikace též umožňuje použití směrových antén, které zvyšují dosah rádiového signálu. Tento typ uspořádání nazýváme \"infrastrukturní síť\". Opakem jsou ad-hoc sítě, kde jsou dva nebo více klientů ve vzájemném přímém rádiovém spojení (bez existence prostředníka).\n\nPřístupový bod je obvykle realizován malým jednoúčelovým zařízením (viz obrázek), ale s potřebnou softwarovou výbavou se jím může stát i jakýkoliv počítač s bezdrátovým Wi-Fi zařízením. Některá z těchto jednoúčelových zařízení využívají jako základ operační systém Linux.\n\nZařízení jsou označována názvy standardů, které určují jejich maximální přenosové rychlosti. Reálně je dosahováno nižší rychlosti (viz tabulka):\n\nZařízení může poskytovat vlastní DHCP server, možnost NAT (překladač veřejných ip na soukromé a opačně – maškaráda), předávání portů do vnitřní sítě (port forwarding), autentizace klientů proti RADIUS serveru, různé úrovně šifrování (viz níže) a podobně. Některé chybějící vlastnosti lze nahradit vhodně umístěným doplňujícím počítačem nebo dalším jednoúčelovým zařízením (router).\n\nPřístupové body vystupují v několika různých rolích, které jsou dány nejen požadavky na strukturu sítě, ale i schopnostmi těchto zařízení. I když jsou schopnosti bezdrátových zařízení snadno rozšiřitelné pomocí změny softwarového vybavení, většina výrobců ji neumožňuje. Naopak hardwarově identická zařízení se mohou cenově několikanásobně lišit jen díky existenci jednoduchého softwarového doplňku. \n\n\nPokud je v bezdrátovém zařízení (AP) zabudována bezdrátová část dvakrát, označuje se jako point-to-multipoint, protože dokáže např. bezdrátový signál dálkově přijímat a zároveň ho distribuovat dalším bezdrátovým klientům v blízkém okolí. Takto jsou konstruovány bezdrátové přípojné body poskytovatelů internetového připojení (providerů), kteří však někdy kvůli ceně používají dvě samostatná bezdrátová zařízení.\n\nSpecifickým typem jsou WDS sítě (Wireless Distribution System), kdy všechny přístupové body vysílají na stejném kanálu, navzájem spolu komunikují a jeví se tak klientům jako jedna síť. Výhodou je, že jen jeden AP musí být připojen k mateřské síti a jednotlivé AP nemusejí mít dvě samostatné bezdrátové části jako u point-to-multipoint. Nevýhodou je pak snižování propustnosti sítě v závislosti na počtu skoků, než se signál přes jednotlivé AP dostane do mateřské sítě, protože veškerý provoz se šíří po celé bezdrátové síti na stejném kanálu.\n\nKlienti se k přístupovému bodu připojují (ascociují se), přičemž mohou být vůči nim uplatněna omezení a přístup odepřen. Komunikace mezi klienty probíhá prostřednictvím přístupového bodu, tj. minimálně dva skoky (nejprve na přístupový bod a z něj pak na příslušnou protistanici). Klient tak udržuje spojení jen s přístupovým bodem a nemusí mít cílovou stanici ani v přímém rádiovém dosahu. Přístupový bod může rozpoznat, zda klient přešel do úsporného režimu a do jeho probuzení dočasně uchovat přicházející data, což může vést k úsporám výdrže baterií klienta.\n\nBezdrátové sítě jsou často podceňovány a vznikají tak bezpečnostní rizika pro zbytek LAN, ve které se nezabezpečený přístupový bod nachází. Nejčastější chybou je:\n\n\n\n"}
{"id": "240436", "url": "https://cs.wikipedia.org/wiki?curid=240436", "title": "Pavol Ďurica", "text": "Pavol Ďurica\n\nPavol Ďurica (* 17. květen 1983, Bardejov, Československo) je slovenský fotbalový záložník, který momentálně působí v klubu SC Ritzing.\n\nJeho bratr Ján je také fotbalista a slovenský reprezentant.\n\nDo Artmedie Petržalka přišel v sezóně 2006/07 z klubu DAC 1904 Dunajská Streda.\n\nPro jarní část sezóny 2007/08 odešel hostovat do maďarského klubu FC Fehérvár, kde nastoupil pouze ke 4 zápasům. Během tohoto krátkého angažmá si stihl dát pozoruhodný vlastní gól ve čtvrtfinálovém utkání Magyar Kupy proti Debreceni VSC (zkratkou DVSC). První zápas skončil poměrem 2:1 pro FC Fehérvár. Odvetný zápas dospěl do 87. minuty za stavu 2:1 pro DVSC, který dostal výhodu pokutového kopu. Brankář Fehérváru střelu vyrazil zpět ke značce pokutového kopu, kde Pavol odpálil míč do tyče (ve snaze uklidit jej z dosahu soupeře), od níž se odrazil za záda vlastního brankáře. FC Fehérvár prohrál 1:3 a byl z poháru vyřazen. Několik dní poté se Pavol vrátil z hostování do Artmedie.\n\nVideo s inkriminovaným gólem se stalo hitem internetu.\n\n"}
{"id": "240437", "url": "https://cs.wikipedia.org/wiki?curid=240437", "title": "Signál (informatika)", "text": "Signál (informatika)\n\nSignál je v informatice jednoduchá zpráva, která se posílá procesům. Signály slouží v unixových systémech k informování procesu o výskytu události. Pomocí signálů lze meziprocesově komunikovat a manipulovat s procesy (ukončovat, pozastavovat, atd.).\n\nPříjemcem/odesílatelem signálu může být jen proces (v Unixech může být odesílatelem i jádro operačního systému).\n\nJestliže proces obdrží signál, začne se ihned provádět příslušná akce, i když nebyla dokončena právě zpracovávaná funkce. Mluvíme tzv. o asynchronních signálech. Po dokončení akce pokračuje program od místa přerušení (pokud nebyl ukončen).\n\nSignály se dělí do dvou skupin:\n\n\nSignál je jen obyčejné celé číslo. Jestliže však o nich mluvíme, odvoláváme se na ně jmény.\nKdyž proces dostane signál, zareaguje nějakou akcí, které dělíme do tří skupin:\n\n\n\nDva signály provedou implicitní akci vždy. Je to SIGKILL (ukončí proces) a SIGSTOP (pozastaví proces).\n\nProces s UID (User ID) rovným nule může poslat signál libovolnému procesu. Proces, který má UID různé od nuly, může v Linuxu poslat signál těm procesům, které mají stejné reálné nebo saved UID jako má on reálné UID. Ve FreeBSD se musí UID procesů shodovat.\n\nSignál pošleme z příkazového řádku (shellu) příkazem:\n\nPID je číslo procesu (Process ID). Příkaz se jmenuje kill (česky zabít), protože původně vznikl kvůli ukončování procesů. Pokud není uvedeno číslo signálu, posílá se implicitně signál TERM.\n\nProgramově se signál posílá voláním funkce:\n\nFunkce pošle signál \"sig\" jednomu nebo skupině procesů (podle hodnoty PID). Je-li \"sig\"==O, tak se pouze zjistí, má-li proces oprávnění poslat signál. Jakým procesům se signál pošle, záleží jen \"pid\":\n\n\nJak je psáno výše, jsou signály asynchronní. Při obsluze tedy není zřejmé, v jakém se proces nachází stavu. Kvůli tomu by se měly v \"handlerech\" provádět jen bezpečné funkce (man sigaction). Výkon handleru pro obsluhu může být přerušen příchodem jiného signálu. Handler by měl vykonávat co nejméně operací, proto často jen zaznamená, že přišel signál. Program mimo handler periodicky kontroluje, zda přišel signál a eventuálně provádí požadovanou akci.\n\nK nastavení obsluhy signálu slouží funkce:\n\nFunkce nastaví obsluhu signálu \"sig\" podle \"act\" a do \"oldact\" uloží předchozí nastavení obsluhy. Struktura sigaction je definována takto:\n\nkde codice_2 specifikuje akci svázanou se signálem – buď adresa handleru nebo SIG_DFL (výchozí akce), SIG_IGN (ignorování signálu). Díky codice_3 můžeme nastavit masku signálu, které budou blokovány v handleru. codice_4 přetvářejí chování handleru (např. SA_RESTART – restartovat přerušená systémová volání, SA_ONESHOT – po prvním obsloužení nastavit obsluhu na výchozí akci). Podrobnější popis lze najít v manuálových stránkách, viz codice_5.\n\nNěkdy je těžké zajistit, aby program správně obsloužil signál, který může kdykoliv přijít a přerušit běh programu. Jestliže se tomuto chceme vyhnout, použijeme mechanismus \"blokování\" signálu. Blokované signály jsou ignorovány až do jejich odblokování, poté jsou procesu doručeny. Na rozdíl od ignorovaných, které jádro zahazuje a tak nejsou nikdy doručeny. K nastavování blokovaných signálů se používá funkce:\n\nFunkce nastaví masku blokovaných signálů a vrátí starou masku. Chování se nastaví hodnotou codice_6 – SIG_BLOCK (blokují se stejné signály jako doposud a navíc ty definované argumentem codice_7), SIG_UNBLOCK (signály v codice_7 jsou vyjmuty z blokovaných), SIG_SETMASK (blokovány signály definované v codice_7).\n\nMaska signálu se nastavuje funkcemi:\n\n\nPro získání signálů, které čekají na odblokování, se používá funkce codice_15. Pokud je potřeba proces pozastavit, dokud nepřijde nějaký signál, využívá se funkce codice_16 nebo funkce codice_17, která dále mění masku blokovaných signálů danou pointrem codice_18.\n\nRodina standardů Single UNIX Specification definuje následující signály v hlavičkovém souboru codice_19:\n\nPoznámka: Hvězdička označuje rozšíření X/Open System Interfaces (XSI). Popis v uvozovkách přidán podle SUS.\n\n"}
{"id": "240438", "url": "https://cs.wikipedia.org/wiki?curid=240438", "title": "Jiráskova cesta", "text": "Jiráskova cesta\n\nJiráskova cesta je významná turistická značená trasa Klubu českých turistů v Orlických horách.\n\nNejstarší značená stezka po hřebeni Orlických hor vznikla již na konci 19. století. V roce 1921 byl při příležitosti návštěvy Aloise Jiráska po něm pojmenován tehdy značený úsek z Nového Města nad Metují do Jablonného nad Orlicí. Po druhé světové válce byla červeně značená trasa postupně prodloužena na sever k Broumovu a na jih do Litomyšle.\n\nÚsek z Nového Města do Olešnice v Orlických horách a přes hlavní masiv Orlických hor k Rokytnici v Orl. horách měří asi 61 km. Následující úsek z Rokytnice přes Zemskou bránu, Mladkov a Suchý vrch do Jablonného cca 35 km. Celá dnešní trasa (Broumov - Nové Město - Rokytnice - Jablonné - Litomyšl) má kolem 170 km.\nNěkdy se za začátek trasy považuje až Nový Hrádek (cca 11 km od Nového Města). Dle číslování KČT má úsek Broumov - Náchod číslo 0404, Náchod - Hanička číslo 0413 a úsek Hanička - Litomyšl 0444.\n\nZajímavé přírodní a historické objekty na úseku Nové Město - Rokytnice:\n\n"}
{"id": "240439", "url": "https://cs.wikipedia.org/wiki?curid=240439", "title": "Juraj Herz", "text": "Juraj Herz\n\nJuraj Herz (4. září 1934 Kežmarok – 8. dubna 2018) byl český režisér, scenárista a herec židovského původu, narozený na Slovensku. Pocházel ze židovské rodiny, byl pokřtěn, pak byl ateistou.\n\nStudoval fotografii na Umělecko-průmyslové škole v Bratislavě a později režii a loutkoherectví na DAMU v Praze. V letech 1960–1961 hrál a režíroval v pražském divadle Semafor. Od roku 1961 působil jako asistent režie a později i jako režisér v Praze na Barrandově. V roce 1987 odešel do Německa, kde pracoval zejména pro televizi. V pozdějších letech žil opět převážně v Česku a točil další filmy. Byl členem Evropské filmové akademie.\n\nNa filmech spolupracoval s kameramany jako Stanislav Milota, Jozef Šimončič nebo Jiří Macháně. Dobře se znal a spolupracoval také s výtvarníkem a režisérem Janem Švankmajerem.\n\nVe své práci byl ovlivněn především de Sicovým filmem \"Zloději kol\" a Felliniho \"8 a půl\". Jeho dílo se řadí k československé nové vlně a vyznačuje se prvky hororu, specifického humoru a erotiky. Mezi jeho nejznámější filmy patří na Oscara navržená hororová komedie \"Spalovač mrtvol\", televizní film \"Sladké hry minulého léta\", za který získal Zlatou nymfu a Grand Prix na MTF Monte Carlo, drama \"Petrolejové lampy\", které bylo uvedené na FF v Cannes, pohádka \"Panna a netvor\" nebo první český horor \"Upír z Feratu\". Za své celoživotní dílo také obdržel v roce 2009 Českého lva. V roce 2010 obdržel na festivalu v Karlových Varech Křišťálový glóbus za dlouholetý umělecký přínos světové kinematografii.\n\nJeho rodiče byli židovského původu, ale v roce 1943 se nechali z obav před transportem pokřtít. Rodina se skrývala v německé vesnici Eisdorf, nechali je u sebe nezištně němečtí sedláci. Pak se k Herzovým dostala zpráva, že už se nemají čeho obávat, a tak se vrátili domů, do Kežmarku. Tam je okamžitě zatkli Hlinkovi gardisté a následoval transport do koncentračního tábora. Původně byla rodina spolu v Ravensbrücku, později je rozdělili. Celá rodina přežila, matku osvobodili Britové, otce Američani a Juraje, který byl mezitím přesunut do Sachsenhausenu, Rusové. Když se Herzovi po válce vrátili, z gardistů byli partyzáni, Eisdorf už neexistoval a všichni Němci byli odsunuti.\n\nProžitky z koncentračního tábora pro něj znamenaly jakýsi předěl, který přehlušil všechny jeho vzpomínky z dětství. On sám říká, že pak už nebyl dítě. „V Kežmarku bylo jediné kino a mě do něj pouštěli klidně na mládeži nepřístupné filmy. Jako jediného. Před vchodem stál policista a když se ho ostatní děti ptali, jak to, že ho pustí a je ne, on řekl: Herz může, ten už všechno prožil.“ Rozčarování z poválečného vývoje na Slovensku a současný obdiv některých Slováků k Tisovu režimu u něho vyvolal jistou averzi k jeho rodišti.\n\nVystudoval uměleckoprůmyslovou školu v Bratislavě v oboru fotografie. Úspěšně složil v roce 1954 zkoušky na herectví na VŠMU, ale rektor Ján Borodáč mu oznámil, že ho nemohou přijmout kvůli jeho zevnějšku, kvůli němuž by v tehdejším hereckém repertoáru neměl co hrát. Poté se přihlásil do Prahy na DAMU na oboru režie a loutkoherectví, kde ho přijali do ročníku s Janem Švankmajerem, se kterým po vojně krátce dělal experimentální divadlo v Semaforu. Herecky debutoval ve filmu Zbyňka Brynycha \"Každá koruna dobrá\". Režisér si při natáčení všiml jeho zájmu a nabídl mu místo asistenta režie, kde Herz strávil dva roky prací na filmech \"Transport z ráje\" a \"Neschovávejte se, když prší\". Další dva roky pracoval jako pomocný režisér pro Jána Kadára na filmech \"Obžalovaný\" a \"Obchod na korze\". Také Kadárova přímluva na Barrandově mu pomohla natočit jeho první film \"Sběrné surovosti\".\n\nPrvní nabídku na samostatnou režii dostal v polovině 60. let od Jaromila Jireše, který ho přizval k natáčení povídkového filmu \"Perličky na dně\" podle povídek pro film nově objeveného Bohumila Hrabala. Na celku se měli podílet jednotlivými krátkými filmy režiséři tzv. československé nové vlny, vesměs absolventi FAMU. Již od počátku se potýkal s problémy, krom Jireše a Schorma ho všichni absolventi prestižní FAMU přehlíželi, Kadár se za něho musel zaručit a Herz si musel sehnat svého kameramana, než mohl začít natáčet vlastní povídku, kterou nazval \"Sběrné surovosti\". Vzhledem k tomu, že spolupráce s ním i s Bohumilem Hrabalem byla shledána přínosnou, začal jednat o natočení filmu podle novely Ostře sledované vlaky, ale z toho nakonec sešlo.\n\nSběrné surovosti překročily stopáž 30 minut, proto byly, podobně jako povídka Ivana Passera, promítány samostatně (před německou detektivkou). Paradoxně je tak vidělo zřejmě víc diváků, protože \"Perličky na dně\" neměly vysokou návštěvnost.\n\nSvůj první celovečerní film \"Znamení raka\" natočil na motivy knihy \"Poslední večeře\" (1966) Hany Bělohradské, což byla zdravotní sestra a spisovatelka. Kniha z prostředí nemocnice vypráví mimo jiné o lékařích alkoholicích, protekčně dosazených komunisty v nadřízených funkcích a senilních profesorech, kteří určují politiku kliniky. Natáčení filmu téměř skončilo katastrofou. Představitel hlavní role skončil před postprodukcí na protialkoholní léčebně a postsynchronní dabing dělal Jiří Sovák. Lékaři byli rozhořčení postavou nekvalifikovaného lékaře komunisty (v podání Ilji Prachaře) a proti filmu protestovali. Zákazu filmu zabránil dr. Charvát, vlivný ředitel zařízení, kde se natáčelo, který i přes své výhrady, že film ukazuje věci, které by pacienti neměli vědět, film podpořil jako podařené umělecké dílo.\n\nNa výsledném sestřihu filmu se také nepříznivě podepsala schvalovací komise, která vyžadovala vystřihnout většinu scén se sexuálním podtextem. V roce 1968 natočil v Itálii vystřižené scény znovu za peníze italského producenta, ale nedostal příležitost konečný střih dokončit. Finální verzi filmu nikdy neviděl.\n\nNa \"Znamení raka\" navázal hudební komedií \"Kulhavý ďábel\" o rok později, kde si napsal titulní roli ďábla Asmodeje, ale film opět poznamenala schvalovací komise. Scénář byl tak moc pozměněn, že jej nechtěl natočit, ale produkce ho k tomu přinutila.\n\nSvůj asi nejznámější film, \"Spalovač mrtvol\", natočil podle stejnojmenné novely Ladislava Fukse, u které ho zaujal hlavně název, méně potom obsah. Proto dva roky s Fuksem pracoval na pozměněném scénáři. Během příprav, natáčení i dokončování filmu měl poprvé za svou kariéru úplně volné ruce a film natočil zcela podle svých představ a chuti, jako hororovou komedii.\n\n„Jediný film, který je takový, jaký jsem ho chtěl, je Spalovač mrtvol, s výjimkou jedné scény. Film původně končí vizí záběrem na hlavní postavu, která se stává spalovačem pro Stranu - nikdy jsem nezmínil, že jde o nacistickou stranu, vždycky to byla prostě jen Strana. Pak přišla ruská okupace a my udělali delší konec: dva zaměstnanci krematoria sedí v kavárně v Reprezentačním domě a za oknem projíždějí ruské okupační tanky. Zaměstnanci mluví o panu Kopfrkinglovi, byl to tak milý pán, co se s ním stalo? Další záběr ukazuje Muzeum v troskách. Velké okno odráží smutné tváře lidí po zničení Muzea a mezi nimi je zpátky pan Kopfrkingl a usmívá se. Natočili jsme to a promítli řediteli Barrandova v roce 1969, který byl proti a nařídil vystřižení. Netuším, kam se sekvence poděla; možná ji ředitel spálil, protože se bál následků.“\n\nFilm putoval pár týdnů po svém uvedení do trezoru. „A najednou získal na strašlivé aktuálnosti, protože byl o konformistovi. Po srpnu se nejžádanějšími typy stali právě konformisté. Najednou byl zoufale aktuální: o lidech, kteří otáčeli. Proto ho zakázali.“\n\nS Fuksem připravili další dva scénáře podle knih, \"Příběh kriminálního rady\", pro který plánoval obsadit do rolí otce a syna opět Rudolfa Hrušínského a jeho syna Jana. Další scénář byl založen na novele \"Myši Natálie Mooshabrové\". Komunisti ale další spolupráci Herze se spisovatelem zakázali.\n\nPo \"Spalovači\", v době nastupující normalizace, byl ve špatné situaci. Dostal nabídku natáčet na Slovensku televizní film \"Sladké hry minulého léta\". Opět přišly problémy. Při natáčení se potýkal s faktem, že většina obsazených herců byli alkoholici. Potom film vyhrál v Monte Carlu cenu Grand Prix pro nejlepšího režiséra a kameramana Doda Šimončiče, což přímo pro něj osobně znamenalo odměnu 10 000 švýcarských franků. Československá televize na něm tuto peněžní odměnu vysoudila.\n\nPoté mu bylo na Barrandově umožněno natočit apolitický film \" Petrolejové lampy\" podle stejnojmenného románu Jaroslava Havlíčka. I přesto cenzura při schvalování hotového filmu vystřihla scénu, kde Štěpa táhne na zádech svého těžce nemocného manžela poté, co nedokázal spáchat sebevraždu. Ústřednímu dramaturgu Ludvíku Tomanovi totiž připadalo, že postavy spolu souloží. Do titulní role obsadil Ivu Janžurovou, kterou považoval za nejlepší českou herečku a znal ji ze \"Znamení raka\".\n\nPo Petrolejových lampách se rozhodl natočit film na motivy románu \"Jessie a Morgiana\" Alexandra Grina. Grinův příběh pojednává o dvou sestrách, jedné hodné a druhé zlé, ale on sám rozšířil děj tak, že se jedna ze sester uprostřed filmu probudí a zjistí, že žádnou sestru nemá a nikdy neměla. Schvalovací komise proti této verzi jedné schizofrenní osoby zakročila a scénář k filmu \"Morgiana\" musel dějově odpovídat předloze.\n\nNatáčení bylo obtížné a jemu se výsledný film nelíbil. Využil ho hlavně jako příležitost zkoušet filmové triky ve scénách, kde se setkávají obě sestry. Za film byl nicméně odměněn cenou Zlatý Hugo v Chicagu a od režimu neumožněním dalšího natáčení filmů, protože se kritikům film zdál příliš sadomasochistický, morbidní a strašidelný. Dva roky pracoval v Československé televizi a znovu mohl začít točit film teprve poté, co ruská delegace v Praze zhlédla \"Morgianu\" a pochvalně se o ní vyjádřila.\n\nZrušení zákazu filmování pro něj znamenalo podmínku – může jako režisér pracovat, pokud natočí film z prostředí dělnické třídy. V roce 1974 tento problém vyřešil zfilmováním knihy \"Inventura u Světlušek\" autorky Jaromíry Kolárové pod názvem \"Holky z porcelánu\".\n\nAni tento film nebyl bez problémů. Při schvalovacím procesu mu komise vytkla, že z příslušnic dělnické třídy udělal prostitutky, a další spolupráci s Kolárovou mu komunisté zakázali, ale návštěvnost \"Holek z porcelánu\" byla výborná, a tak byl vzat na milost, směl opět točit filmy bezkonfliktní: pohádky, komedie.\n\nPředchozím filmem objevil mladou herečku Dagmar Veškrnovou. Oblíbil si ji a obsadil ji do své nové kriminální komedie \"Holka na zabití\". Jejich další spolupráce, připravovaný projekt „Automatická holka“, už ale nevyšla, protože opět přišel zákaz filmovat.\n\nK další práci se dostal, když v roce 1976 přijal nabídnutý scénář pro \"Den pro mou lásku\", který už šest režisérů odmítlo, protože byl špatný.\n\nAby se vyhnul točení politicky motivovaných filmů, natočil dvě pohádky. Nabídli mu scénář k nové verzi filmu \"Kráska a zvíře\", který chtěl dělat kvůli příležitosti využít hororové scény. Film si přejmenoval na \"Panna a netvor\", aby tím zdůraznil odklon od nevinné pohádkové předlohy. Rozpočet byl vysoký, proto další pohádku \"Deváté srdce\" natočil ve stejných kulisách. Oba filmy se točily na přeskáčku a natáčení obou trvalo 90 dní mezi roky 1978 a 1979.\n\nKomedii \"Buldoci a třešně\" natočil z existenčních důvodů, plat řadového režiséra třetí kategorie na Barrandově totiž nepostačoval k obživě jeho rodiny. Měl sice pravidelný příjem i když netočil, ale pro rodinu to nestačilo. O natočení ho požádal bývalý ministr vnitra. Ten umožnil natáčet v Nizozemsku, Rakousku a Itálii. Hrála v něm řada českých komediálních herců, jako byl Dvořák, Šimek, Sobota, Veškrnová nebo Bohdalová. Při natáčení tragicky zemřel herec Jiří Hrzán. Na vyznění filmu se podepsal špatný scénář.\n\nSpisovatel Josef Nesvadba mu nabídl k natočení svou povídku „Upír LTD“, podle které v roce 1981 vznikl první hororový film \"Upír z Feratu\". Název odkazoval k slavnému expresionistickému filmu \"Upír Nosferatu\". Na výsledku se opět podepsalo vystřižení řady drastických scén komunistickou cenzurou.\n\nV roce 1984 natočil film \"Straka v hrsti\". Původně scénář napsal tehdy zakázaný autor Antonín Přidal. Schválení scénáře i následné filmování šlo hladce, režisér dokonce mohl operovat s rozpočtem kolem 20 miliónů, přičemž potřeboval 4. Poté, co vyšlo najevo, že se nejedná o další středověkou pohádku, ale o velmi těžko stravitelnou stylizovanou středověkou satiru, měl film problémy již při postprodukcí. Poté byl okamžité umístěn na 13 let do trezoru.\n\nZákaz filmu byl pro Herze poslední kapkou. Rozhodl se, že odejde ze země. Opět ho postihl zákaz natáčet filmy, ale mezitím dostal ze Slovenska nabídku natočit komedii \"Sladké starosti\". Ta se následně stala vůbec nejznámější slovenskou komedií.\n\nNarazil na scénář Jaromíry Kolárové, se kterou měl zakázáno spolupracovat. Zaujalo ho jedno slovo – Ravensbrück. Tam byl nacistický koncentrační tábor, ve kterém byl on sám v dětském věku internován, proto začal vyvíjet snahu o natočení filmu právě o tomto tématu. Musel přesvědčit ředitele Barrandova a režiséry, kteří již byli pro film vybráni – Jireše a Balíka. Scénář popisoval osud komunistky Jožky Jabůrkové, ale on sám scénář přepsal tak, že spíše než osud Jabůrkové připomínal osud Mileny Jesenské a podle tohoto scénáře film \"Zastihla mě noc\" také natočil.\n\n\"Zastihla mě noc\" si dobyl značný úspěch dokonce i na Západě. Také z něho o deset let později okopíroval Steven Spielberg scénu do svého \"Schindlerova seznamu\" s ženami jdoucími do sprch a obávajícími se, že se jedná o plynovou komoru.\n\nV této době se již začal připravovat na emigraci do západního Německa. Musel ještě natočit koprodukční pohádku \"Galoše šťastia\". Při natáčení se seznámil se svou druhou ženou Terezou Pokornou. Řekl jí, že chce emigrovat. Natočil pro peníze televizní seriál \"Gagman\", protože nevěděl, jaké to bude v Německu.\n\nS Němci už před emigrací spolupracoval. Začali dělat se Slováky pohádky a na něj se obrátili, aby natočil Andersenovy \"Galoše štěstí\". Emigroval v roce 1987. Jeho působení na Západě, na rozdíl od jeho československých děl, už nijak vody nerozvířilo. Natočil zde např. dvě epizody ze seriálu o komisaři Maigretovi (\"Maigret a hlava muže\" – 1994, \"Maigret staví past\" – 1995), několik dalších televizních filmů, pohádky \"Hloupá Augustina\", \"Žabí král\" (na které spolupracoval s Janem Švankmajerem) a koprodukční pohádku s ČR \"Císařovy nové šaty\".\n\nPo \"Císařových nových šatech\" mu v Německu nabídl český producent Karel Dirka adaptaci knihy \"Pasáž\" autora Karla Pecky. Problém byl najít dobrý scénář, nejdřív se příběh pokoušel adaptovat německý scenárista, ale výsledek se mu nezamlouval, tak se scénář pokusil napsat Lubor Dohnal, ale ani tomu se nedařilo. Celý tento proces trval dva roky a producent to vzdal.\n\nPotom potkal francouzského producenta, pro kterého režíroval epizody ze seriálu \"Maigret\". A ten mu nabídl tutéž knihu k zfilmování. Zprvu ji odmítl, ale nakonec se nechal přesvědčit. Pokoušel se pracovat s francouzským scenáristou a pojmout film jako příběh v kafkovském stylu bez politického vyznění knihy. Nakonec se rozhodl napsat scénář sám, což byl jeho první vlastní scénář. Sám označuje \"Pasáž\" a \"Spalovače mrtvol\" jako jediné dva filmy v kariéře, při kterých mu do natáčení a postprodukce nikdo nezasahoval.\n\nV Čechách byl ohlas negativní, film byl uváděn, navíc kvůli špatnému distributorovi, v kinech pouze týden. Jinde ve světě zaznamenala \"Pasáž\" pozitivní ohlasy. Proto dostával nabídky na další projekty ve Francii a Litvě. Premiéra \"Pasáže\" vedla k uspořádání retrospektiv jeho tvorby. Zpětný zájem o jeho starší filmy vedl k nárůstu mezinárodní obliby \"Spalovače mrtvol\", který se stal ve Francii druhým nejnavštěvovanějším filmem roku.\n\nI přesto se odmlčel a další nabídku na film přijal v roce 2008. Šlo o horor podle scénáře Martina Němce původně nazvaný \"Tma\", během natáčení přejmenovaný na \"T. M. A.\". Tento horor se zaměřuje na dvojici, která se přestěhovala do opuštěného domu, a hraje v něm důležitou roli vypořádání se se zločiny spáchanými Němci během druhé světové války. Po jeho dokončení plynule přešel k natáčení filmu \"Habermannův mlýn\", který zachycuje osud českého Němce před, během a po druhé světové válce.\n\nZemřel ve věku 83 let.\n\n\n\nSlovenský prezident Andrej Kiska Juraji Herzovi v lednu 2017 předal Řád Bílého dvojkříže.\n\n\n\n"}
{"id": "240443", "url": "https://cs.wikipedia.org/wiki?curid=240443", "title": "Tomáš Čermák (1943)", "text": "Tomáš Čermák (1943)\n\nTomáš Čermák (* 8. února 1943 Ostrava) je český inženýr, v letech 1990–1997 a 2003–2010 byl rektorem VŠB-TUO. Jeho specializací je silnoproudá elektrotechnika, je mj. autorem několika učebnic pro posluchače technických vysokých škol.\n\nVe volbách 2010 neúspěšně kandidoval do senátu za obvod č. 70 – Ostrava-město jako nestraník za TOP 09, když se ziskem 11,84 % hlasů obsadil 5. místo.\n"}
{"id": "240445", "url": "https://cs.wikipedia.org/wiki?curid=240445", "title": "Helena Fibingerová", "text": "Helena Fibingerová\n\nHelena Fibingerová (* 13. července 1949, Víceměřice) je bývalá československá atletka, mistryně světa ve vrhu koulí, později sportovní funkcionářka, podnikatelka, členka Rady ČT.\n\nNarodila se manželům Fibingerovým z Uherského Ostrohu v létě 1949. V základní škole ji k lehké atletice získal postupně učitel V. Přílezský a sousedka atletka Jiřina Gottwaldová – Buchtová, která ji přivedla do oddílu ve Zlíně, tehdy Gottwaldově. Zde se jí ujal trenér V. Brabec. Po absolvování devítileté základní školy pokračovala ve studiích na Střední všeobecně vzdělávací škole (gymnázium) ve Veselí nad Moravou, ale v trénincích po večerech v oddíle pokračovala. Otec jí upravil tréninkový prostor i u domu. Po maturitě získala místo v investiční účtárně Vítkovických železáren a v Ostravě i garsonku. Přeregistrovala se do tamního lehkoatletického oddílu TJ VŽKG. Zde získala nového trenéra, atletického reprezentanta Jaroslava Šmída a začala závodit v kategorii žen.\n\nV 16 letech vyhrála přebor jihomoravských dorostenek ve vrhu koulí, hodila přes 13 metrů.\nPoprvé reprezentovala ČSSR ve svých 18 letech na závodech olympijských nadějí Družba v NDR-Rostocku v roce 1967. Skončila zde druhá s osobním rekordem 14,25 metru. A v témže roce následoval první start v ženách za ČSSR na mezistátním utkání s Maďarskem v Košicích, kde si zlepšila os.rekord na 14,60 metru a porazila obě Maďarky.\n\nV roce 1969 byla v týmu ČSSR na IV. evropských halových hrách v Bělehradě, zde i v dalších závodech roku stále ve výkonnosti zaostávala za čs. rekordmankou Vladimírou Srbovou. Porazila ji v osobním rekordu 16,01 až v srpnu během závodů v Praze se Švédskem a tím se nominovala na mistrovství Evropy 1969 v Athénách.\n\nV roce 1970 se stala poprvé československou rekordmankou výkonem 16,32 metru při závodech v Ostravě a brzy poté jej začala postupně vylepšovat a tím upevňovat postavení čs.jedničky v tomto sportovním odvětví. Byla trvale nominována do reprezentace k různým mezistátním závodům, na halová i otevřená mistrovství Evropy. Objevila se první zranění.\n\nDalším milníkem byl rok 1972. Nejprve na Zlaté tretře v Ostravě překonala čs.rekord vrhem 18,70 metru, brzy poté na 18,81, avšak v olympijském závodě (její první olympiáda) v Mnichově se medaile nedočkala. Krátce po OH svůj čs. rekord dokázala zlepšit třikrát až na 19,18 metru, což bylo zhruba 2 metry za tehdejší světovou jedničkou Čižovovou ze SSSR.\n\nV roce 1972 začala studovat pedagogickou školu v Přerově a v roce 1975 ji ukončila jako kvalifikovaná tělovýchovná instruktorka.\n\nV únoru 1974 poprvé překonala hranici platného světového halového rekordu výkonem 20,36 metru a tehdejší halové mistrovství Evropy ve Švédsku vyhrála a rekord vylepšila na 20,75 metru. V témže roce se stala poprvé světovou rekordmankou i mimo halu výkonem 21.57 metru na domácích závodech v Gottwaldově. Zbytek sezóny ji však postihlo další zranění a její soupeřky jí přebraly i světový rekord.\n\nV roce 1976 vylepšila svůj výkon na 21,89 metru, na olympiádě v Montrealu získala bronzovou medaili a po ní doma spolu s dalšími medailisty státní vyznamenání Za vynikající práci. Na závěr sezóny dokázala opět překonat světový rekord výkonem 21,99 metru. V únoru 1977 překonala na mistrovství ČSR v Jablonci také světový halový rekord vrhem 22,50 metru. Na konci května se vdala za svého trenéra Jaroslava Šmída. A v srpnu 1977 překonala světový rekord na otevřeném stadionu v Nitře výkonem 22,32 metru.\n\nHelena Fibingerová patří k nejlepším koulařkám atletické historie. Její světový rekord v této disciplíně z haly (22,50 m) je k roku 2020 (po 43 letech) stále v platnosti, a patří tak k nejdéle platným ženským světovým rekordům vůbec.\n\n\nV souvislosti s jejím výkonem se spekuluje o systematickém použití dopingu ve formě anabolických steroidů, který v 80. letech v Československu řídil přímo komunistický režim Sama k dopingu uvedla: \"„Odmítám diskuse na toto téma, musím označit za velmi naivní, pokud si někdo mysli, ze někdo z minulých, současných i budoucích sportovců vpustí někoho druhého do tohoto jeho světa.“\"\n\nV únoru 2011 oznámil David Skopal z Advokátní kancelář Pokorný, Wagner & spol., že zastupuje Helenu Fibingerovou a Jarmilu Kratochvílovou a bude jejich jménem požadovat po Českém rozhlasu finanční kompenzaci kvůli tomu, že na stanici Vltava odvysílal hru Davida Drábka \"Koule\", jejíž hlavní postava, bývalá koulařka Milena, vykazuje společné znaky s Helenou Fibingerovou, a postava Radmila s Jarmilou Kratochvílovou, a obě postavy jsou ve hře obviňovány z dopingu, což právní zástupce sportovkyň považuje za porušení jejich práva na ochranu osobnosti. Podle Lidovek.cz chce v téže věci podat na Český rozhlas žalobu i Český atletický svaz.\n\nPozději se stala podnikatelkou (spoluvlastní pekárnu), funkcionářkou Českého atletického svazu a místopředsedkyní Rady České televize. Česká televize o ní natáčela pořad pro cyklus Burianův den žen, ale Fibingerová nakonec natáčení odmítla.\n\nDne 28. října 2015 jí prezident Miloš Zeman vyznamenal medailí Za zásluhy.\n\n\n\n\n"}
{"id": "240446", "url": "https://cs.wikipedia.org/wiki?curid=240446", "title": "Alfred Assollant", "text": "Alfred Assollant\n\nAlfred Assollant (20. března 1827, Aubusson - 3. března 1886, Paříž) byl francouzský spisovatel dobrodružných knih, z nichž nejznámější je román \"Podivuhodná, nicméně zcela pravdivá dobrodružství kapitána Korkorána\".\n\nAlfred Assollant se narodil roku 1827 v Aubussonu v dnešním departementu Creuse. Po studiích na prestižní pařížské škole \"École normale supérieure\" se stal učitelem, ale od roku 1858 se zcela věnoval psaní. V tomto roce se totiž vrátil z návštěvy Spojených států amerických a vydal knihu svěžích a cestopisných barvitých črt, ve kterých popsal zážitky ze své cesty. Poté napsal celou řadu většinou mládeži určených románů (v některých se projevuje vliv Waltra Scotta) s cílem podněcovat v ní zejména její cit pro spravedlnost. Své nejznámější dílo, román \"Aventures merveilleuses mais authentiques du capitaine Corcoran\" (Podivuhodná, nicméně zcela pravdivá dobrodružství kapitána Korkorána) vydal ve svých čtyřiceti letech roku 1867.\n\nAssolant se zajímal také o literární i politické dění (ohlasy toho najdeme i v samotném kapitánu Korkoránovi) a své články na toto téma sebral do několika knih, kde se vyslovuje pro politickou svobodu, pro práva žen a pro svobodu tisku.\n\nAlfred Assollant zemřel roku 1886 v Paříži.\n\nK nejznámějším knihám Alfreda Assolanta patří:\n\n\n"}
{"id": "240448", "url": "https://cs.wikipedia.org/wiki?curid=240448", "title": "Libya Montes", "text": "Libya Montes\n\nLibya Montes je pahorkatina na povrchu Marsu, která se rozkládá na 1 170 kilometrech téměř u rovníku Marsu jižně od impaktní oblasti Isidis Planitia.\nOblast se zformovala vlivem dopadu impaktoru do oblasti Isidis. Pojmenována byla v roce 1979.\n\nV centrální části Libya Montes se nachází rozsáhlé údolí táhnoucí se do délky 400 km, které vzniklo nejspíše před 3,5 miliardami let vlivem tekoucí vody. Pahorkatina byla jedním ze dvou hlavních kandidátů pro přistání Mars Surveyor 2001 před tím, než byla mise zrušena.\n\n\n"}
{"id": "240449", "url": "https://cs.wikipedia.org/wiki?curid=240449", "title": "Karel Huss", "text": "Karel Huss\n\nKarel Huss (3. ledna 1761, Most – 19. prosince 1838, Kynžvart) byl český (sudetoněmecký) kat a sběratel. \n\nNarodil se v české katovské rodině a přestože se rodina snažila, aby nemusel vykonávat toto řemeslo, i on se nakonec stal katem, jako jeho otec Jan Pavel Huss. Ačkoli pocházel z devíti dětí, naživu zůstal jen Karel a jeho dvě sestry.\n\nDo školy chodil na mostecké piaristické gymnázium, kde patřil k nadaným a pilným žákům. Když se ale později spolužáci a vyučující dozvěděli, z jaké rodiny pochází, začali jím pohrdat a fyzicky napadat. A protože mu otec zakázal školu opustit, utekl proto z města. Byl ale nalezen a přiveden zpět do Mostu.\n\nKarel ani jeho otec se nechtěli smířit s tím, aby zdědil katovské řemeslo, proto mu otec obstaral soukromého učitele. Učil se čtení, psaní, latině, přírodním vědám a dalším potřebným vědám. Největší jeho láskou byla botanika. A protože se jeho otec vyznal v léčení a byl výborný zvěrolékař, učil se od něj vše o přípravě léčivých nápojů a mastí.\n\nV roce 1775 mu zemřela matka. Otec se ale již po třech měsících oženil znovu. S Monikou Urslovou z Úštěka u Litoměřic.\n\nSvoji první popravu vykonal v roce 1776, kdy pod otcovým dohledem oběsil kostelního zloděje. V roce 1779 odešel do světa na zkušenou. Nejdříve do Drážďan a poté do Chebu, kde byl katem jeho strýc Karel Illián Huss. Jelikož byl strýc starý a slabý, byl 16. 4. 1781 jmenován v Chebu městským katem. Nástupní plat měl 54 zlatých a šest strychů žita jako roční deputát. Hlavní příjem doplňovaly nejrůznější poplatky, které jako mistr popravčí dostával za speciální práce.\n\nZde se seznámil s Žofií, dcerou bohatého chebského pekaře, kterou vyléčil. I přes zákaz rodičů se Žofie s Karlem dál vídala. A i když byla o 20 let starší a nedostala rodičovské požehnání, uskutečnila se dne 8. 9. 1782 v kostelíku sv. Michala v Chebu jejich svatba. Manželství zůstalo bezdětné.\n\nKdyž císař Josef II. zrušil trest smrti, byl propuštěn a dal se na léčení nemocných. V tomto oboru se vyznal a brzy si získal vynikající pověst, což mu ale přineslo jenom problémy, když si na něj stěžovali lékaři, lékárníci a lazebníci, které připravoval o zákazníky a zisky. Proto na nějaký čas s léčením přestal, ale pak se k němu zase vrátil.\n\nV listopadu 1789 byla funkce popravčího obnovena a Karel Huss byl znovu přijat na toto místo, ale ne aby popravoval, ale aby veřejně vypaloval odsouzencům cejch – znamení hanby.\n\nV té době se vztah okolí k Hussovi začal pomalu měnit. Lidé se mu už tolik nevyhýbali. Mezi občany města zvolna nabýval pověsti učence. Začal studovat historii a prostudoval prakticky všechny dostupné prameny k dějinám města Chebu. Svá zjištění shromáždil do rozsáhlé ilustrované kroniky a znalosti folklóru do rukopisu \"O pověrách“ (Vom Aberglauben), \"'posmrtně několikrát vydaném. Karel Huss začal sbírat starožitnosti, přírodniny a mince. Sbírky shromažďoval ve stísněných prostorách katovny, která měla pouze malou předsíň a dvě místnosti.\n\nVe skříních a policích měl vystaveny minerály, horniny, mušle, vycpané ptáky, vzácná dřeva, staré zbraně, helmy, brnění, mučidla, vlastní i zděděné popravčí meče. Malé muzeum v katovně se stalo známým a začali sem chodit návštěvníci i lidé z nejvyšších kruhů. Několikrát sem z popudu policejního rady města Chebu J. S. Grünera zavítal i básník Johann Wolfgang Goethe, se kterým se spřátelil a který ho k sepsání pojednání o pověrách vybídl.\n\nPřes třicet let se věnoval sběratelské činnosti, která ho velmi těšila. Po smrti své ženy Žofie (3. 12. 1824) se přestal stýkat s okolím a věnoval se jen svým sbírkám. Začal se zamýšlet nad dalším osudem sbírky, uvědomoval si cenu nashromážděných předmětů jako celku a obával se, aby po jeho smrti sbírka nebyla zničena.\n\nProto nabídl svou sbírku městu Chebu, ale zde neuspěl. Goethův průvodce Chebskem magistrátní rada Josef Sebastian Grüner (1780-1864) se proto obrátil rovnou na knížete Metternicha a ten projevil zájem. Aby spojení popravčího s Jeho Jasností knížetem nebudilo rozpaky, rezignoval na své služby městu. A na návrh magistrátního rady Grünera byl přijat do měšťanského stavu. Teprve poté se mohl stát kustodem uměleckých sbírek nově založeného kabinetu na zámku Kynžvart. Smlouva byla podepsána dne 12. 9. 1827, ale až 20. 5. 1828 mohl Huss na čtyřech vozech odvézt sbírku na zámek Kynžvart. Jeho rukopisy se staly součástí kynžvartské knihovny, která se postupně rozrostla na více než 10 000 děl, obsažených v 37 000 svazcích. Stal se tak správcem a kustodem jednoho z prvních zámeckých muzeí ve střední Evropě. A jím zůstal bývalý chebský kat až do své smrti.\n\nPochován byl na hřbitově v Kynžvartu na úpatí Císařského (dnes Slavkovského) lesa. Jeho hrob se ale nedochoval, protože kříž, označující jeho hrob, zmizel.\n\n\n"}
{"id": "240453", "url": "https://cs.wikipedia.org/wiki?curid=240453", "title": "Leopold Wohlschlager", "text": "Leopold Wohlschlager\n\nLeopold Wohlschlager, někdy uváděný s příjmením Wohlschläger (1. listopadu 1855 Osijek – 21. srpna 1929 Praha), byl c. k. rakousko-uherský a později československý státní popravčí.\n\nLeopoldův otec vlastnil v Osijeku hospodu a zemřel, když bylo Leopoldovi šest let. Jeho matka se poté provdala za Jana Křtitele Pipergera, čalouníka a popravčího ze Záhřebu. V roce 1865 požádal Jan Křtitel Piperger o přeložení do Vídně, byl však přeložen do Prahy. Leopold se zde vyučil zlatníkem u zlatnického mistra Studeného v Konviktské ulici na Starém městě pražském. Když se oženil, přestěhoval se do Kaprovy ulice a dílnu, kde pracoval mezi popravami, si zařídil v Příčné ulici. V manželství se mu narodily tři dcery a syn (zahynul v první světové válce).\n\nPrvní popravy se Leopold zúčastnil 8. září 1871 ještě jako pomocník svého otčíma v 15 letech v plzeňské věznici Bory. Popraven byl tehdy dvojnásobný vrah a lupič Jan Janeček zvaný Serynek.\n\nKdyž roku 1888 zemřel jeho otčím Jan Piperger, přihlásilo se na uvolněné místo 28 uchazečů, mezi kterými byl i Leopold. Pražský zemský trestní soud dne 24. června 1888 jmenoval do funkce popravčího Leopolda Wohlschlagera s určením pro české země. Základní plat byl stanoven na 800 zlatých ročně a za každou popravu mu mělo být vyplaceno dalších 25 zlatých. Byl jeden z pěti popravčích, které Rakousko-Uhersko mělo. Další popravčí měli svá sídla ve Vídni, Budapešti, Osijeku a Štýrském Hradci.\n\nPo roce 1918 se pak stal i státním popravčím pro Čechy a Moravu v tehdejší Československé republice. Základní roční plat byl stanoven na 15 000 Kč a 500 Kč za každou popravu. Za svůj život provedl celkem 24 exekucí. Posledním koho popravil byl Martin Lecián. Když odešel na odpočinek, byl 28. června 1928 vybrán jako nástupce jeho zeť Nehyba.\n\nNa sklonku života vydal knihu vzpomínek \"Ve službách spravedlnosti za Rakouska i Republiky\". Zemřel 21. srpna 1929 ve svém bytě na Letné.\n\n"}
{"id": "240454", "url": "https://cs.wikipedia.org/wiki?curid=240454", "title": "Jan Piperger", "text": "Jan Piperger\n\nJan Křtitel Piperger (24. června 1838 Štýrský Hradec – 13. ledna 1888 Praha-Malá Strana) byl jedním z katů v Českém království.\n\nPiperger se vyučil čalouníkem, brzy však začal vykonávat funkci popravčího v Záhřebu. Měl 15 sourozenců, jeho starší bratr a otec byli popravčími ve Štýrském Hradci. Za manželku si vzal vdovu Wohlschlagerovou, matku Leopolda Wohlschlagera, svého pozdějšího pražského nástupce.\n\nV roce 1865 požádal o přeložení do Vídně, byl však vyslán do Prahy a dne 21. listopadu téhož roku jmenován c.k. popravčím pro Království české. Byl jedním z pěti popravčích v Rakousku-Uhersku. Další popravčí měli svá sídla ve Vídni, Budapešti, Osijku a Štýrském Hradci.\n\nKdyž zemřela 6. prosince 1872 jeho manželka, byl na šest dní zatčen pro podezření, že svou ženu otrávil. Nakonec se ukázalo, že příčinou úmrtí byly zkažené potraviny a proto byl propuštěn. Pobyt ve vězení ho však psychicky poznamenal. Během 23 let ve funkci popravčího vykonal 50 poprav. \n\nTrpěl tuberkulózou, při své poslední popravě se zhroutil a po několika dnech zemřel.\n\n"}
{"id": "240457", "url": "https://cs.wikipedia.org/wiki?curid=240457", "title": "Phra That Si Song Rak", "text": "Phra That Si Song Rak\n\nPhra That Si Song Rak (v Laoštině Phra That Sri Song Hak) je buddhistická stúpa postavená v roce 1560 Laosany a thajskými králi. Leží v Laoské prvincii Loei, s těsné blízkosti thajské hranice. Do češtiny by se název dal přeložit jako \"Stúpa lásky dvou národů\".\n\nV roce 1556 se dvě království, thajské a laoské, rozhodli vystavět chrám, který byl manifestací jejich vzájemného respektu a přátelství. Tak vystavili \"Stúpu lásky dvou národů\" přímo na hranici.\n\n\n"}
{"id": "240458", "url": "https://cs.wikipedia.org/wiki?curid=240458", "title": "Štefan Kvietik", "text": "Štefan Kvietik\n\nŠtefan Kvietik (* 10. května 1934 Dolné Plachtince, Československo) je slovenský herec, divadelní pedagog a politik.\n\nVystudoval herectví na VŠMU v Bratislavě, po absolutoriu školy působil nejprve v Armádním divadle v Martině. Od roku 1959 je členem činohry Slovenského národního divadla v Bratislavě. Od roku 1984 působí také jako pedagog na VŠMU.\n\nVe volbách roku 1990 byl zvolen za Slovenskou národní stranu do Slovenské národní rady. Opětovně byl do SNR za SNS zvolen ve volbách roku 1992 a po její transformaci na Národní radu Slovenské republiky v ní zasedal do roku 1994.\n\n\n"}
{"id": "240460", "url": "https://cs.wikipedia.org/wiki?curid=240460", "title": "Petr Šnapka", "text": "Petr Šnapka\n\nPetr Šnapka (* 1943 v Ostravě) je český ekonom a vysokoškolský pedagog.\n\nV roce 1967 vystudoval obor Ekonomika a organizace v hornictví na Hornicko-geologické fakultě, VŠB - Technické univerzitě v Ostravě.. V roce 1972 se stal kandidátem ekonomických věd v oboru Průřezové a odvětvové ekonomiky, v roce 1978 byl jmenován docentem v oboru Ekonomika a řízení hornictví. V roce 1989 se stal doktorem technických věd (DrSc.) se zaměřením na modelování řídících procesů a v roce 1990 byl jmenován profesorem v oboru Ekonomika a řízení hornictví. Všechny tyto stupně obhájil na Hornicko-geologické fakultě.\n\nDlouhodobě s přestávkami působil na VŠB-TU Ostrava. Od roku 1969 pracoval jako výzkumný pracovník a potom odborný asistent na katedře Ekonomika a řízení v hornictví. V letech 1986 – 1995 byl vedoucím této katedry a zasloužil se o její rozvoj a významnou spolupráci s praxí. Od roku 1999 působí jako profesor na Ekonomické fakultě, VŠB - Technické univerzitě v Ostravě, katedře managementu, kde je významnou osobností rozvoje oboru. V letech 2000 – 2005 byl ředitelem Institutu doktorských a manažerských studií. Dlouhodobě je garantem doktorského studijního oboru Podniková ekonomika a management na Ekonomické fakultě. \n\nDále působil jak v akademické, tak i podnikové sféře a propojoval a přenášel poznatky vzájemně mezi těmito oblastmi. Pracoval jako programátor analytik v OKD, Závod výpočetní technika, náměstek ředitele pro ekonomiku Důl Hlubina (1977-1979), náměstek pro ekonomiku OKD, a.s. Zásobování o.z. Ostrava (1996-1999), vykonával také funkci předsedy dozorčí rady OKD, a.s. (1994-1996) a působil jako předseda nebo člen představenstva investičních fondů.\n\nVe své odbornosti se zabývá zejména problematikou manažerských metod a rozhodování, ekonomické teorie s aplikací na podnikovou ekonomiku, modelováním ekonomických procesů a systémů, simulačního modelování, teorií rizik a řízení složitých systémů.\n\nByl řešitelem více než 80 výzkumných projektů. Bohatá je jeho bohatá expertní činnost v důlním průmyslu a průmyslu kraje. Rozsáhlá je také jeho publikační činnost, je autorem čtyř vědeckých monografií, čtyř vysokoškolských učebnic a řady učebních textů a vědeckých článků jak v tuzemsku, tak i v zahraničí.\n"}
{"id": "240462", "url": "https://cs.wikipedia.org/wiki?curid=240462", "title": "Zdeněk Klauda", "text": "Zdeněk Klauda\n\nZdeněk Klauda (* 7. ledna 1979 Praha) je český dirigent a klavírista.\nZdeněk Klauda se od dětství věnoval skladbě, hře na klavír a na flétnu. Hudební vzdělání získal na hudebně zaměřeném gymnáziu Jana Nerudy pod vedením prof. Miroslava Kubičky, kde zároveň studoval i hru na flétnu u prof. Vladislava Paulíka a klavír u prof. Dináry Souleimannové.\n\nPo absolutoriu gymnázia začal studovat obor dirigování u prof. Hynka Farkače na Akademii múzických umění, studium skončil v roce 2005. Od té doby je ve stálém angažmá v Národním divadle v Praze (k roku 2018 jako asistent dirigenta a vedoucí hudební přípravy). Jako skladatel publikuje u amerického nakladatelství „Alliance publications, Inc.“\n\nV roce 2008 byl přizván k nastudování Dvořákovy \"Rusalky\" v rámci festivalu Salzburger Festspiele. Od té doby je pravidelně zván do prestižních evropských operních domů Bayerische Staatsoper Mnichov, Opera Valencia či Opéra national de Paris. V roce 2012 se podílel na hudebním nastudování Janáčkových \"Příhod lišky Bystroušky\" pro legendární festival v Glyndebourne a v další sezóně pak Mozartovy \"Figarovy svatby\" tamtéž.\n\nV roce 2012 získal 3. cenu na dirigentské soutěži v Rumunsku. Jako asistent dirigenta v minulosti spolupracoval s následujícími dirigenty: Franz Welser-Möst, Kyril Petrenko, Vladimir Jurowski nebo Tomáš Netopil.\n\nRoku 1996 získala jeho skladba Divertimento pro flétnu, hoboj a violoncello druhé místo v soutěži Generace.\n\n"}
{"id": "240469", "url": "https://cs.wikipedia.org/wiki?curid=240469", "title": "Nizozemská heraldika", "text": "Nizozemská heraldika\n\nNizozemská heraldika odráží pestrou historii Nizozemska.\nV Nizozemsku nejsou žádná pravidla, která by omezovala počet přileb ani jejich počet, polohu, druh nebo barvu.\nHesla nejsou také nijak omezena, ale v nizozemské heraldice se obvykle nevyskytují, případně ve francouzštině nebo v latině.\n\nV Nizozemsku jsou všechny šlechtické znaky chráněny. Po vzniku Nizozemského království (po roce 1815), se ze starých patricijských rodů staly šlechtické. Hlava 65 nizozemské ústavy říká, že \"„Královna uděluje šlechtictví. Žádný Holanďan nemůže přijmout cizí titul.\"“ To však není jediný případ, kdy se slovo „šlechtictví“ objevuje v nějakém kodexu. Dalším příkladem je zákon o šlechtictví z 1. srpna 1994 (\"Wet op de Adeldom\"). Má povahu zvláštního předpisu rodinného práva. Šlechtický titul se uděluje královským výnosem. Žádný zákon nedefinuje privilegia nebo práva této šlechty, protože žádná nejsou. Používané tituly jsou „\"Baron\"“ a „\"Baroness\"“, „\"Graaf\"“ (hrabě) a „\"Gravin\"“. Knížecí tituly se již neužívají, kromě titulu knížete Oranžského v královském domě. Tituly markýzů a vévodů se již nepoužívají. Namísto toho však existuje výjimečně používaný titul „\"purkrabí\"“/\"Burggraaf\", rovný vikomtovi. Pokud je někdo nobilitován, jeho děti – synové i dcery – sdílejí toto privilegium, ale neexistují žádné předepsané tituly. Oficiálně nesou otcův stav od narození, ale fakticky existuje zvyk je za mlada oslovovat jako „\"Jonker\"“(„panoš“?) u chlapců a „\"Freule\"“ (Slečna) u dívek. Dnes obvyklý výraz „\"Jonkheer\"“ (baronet, zeman – srov. s německým \"Junker\") a „\"Jonkvrouw\"“ (vlastně „\"slečna\"“, urozená panna), není v pravém smyslu titulem, jde spíše o oslovení netitulovaného šlechtice, o nejnižší stupeň šlechtictví.\n\nPrinc a princezna je titul příslušníků královské rodiny (\"Prins/Prinses der Nederlanden,\" \"Prins/Prinses van Oranje – Nassa\"u). Pro královskou rodinu platí samostatný zákon (nikoli pouze rodinný statut jako u Arcidomu rakouského) - Zákon o členství v královském domě ze 30. května 2002 (\"Stb. č. 275, houdende regeling van het lidmaatschap koninklijk huis alsmede daaraan verbonden titels/Wet lidmaatschap koninklijk huis/\"). Za členy královského domu se považuje panovník, odstoupivší panovník, člen královské rodiny s právem trůnní posloupnosti (následnictví) a jejich manželé či manželky. Královská rodina je širší pojem a zahrnuje i ony členy dynastie, jež byli ze členství v královském domě vyloučeni. Bez výjimky k tomu docházelo pro „nevhodné sňatky“, tedy sňatky neschválené Generálními stavy (parlamentem). Týká se to například královniny sestry a mladšího syna královny, dnes již zesnulého prince Johana-Frisa.\n\nZvláštností je, že jak královna Juliana, tak i královna Beatrix po své abdikaci přijaly opět titul princezen a své osobní erby princezen.\n\nNad udělování a užíváním znaků bdí Vysoká rada šlechty (Hoge Raad van Adel - \"u Milana Bubna: Encyklopedie heraldiky, Libri Praha 2003, str. 305, nepřesně přeloženo jako Nejvyšší soud šlechty\"). Jde o poradní orgán nizozemské vlády ve věcech heraldiky. Vysokou radu šlechty tvoří stálý předseda, stálý tajemník a ze čtyři členové, jejichž funkce jsou zaměřeny na otázky šlechtictví, zvláště na heraldické a genealogické a na řešení žádostí městských (obecních) rad o nový znak. Právním podkladem pro její fungování je článek 6 zákona o šlechtictví. V letech 1814-1819 a 1844-1852 patřila k Vysokým státním kolegiům/\"Hoog College van Staat\". Dnes k nim patří První a Druhá komora Generálních stavů (\"de Eerste Kamer der Staten-Generaal\", \"de Tweede Kamer der Staten-Generaal\" - parlamentní sněmovny), Státní rada/\"de Raad van State\", Všeobecná účetní komora/\"de Algemene Rekenkamera\" a Národní ombudsman/\"de Nationale Ombudsman\". Vysoká rada Nizozemska/\"de Hoge Raad der Nederlanden\" k těmto kolegiím nepatří, jde o nejvyšší soud Nizozemska. Prvním předsedou Vysoké rady šlechty byl roku 1814 jmenován Willem Anne baron van Spaen la Lecq (1750-1817), jeho prvním sekretářem byl p. Jacob van der Lely van Oudewater (1769–1825).\n\nHoge Raad van Adel se zabývá:\nAkty Vysoké rady šlechty jsou vydávány pod dohledem ministerstva spravedlnosti a její práva jsou omezena královskými dekrety nebo výnosy v radě. 1. srpna 1994 bylo stanoveno změnou výnosu panovníka č. 10 ze 24. června 1814 (\"besluit van de Soevereine Vorst van 24 juni 1814, nr.10.\"), že dohled nad činností Vysoké rady mají výše uvedení.\n\nSoučasným předsedou rady je doktor Coenraet Otto Alexander (Coen) baron Schimmelpenninck van der Oije (od r. 1991, člen od r. 1984). Ostatními členy jsou:\nSekretářem rady je dr. E.J. Wolleswinkel (od r. 2003).\n\nOd roku 1971 existuje na \"Centraal Bureau voor Genealogie\" možnost zaregistrovat si erb, pokud je žadatel Nizozemec nebo jde o rodinu nizozemského původu, žijící v cizině. Ústřední geneaologický úřad byl založen roku 1945 zástupci vlády a obchodu, aby sloužil jako dokumentační a informační středisko pro rodinnou historii a heraldiku. Od té doby sbírá úřad výsledky výzkumů geneaologů, které jsou přístupné všem badatelům. Každý den jej navštíví přes sto zájemců. Kromě vlastních sbírek CBG uchovává sbírky Nizozemské královské společnosti pro geneaologii a heraldiku (\"Koninklijk Nederlandsch Genootschap voor Geslacht- en Wapenkunde\").  Geneaologické sbírky jsou tvořeny knihovnou (100000 výtisků, soubory rukopisů a životopisných dat (60000 svazků), milióny novinových výstřižků a rodinných oznámení narození, sňatků a úmrtí, geneaologická data na mikrofilmech (kopie matričních dokumentů, rodných, křestních a úmrtních listů) z Nizozemska, bývalé Nizozemské Východní a Západní Indie. Většina sbírek je katalogizovaná a lze v nich vyhledávat on-line (\"Zoeken in bestanden\"). CBG má stále se rozšiřující heraldické sbírky (knihovnu s mnoha erbovníky, sbírku pečetí a otisků pečetí).\n\nRegistrace na CBG sice není právní ochranou, ale registrace znaku a zveřejnění je ochranou před podvodnými obchodníky s erby, kteří operují po celé Evropě. V němčině pro tento druh služeb existuje krásný a výstižný výraz „\"Wappenschwindel\"“.\n\nJinou možností je registrace erbu jakožto ochranné známky na Registračním úřadu pro Benelux se sídlem v Haagu (\"Bureau Benelux des Marques/Benelux Merkenbureau\"). Jako jeho kontaktní místa působí Federální veřejná služba hospodářství v Bruselu a Ministerstvo hospodářství, služba pro průmyslové vlastnictví v Lucemburku.\nŠlechtické koruny se kladou na štít nebo na vrchol erbovního pláště. Dříve se také mohla přilba klást na štít a nad ní až byla přilba nebo přilba byla korunována šlechtickou korunou. Dnes může být na štítě pouze koruna nebo přilby. Královskou korunu užívá jen královská rodina a bez rozdílů. V nizozemské heraldice jsou koruny velmi běžné a užívají je i některá města apod. např. Amsterodam a Nijmegen mají ve znaku rakouskou císařskou korunu, provincie Gelderland, Drenthe a Severní Brabantsko korunu knížecí.\n\nŠtítonoši jsou běžní, a to i v městské heraldice. V královském domě se stalo zvykem, že muži, kteří se přiženili do královského domu, přijali jednoho z královských štítonošů (zlatého lva) jako heraldicky pravého a svého rodného jako heraldicky levého. Tak tomu bylo u prince Jindřicha Meklenburského, otce královny Juliany (zlatý gryf vévodství Rostock), u prince Bernarda z Lippe-Biesterfeldu, otce královny Beatrix (anděl ve stříbrné tunice s červenou růží, který drží palmovou ratolest). Pan Pieter van Vollenhoven, manžel Beatrixiny sestry princezny Margriet, užívá dvou štítonošů - červených zpět hledících jelenů s modrými, stříbrně lemovanými obojky. Claus von Amsberg, manžel Beatrix, měl jako štítonoše dva zlaté lvy, zřejmě udělené královnou Julianou u příležitosti svatby, jednoho i v jednom klenotu (původní rodový klenot Amsbergů -srov. \"Titan v. Hefner, Otto, J. Siebmachers grosses und allgemeines Wappenbuch\", část \"Der Adel des Königreichs Preussen, Nürnberg, Bauer und Raspe 1857, str. 74 a tabule 96\"). Dvou zlatých lvů užívali i všichni jeho synové, princové Vilém Alexander, Konstantin i Johan Friso.\n\nNizozemsko je (snad kromě Švýcarska) zemí s nejrozšířenější měšťanskou heraldikou vůbec. Většina znaků je z období 1581-1815, kdy bylo Nizozemsko samostatné.\n\nNizozemský znak je z roku 1815 a je odpovídá znaku královského domu (velký znak je označován jako královský, dříve královnin). Jedntoliví příslušníci nebo generace královského domu mají vlastní erby, stanovené panovnickým výnosem.\nV Nizozemské městské heraldice nejsou téměř žádné znaky s hradbami a branami, ačkoliv bylo Nizozemsko až do roku 1648 součástí Svaté říše římské, kde se tyto znaky vyskytovaly hojně. Města spíše mívají ve znacích lidské postavy, čtvrcení nebo odznaky či postavy pánů města. Velmi časté je také užívání svatoondřejských křížků, které jsou znamením spravedlnosti. V erbu je užívají např. města Amsterodam, Bredy, Bergen-op-Zoom. Štítonoši i koruny, jak už bylo řečeno, jsou běžné, zato přilby s klenotem se běžně nepoužívá.\n\n"}
{"id": "240470", "url": "https://cs.wikipedia.org/wiki?curid=240470", "title": "Jan Buryán", "text": "Jan Buryán\n\nJan Buryán (* 17. února 1977 v Benátkách nad Jizerou) je český fotbalový obránce a záložník, který momentálně působí v jako trenér dospělého A týmu SK Polaban Nymburk s.r.o\n\nSkoro deset let působil v klubu FK Viktoria Žižkov a prvním zahraničním angažmá se pro něj stal přestup do klubu FC Artmedia Petržalka. Do Artmedie přestupoval jako volný hráč.\n\n\n"}
{"id": "240473", "url": "https://cs.wikipedia.org/wiki?curid=240473", "title": "Rudolf Skopec", "text": "Rudolf Skopec\n\nRudolf Skopec (7. srpna 1913 Velké Meziříčí – 18. července 1975, Praha) byl historikem světové fotografie.\n\nRudolf Skopec se narodil 7. července 1913 ve Velkém Meziříčí v rodině místního fotografa. V otcově ateliéru se později také vyučil. Po absolvování gymnázia pokračoval ve studiu fotografie na \"Lehr und Versuchsanstalt für Photografie\" v Mnichově. Již v mládí začal shromažďovat vše, co se týkalo fotografování. A už v roce 1939 mohl světu představit svoji první práci z dějin fotografie \"Sto let fotografie\".\n\nNebyl jen teoretik, ale patřil i k významným praktikům meziválečné avantgardy. Časem však jeho vlastní fotografická praxe ustupovala a sběratelství, popisování historie a pedagogická činnost převážila. Jeho pedagogická činnost byla spojena v letech 1940–1973 se Státní grafickou školou, v letech 1962–1975 přednášel na FAMU. Přednášel také v cizině. Významně se podílel na vytvoření sbírky Interkamera Národního technického muzea v Praze.\n\nJeho největším a dodnes nepřekonatelným přínosem je autorství původního českého díla \"Dějiny fotografie v obrazech od nejstarších dob k dnešku\", vydané Orbisem v roce 1963. Toto dílo bylo vytvořeno do značné míry na základě vlastní sbírky. Po Skopcově předčasné smrti ale byla jeho sbírka roztříštěna. Teprve více než dvacet let po jeho smrti v roce 1997 zakoupilo Uměleckoprůmyslové muzeum zbytky sbírky.\n\n\n"}
{"id": "240477", "url": "https://cs.wikipedia.org/wiki?curid=240477", "title": "Szidi Tobias", "text": "Szidi Tobias\n\nSidónia Tobiášová, známá jako Szidi Tobias (* 28. května 1967 Kráľovský Chlmec) je slovenská herečka a zpěvačka. Jde o bývalou manželku herce Borise Zachara. Dalším manželem byl textař a scenárista Peter Lipovský († 16. června 2015).\n\nPochází ze železničářské rodiny. Dříve než vstoupila do uměleckého světa, prošla různými povoláními. Pracovala jako dělnice v koksovně, v městské knihovně i v divadle jako nápověda. Vystudovala herectví na Vysoké škole múzických umění v Bratislavě. Už v době svých studií hostovala na prknech činohry Slovenského národního divadla.\n\nJe členkou souboru bratislavského Divadla Astorka Korzo '90, kde hrála například v inscenaci hry Rudolfa Slobody \"Armagedon na Grbe\", v Goldoniho komedii \"Sluha dvou pánů\", v dramatizaci Dostojevského románu \"Zločin a trest\", pod názvem \"Vražda sekerou v sv. Peterburgu\", v Ostrovského dramatu \"Les\", v Dumasově hře \"Hřbitov slonů\" a v dalších.\n\nZa ztvárnění hlavní postavy Evy v televizním filmu Petra Krištúfka \"Dlouhá krátká noc\" získala na festivalu Art Film 2004 v Trenčianských Teplicích slovenskou cenu Igric. Za herecký výkon ve filmu \"Pod hladinou\" také získala prémii slovenského Literárního fondu.\n\nKromě herectví se věnuje také zpěvu, její osobitý vklad do světa slovenského i českého šansonu je nepřehlédnutelný. Doposud nahrála pět alb: \"Divý mak\" (2001), \"Punto Fijo\" (2003), \"Pod obojím\" (2008), \"Do vetra\" (2010) a \"Jolanka\" (2014). Spolupracuje také na hudebních projektech české autorské dvojice Hapka-Horáček.\n\n\n\n\n"}
{"id": "240484", "url": "https://cs.wikipedia.org/wiki?curid=240484", "title": "Nereidum Montes", "text": "Nereidum Montes\n\nNereidum Montes je pohoří na povrchu Marsu, které se nachází jižně od východního konce údolí Valles Marineris a severovýchodně od Argyre Planitia. Oblast nejspíše vznikla v období noachianu. a rozkládá se na 1130 km povrchu.\n\nPohoří bylo pojmenováno v roce 1973.\n\n\n"}
{"id": "240486", "url": "https://cs.wikipedia.org/wiki?curid=240486", "title": "Dušan Sninský", "text": "Dušan Sninský\n\nDušan Sninský (* 7. července 1977) je slovenský fotbalista a rodák z Michalovců.\n\nPrvním zahraničním klubem pro něj byl český FK Drnovice. Do Artmedie Bratislava přišel z druhého zahraničního angažmá v polském Dyskobolii Grodzisk. Zde hrál za B-tým Artmedie jako kapitán, poté si zahrál i za A-tým, s kterým odcestoval do Jerevanu na zápas Poháru UEFA. Dále působil ve Spartaku Trnava, FK Slavoj Trebišov, Zemplín Michalovce, FK LAFC Lučenec.\n\n"}
{"id": "240487", "url": "https://cs.wikipedia.org/wiki?curid=240487", "title": "Karel Slavíček", "text": "Karel Slavíček\n\nKarel Slavíček ( 26. prosince 1678, Jimramov – 24. srpna 1735, Peking) byl katolický kněz, jezuita, misionář v Číně, matematik, astronom, hudebník a první český, resp. moravský sinolog.\n\nKarel Slavíček se narodil v domě U Slunce na jimramovském náměstí 24. prosince 1678. Po studiu na brněnském gymnáziu absolvoval dva roky bohosloví a studoval tři roky na Filosofické fakultě Olomoucké univerzity. Čtyři roky zde zůstal jako pedagog a poté odešel do Prahy, kde se věnoval další čtyři roky studiu teologie. Jeho koníčkem se stala matematika a astronomie. Jako student také sestavil podrobný plán Prahy.\n\nPo studiích působil dva roky jako kněz v Jičíně a pak se stal profesorem matematiky na gymnáziu ve Vratislavi. Roku 1710 byl profesorem hebrejštiny a matematiky na katolické univerzitě v Olomouci, kde dosáhl kromě jiného doktorátu filosofie a složil řádové sliby jezuitského řádu. Odtud odešel do Brna, kde požádal roku 1714 o vyslání na misijní cestu. V létě 1715 se vydal do Lisabonu. Tam se spolu s jezuity bavorským Ignacem Köglerem a portugalským Ondřejem Pereyrou v březnu 1716 nalodili na loď do Číny a po půlroční plavbě se dostali do Macaa. Cestu si krátil studiem čínštiny.\n\nV Číně pak Slavíček strávil zbytek života. Kromě odborných prací z oboru astronomie napsal i pojednání o čínské hudbě. Stal se autorem prvního plánu Pekingu. Pro svou zdatnost v přírodních vědách se stal oblíbencem císaře.\n\nKarel Slavíček zemřel v Pekingu 24. srpna 1735 a je pochován pod dodnes zachovalým náhrobkem s čínským nápisem na hřbitově poblíž městského paláce.\n\n\n"}
{"id": "240488", "url": "https://cs.wikipedia.org/wiki?curid=240488", "title": "Skellefteå", "text": "Skellefteå\n\nSkellefteå je město v severním Švédsku, v provincii Västerbotten. V současnosti zde žije 35 525 obyvatel. Ve městě působí hokejový klub Skellefteå AIK, který hraje nejvyšší švédskou soutěž známou pod názvem Svenska hockeyligan. Dnes je město známé především pro těžbu zlata a místní těžařská společnost zaměstnává mnoho obyvatel \"Skellefteå\".\n\nPartnerským městem v České republice jsou Pardubice.\n\n"}
{"id": "240491", "url": "https://cs.wikipedia.org/wiki?curid=240491", "title": "Charitum Montes", "text": "Charitum Montes\n\nCharitum Montes je pásemné pohoří na povrchu Marsu nalézající se jižně od Argyre Planitia a Nereidum Montes na jižní polokouli, kde zabírá přibližně 1 412 km.\n\nOblast byla pojmenována roku 1973 na základě snímků od sond Viking. Pozdější snímky ukázaly, že oblast je pod sezónními vlivy marsovského počasí, kdy zde byla pozorována „sněhová“ pokrývka z oxidu uhličitého a celá oblast vykazuje důkazy o dřívější ledovcové činnosti (eskery, horny, morény, kettles atd.)\n\n\n"}
{"id": "240492", "url": "https://cs.wikipedia.org/wiki?curid=240492", "title": "Kamov Ka-26", "text": "Kamov Ka-26\n\nKamov Ka-26 (kód NATO \"Hoodlum\") je sovětský, resp. ruský víceúčelový lehký vrtulník z poloviny 60. let 20. století. První prototyp stroje vzlétl 18. srpna 1966, sériová produkce začala v roce 1969. Vrtulník se vyráběl do roku 1985, celkem bylo vyrobeno asi 850 až 900 kusů. Výroba však nebyla zcela ukončena, stroj byl modernizován a vyráběl se v dalších variantách, přičemž produkce trvá dodnes.\n\nKa-26\nKa-126\nKa-128\nKa-226\n\n\n\n\n"}
{"id": "240495", "url": "https://cs.wikipedia.org/wiki?curid=240495", "title": "DB Schenker Rail Zabrze", "text": "DB Schenker Rail Zabrze\n\nFirma DB Schenker Rail Zabrze S.A. (do roku 2010 Przedsiębiorstwo Transportu Kolejowego Holding S.A., krátce PTK Holding (VKM: PTK) byla významný polský železniční dopravce. Sídlem společnosti bylo Zabrze.\n\nSpolečnost vznikla k 1. lednu 2007 sloučením železničních dopravců Kopalnia Piasku \"Kuźnica Warężyńska\" S.A. Dąbrowa Górnicza a Przedsiębiorstwo Transportu Kolejowego i Gospodarki Kamieniem Sp. z o.o. Zabrze, přičemž prvně jmenovaná společnost byla druhou jmenovanou společností zakoupena již dříve. Po změně vlastnických vztahů došlo k 1. dubnu 2010 ke změně názvu na DB Schenker Rail Zabrze S.A. K 3. lednu 2011 společnost zanikla sloučením s mateřskou firmou DB Schenker Rail Polska.\n\nMajoritní podíl ve společnosti měla firma Trawipol (90 %), přes kterou byů PTK Holding majetkově propojen s dopravcem PTKiGK Rybnik.\n\nV květnu 2007 ohlásily firmy PTK Holding a PTKiGK Rybnik, že hledají společného strategického investora, ale tendr, do kterého se přihlásilo celkem 10 firem byl zrušen, když kontrolní balík akcií ve společnosti PTKiGK Rybnik získala společnost PCC Rail.\nV září 2009 získala německá společnost DB Schenker takový vlastnický podíl ve společnosti Trawipol, že začala kontrolovat až 95 % akcií PTK Holding. V souvislosti se začleněním firmy do skupiny DB Schenker Rail pak došlo ke změně názvu na DB Schenker Rail Zabrze S.A. a posléze k zániku společnosti.\n\nHlavním posláním společnosti PTK Holding byla komplexní obsluha železničních vleček a železniční doprava po síti PKP Polskie Linie Kolejowe i dalších provozovatelů dráhy.\n\nPodle údajů z roku 2006 PTK Holding společně se sesterskou firmou PTKiGK Rybnik obsluhoval 80 % vleček dolů v Polsku. Společnost také začala obsluhovat kontejnerový terminál v říčním přístavu Gliwice.\n\nPodle údajů za rok 2006 společnost přepravila po železnici ročně 11,6 mil. tun zboží. Vedle vnitrostátní železniční dopravy se společnost zabývala také mezinárodní dopravou ve spolupráci s dopravci z okolních zemí, např. českými firmami České dráhy a OKD, Doprava.\n\nPark elektrických lokomotiv byl tvořen jedním čtyřnápravovým strojem řady 4E (EU07, výrobce Pafawag; jediná lokomotiva tohoto typu u soukromého dopravce) a dále šetinápravovými stroji řad 3E/1 (ET21) a 201E (ET22) polské produkce a lokomotivami řady 182 (výrobce Škoda) odkoupenými ze Slovenska.\n\nDieselové lokomotivy pak byly zastoupeny řadami TEM2 (SM48), M62 (ST44, obdoba české řady 781), BR232 (odkup z Německa), SM42, S200 (obdoba české řady 770), T448p (obdoba české řady 740) a 060DA (ST43).\n\n"}
{"id": "240497", "url": "https://cs.wikipedia.org/wiki?curid=240497", "title": "Juraj Piroska", "text": "Juraj Piroska\n\nJuraj Piroska (* 27. února 1987 v Bratislavě) je slovenský fotbalový útočník. Je také bývalým reprezentantem Slovenska (v roce 2011 nastoupil ve 3 zápasech slovenského národního týmu a jednou skóroval). Mimo Slovensko působil na klubové úrovni v Německu, Česku a Kazachstánu.\n\nSvoji fotbalovou kariéru začal ve Slovanu Bratislava, odkud v průběhu mládeže přestoupil do německého SC Freiburg.\n\nV roce 2005 se vrátil na Slovensko a podepsal smlouvu s FK AS Trenčín. Za mužstvo nastoupil během celého svého působení dohromady ke 3 utkáním, ve kterých se gólově neprosadil.\n\nV zimním přestupovém období sezony 2005/06 zamířil do bratislavské Petržalky, kam přestoupil. Během dvou úspěšných let odehrál 42 utkání a vstřelil 6 gólů. S mužstvem si zahrál předkola Ligy mistrů UEFA.\n\nPřed ročníkem 2006/2007 odešel na hostování do mužstva ŠK SFM Senec. V týmu strávil rok.\n\nV únoru 2009 se dohodl na kontraktu s českou Spartou Praha, kde podepsal smlouvu na tři roky. V českém klubu se neprosadil, odehrál jen jediný ligový zápas a účinkoval v českém fotbalovém poháru.\n\nPřed sezonou 2009/10 odešel na rok hostovat do FK Senica, kde podával skvělé výkony. Ve slovenské nejvyšší soutěži za Senici debutoval v ligovém utkání 3. kola 26. července 2009 pod trenérem Ladislavem Hudcem proti MŠK Žilina (prohra Senice 0:3), odehrál celé utkání. První gól vstřelil za mužstvo v zápase 9. kola (12. 9. 2009) proti MFK Ružomberok (výhra Senice 1:0).\n\nV létě 2010 do týmu přestoupil a domluvil se s vedením slovenského klubu na dvouletém kontraktu s následnou roční opcí na prodloužení spolupráce.\n\nKlubové statistiky\n\nV únoru 2012 hráče vykoupil Slovan Bratislava, kam se fotbalista vrátil po devíti letech. S týmem podepsal čtyřletou smlouvu. Za mužstvo odehrál pouze 12 zápasů, ve kterých jednou rozvlnil síť.\n\nV průběhu podzimní části ročníku 2012/13 odešel hostovat zpět do Senice, které svými góly a přihrávkami pomohl zvednout se ze dna ligové tabulky, kde se tým před Piroskovým příchodem nacházel.\n\nV prosinci 2013 se vrátil do Slovanu, odkud odešel zpět na Záhorí, kde nejdříve prodloužil hostování a posléze Senica hráče z mužstva „belasých“ vykoupila a podepsala s ním kontrakt na tři a půl roku do 30. 6. 2016. Od jara 2014 byl v mužstvu kapitánem. V sezoně 2013/14 nastřílel v lize celkem 13 branek a stal se druhým nejlepším střelcem Corgoň ligy, za vítězným Tomášem Malcem z Trenčína zaostal o jedinou trefu. 9. 11. 2014 v 17. kole nejvyšší soutěže vsítil gól na 1:0 a porazil se svým mužstvem po více než čtyřech letech v lize Slovan Bratislava. 25. února 2015 vyhrál za podzim 2014 anketu o nejlepšího sportovce města roku 2014 v kategorii dospělých.\n\nKlubové statistiky\n\nV únoru 2015 se jeho jméno spojovalo s přestupem do FC Spartak Trnava, nakonec ale odešel do Kazachstánu do klubu FC Kaysar Kyzylorda. Podepsal zde roční smlouvu, avšak v červnu 2015 se dohodl na výpovědi. Celkem za klub gól v 5 zápasech nevsítil.\n\nV červnu 2015 hráč trénoval se Senicou. Zájem měl i trnavský Spartak. Nakonec hráč podepsal tříletý kontrakt v klubu TJ Spartak Myjava. Zde skončil po vzájemné dohodě v lednu 2016.\n\nV témže měsíci (lednu 2016) se dohodl na angažmá v MFK Skalica. Působil zde do konce sezóny 2015/16 Fortuna ligy, klub sestoupil do slovenské druhé ligy a Piroska odešel.\n\nV létě 2016 se rozhodl pomoci klubu FC Petržalka Akadémia (vzkříšený tým, dříve známý jako FC Petržalka 1898, kde dříve působil) ze 4. slovenské ligy.\n\nV A-týmu Slovenska debutoval 26. 3. 2011 v kvalifikačním zápase v Andorra la Vella proti domácímu týmu Andorry (výhra 1:0).\nV kvalifikaci na EURO 2012 vstřelil v základní skupině B svůj první gól za A-mužstvo Slovenska (11. října 2011 proti Makedonii, remíza 1:1), Slovensko se umístilo s 15 body na konečné čtvrté příčce tabulky a na evropský šampionát nepostoupilo.\n\n"}
{"id": "240498", "url": "https://cs.wikipedia.org/wiki?curid=240498", "title": "Kurz Alfa", "text": "Kurz Alfa\n\nKurz Alfa je kurz základů křesťanské víry. Vznikl v Anglii v jedné z farností anglikánské církve. Dnes je nabízen různými denominacemi ve 169 zemích světa (existuje ve 112 jazycích).\n\nKurz Alfa vytvořil v roce 1977 duchovní Charles Marnham. Kurz byl původně nabízen ve farnosti Holy Trinity Brompton v Londýně (anglikánská církev) pro její vlastní členy jako základní kurz biblického vzdělávání, ale brzy byl nabízen i zájemcům o křesťanskou víru.\n\nV roce 1990 se vedení kurzů Alfa ujal Nicky Gumbel a přepracoval koncepci tak, aby mohly být zacíleny především na lidi, kteří běžně do církve nechodí.\n\nPodle webové stránky Alfy probíhají kurzy ve 169 zemích a ve 112 jazycích. Do roku 2016 kurz Alfa po celém světě absolvovalo přes 29 milionů lidí.\n\nKurzy Alfa v ČR koordinuje Křesťanská misijní společnost pod záštitou České evangelikální aliance. Konají se prakticky ve všech křesťanských církvích, pořádají je společenství náležející k Apoštolské církvi, Armádě spásy, Bratrské jednotě baptistů, Adventistům sedmého dne, Církvi bratrské, Církvi československé husitské, Českobratrské církvi evangelické, Evangelické církvi metodistické, Jednotě bratrské, Křesťanským společenstvím, Římskokatolické církvi, Slovu života a řada nedenominačních sborů (výčet není úplný).\n\nKurzy Alfa se soustředí na aspekty křesťanské víry, na kterých se shodnou téměř všechny denominace. Všechny církve používají stejné materiály. \n\nVětšina kurzů je večerních. Večerní setkání začíná společnou večeří, následuje promluva na jedno z témat (často jde o promítání záznamu přednášky Nickyho Gumbela). Po promluvě se účastníci rozdělí do skupinek o maximálně deseti až dvanácti lidech, ve kterých se scházejí během celého kurzu. Diskuse ve skupinkách probírají základní součásti křesťanské víry. Během kurzu se také koná víkendový výjezd, kde se probírá téma Ducha svatého. \n\nÚčastníci kurzu dostanou sešit s obsahem jednotlivých promluv a místem na poznámky.\n\n\nAlfa pro mládež vznikla v roce 1996, protože různé sbory a farnosti projevily zájem o mládežnickou verzi kurzu.\n\nAlfa pro mládež je podobná „klasické“ Alfě, probíhá ale způsobem přitažlivým pro mládež a je často vedena mladými lidmi. Rozdíl je především v tom, že promluvy jsou vždy přednášené živě a bývají doplňované různými multimediálními ukázkami, které souvisí s tématem promluvy a zároveň zaujmou mládež. V průběhu každého setkání bývá několik tematických her, které pomáhají navodit příjemnou atmosféru. Často je také mládežnická Alfa doprovázena živou hudební skupinou a zpěvem.\n\nTento druh kurzů Alfa se v České republice začal rozšiřovat především od počátku roku 2012.\n\nKritici z řad konzervativních a reformovaných protestantů vytýkají kurzům implementaci manažerských metod, emocionalitu a údajné nahrazení konverze ke křesťanství citovým prožitkem. Někdy také zaznívá tvrzení, že v materiálech je obsaženo učení charismatického hnutí. \n\n"}
{"id": "240499", "url": "https://cs.wikipedia.org/wiki?curid=240499", "title": "Scandia Tholi", "text": "Scandia Tholi\n\nScandia Tholi je skupina hor na povrchu Marsu poblíž severní polární oblasti, což má za následek, že oblast je vystavována působení Marsovské zimy. V této době se zde vyskytuje „sněhová“ pokrývka, která je tvořena oxidem uhličitým.\n\nPojmenována byla roku 2003. Hory se táhnou na vzdálenost 480 km.\n\n\n"}
{"id": "240500", "url": "https://cs.wikipedia.org/wiki?curid=240500", "title": "Jan Lukeš", "text": "Jan Lukeš\n\nMUDr. Jan Lukeš (12. července 1912 Královské Vinohrady – 25. srpna 1977 Terezín) byl český spisovatel a hudební skladatel. Psal také pod pseudonymem Car Osten a mnoha jinými. Byl autorem několika rozsáhlých románů žánru science fiction, pro které vytvořil také několik umělých jazyků. Část svého života strávil v psychiatrické léčebně se spornou diagnózou paranoidní schizofrenie. Mimo jiné i proto se většina jeho díla (převážně hudebního) dochovala pouze ve zlomcích a útržcích.\n\nNarodil se na Královských Vinohradech č. p. 240 (dnes Francouzská ulice), v rodině berního oficiála Františka Lukeše (1877–??) a jeho manželky Heleny, rozené Pytlíkové (1882–??), která byla neteří básníka Antonína Sovy. V Praze absolvoval gymnázium a vystudoval lékařskou fakultu Karlovy univerzity, kde byl 5. 4. 1938 promován. Působil jako lékař v rozličných nemocnicích, v roce 1946 byl jako paranoidní schizofrenik (diagnóza se z dnešního hlediska zdá sporná) hospitalizován. Poté pracoval manuálně a půl roku jako sekundární lékař v psychiatrické léčebně v Kosmonosích. V roce 1952 mu byl přiznán trvalý důchod a byl zbaven svéprávnosti. Od roku 1970 byl opět hospitalizován, zemřel po zhoubné nemoci v domově důchodců pro duševně choré v Terezíně.\n\nZa svého života používal různé pseudonymy, například za druhé světové války psal ironicky pronacistické básně a literární eseje pod pseudonymem Jan Kalíř, v období své hospitalizace svá díla podepisoval jménem Car Osten a sebe označil za překladatele (z ruštiny).\n\nPsal od dětství (patrně od roku 1925), napsal několik rozsáhlých románů a různé drobnější beletristické i odborné práce, vesměs nedokončené či nedochované. Jeho nejvýznamnější díla spadají do žánru sci-fi, jsou to několikasvazkový fiktivní sci-fi cestopis \"Pěšky napříč Marmokojem\", jakási kronika trestné výpravy do vzbouřené provincie Marmokoj na fiktivní planetě Thetis, na níž se také většina Lukešových prací odehrává, a román \"Dcera vědy\", rozsáhlý životopis Lukešovy fiktivní mimozemské manželky, Darhojané Sedéno. Pro svět Thetis vytvořil Lukeš také několik fiktivních jazyků, nejpropracovanější z nich je \"iškovština\" (zahrnuje slovní zásobu asi 6 000–10 000 slov), dále kompletní mytologii, historii a geografii. Dalšími díly jsou nedokončený satirický román \"Mariánské císařství\", v němž Lukeš popisuje „paxistický“ stát (obdobnou státní ideologii sám po druhé světové válce prosazoval, což bylo jednou z příčin jeho hospitalizace), několik kolportážních a pornografických románů (\"Hrabě Jiří Válek\", \"Sourozenci\"), dramat a drobnějších děl. Celoživotně psal také básně různých žánrů, často protikomunistickou satiru a napodobeniny dekadence. Většina děl se dochovala v rukopisných přepisech, které Lukeš vypracoval pro svého psychiatra, Jaroslava Stuchlíka, kterému také napsal mnoho autobiografických dopisů (\"Nevšední případ aneb Neurčitá diagnóza, respektive Ztracený život\", nedochovaná sebekritická životní bilance; \"Můj život v hudbě\", jakési shrnutí Lukešových hudebních děl).\n\nLukeš se ve svém autobiografickém dopisu \"Můj život v hudbě\" prohlásil za autora osmatřiceti oper a třinácti symfonií a také mnoha drobnějších hudebních děl (například „písně o mrtvých želvách“), žádná z nich se ovšem nedochovala. Dochovaná libreta jeho oper jsou věnována nejrůznějším tématům, všechny ale končí tragicky až katastroficky. V jedné ze svých oper zhudebnil téměř hodinovou árií celý jeden Gottwaldův projev. Mimo jiné dle vlastních slov napsal pokračování \"Prodané nevěsty\" a další opery.\n\nJan Lukeš psal lékařské práce (zabýval se oneirologií – naukou o snech, dějinami medicíny a dalšími obory), práce z oboru matematiky a fyziky, „vynalézal“ Vytvořil politickou koncepci paxismu a napsal politický traktát \"Můj mír\" (jako protiklad k Hitlerově knize \"Mein Kampf\", tedy Můj boj), který se však nedochoval. \n\nDíla Jana Lukeše s výjimkou několika studentských básní nebyla za jeho života nikdy publikována a patrně ani šířeji rozšířena, některá z nich byla údajně šířena v samizdatu (některá dramata, libreto opery \"Úderka\" a autobiografický dopis \"Můj život v hudbě\"). Po sametové revoluci byla osobnost Jana Lukeše šířeji zkoumána (nejvýrazněji Vladimír Borecký), při nakladatelství Lege Artis byl založen neformální \"Přípravný výbor Nadace MUDr. Jana Lukeše\", bylo také vydáno několik životopisných studií (nejrozsáhleji v díle V. Boreckého \"Zrcadlo obzvláštního\") a několik Lukešových spisů (výbor z poezie \"Dekadentův lós\" v nakladatelství Petrov v roce 1999, sborník \"Z knižnice iškovské kultůry\" v nakladatelství Garamond v roce 2000 a celý text dopisu \"Můj život v hudbě\" s mnoha dodatky v nakladatelství Petrov v roce 2003).\n\n"}
{"id": "240501", "url": "https://cs.wikipedia.org/wiki?curid=240501", "title": "Kamov Ka-15", "text": "Kamov Ka-15\n\nKamov Ka-15 (V kódu NATO: \"Hen\") byl sovětský lehký víceúčelový vrtulník z poloviny padesátých let 20. století. Je pro něj typická konstrukce rotoru se dvěma protiběžnými rotory a zdvojená svislá ocasní plocha místo vyrovnávacího rotoru, což se stalo pravidlem i u jeho následovníků. Let prvního prototypu se uskutečnil 14. dubna 1953, sériová výroba byla zahájena roku 1955. Stroj byl u pilotů velmi oblíbený díky své stabilitě. Byl dvakrát světovým rekordmanem v rychlosti na uzavřeném okruhu. V Sovětské armádě byl využívám především námořním letectvem. Od roku 1959 se vyráběla jeho modernizovaná verze Kamov Ka-18.\n\n\n\n"}
{"id": "240502", "url": "https://cs.wikipedia.org/wiki?curid=240502", "title": "Ostřice dvoudomá", "text": "Ostřice dvoudomá\n\nOstřice dvoudomá (\"Carex dioica\", syn.: \"Vignea dioica\"), neboli tuřice dvoudomá, je druh jednoděložné rostliny z čeledi šáchorovité (\"Cyperaceae\").\n\nJedná se o celkem drobnou rostlinu, dosahuje výšky pouze 10-30 cm. Je vytrvalá a vytváří výběžky, ze kterých vyrůstají jednotlivé lodyhy, na rozdíl od druhu ostřice Davallova je netrsnatá. Lodyha je zaobleně trojhranná, víceméně hladká. Listy jsou střídavé, přisedlé, s listovými pochvami. Čepele listu jsou asi 0,5-1 mm široké, žlábkovité, štětinovité, kratší než lodyha. Pochvy dolních listů jsou bledě hnědé. Ostřice dvoudomá patří mezi jednoklasé ostřice, to znamená, že na vrcholu lodyhy je pouze 1 klásek. Jak napovídá jméno, je to rostlina dvoudomá, existují tedy samčí a samičí rostliny. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je vejčitá, asi 2,5-3,5 mm dlouhá, na vrcholu zúžená v krátký zobánek. Každá mošnička je podepřená plevou, která je rezavě hnědá se zeleným kýlem, na vrcholu blanitě lemovaná. Mošničky jsou za plodu kolmo odstálé. Kvete nejčastěji v květnu až v červnu. Počet chromozómů: 2n=52.\n\nOstřice dvoudomá v užším pojetí (\"Carex dioica\" s. str.) je rozšířena hlavně v severní Evropě, méně zasahuje až do Evropy střední. V jihozápadní Evropě se vyskytuje jen ostrůvkovitě, v jihovýchodní části Evropy skoro chybí. Na východ její areál sahá na západní Sibiř. Existuje blízce příbuzný druh \"Carex gynocrates\", někdy udávaný jako poddruh ostřice dvoudomé: \"Carex dioica\" subsp. \"gynocrates\". Ta je rozšířena od střední Sibiře po Dálný východ, na Aljašce, v Kanadě, v Grónsku a na severu USA. Mapka rozšíření zde: subsp. \"dioica\" i subsp. \"gynocrates\": .\n\nRoste na rašeliništích a rašelinných loukách od pahorkatin po hory. V ČR je to vzácný a kriticky ohrožený druh (kategorie C1). V oblastech s absencí rašelinišť zcela chybí.\n\n\n"}
{"id": "240504", "url": "https://cs.wikipedia.org/wiki?curid=240504", "title": "Kamov Ka-8", "text": "Kamov Ka-8\n\nKamov Ka-8 pojmenovaný „Irkutjanin“ (rusky Ка-8 „Иркутянин“, neboli obyvatel Irkutsku, na počet Kamovova rodiště) byl malý nekapotovaný sovětský experimentální vrtulník, na němž konstruktér Nikolaj Iljič Kamov úspěšně uplatnil konstrukci rotoru se dvěma protiběžnými rotory (tzv. koaxiální konstrukce). Prototyp stroje poprvé vzlétl 12. listopadu 1947. Pro svůj motocyklový motor byl přezdíván „Létající motocykl“.\n\nDíky svým rozměrům a manévrovacím schopnostem zaujal vedení sovětského námořnictva, nevyžadoval totiž zvláštní úpravy na menších plavidlech, odkud by operoval. Vrchní velitel námořnictva admirál Nikolaj Gerasimovič Kuzněcov dostal nápad založit konstrukční kancelář pod Kamovovým velením specializovanou na námořní helikoptéry. Od tohoto dne byly aktivity N. I. Kamova orientovány na námořnictvo.\n\nVrtulník se stal základem pro generaci sovětských vrtulníků značky Kamov, která se úspěšně vyráběla od 50. let 20. století a vyrábí se dodnes.\n\ndata z publikace \"The Illustrated Encyclopedia of Helicopters\", New York: Bonanza Books, 1984.\n\n\n"}
{"id": "240506", "url": "https://cs.wikipedia.org/wiki?curid=240506", "title": "Biggles: Návrat velbloudích stíhaček", "text": "Biggles: Návrat velbloudích stíhaček\n\nBiggles – Návrat velbloudích stíhaček (v originále \"Biggles of the Camel Squadron\") je dobrodružná kniha spisovatele W. E. Johnse, která byla poprvé vydána v roce 1934. \"Biggles – Návrat velbloudích stíhaček\" je v pořadí 3. knihou ze série o dobrodruhovi a válečném pilotovi během 1. světové a 2. světové války jménem James Bigglesworth, zkráceně Biggles. Chronologicky se jedná o 7. knihu.\n\nKniha obsahuje 13 povídek z období první světové války, které dějem i postavami navazují na \"Biggles od velbloudích stíhaček\". V češtině vydaly společně nakladatelství Toužimský & Moravec a Riopress v roce 1992. Oproti anglickému vydání bylo změněno pořadí povídky \"Profesor\" a dvě povídky nahrazeny posledními dvěma kapitolami z předchozí knihy \"The Camels are Coming\", které pojednávají o konci války a chronologicky tak uzavírají celou první světovou válku. V poslední kapitole dochází k podepsání příměří.\n\nVelbloudími stíhačkami jsou míněny letadla Sopwith Camel (camel je anglicky velbloud).\n\nDěj se odehrává na frontě ve Francii.\n\nV závorce je uvedeno pořadí povídky a název v anglickém originálu.\n\nBiggles, Algy, Henry Watkins a několik dalších letců, letí nad město Duneville, kde byly zpozorovány tři německé balóny a devět stíhaček zvaných fokkery. Britská letadla Sopwithe (mezi letci známá jako velbloudi) se vydali k balónům. Henry Watkins, kterému se přezdívalo profesor vymyslel prostý plán, jak se zbavit německého pozemního dělostřelectva. Několik letadel spustí z výšky prázdné láhve, které budou dělat takový hluk, že to bude vypadat jako padající bomby. Fokkery se zaměří na tato letadla, a Biggles, Algy a Watkins zatím zničí balóny. Všechno se daří podle plánu, jen musí Bigglesovi přijít na pomoc další letadla. Po přistání zjišťují, že \"velbloud\" Henryho Watkinse byl sestřelen. Biggles je z toho smutný.\n\nNásledující den se nad Dunevillem objevuje další balón. Není však vůbec chráněný letadly, a dva lidé v koši se ani nepohnou. Biggles si myslí, že je na balónu cosi podivného. Proto varuje nejen svou letku, ale i další, aby nechali německý balón na pokoji. Bohužel, mezitím se jeden mladý letec snaží balón zničit. Je sestřelen. Byla to past. Rozzuřený Biggles na to odpoví Němcům malými jatkami. Na druhý den navíc připraví svoji vlastní past. Do jednoho z letadel dá výbušniny, a panáka vypadajícího jako pilot nacpe hřebíky. Poté co je letadlo sestřeleno, a okolo jeho vraku se na zemi shlukne mnoho Němců, exploduje.\n\nBiggles do své letky získává tři nováčky. Jmenují se Harcourt, Howell a Silvestr. Po několika dnech výcviku vyletí za zákopy do nepřátelského prostoru. Vyráží na pomoc opuštěnému britskému letadlu, na kterého doráží pět německých. Silvestr je sestřelen, ale dopadne na spojenecké území. Němci je poté naštvou tím, že nad britským letištěm shodí z letadla boty. To je urážka. Znamená to, že jsou tak neschopní piloti, že by se měli dát k pěchotě. Bigglese to opět velmi rozzuří. Harcourt, který utekl z předchozí bitvy protože dostal strach, je však rozzuřen ještě více. Boty vyhozené z německého letadla totiž dopadly přímo do jeho pokoje a zabily jeho zlatou akvarijní rybku. Biggles, Algy, Harcourt a Howell opět vzlétnou a vydávají se do dalšího souboje s devíti německými stroji. Harcourt se nyní ukáže jako velmi dobrý pilot s originálními nápady. Podařilo se mu totiž sestřelit letadlo, jehož pilot vyhodil boty a zabil jeho rybičku.\n\n\n"}
{"id": "240507", "url": "https://cs.wikipedia.org/wiki?curid=240507", "title": "Kamov Ka-10", "text": "Kamov Ka-10\n\nKamov Ka-10 (kód NATO „Hat“) byl sovětský jednomístný pozorovací vrtulník, který vycházel z typu Kamov Ka-8. První prototyp stroje vzlétl 30. srpna 1949. Vrtulník Ka-10 se začal sériově vyrábět od roku 1950. Stroj byl poměrně jednoduchý, neměl žádnou kapotu, jednalo se o trubkovou konstrukci. Celkem bylo vyrobeno 12 kusů.\n\n"}
{"id": "240517", "url": "https://cs.wikipedia.org/wiki?curid=240517", "title": "Golpe", "text": "Golpe\n\nGolpe je technika hry na kytaru, spočívající ve zvláštním cvaknutí nehtem o tělo kytary. Je užívaná převážně ve flamencové kytaře.\n\nObvykle je prováděno prostředníčkem či prsteníčkem pravé ruky, ale stejně tak může být provedeno palcem či celou dlaní. Může být provedeno současně s úderem dolů jiným prstem (na příklad golpe prsteníkem a úder dolů ukazovákem nebo palcem).\n\nJelikož tato technika vyžaduje úder rukou na jednu stranu a současně protipohyb golpe na stranu druhou, je tato technika poměrně obtížná.\n"}
{"id": "240518", "url": "https://cs.wikipedia.org/wiki?curid=240518", "title": "Tikov", "text": "Tikov\n\nNáev Tikov má více sídel:\n"}
{"id": "240521", "url": "https://cs.wikipedia.org/wiki?curid=240521", "title": "François Couperin", "text": "François Couperin\n\nFrançois Couperin (IPA: ); 10. listopadu 1668, Paříž, Francie – 11. září 1733, Paříž) byl francouzský hudební skladatel a varhaník období baroka. Často byl přezdíván jako \"Couperin le Grand (Velký Couperin)\" aby se odlišil od jiných stejnojmenných muzikantů v této rodině před ním i po něm a zdůraznil jeho význam v rámci rodiny.\n\nFrançois Couperin se narodil jako jediné dítě v muzikantské rodině a jeho otec, Charles Couperin (1638-79) byl varhaníkem v chrámu St. Gervais v Paříži, kde nahradil svého bratra Louise, který zde působil a skládal na varhany celých osm let před svou smrtí. Zřejmě právě jeho otec mu poskytl první hudební hodiny, ale ten zemřel v den svých čtyřicátých narozenin a desetiletého Françoise ponechal v péči matky. Jeho nejbližším mužským příbuzným byl v této době tedy jeho strýc a kmotr François Couperin (asi 1631-1710), který (podle svého synovce) byl „velkým hudebníkem a velkým pijanem“ a právě to může být důvod, proč jeho matka svěřila hudební výchovu Françoise do rukou rodinného přítele, varhaníka Jacquese Thomelina, který zaujímal místa u dvora i v kostele.\n\nJeho kroky byly tak význačné a rodina byla chována v takové úctě, že církevní rada v kostele St. Gervais souhlasila s tím, aby jeho matka mohla bydlet v domě chrámového varhaníka a aby on mohl nastoupit na místo svého otce až dosáhne osmnácti let.\n\nCouperin se oženil 26. dubna roku 1689 a jeho manželkou se stala Marie-Anne Ansaultová, osoba s rozsáhlými styky, jejíž přátelé se ukázali být velice prospěšnými pro další Françoisovou hudební dráhu. Povolení zveřejňovat své skladby získal Couperin v roce 1690. Manželům se v období od roku 1690 do roku 1707 narodily celkem čtyři děti, dva chlapci a dvě dívky:\n\n\nKdyž Thomelin v roce 1693 zemřel, převzal za něj Couperin místo varhaníka v chrámu a jmenování dvorním varhaníkem, provedené samotným Ludvíkem XIV., zdvojnásobilo plat, který pobíral v kostele. Jelikož své povinnosti v královské kapli a ve Versailles, které se ve skutečnosti omezovaly jen na první tři měsíce v roce, sdílel se třemi dalšími varhaníky, udržel si své místo v chrámu, kde pobýval ještě další tři desetiletí, do roku 1723. Místo u dvora obsahovalo více než štědrý plat a nesrovnatelné pracovní podmínky. Mezi jeho povinnosti patřily rovněž i hodiny výuky hry na cembalo, na které učil hrát královské děti, a byl mu udělen titul „Maître de clavecin des enfants de France“. Po třech letech působení u dvora mu byl udělen šlechtický titul a erb a mimo jiné se směl podepisovat jako „le Chevalier Couperin“. Couperin držel přibližně až do roku 1700 titul hlavního dvorního hudebníka, ač neoficiálně, a rovněž za učitele hry na cembalo, který neměl v té době konkurenci.\n\nV roce 1713 získal další povolení umožňující od té doby uveřejňovat své díla počínaje cyklem cembalových skladeb a včetně tří z devíti \"Leçons des ténebres\". Králi slunce, Ludvíkovi XIV., sloužil až do jeho smrti do roku 1715 a v roce 1717 byl jmenován „Ordinaire de la chambre pour le clavecin“ na dvoře Ludvíka XV. během regentství Filipa Orleánského. V roce 1716 uveřejnil pojednání o své hře na cembalo, kterou nazval „L'art de toucher le clavecin“, jež pro druhé vydání v následujícím roce upravil.\n\nAsi roku 1730 začal Couperin trpět čím dál více zhoršujícím se zdravím, není však jisté, o jakou chorobu se jednalo. Vzdal se svého místa u dvora, kde ho později zastoupila jeho dcera Marguerite-Antoinette, a o tři roky později ve svém domě v Rue Newe des Bons Enfants v Paříži zemřel.\n\nFrançois Couperin patřil nepochybně k významnějším postavám barokní éry a byl také nejbližším francouzským ekvivalentem Johanna Sebastiana Bacha, téměř jeho současníkem, který znal a uznával jeho hudbu pro cembalo a některými pasážemi se nechal i dosti silně inspirovat. Zdá se, že si s Bachem dopisoval, ale žádné dopisy ani zmínky se nedochovaly. Nepřežil skutečně ani jediný a záznamy o jeho osobě z tehdejší doby jsou mimo jiné také velice vzácné. Jeden z mála zdrojů, kde se dozvídáme něco o něm jsou jeho předmluvy, které ke svým uveřejněným pracím psal, získáváme dojem jakéhosi praktického muže a také zde nacházíme popis jeho strýce, kterého popisoval jako „velkého pijana“, který jsme zde již zmiňovaly, předpokládá, že měl i vytříbený smysl pro humor. O tom svědčí i několik názvů jeho děl pro cimbalo jako např. \"Včely\", \"Úhoř\", \"Požitky\", \"Zamilovaný slavík\" a nepřeložené \"Le tictic-choc\".\n\nAčkoliv začínal Couperin jako varhaník, komponoval pro tento nástroj jen minimální počet děl a namísto toho psal nejvíce pro cembalo. Mnohé z těchto skladeb jsou krátké, ačkoliv je shromáždil do sedmadvaceti cyklů, které nazýval \"ordres\" a které zhruba odpovídají suitám. Couperinův styl odpovídá spíše rokoku, než např. Bachův, který je typický barokní: účelem je spíše líbivost, než prostá krása a melodické linie jsou ozdobeny složitými ornamenty. V tomto smyslu je naprostým protějškem francouzského malíře Watteaua, jeho mladšího současníka, který s láskou zobrazoval idealizované postorální scény do líbivých kratochvílí. Ostřejší vtip dává nejvíce najevo v \"Les folies françoises\" ve třinácté \"ordre\" svým popisem touhy, stálosti atd., a skladbě z jedenácté \"ordre\", jež evokuje skupinu minstrelů, kteří jsou chycení spíše podle pravidla „kdo čím zachází, tím také schází“.\n\nVětšina rozsáhlé Couperinové tvorby vokální, komorní a cembalové byla napsaná pro versaillské \"Concerts du Dimanche\". Některá jeho komorní hudba svědčí o jeho oblibě italského skladatele Corelliho a jednu svou ranou triovou sonátu žertovně označil jako italskou, dokud nebyla francouzským publikem, jak sám napsal, „přijata s dychtivostí“. Později se začal však objevovat jeho vlastní styl skládání. Mezi ně patří např. \"Concerts royaux\" a suita nazvaná \"Les nations\". Jeho církevní hudba je svým charakterem vážnější, ale i zde nalezneme určitou přitažlivost, ačkoliv jeho \"Leçons des Ténèbres\" napsaná v roce 1713 zachycuje poslední roky panování Krále slunce, jemuž sloužil a v které panuje jakási pochmurná melodie.\n\nCouperin spolu s Lullym a Rameauem je hlavní postavou francouzské barokní hudby a jako takový je hodnocen skladateli, kteří přišli po něm. Například Ravelovou poslední větší skladbou pro klavír (1917) je suita skládající se ze šesti vět nazvaná \"Le tombeau de Couperin\", napsaná k uctění velké památky jeho předchůdce.\n\n\n\n\n\n"}
{"id": "240527", "url": "https://cs.wikipedia.org/wiki?curid=240527", "title": "Nockberge", "text": "Nockberge\n\nPohoří Nockberge (známá část Gurktalských Alp, v překladu něco jako \"Knedlíkové hory\") je rozlehlé horské pásmo ležící na jih od hlavního alpského hřebene. Nachází se ve spolkových zemích Korutany a Štýrsko, severozápadně od řeky Drau v Rakousku. Několik jeho horských celků je přirozeným horským zázemím větších korutanských měst jako je Spittal an der Drau, Villach a Klagenfurt. Pohoří je možné charakterizovat jako oblé, zelené kopce připomínající svými tvary Nízké Tatry či Roháče. Část hor se nalézá v národním parku Nockberge.\n\nNa severu tvoří hranici dlouhé údolí zvané Lungau, kterým protéká řeka Mura. Na východě celou soustavu pohoří dělí od sousedních Lavanttalských Alp řeka Gurk. Jih odděluje od hraničních Villašských hor a Karavanek údolí Unterdrautal a jezero Ossiacher See. Západní hranici tvoří horský průsmyk Katschberg (1 641 m n. m.), kterým vede vysokohorská silnice.\n\nNejvyšší skupinou je opuštěný a takřka liduprázdný masiv dlouhého hřebene Gurktaler Alpen s vrcholem Eisenhut (2 441 m n. m.). Na něj na severozápadě navazuje celek Nockberge (Grosser Rosenock, 2 440 m n. m.) připomínající svými holými a zelenými vrcholy některé z nižších slovenských pohoří. Jižně od Gurktaler Alpen leží menší a nižší hřeben Wimitzer Berge (Hocheck, 1 338 m n. m.), který je bohatě zalesněn. Další horskou skupinu pohoří nalezneme mezi jezery Ossiacher See a Milstätter See a je jí Afritzer Berge (Wöllaner Nock (2 145 m n. m.) Posledním horským celkem je skupina Metnitzer Berge s nejvyšším vrcholem Grobenzen (1 870 m n. m.) nacházející se jižně od řeky Mury.\n\n\nPro svou mírně se svažující krajinu a kopce byly Nockberge odpradávna využívány k pastevectví a salašnictví. Celá staletí se zde lidé živili jako horníci a hutníci (železo, stříbro). Dnes je zde hlavním hospodářským odvětvím turismus. Hlavním turistickým sídlem oblasti jsou lázně Bad Kleinkirchheim. Vedle něho jsou také turisticky navštěvována města Turrach, Falkert, Afritz a Innerkrems. Oblast Nockberge je známa také svými léčivými prameny. Lázně Karlbad, ležící na trase Nockalmstrasse, jsou pokládány za nejstarší léčivé koupele v Rakousku. Metody koupelí a aplikace (pramenitá voda a horké kameny) se nemění už od 17. století. Pro velkou odlehlost zde také není zavedena elektřina.\n\nV zimě jsou hory využívány hlavně skialpinisty a běžkaři pro nenáročný terén. V létě je zde rozvinutá pěší turistika a jízda na horských kolech. Placenou horskou silnici Nockalmstrasse využívají k rekreaci automobilisté, motocyklisté a jezdci na elektrokolech.\n\nOblast je bohatá na jezera (např. Wörthersee, Milstätter See, Ossiacher See, Turacher See, Egelsee, Brunnach See aj.) Ačkoliv leží ve vyšších nadmořských výškách, v létě je v nich voda teplá a čistá. Využívají se proto k plavání a dalším vodním sportům. V zimě se na nich upravují tratě pro dálkové bruslení.\n\nNejvýznamnější placená silnice vedoucí přímo středem Národního parku Nockberge je jistě Nockalmstrasse (otevřená v r. 1980), dosahující nadmořské výšky 2 040 m (otevřena 8 - 18 hod.). Jiná mýtná silnice vystupuje pozvolna až na vrchol Wöllaner Nock. Další placenou silnici najdeme u jezera Ossiacher See na vrchol Gerlitzen (1 909 m n. m., známé lyžařské středisko). Státní silnice č. 95, spojující města Tamsweg a Feldkirchen in Kärnten, překonává uprostřed masivu Gurktalských Alp silniční sedlo Turracher Höhe (lanovky, vleky, 1 783 m n. m.). Asi nejpoužívanější komunikací, vedoucí pohořím Nockberge, je silnice překonávající strmé až 16% stoupání k horskému středisku Katschberg ležícím ve stejnojmenném silničním sedle. Skrz tuto horu vede také dálniční tunel Katschbergtunnel (délka 5 439 m).\n\n"}
{"id": "240528", "url": "https://cs.wikipedia.org/wiki?curid=240528", "title": "Mahaut z Artois", "text": "Mahaut z Artois\n\nMahaut z Artois (\"francouzsky Mahaut d’Artois\", 1268 – 27. října 1329, Paříž) známá také jako Matylda byla burgundská hraběnka a hraběnka z Artois. Byla milovnicí umění, zaměstnávala sochaře Jeana Pépina de Huy.\nNarodila se jako dcera hraběte Roberta II. z Artois a Amicie z Courtenay. Roku 1291 se provdala se za burgundského hraběte Otu IV., se kterým měla čtyři děti, syna Jana, který zemřel v dětství, Roberta a dvě dcery Johanu a Blanku, které se provdaly za francouzské prince. \n\nKvůli předčasnému úmrtí svého bratra Filipa z Artois v roce 1298 zdědila po smrti svého otce roku 1302 hrabství Artois.\nAčkoliv její synovec Robert III. z Artois, Filipův syn, opakovaně žádal o usnesení, které by přiřklo hrabství jemu, Mahautina práva byla nakonec potvrzena. Mahaut se ukázala jako schopná vladařka při vzpouře šlechticů v Artois.\n\nZemřela náhle roku 1329, synovec Robert byl podezřelý z otravy. Tělo zesnulé bylo pohřbeno v klášteře Maubuisson u nohou otce Roberta z Artois a srdce bylo pochováno v pařížském klášteře menších bratří po boku syna. Hrabství zdědila její dcera Johana, vdova po francouzském králi Filipu V., která zemřela o rok později.\n\nVe francouzské minisérii z roku 2005 \"Prokletí králové\" byla ztvárněna francouzskou herečkou Jeanne Moreau.\n\n"}
{"id": "240530", "url": "https://cs.wikipedia.org/wiki?curid=240530", "title": "Stanley Park", "text": "Stanley Park\n\nStanley Park (v překladu \"Stanleyův park\") je městský, 404,9hektarový park v downtownu Vancouveru v kanadské provincii Britská Kolumbie. Je to největší městský park v Kanadě a třetí největší v Severní Americe. Do parku zavítá ročně 8 milionů návštěvníků. Park ohraničuje 8,8 km dlouhé nábřeží, jež ročně využije 2,5 milionu chodců, cyklistů a bruslařů. Většinu parku zaujímá les, odhadem zde roste půl milionu stromů, z nichž některé dosahují výšky 76 metrů a stáří stovky let. V parku se táhne 200 km cest a chodníků, na jejichž bezpečí dohlíží jízdní policie města Vancouver. Park byl vyhlášený za 16 nejlepší park na světě a šestý nejlepší v Severní Americe.\n\n Indiánští obyvatelé parku z kmene Squamish byli první lidé na které narazil kapitán George Vancouver při jeho průzkumu této oblasti v roce 1792. V jeho knize \"A Voyage of Discovery\" popisuje toto území jako: „ostrov… před kterým leží menší ostrov Deadman's Island,“ což naznačuje, že celé území dnešního parku původně obklopovala voda, přinejmenším během velkého přílivu. Dále pokračuje: „Setkali jsme se s asi 50 indiány, kteří k nám připluli na kanoích, chovali se maximálně slušně a zdrženlivě. Obdarovali nás vařenými rybami.” Od této doby po celá desetiletí neproběhl žádný další kontakt s původními obyvateli. Až do vypuknutí Krymské války, kdy britská admiralita uzavřela dohodu s Joeom Capilanem, náčelníkem kmene \"Squamish\", že v případě invaze budou Angličané bránit jižní pobřeží poloostrova Burrard a Squamishové severní pobřeží. Podle Capillanovy dcery mu dali Angličané 60 mušket, byly to první střelné zbraně ve vlastnictví indiánů na pobřeží Britské Kolumbie. Útok, který Angličané očekávali, neproběhl. Muškety použili Squamishové při odrážení útoku indiánských kmenů ze severu. Na území Stanley Parku se nebojovalo, přesto byl poprvé z britského pohledu označen za strategické území.\n\nI když na jeho území působilo mezi lety 1860 až 1880 šest společností zaobírajících se těžbou dřeva, využití armádou park ochránilo před zástavbou a urbanizací. V roce 1886 poslala městská rada Vancouveru petici kanadské vládě s žádostí o pronájem území a využití pro městský park. V roce 1890 vznikl výbor pro správu parků , jehož členové nejsou do své funkce jmenování, ale jsou volení ve volbách – rarita mezi severoamerickými městy. Výbor má pod svoji správou 192 parků s rozlohou 12,78 km², Stanley Park je z nich největší.\n\nOficiálně byl Park pro veřejnost otevřen 27. září 1888. Jmenoval se po generálním guvernérovi Kanady, Lordu Frederickovi Stanleym. Následující rok se \"Lord Stanley\" stal prvním generálním guvernérem, který navštívil Britskou Kolumbii, když oficiálně pronajal park městu. V této době v parku ještě žil jistý počet indiánských obyvatel, v průběhu dalších 30 let se postupně odstěhovali a jejich pozemky město odprodalo federální vládě. V roce 1908 obnovila federální vláda v Ottawě pronájem Stanley Parku městu Vancouver na dalších 99 let. Pronájem bude opět obnoven v roce 2007.\n\nOstrov Deadman's Island, malý ostrov ležící při pobřeží \"Stanley Parku\", sloužil jako indiánské pohřebiště a s příchodem bílých osadníků i jako místní hřbitov. Po otevření městského hřbitova, na ostrově pohřby skončily. Poté co vypukla epidemie pravých neštovic v 80. letech 19. století, sloužil ostrov jako místo pro osoby v karanténě a hřbitov pro oběti epidemie.\n\nV roce 1988 vyhlásila federální vláda park za národní historické místo.\n\n"}
{"id": "240533", "url": "https://cs.wikipedia.org/wiki?curid=240533", "title": "Chandžar", "text": "Chandžar\n\nChandžar či handžár, někdy přepisováno též po anglickém vzoru khanjar, (arabsky: خنجر) je tradiční ománská dýka.\n\nČepel chandžaru je zahnutá a má ostří na obou stranách. Jílec je vyrobený ze stříbra a často bývá zdobený, pouzdro je většinou ze slonoviny. Je součástí tradičního ománského kostýmu. Nosí se na přední části těla na speciálním pásu a ománský muž si ji sebou bere na festivaly, oslavy a důležité schůzky. Je to symbol mužství, tradice a kuráže.\n\nChandžar se vyskytuje na ománské vlajce i na ománském znaku.\n\nKromě Ománu bylo a místy stále je její nošení a používání široce rozšířeno od Balkánu po Indii.\n"}
{"id": "240537", "url": "https://cs.wikipedia.org/wiki?curid=240537", "title": "John Fogerty", "text": "John Fogerty\n\nJohn Fogerty (narozený jako John Cameron Fogerty 28. května 1945 v Berkeley, Kalifornie), je zpěvák, písničkář a kytarista skupiny Creedence Clearwater Revival.\n\nJohn Fogerty je multiinstrumentalista, umí hrát na mnoho nástrojů, jako jsou kytara, harmonika, piáno, baskytara, bicí, banjo, elektronické varhany, housle, a saxofon, mladší bratr Toma Fogertyho, zpěváka a kytaristy skupiny CCR.\nStejně jako jeho bratr Tom Fogerty začal hrát rock and roll na střední škole. Každý v té době měl svou vlastní skupinu, nakonec se setkali v Johnově skupině \"The Blue Velvets\" a vydali v letech 1961-1962 tři singly u firmy Orchestra Records. Skupnu tvořili John, jeho bratr Tom Fogerty, Doug Clifford a Stu Cook. V polovině 60. let změnili název na The Golliwogs, ale skupina zůstával stále nepopulární. V roce 1968 se skupina přejmenovala na Creedence Clearwater Revival, John se stal jediným sólovým zpěvákem a hlavním dodavatelem písniček.\n\nRok 1968 pro skupinu znamenal zvrat k lepšímu. Skupina vydala své první album nazvané \"Creedence Clearwater Revival\" a měla i svůj první hit, singl \"Suzie Q\". Dalšími hity byly singly \"Proud Mary\", \"Fortunate Son\", \"Up Around the Bend\", \"Lodi\", \"Green River\", \"Down on the Corner\", \"Travelin' Band\", \"Lookin' Out My Back Door\", \"Bad Moon Rising\", \"Have You Ever Seen the Rain?\" a \"Who'll Stop The Rain.\"\n\nMnoho lidí ani neví, že CCR vystupovali na festivalu ve Woodstocku v srpnu 1969. Vystoupili po Grateful Dead v brzkých ranních hodinách a jejich vystoupení poznamenal rozbitý buben Douga Clifforda a celkově špatné ozvučení, proto John Fogerty nedal svolení k umístění jejich vystoupení na \"Woodstock\", film který dokumentoval legendární festival.\n\nDiskografii skupiny Creedence Clearwater Revival hledejte v článku \"Diskografie Creedence Clearwater Revival\"\n\n\nDVD\n\n\n\n"}
{"id": "240538", "url": "https://cs.wikipedia.org/wiki?curid=240538", "title": "Maják Port Manec'h", "text": "Maják Port Manec'h\n\nMaják Port-Manec'h nebo bretonsky \"Beg ar vechen\" je umístěn na stejnojmenném výběžku u ústí řeky Aven a naproti ústí řeky Bélon u obce Névez. \n\nMaják byl postaven v letech 1866 a 1867 po několika stávkách zedníků, kteří dostávali málo zaplaceno. \n\nMaják je konstruován jako bílá cylindrická věž na vrcholu přecházející v červenou laternu. \n\nByl elektrifikován roku 1936.\n\nStrážný domek se nachází pod stavbou (majetek státu).\n"}
{"id": "240539", "url": "https://cs.wikipedia.org/wiki?curid=240539", "title": "Elysium Mons", "text": "Elysium Mons\n\nElysium Mons je štítová sopka\nna povrchu Marsu. Nachází se na severní polokouli planety v druhé největší vulkanické oblasti Marsu – Elysium Planitia. Sopka vystupuje 12,5 kilometrů nad okolní lávové pláně a 16 km nad nulovou hladinu Marsu s celkovou velikostí základny 420 × 500 × 700 km.\nNa vrcholu sopky se nachází kaldera, která má 14 km napříč.\nPředpokládá se, že sopka vznikla podobně jako další tělesa v oblasti Tharsis. Na svazích jsou viditelné projevy výlevného vulkanismu, jak láva stékala po úbočí sopky. Svahy sopky se sklánějí pod vyšším úhlem než je obvyklé pro štítové sopky na Marsu dosahující 10°,\ncož vypovídá o rozdílném chemickém složení magmatu, které ze sopky unikalo. Na severozápadní straně byly pozorovány lávové kanály.\n\nPojmenována byla roku 1973, když byla o rok dříve v 11:37 16. října 1972 objevena americkou sondou Mariner 9. Povrch sopky je pokryt krátery, některé z nich vypadají jako impaktní krátery, o čemž svědčí vyvržený materiál okolo nich. Počítáním množství kráterů na povrchu sopky se došlo k závěru, že Elysium Mons je velmi mladá a poslední lávové výlevy zde probíhaly před 20 milióny let, což mění pohled na sopečnou aktivitu Marsu, o níž se předpokládalo, že v historii Marsu skončila mnohem dříve .\n\nNa jih od Elysium Mons se nachází další menší sopka Albor Tholus a na severu Hecates Tholus.\n\n\n"}
{"id": "240540", "url": "https://cs.wikipedia.org/wiki?curid=240540", "title": "Okružákovití", "text": "Okružákovití\n\nOkružákovití je čeleď sladkovodních plžů.\n\nMají celosvětové rozšíření. Žijí ve sladké vodě, ale několik druhů je schopno přežít i ve vodě brakické.\n\nSpolečně s čeledí plovatkovití (Lymnaeidae) jsou zástupci okružákovitých častými mezihostiteli cerkarií motolic.\n\nPředkové okružákovitých jsou s určitostí známi od jury. Moderní druhy se vyvíjely od křídy.\n\nUlita většiny druhů okružákovitých je planispirální (diskoidální). Pouze ulity několika skupin plžů jsou levotočivé. Avšak ulity všech druhů okružákovitých jsou levotočivé, což je dáno jejich anatomií. (Dříve byli okružákovití někdy chybně uváděni jako pravotočiví.)\n\nVětšina druhů má tenkou a hladkou ulitu, ale vyskytují se i různé struktury povrchu ulit a také kýl.\n\nÚstí je bez trvalého víčka. Obústí je ostré. \n\nVýška ulity se pohybuje od 6 mm po 6 cm, ale většinou nepřesahuje 2 cm.\n\nMají malé tělo a hlavu a dlouhá nitkovitá tykadla.\n\nNa rozdíl od ostatních měkkýšů je v hemolymfě okružákovitýchí obsažen (volně rozpuštěn) hemoglobin. Všichni ostatní měkkýši mají jako krevní barvivo hemocyanin. To umožňuje okružákovitým efektivnější dýchání kyslíku. Díky tomu má jejich tělo načervenalou či červenou barvu. Nejvýraznější červené zbarvení mají albinotičtí jedinci.\n\nV okolí dýchacího otvoru (z venku nebo přímo uvnitř plášťové dutiny) mají přívěsky, které jim slouží k doplňkovému (přechodnému) dýchání. Takže v okysličené vodě vydrží velmi dlouho a nemusí se nadechovat u hladiny. V málo okysličené vodě se nadechují u hladiny častěji. Někteří tak mohou dýchat celý život a nikdy k hladině nejdou, např. \"Ancylus fluviatilis\".\n\nDo čeledi Planorbidae jsou řazeny i rody \"Ancylus\" a \"Ferrissia\", které bývaly dříve řazeny různě, např. do vlastní čeledi.\n\nPodle taxonomie plžů (Bouchet & Rocroi, 2005) obsahuje čeleď Planorbidae následující podčeledi:\n\n\n\n\n\nTypový rod je \"Planorbis\" Müller, 1773.\n\n\n"}
{"id": "240554", "url": "https://cs.wikipedia.org/wiki?curid=240554", "title": "Karel Klíma", "text": "Karel Klíma\n\nKarel Klíma (* 1951 Plzeň) je český právník a vysokoškolský pedagog.\n\nV letech 1975–1996 vyučoval na Právnické fakultě Univerzity Karlovy. Od roku 1993 začal vyučovat a později se stal vedoucím Katedry ústavního práva a proděkanem Právnické fakulty Západočeské univerzity v Plzni. Působil zde také na místě prorektora pro zahraniční vztahy a mobilitu. V současnosti je vedoucím Katedry právních disciplín a veřejné správy Metropolitní univerzity Praha a vyučuje na Katedře ústavního práva Univerzity Komenského v Bratislavě. Zároveň spolu se svou manželkou JUDr. Hanou Klímovou vykonává advokátní praxi.\n\n"}
{"id": "240559", "url": "https://cs.wikipedia.org/wiki?curid=240559", "title": "Erebus Montes", "text": "Erebus Montes\n\nErebus Montes je pohoří na povrchu Marsu, které se táhne přes 785 km. Nachází se na severní polokouli planety mezi pohořími Tharsis a Elysium Mons na planině Arcadia Planitia, kterou odděluje od další planiny Amazonis Planitia. Pojmenováno bylo v roce 1982.\n\n\n"}
{"id": "240566", "url": "https://cs.wikipedia.org/wiki?curid=240566", "title": "Katharine Hepburnová", "text": "Katharine Hepburnová\n\nKatharine Houghton Hepburnová, nepřechýleně Katharine Hepburn (12. května 1907 Hartford, Connecticut USA – 29. června 2003 Old Saybrook, Connecticut) byla americká herečka. Byla hereckou ikonou mezi americkými hvězdami filmu, televize a divadla, známá nejen svým důvtipem, ale i svou novoanglickou vznešeností a osobní nezávislostí.\n\nKatharine Hepburnová je držitelkou čtyř cen Americké akademie filmového umění a věd Oscar za nejlepší herečku z dvanácti nominací celkem. V roce 1976 také obdržela cenu Emmy za hlavní roli v televizním filmu \"Love Among the Ruins (1975)\", kde hrála se svým přítelem Laurencem Olivierem. Během své sedmdesát let trvající herecké kariéry byla nominována na dalších pět cen Emmy a na dvě americké divadelní ceny Tony (1970, \"Coco\", Nejlepší muzikálová herečka; 1982, \"The West Side Waltz\", Nejlepší činoherní herečka). V roce 1999 ji Americký filmový institut označil za nejlepší ženskou filmovou hvězdu všech dob.\n\nJejím dlouholetým osobním přítelem a partnerem ve filmu i v životě byl americký herec Spencer Tracy. Natočili spolu devět úspěšných snímků, za jeho života však jejich vztah nebyl veřejně znám.\n\nKatharine Hepburnová má hvězdu na Hollywoodském chodníku slávy.\nKatharine Hepburnová bývá omylem zaměňována s filmovou herečkou Audrey Hepburnovou. V minulosti novináři usilovně pátrali, zda nejsou tyto filmové hvězdy příbuzné, byť vzdáleně. Příbuznost se však nikdy nepodařilo dokázat. Fakticky to možné je, neboť obě herečky měly skotské předky. Skotské příjmení Hepburn je však v anglosaských zemích velice běžné.\n\nCena Akademie (Academy Award)\n\nZlatý glóbus (Golden Globe Award)\n\nFilmový festival v Cannes (le Festival de Cannes)\n\nBenátský filmový festival (Mostra Internazionale d’Arte Cinematografica di Venezia)\n\nFilmová cena Britské akademie (BAFTA Award)\n\nNew York Film Critics Circle Award (NYFCC Award)\n\nMezinárodní filmový festival Montrealu (Montréal World Film Festival)\n\nCena Emmy (Emmy Award)\n\n\nTelevizní film\n\nDokumentární film\n\nTelevizní dokumentární film, příp. seriál\n\nTV pořad\n\n\n"}
{"id": "240572", "url": "https://cs.wikipedia.org/wiki?curid=240572", "title": "Junkers D.I", "text": "Junkers D.I\n\nJunkers D.I (tovární značení J 9) byl německý jednomístný celokovový stíhací dolnoplošník používaný krátce na konci první světové války jednotkami Luftstreitkräfte. Jeho konstruktérem byl prof. Hugo Junkers, průkopník stavby celokovových (celoduralových) letadel.\n\nUž na jaře 1917 začal Junkers pracovat na novém stíhacím celoduralovém dolnoplošníku J.7 využívajícím technologií vyzkoušených na úspěšném modelu J.4 (vojenské označení Junkers J.I). J.7 se účastnil prvního konkurzu stíhacích letadel v Adlershofu 20. ledna až 12. února 1918. V něm sice neuspěl, ale Idflieg podpořil stavbu dvou prototypů J.9, které z něj vycházely. Jejich stavba začala v únoru 1918, první let absolvovaly v dubnu a již 8. května obdržel Junkers objednávku na 20 kusů J.9 již pod vojenským označením D.I. Junkers vyslal jeden kus vybavený dvěma kulomety LMG 08/15 a překomprimovaným motorem Mercedes D.IIIaü o 132 kW (180 k) do druhého konkurzu stíhacích letadel. V něm sice zvítězil tradičněji řešený Siemens-Schuckert D.IV, ale Idflieg 21. srpna objednal dalších 10 Junkersů.\n\nTřetí soutěže stíhacích letadel v říjnu 1918 se účastnil jeden Junkers D.I s prodlouženým trupem a křídlem. Prodloužení trupu se ale projevilo zhoršenou ovladatelností, a tak byl jeho trup urychleně vrácen do původní, kratší podoby. Před koncem války bylo objednáno ještě 30 strojů. Do bojů Velké války už typ nestačil zasáhnout, ale tvořil výzbroj letecké jednotky Lt. Gotthardta Sachsenberga, která po válce bojovala v pobaltských státech proti bolševikům.\n\n\"Data podle\" L+K\n\n\n\n\n"}
{"id": "240577", "url": "https://cs.wikipedia.org/wiki?curid=240577", "title": "Serdab", "text": "Serdab\n\nSerdab (odvozeno z arabského سرداب – \"sirdāb\" s významem „sklep“, původní egyptský název je \"pr-tw.t\" – „dům sochy“) je označení užívané v egyptologii pro malou trvale uzavřenou místnost (případně zazděný výklenek), která byla součástí některých staroegyptských hrobek. Byla v něm umístěna jedna či více soch zemřelého, zobrazeného většinou v různém věku a v různých administrativních a náboženských funkcích, do nichž se v důsledku provedení obřadu \"otevírání úst\" mohlo i po věčnost vtělovat jeho \"ka\". Serdab zpravidla těsně přiléhal k obětní síni, takže jednou nebo dvěma úzkými štěrbinami pro oči ve stěně jinak nepřístupné místnosti mohl být zemřelý účasten na obětinách, které mu byly přinášeny. Obdobnou funkci jako serdab plnily tzv. nepravé dveře, v královských hrobkách Staré říše se kult odehrával v zádušním chrámu.\n\nSerdab se poprvé objevuje v hrobce panovníka 1. dynastie Dena na pohřebišti Umm el-Káb v Abydu, jeho nejstarší známý doklad pro potřeby kultu nekrálovské osoby pochází z hrobky hodnostáře Merky v Sakkáře (S 3505) z doby vlády krále Kaa. V období od 3. do 6. dynastie je obvyklou součástí hrobek (nejčastěji mastab) členů královské rodiny a vysokých úředníků. U panovnických pohřbů je třeba zmínit jeho výskyt v Džoserově pyramidovém komplexu a v podzemí Ibiho pyramidy.\n\n"}
{"id": "240579", "url": "https://cs.wikipedia.org/wiki?curid=240579", "title": "Korepetitor", "text": "Korepetitor\n\nKorepetitor je hudebník (zpravidla klavírista), jehož hlavní úlohou je doprovázet ve hře hráče na jiný hudební nástroj nebo zpěváky. Korepetitor také obvykle doprovází zkoušky sborových pěveckých těles a nastudování operního repertoáru v divadlech, aby nemusel být angažován nákladný orchestr.\n\nKorepetitor je rovněž využíván při nácviku baletu, tance, operety, opery atd., neboť může pružně reagovat na požadavky baletního, tanečního či divadelního mistra a přizpůsobit svou hru aktuálním potřebám nebo i jen může vhodně doprovázet třeba rozcvičky. Podobně může působit například při tréninku tělocvičných či gymnastických sestav atd., všude tam, kde záleží na sladění hudby a pohybu.\n\n"}
{"id": "240580", "url": "https://cs.wikipedia.org/wiki?curid=240580", "title": "Kadampa", "text": "Kadampa\n\nKadampa (tibetsky བཀའ་གདམས་པ་, ve Wylieho transkipci \"Bka'-gdams-pa\") je první historicky doložená škola tibetského buddhismu.\n\nKadampa vznikla někdy v polovině 11. století a založil ji Atíšův žák Domtön Gjalwä Džugnä. Své hlavní poslání po úpadku buddhismu v Tibetu v 10. století spatřovala v zajištění správného výkladu dharmy. Celibát, důsledné odříkání se opojných látek, omezení nebo i zákaz cestování a přijímání peněz byly požadavky, na nichž škola trvala a jež do té doby nebyly obecně respektovány.\n\nNejznámější a nejdůležitější učení školy se nazývá \"lodžong\", jež představuje speciální metodu dosahování bódhičitty. Dnes sice škola Kadampa jako taková neexistuje, ale její učení a tradice převzala škola Gelugpa. Dva nejznámější texty kadampovské školy jsou \"Čištění mysli v osmiverších\" a \"Sedmero významů čištění mysli\". Nejen ve svých výkladech se zaměřuje především na ideál bódhisattvy.\n\n\n\n"}
{"id": "240581", "url": "https://cs.wikipedia.org/wiki?curid=240581", "title": "Magdaléna Hajóssyová", "text": "Magdaléna Hajóssyová\n\nMagdaléna Hajóssyová (* 25. července 1946, Bratislavě) je mezinárodně uznávaná slovenská pěvkyně (sopranistka) a hudební pedagožka. Žije a pracuje střídavě v Praze, Berlíně a na Slovensku.\n\nOd roku 1979 byla stálou členkou Státní opery Praha, kde ztvárnila mnoho sólových rolí.\n\nJe vedoucí pěveckého oddělení na pražské Akademii múzických umění.\n\nMezi její žáky patří například Anda-Louise Bogza, sopranistka rumunského původu trvale žijící v Praze, sólistka Národního divadla, Státní opery Praha a dalších předních českých i zahraničních divadel.\n\nNatočila řadu hudebních nahrávek.\n\n\n"}
{"id": "240583", "url": "https://cs.wikipedia.org/wiki?curid=240583", "title": "Seznam měst v Polsku podle počtu obyvatel", "text": "Seznam měst v Polsku podle počtu obyvatel\n\nSeznam 100 největších polských měst podle počtu obyvatel ke dni 31. prosince 2019 podle polského Hlavního Statistického Úřadu (GUS):\n\n"}
{"id": "240584", "url": "https://cs.wikipedia.org/wiki?curid=240584", "title": "Kagjüpa", "text": "Kagjüpa\n\nKagjüpa (tibetsky བཀའ་བརྒྱུད་, ve Wylieho transkipci \"Bka’-brgjud-pa\"), též linie Kagjü, je vedle Gelugpy, Sakjapy a Ňingmapy jedna ze čtyř velkých škol tibetského buddhismu. Škola vznikla v 11. století. Jako jiné školy i Kagjüpa se nevyhla štěpení na různé další školy – dnes je asi nejznámější škola Karma Kagjü v čele s Karmapou. Dnes je hlavou školy Karma Kagjü již 17. Karmapa.\n\nVlastním zakladatelem školy Kagjüpa byl Gampopa (1079–1154), avšak podle tradice byl jejím původcem Marpa Čhökji Lodö (1012–1096). Marpa byl nejprve žákem Dogmiho. Za nedlouho však shledal, že jeho guru není ten pravý a vydal se do Indie hledat nového duchovního učitele. Našel Nádapádu, v Tibetu známého spíše pod jménem Náropa. Strávil s ním mnoho let a přejal od něj Šest nauk Náropy. Od Maitripy obdržel Marpa učení mahámdury. Tyto dvě komplexní učení, Šest dharem Náropy a mahámudra, dodnes tvoří jádro nauk školy Kagjüpy. Mezi Marpovy žáky patřil i Milaräpa, jehož žákem byl sám zakladatel školy Kagjüpa Gampopa. Gampopa založil první klášter školy a byl jedním z prvních tibetských autorů duchovních spisů.\n\nJádro učení školy Kagjüpa tvoří soubor učení vadžrajány zvaný Mahámudra a systém meditací známý jako \"šest dharm Náropy\" či \"Šest nauk Náropy\".\n\nJiž v rané fázi se škola rozštěpila na čtyři linie. Jedna z nich, Phagmodupa Kagjü se rozdělila na dalších osm, z čehož Drukpa Kagjü a Drikung Kagjü se udržely dodnes. Jeden z Gampopových žáků, Düsum Khjenpa, byl rozpoznán jako první Karmapa (v překladu \"„pán buddhovské aktivity“\"). Tato škola, známá jako Karma Kagjü, zavedla jako první v Tibetu nástupnictví vědomě převtěleného představitele – tzv. tulku. Karma Pakši byl jako dítě určen za převtělence Düsuna Khjenpa. Jak plynuly generace karmapů, škola získávala na čím dál větší vážnosti.\n\n\n\n\nNové školy tibetského buddhismu na stránkách Sdružení Lungta\n"}
{"id": "240586", "url": "https://cs.wikipedia.org/wiki?curid=240586", "title": "Paběrky (hudební skupina)", "text": "Paběrky (hudební skupina)\n\nTrampská a country kapela Paběrky, někdy i Paběrky Marko Čermáka, byla založena roku 1985 ve stejnojmenné trampské osadě. Od počátku se jednalo o šestici hudebníků hrajících v nástrojovém obsazení: pětistrunné banjo, kytara, mandolina, kontrabas a zpěv (vícehlasné vokály).\n\n\n\n\n\n\n\n\n"}
{"id": "240590", "url": "https://cs.wikipedia.org/wiki?curid=240590", "title": "Typ 99 (tank)", "text": "Typ 99 (tank)\n\nTyp 99 je známý také podle označení ZTZ-99 a WZ-123, je postaven na základě vylepšení Typu 98G, patří do třetí generace bitevních tanků postavených armádou Čínské lidové republiky. Oproti starším typům tanků jako je Typ 59, Typ 69/79 a Typ 88 se navýšila palebná síla, mobilita a opancéřování.\n\nPřestože se neočekává výroba ve velkém počtu kvůli jeho ceně v porovnání s ekonomičtějším typem 96, je nejpokročilejším bitevním tankem vyvinutým Čínou. Finanční náročnost typu ZTZ-99, jenž je oproti typu ZTZ-96 minimálně třikrát dražší, vedla k rozhodnutí vyzbrojit jimi pouze vybrané útvary čínské armády, která disponuje asi 600 tanky tohoto typu (stav k roku 2014).<ref name=\"ATM 9/2014\"></ref>pancíř není z Al2O3\n\nPředstavení tanku proběhlo v říjnu 1999 během národní přehlídky. Poté byl zařazen do služby pro provozní zkoušky, na jejichž základě měl být vývoj tanku dokončen.\n\nTato výrobní verze byla pojmenována Typ 98, název pozdější verze zněl Typ 98G. Konečná vývojová verze byla pojmenována Typ 99 a představena v roce 2001.\n\nOficiální označení výrobce je pravděpodobně ZTZ-99. Tank je též znám pod pracovním označením WZ-123 MBT. Cena za jeden kus je více než 16 milionů jüanů (v roce 2006 1,6 mil. EUR nebo 2 miliony USD).\n\nNejenom kvůli jeho vysoké ceně nebude tank zaveden do služby ve vysokém počtu, tak jako dřívější modely (např. Typ 59).\n\nPo nákupu 100 tanků T-80 z Ruska v srpnu 2007 bylo rozhodnuto včlenit některé jeho rysy do další generace čínských bojových tanků (MBT), protože tehdejší generace čínských tanků byla oproti němu již technicky zastaralá. Výsledkem byl nový tank s podvozkem podobajícím se podvozku tanků T-72 nebo T-80.\n\nTento model je jedinečný mezi čínskými návrhy, jelikož má 4 členy posádky, a to kvůli absenci automatického nabíjení. Důvodem bylo, že Čína vyvinula vlastní munici v západním stylu, kdy hlavice a její pohon tvoří jeden celek, místo dvou oddělených částí. To mělo za následek, že Rusy vyrobené automatické nabíjecí zařízení nemohlo být použito. Proto je u tohoto typu tanku nabíjení ruční, místo automatického jako u Typu 90.\n\nHlavní změnou je vytvoření nového systému automatického nabíjení vhodného pro čínskou munici, takže posádka mohla být zmenšena na tři muže. Pohonná jednotka s převodovkou je domácí 150HB, což je vznětový (dieselový) motor o výkonu 1 200 k (883 kW).\n\nPoslední typ byl postaven na základě Typu 98G, a to vylepšením pohonu. Byl do něho vložen vodou chlazený dieselový motor o výkonu 1 500 k.\n\nVzhled byl ovlivněn ruským T-72 a německým Leopardem 2. To přináší novinky do ČLA (Čínská Lidová Armáda), jako je např. svažování pancéřování věže pro větší ochranu. Prostor řidiče je vpředu, bojový prostor přímo za ním a pohon v zadní části; je to kombinace vlastností ruských a západních tanků.\n\nPro možnost většího množství munice je věž tanku oproti Typu 90 větší, což mělo za následek vznik mezery mezi věží a podvozkem. To může být velkou nevýhodou během bitvy (stejně jako např. převis na německém Leopardu 2 a Izraelské Merkavě). Odkrytím upevnění věže se zvyšuje pravděpodobnost kritického zásahu zepředu.\n\nVýsledný efekt však nebude srovnatelný se situací během druhé světové války, jelikož moderní kineticko-energetické protipancéřové podkaliberní střely (APFSDS) se chovají jinak než tradiční průbojné střely plné ráže. Vlastností Leopardu 2A5 a 2A6 je také klín na přední straně věže, který je úmyslně konstruován takovýmto způsobem proto, aby při zásahu střelu APFSDS odklonil.\nToto místo je zásahem extrémně ohroženo, potřebný klín tudíž zabrání průniku do věže. Tento projektil stálé odevzdá kinetickou energii do věže, ale ne způsobem, který by mohl způsobit průnik přes pancíř.\n\nV nástavbách Typu 99 také postrádáme rysy, často použité na západních MBT, které minimalizují škody od víceúčelových střel na chemicko-energetické bázi (HEAT). Příkladem může být pancíř přepážky oddělující prostor posádky od paliva a munice. Vrchní deska konstruována na odvod tlaku pro případ výbuchu také chybí. Toto může vést k zmenšení funkčnosti v boji, jak se ukázalo v roce 1991 při válce v Zálivu.\n\nTank má též aktivní laserovou obranu. Konstruktéři říkají, že je tank schopen zjistit jeho zaměření pomocí laseru a poté pak přesné umístění tohoto útočníka, zatímco výkonný laser může poškodit nebo zničit nepřátelskou optiku. Laser může být též použit pro bezpečné komunikační zařízení.\n\nHlavním konstruktérem Typu 99 je Ču Jušeng (祝榆生), rodák z Čchung-čchingu, který ztratil pravou ruku při nehodě během zkoušek minometné munice v lednu 1948. Když v polovině 80. let práce na projektu začaly, byl Ču Jušeng už v důchodu, ale vzhledem k nedostatku zkušených konstruktérů se vrátil. Zástupcem hlavního konstruktéra byl Wang Čerung (王哲荣). Za svou práci dostali po roce 2000 ocenění od Čínské zbrojní skupiny (Chinese Arms Industrial Group Co.).\n\nHlavní výzbrojí je 125mm dělo s hladkým vývrtem (tzv. smoothbore) s automatickým nabíjením. Navzdory původním zprávám, že půjde o licencovanou ruskou zbraň 2A46, jde nakonec o dělo odvozené z čínského 120mm děla z hladkým vývrtem. Automatické nabíjení je nicméně vyvinuto z ruského automatického podavače z T-80 pro použití čínské munice.\n\nStřelivo použitelné v tomto tanku zahrnuje podkaliberní průbojné střely s šípovou stabilizací (APFSDS), kumulativní protipancéřové střely (HEAT) a tříštivotrhavé střely (HE-FRAG). Čína má údajně také původně ruské AT-11 vlastní výroby, což jsou laserem naváděné protitankové řízené střely (ATGM), které mohou být odpalovány z 125mm děla. Číňané také zkušebně vyrobili protipancéřová podkaliberní střelu obsahující průbojné jádro z ochuzeného uranu (tzv. DU jádro), použitelnou v Typu 99.\n\nSoučasné kompozitní pancéřování Typu 99/ZTZ-99 je neznámé.\n\nExistují také rozdíly mezi pancéřováním ukázaném na nynějším Typu 99 a jednom, který byl viděn v roce 2004. Další zajímavostí je nápadná podoba čelního pancíře Typu 99 a pancéřování věže pákistánského tanku Al-Khalid, které se skládá s několika pancířů složených z ERA (reaktivní pancíř Blazer). Je to ale pouze spekulace.\n\nJiná teorie říká že pancíř není ERA, ale kompozitní vrstvy v jednom tvaru. Soudí se, že takové bloky jsou příliš velké, aby mohly být použitelné podobně jako ERA, potom by jeden výbuch vedl vytvoření jedné velké nechráněné plochy. Dalším faktorem je, že armády východního bloku měly dva druhy přídavných pancířů. Docházelo tak k používání ERA bloků ve válečném stavu a kompositních v době míru, protože údržba ERA bloků během provozních podmínek je drahá a nebezpečná.\n\nTyp 99 je poháněn vodou chlazeným dieselovým motorem s turbodmychadlem o výkonu 1 500 hp, odvozeným od německého MB871ka501. Bojová hmotnost tanku činí 54 t, poměru výkonu a hmotnosti je tedy 27,78. Nejvyšší rychlost je 80 km/h a 60 km/h při průjezdu terénem. Zrychlení z 0 na 32km/h je za 12 sekund. Převodovka má 7 stupňů pro jízdu dopředu a jeden vzad.\n\n\n"}
{"id": "240598", "url": "https://cs.wikipedia.org/wiki?curid=240598", "title": "The Swings", "text": "The Swings\n\nThe Swings je české pánské vokální kvarteto, které vzniklo v roce 1990. U zrodu kvarteta stál kapelník, zpěvák a trumpetista Karel Majer. Dnes soubor vede Petr Hanzlík. \n\nThe Swings se zaměřují hlavně na hudbu tzv. \"zlaté éry swingu\" a charakterově reprezentují zvukovou tradici amerických vokálních těles (jak sami členové říkají, nejblíže mají hlavně k The Mills Brothers, Golden Gate Quartett, The Modernaires či Manhattan Transfer, The Ink Spots aj.). \n\nThe Swings hraje obvykle ve 2 složeních:\n\nÚzce spolupracovali s mnoha renomovanými současnými českými jazzovými a swingovými umělci (Ondřej Havelka a jeho Melody Makers, X-tet (Vít Fiala), Sestry Havelkovy, Ferdinand Havlík, Juraj Bartoš\n\n\nVokální kvarteto The Swings vydalo svá CD:\n\nDále nazpívalo českou verzi ke kresleným filmů studia Walta Disneye Slon Dumbo a Peter Pan.\n\n"}
{"id": "240601", "url": "https://cs.wikipedia.org/wiki?curid=240601", "title": "Petr Hanzlík", "text": "Petr Hanzlík\n\nPetr Hanzlík (* 30. dubna 1968 Brandýs nad Labem) je český jazzový a swingový zpěvák, skladatel, aranžér a kapelník. V roce 1990 stál u zrodu \"pánského vokálního kvarteta The Swings\". Od roku 2006 je členem Přítomnosti – Sdružení pro soudobou hudbu.\n\nPetr Hanzlík zpívá především se svým DayDream Bandem a s vokálním kvartetem The Swings a s některými dalšími hudebními tělesy (X-tet Víta Fialy, Bohemia Big Band a dříve též s Ondřejem Havelkou a „jeho“ Melody Makers, Sestrami Havelkovými atd.)\n\nV roce 2003 nazpíval ústřední melodii k filmu Želary (rež. Ondřej Trojan).\nP. Hanzlík je hlavním aranžérem swingových písní pro čtyřhlas (pro The Swings)\n\nPetr Hanzlík se zabývá také vlastní tvorbou v oblasti tzv. „vážné hudby“ - převážně komorní - nejčastěji vokálně instrumentálními kompozicemi a sborovými skladbami. Ve své tvorbě čerpá především z baroka a jazzu.\n\nTaké se podílí na dramaturgii činoherních kusů:\n\n"}
{"id": "240603", "url": "https://cs.wikipedia.org/wiki?curid=240603", "title": "Přítomnost (rozcestník)", "text": "Přítomnost (rozcestník)\n\nPřítomnost může být:\n\n"}
{"id": "240605", "url": "https://cs.wikipedia.org/wiki?curid=240605", "title": "Alois Weiss", "text": "Alois Weiss\n\nAlois Weiß (16. října 1906 Ruma, Rakousko-Uhersko – 26. února 1969 Straubing, Bavorsko) byl skladník z Mnichova a současně pomocník mnichovského kata Johanna Reichharta. Weiss pocházel z německého Stadelheimu a byl původně vězeňským dozorcem.\n\nByl vybrán na místo pražského kata v nově zřízené Pankrácké sekyrárně. Do Prahy přijel v březnu 1943. (V Praze bydlel v Dlouhé 14.) Zde si našel své nové pomocníky. První byli čeští kolaboranti Robert Týfa z Českých Budějovic a Jan Křížek (některé prameny uvádějí příjmení \"Kříž\") (který si změnil jméno na \"Johann Kreuz\") a později ještě Alfred Engel z Holešovic. Tito lidé byli později vystřídáni konfidentem gestapa Antonínem Neradem z Braníka a Weißovým švagrem Otto Schweigerem.\n\nByl považován za výkonného a spolehlivého popravčího, který si doklady o popravených udržoval v pořádku.\n\nProvoz pankrácké gilotiny byl zahájen dne 2. února 1943 a trval až do 26. dubna 1945. Za tuto dobu bylo vykonáno 1 079 poprav (z toho 155 žen). Katova kniha se zápisy o vykonaných popravách se zachovala.\n\nPo válce se Alois Weiss dostal do sovětského zajetí, ale byl propuštěn do Německa a usadil se ve Straubingu.\n\nSprávnímu soudu v Straubingu také adresoval úřední dopis. Uvedl v něm, že vzhledem ke zrušení rozsudku smrti v Německu sice nemůže dále vykonávat svou práci, formálně ale nebyla jeho práce ukončena a nárokoval si tedy odpovídající mzdu. Soud žádost zamítl. České úřady zároveň požádaly o prošetření Aloise Weiße. Německá strana to odmítla, s odůvodněním, že jej nepovažuje za nacistického zločince, ale za úředníka.\n\nV šedesátých letech dvacátého století žádal Weiss dokonce československé úřady o přiznání dvou let, kdy působil jako kat na Pankráci, aby mu tyto roky nechyběly pro zápočet do starobního důchodu.\n\n\n"}
{"id": "240606", "url": "https://cs.wikipedia.org/wiki?curid=240606", "title": "Střelnice", "text": "Střelnice\n\nStřelnice je místo určené pro střelbu z různých druhů zbraní. Střelnice lze dělit podle jejich určení a použití například na vojenské, policejní, sportovní a zábavní. Střelnice může být název též pro popraviště, kde se popravuje střelbou.\n\n\n"}
{"id": "240607", "url": "https://cs.wikipedia.org/wiki?curid=240607", "title": "Portugalské escudo", "text": "Portugalské escudo\n\nPortugalské escudo bylo měnou v Portugalsku velkou část 20. století (1911 – 2000). Jeho ISO 4217 kód byl PTE. Jedno escudo bylo tvořeno 100 \"centavos\".\n\nUž od středověku se v Portugalsku a jeho koloniích používal jako platidlo portugalský real.\n5. října 1910 proběhla v Portugalsku revoluce, která sesadila portugalského krále Manuela II.. Portugalsko se stalo republikou a nová vláda chtěla odstranit měnu s monarchistickou minulostí. Proto 22. května 1911 zavedla escudo, které nahradilo real ve směnném poměru \"1000 realů = 1 escudo\". Od 1.1. 1999 platilo na portugalském území euro jako kreditní peníze, od 1.1. 2002 je euro používáno i jako hotovostní peníze. Mince a bankovky escuda ale byly v oběhu až do 28. února 2002.\n\n\n\n"}
{"id": "240613", "url": "https://cs.wikipedia.org/wiki?curid=240613", "title": "Sanzar", "text": "Sanzar\n\nSanzar, Guralaš popř. Kly je řeka v Džizzackém vilajátu v Uzbekistánu. Je dlouhá 198 km. Povodí má rozlohu 2530 km² k začátku zavlažovacího rozvětvení.\n\nPramení na severním svahu Turkestánský hřbetu. Ústí do bezodtokkého jezera Tuzkan na západním okraji Hladové stepi.\n\nZdroj vody je převážně sněhový. Nejvyšší průtoky nastávají od konce března do začátku července. Průměrný roční průtok vody ve vzdálenosti 158 km od ústí činí 2,12 m³/s a na začátku zavlažovacího rozvětvení 4 m³/s.\n\nVoda z řeky se široce využívá na zavlažování. Přivaděčem Iskitjujatartar do \"Sanzaru\" přitéká voda z řeky Zeravšan. Pod Džizzackou oázou do něj ústí Jihohladovostepní kanál.\n"}
{"id": "240616", "url": "https://cs.wikipedia.org/wiki?curid=240616", "title": "Sakjapa", "text": "Sakjapa\n\nSakjapa (tibetsky ས་སྐྱ་, ve Wylieho transkipci \"Sa skya\"), čili Škola šedé země, je jednou z velkých škol tibetského buddhismu\n\nNázev Sakjapa je odvozen od tibetského kláštera Sakja založeného v roce 1073. Svou podobu jako samostatná škola získali sakjapovci především díky pěti lamům pocházejících až do dnešních dnů z rodu Khön. Každý z nichž byl identifikován jako inkarnace bódhisattvy Maňdžušrího.\n\n\nV současnosti je v čele hnutí 41. patriracha Thidzin Ngawang Künga.\n\nUčení Sakjapy se zakládá na duchovní nauce lämbda. Velmi zjednodušeně lze říci, že sakjapovci nevidí rozdíl mezi samsárou a nirvánou. Obě mají stejnou podstatu a pramení z mysli člověka, která je v podstatě spojením jasnosti a prázdnoty. Cíl cesty je obsažen v cestě samé.\n\nDůležitou úlohu v hnutí zastává bódhisattva Maňdžušrí.\n\nAsi nejvlivnější z lamů, Sakja-pandita Künga Gjalcchän, překládal do sanskrtu četná díla, která se stala známá i mimo Indii. Tak se stalo, že ho Čingischánův vnuk Godan pozval do Mongolska. Jeho učení zaznamenalo i tam velký úspěch a díky tomu byla škole v roce 1249 svěřena světská vláda nad Tibetem.\n\nŠkola výrazně ovlivnila mimo jiné Congkhapu, zakladatele školy Gelugpa.\n\n\n"}
{"id": "240620", "url": "https://cs.wikipedia.org/wiki?curid=240620", "title": "Audierne", "text": "Audierne\n\nAudierne (bretonsky Gwaien) je francouzská obec v departementu Finistère v Bretani. Leží ve vzdálenosti 597 kilometrů od Paříže a 37 kilometrů od Qiumperu. Je přístavním městem v ústí řeky Goyen.\n\n\"Počet obyvatel\"\n\n\n\n"}
{"id": "240626", "url": "https://cs.wikipedia.org/wiki?curid=240626", "title": "Královský palác v Oslu", "text": "Královský palác v Oslu\n\nKrálovský palác v norském hlavním městě Oslu ( ) je historickou i současnou oficiální rezidencí norské královské rodiny. Byl postaven v 1. polovině 19. století jako norská rezidence švédsko-norského krále Karla XIV.\n\nPalác navrhl v Dánsku narozený architekt Hans Ditlev Franciscus Linstow (1787–1851) na základě rozhodnutí norského parlamentu z roku 1821. Základní kámen položil norský král v roce 1825 a stavba byla dokončena roku 1849.\n\nVšichni vládci spojených království Švédska a Norska sídlili po většinu času ve Stockholmu a palác v Oslu využívali jen občasně. Prvním trvalým obyvatelem paláce se tak stal až v roce 1905 první vládce samostatného Norska Haakon VII. Za vlády Olava V. (1957–1991) nebyl palác udržován a chátral. Masivní a drahá renovace iniciovaná jeho následníkem a současným norským králem Haraldem V. vyvolala v Norsku kritiku veřejnosti, avšak výrazným způsobem zlepšila stav paláce. Od roku 2002 je palác přístupný veřejnosti v rámci turistických prohlídek.\n\n"}
{"id": "240632", "url": "https://cs.wikipedia.org/wiki?curid=240632", "title": "Inari (ves)", "text": "Inari (ves)\n\nInari je vesnice ve stejnojmenné obci ve finském Laponsku. V roce 2005 byl počet obyvatel vesnice 459. Centrem obce se Inari stalo roku 1876. Ačkoli dala vesnice obci jméno, na území obce se nachází vesnice Ivalo s téměř 4 000 obyvateli a letištěm.\n\n"}
{"id": "240633", "url": "https://cs.wikipedia.org/wiki?curid=240633", "title": "Tyrrhena Mons", "text": "Tyrrhena Mons\n\nTyrrhena Mons je hora na povrchu Marsu, která se nachází severovýchodním směrem od Hellas Planitia jihozápadně od sopky Tyrrhena Patera v oblasti Hesperia Planum. Zdvihá se do výšky 3 920 metrů nad nulovou nadmořskou výšku a velikost báze dosahuje 107 km.\n\nPojmenována byla roku 1991.\n\n\n"}
{"id": "240634", "url": "https://cs.wikipedia.org/wiki?curid=240634", "title": "Polynésie", "text": "Polynésie\n\nPolynésie (z řeckého πολύ \"polý\" „mnoho“ a νῆσοι \"nēsoi\" „ostrovy“) je geografický a kulturní subregion v Oceánii, tvořený více než tisícovkou ostrovů středního a jižního Pacifiku. Pokrývá téměř 50 milionů čtverečních kilometrů oceánu, z toho asi 294 000 km zabírá ostrovní pevnina.\n\nMezi četné ostrovy a souostroví Polynésie se řadí například Havaj, Nový Zéland, Samoa, Tonga nebo Společenské ostrovy.\n\nV Polynésii žije na 6 milionů lidí, z toho asi milion tvoří potomci původní obyvatel. Ti se nazývají Polynésané, patří do rozsáhlé rodiny Austronésanů a i přes roztroušenost po velkém území sdílejí příbuzné jazyky, kulturu i náboženství. Jde také o velmi zručné mořeplavce, kteří již v dávné době využívali účinné techniky navigace, například astronomii a znalost mořských proudů.\n\nDalšími dvěma významnými subregiony Oceánie, sousedícími s Polynésií na západě, jsou Mikronésie a Melanésie.\n\nSlovo \"Polynésie\" (řecky \"mnoho ostrovů\") použil jako první Charles de Brosses, francouzský spisovatel a encyklopedista, v roce 1756, tímto výrazem však původně označil všechny ostrovy Tichomoří. S návrhem na užší vymezení tzv. polynéského trojúhelníku přišel až roku 1831 do geografického spolku v Paříži mořeplavec a objevitel Jules Dumont d'Urville, přičemž načrtl i termíny Mikronésie (řecky \"malé ostrovy\") a Melanésie (\"černé ostrovy\"). Toto rozdělení Oceánie, založené na kulturních, etnických i jazykových odlišnostech jednotlivých oblastí, se používá dodnes.\nPolynésie je obecně definována jako ostrovy uvnitř tzv. polynéského trojúhelníku, tedy oblasti rozkládající se mezi Havajskými ostrovy na severu, Novým Zélandem na jihozápadě a Velikonočním ostrovem na jihovýchodě. Mezi další významné skupiny ostrovů uvnitř patří například Samoa, Tonga, Cookovy ostrovy, Tuvalu, Tokelau, Niue, Wallis a Futuna, Společenské ostrovy, Markézy či Tuamotu.\n\nNěkteré ostrovy obývané obyvatelstvem polynéského původu ovšem leží i mimo toto ohraničení. Malá polynéská osídlení se nacházejí i na Vanuatu, Karolínách, Šalomounových ostrovech a dokonce na Nové Guineji. Jiným místem je Rotuma na severu melanéského Fidži; zdejší obyvatelstvo dodržuje mnohé polynéské zvyky a obyčeje, ač nemluví polynéským jazykem. Dále některé ostrovy Lau na jihozápadě Fidži jsou historicky a kulturně úzce spjaty s Tongou.\n\nPolynésie se rozkládá na více než 50 milionech čtverečních kilometrů Tichého oceánu, jednotlivá souostroví jsou tak od sebe vzdálena často na tisíce kilometrů. Samotné ostrovy bývají poměrně malých rozměrů; výjimkou je Nový Zéland, jemuž náleží 270 534 km z celkových zhruba 294 000 km polynéské pevniny. Příkladem většího ostrova může být s rozlohou 10 458 km také Havaj ve stejnojmenném souostroví; většina ostrovů však měří jen několik stovek čtverečních kilometrů, a v oblasti se nachází i spousta maličkých atolů, z nichž mnohé nemají ani 10 km.\n\nPolynésie je jedním ze tří subregionů Oceánie, zbylými dvěma jsou Mikronésie a Melanésie. Studie DNA dokázaly, že původní obyvatelé Tichomoří připluli před tisíci let z Tchaj-wanu a posléze se rozdělili do zmíněných tří kulturně odlišných skupin.\n\nValná většina polynéských ostrovů a souostroví, včetně např. Havajských ostrovů nebo Samoy, je sopečného původu. Naopak Nový Zéland, Norfolk a Ouvéa jsou nadmořskými částmi ponořeného kontinentu Zélandie a odtrhly se před miliony let od Antarktidy. Nejstarší horniny nalezené na Novém Zélandu jsou staré zhruba 510 milionů let, mimo Zélandii jsou nejstarší minerály ty havajské, vzniklé asi před 80 miliony let.\n\nPolynésie je hojná na korálové útesy a atoly. Ty vznikají často pouhých pár metrů nad hladinou moře, jejich obyvatelnost je proto omezena a zvláště v poslední době ohrožována díky globálnímu oteplování a stoupání hladiny světových vod. Dalším nebezpečím pro nízké polynéské ostrůvky je kontaminace a znehodnocení půd slanou vodou, jež se do vnitrozemí dostává zejména při bouřích. Jsou proto namístě obavy, že v nedaleké budoucnosti budou některé z těchto atolů opuštěny, protože tamní podmínky už nebudou vhodné pro lidské osídlení.\n\nI mnohé větší polynéské ostrovy vznikly – podobně jako atoly – na podmořských sopkách, ponořených často velmi hluboko. Známá je vyhaslá sopka Mauna Kea, nejvyšší hora Havajských ostrovů, která sice ční pouze 4025 m nad hladinu, vyrůstá však ze dna 6 km hlubokého oceánu, a i s podvodní částí je tak vysoká přes 10 000 m, což z ní činí de facto nejvyšší horu na Zemi, která při měření od samotné báze překonává i Mount Everest.\n\nPolynésii protíná takzvaný rovníkový protiproud, plynoucí od západu na východ zhruba po rovníku. Vzniká přibližně na 130° východní zeměpisné délky a směřuje až ke Galapágám, kde se střetává s proudem Peruánským. O něco dále na sever a na jih od protiproudu protékají Polynésii dva další \"rovníkové\" proudy, ty však tečou opačným směrem, od Ameriky k břehům Asie. Severní rovníkový proud vzniká z proudu Kalifornského, omývá Havajské ostrovy a pak se u pobřeží Filipín stáčí severním směrem a dosahuje k Japonsku. Jižní rovníkový proud vzniká z proudu Peruánského a západně od Polynésie se rozděluje do několika ramen, z nichž největší uhýbá okolo východního pobřeží Austrálie k jihu a jiná se dostávají mezi ostrovy jihozápadní Asie.\n\nPolynésané se naučili využívat mořských proudů k účinnější mořeplavbě a znalost proudů patřila mezi základy jejich bezpřístrojové navigace (viz níže).\n\nNásleduje výčet ostrovů a souostroví (ať už samostatných států, nebo závislých území), na kterých je rozšířena polynéská kultura, nebo alespoň v minulosti prokazatelně byla.\n\nDále sem patří některé menší odlehlé ostrovy Spojených států amerických a Aucklandovy ostrovy, jež jsou vůbec nejjižnějším místem, které Polynésané (konkrétně národ Moriori) osídlili.\n\nPolynéská vegetace má stejně jako obyvatelstvo původ v oblasti Jihovýchodní Asie; semena asijských rostlin jako kokosovníku nebo přesličníku se na daleké ostrovy Tichomoří rozšířila po moři díky větru a ptactvu. Spousty druhů však do Polynésie přinesli až lidští osadníci (viz níže).\n\nNa rozmanitost vegetace má velký vliv velikost a převýšení konkrétních ostrovů a atolů. Na rozlehlých členitých ostrovech vznikají v údolích i rozsáhlé deštné lesy, ovšem na nízkých ostrovech se daří pouze odolným rostlinám jako kokosovníkům a pandánům, na některých maličkých atolech pak chudá půda a nepříznivé podmínky často neumožňují rozšíření více než několika desítek rostlinných druhů.\n\nV lagunách mnoha polynéských ostrovů se také vyskytují mangrovy.\n\nStejně jako rostlinstvo, i živočichové Polynésie pocházejí z Asie. Nejvíce se na ostrovech daří ptákům, pozemní fauna je mnohem chudší a tvoří ji především plazi a dále četné hmyzí druhy.\nZa rozšíření mnohých rostlin i živočišných druhů vděčí polynéská příroda lidským osadníkům – ti si s sebou na cesty přes moře brávali domácí plodiny a uměle je zaváděli na nové ostrovy, které osídlili. Například na Havajské ostrovy přivezli plodiny jako taro, chlebovník, batáty, banány či cukrovou třtinu. Celkově je dosud známo na 72 rostlin, které se do Polynésie rozšířily vlivem člověka.\n\nKe změnám v původní vegetaci ostrovů patří i mohutné odlesňování, které osadníci prováděli pro získání zemědělské půdy a dřeva. Extrémním případem bylo Rapa Nui, jehož obyvatelům se kolem roku 1600 podařilo úplně vymýtit veškeré stromy na ostrově, což vedlo k rozsáhlé erozi a spolu s jinými faktory také k hladomoru a celkovému kolapsu zdejší civilizace.\n\nOsadníci také ovlivnili polynéskou faunu – přivezli hospodářská zvířata slepice, prasata a psy a také krysy, v maorštině zvané \"kiore\", díky kterým však na ostrovech vymřelo několik konkurenčních původních druhů. V průběhu dějin pak vyhubili Polynésané různá zvířata nadměrným lovem – především se jednalo o nelétavé ptáky, ale někdy i velké plazy, například na Nové Kaledonii vymřel krátce po příchodu lidí (tedy asi před 4000 lety) krokodýlí druh \"Mekosuchus inexpectatus\". Velmi špatně dopadl i již zmiňovaný Velikonoční ostrov, kde byly během několika století po připlutí prvních osadníků vybity úplně všechny druhy pozemních ptáků i několik dalších živočišných druhů, například hlemýždi.\n\nPolynésané jsou pro své jazyky a genetiku považováni za potomky Austronésanů. Původním domovem této rozsáhlé rodiny je ostrov Tchaj-wan, na nějž dorazili první osadníci zhruba před 8000 lety z jižní Číny. (Nebyli to ovšem Chanové, ti se stali hlavní kulturou ostrova až v 17. století – šlo o vzdálené příbuzné Austrálců.) Mezi léty 3000 a 1000 př. n. l. se obyvatelé tohoto ostrova začali rozšiřovat po moři – přes Filipíny se dostali do oblasti Malajsie a Indonésie a odtud oceánem daleko na západ (až k ostrovu Madagaskar) i na východ (do Oceánie).\n\nPřesný průběhu a časová posloupnost oceánské migrace není znám. O tom, jak přesně probíhalo osídlování Melanésie, Mikronésie a Polynésie, pojednává mnoho teorií, založených především na lingvistických a genetických důkazech.\n\nPředpokládá se, že okolo roku 1400 př. n. l. se na Bismarckově souostroví v severozápadní Melanésii vyvinula z austronéského základu tzv. lapitská kultura. Ta se již přizpůsobila novým podmínkám, které se od těch na Tchaj-wanu značně lišily. Lidé se například vzdali pěstování rýže a začali kultivovat chlebovník z Nové Guineje, který byl pro tropické podnebí vhodnější. Mořeplavci lapitské kultury dosáhli během pouhých čtyř nebo pěti století vzdálenosti až 6000 kilometrů na východ, a tak asi okolo roku 1000 př. n. l. osídlili Fidži, Tongu a Samou, jak se usuzuje ze zdejších nálezů lapitské keramiky.\n\nNa východ od Fidži, tedy na Tonze a Samoe, se pak začala pomalu vyvíjet nová, odlišná kultura. Ta se rychle rozšířila do celé západní Polynésie, ovšem k objevování a osídlování východnějších souostroví (Společenských ostrovů a odtud později i Havaje či Nového Zélandu) docházelo mnohem později, již v době našeho letopočtu. O přesných datech osídlení jednotlivých souostroví se stále vedou spekulace. Nejnovější metaanalýza z roku 2010 naznačila, že kolonizace východní Polynésie probíhala ve dvou vlnách, a sice zhruba v letech 1025–1120 a později 1190–1290 n. l., přičemž například Velikonoční ostrov měl být osídlen asi roku 1200. Různé starší archeologické výzkumy z minulých desetiletí ovšem odhadovaly dobu osídlení tohoto ostrova na léta 300, 500 nebo 800 n. l. (poslední údaj podporoval například americký vědec Jared Diamond), a podobné nejasnosti lze najít u mnoha ostrovů.\n\nNorský etnolog a archeolog Thor Heyerdahl vyslovil názor, že Polynésie byla dost možná osídlena z východu, z Ameriky. Případní mořeplavci mohli využít Humboldtova proudu, který plyne Tichým oceánem podél západních břehů Jižní Ameriky a na západ k Oceánii. V roce 1947 uskutečnil Heyerdahl úspěšnou experimentální plavbu z Ameriky do Polynésie na dobovém člunu, svou teorii však nepodložil žádnými antropologickými nebo genetickými důkazy, proto je většina vědců k jeho názorům skeptická. Vážněji se ale spekuluje o tom, že kontakt mohl proběhnout opačně, tedy že Polynésané z Velikonočního ostrova mohli doplout do Ameriky (viz níže).\nPolynésie nikdy nevytvořila jednotný stát, existovala pouze menší království zahrnující nanejvýš několik blízkých souostroví. Výjimkou byla Tuʻi Tonžská říše, která po dlouho dobu zaujímala roli hegemona západní Polynésie i částí Melanésie a Mikronésie. Na svém vrcholu v 12. až 15. stoletím měl tento státní útvar vliv sahající až k dalekým ostrovům Niue na východě a Tikopia u Santa Cruz na západě.\n\nOvšem souostroví východní Polynésie zpravidla neměly jediného vládce, nýbrž několik soupeřích klanů, jako tomu bylo na Tahiti, Havaji, Novém Zélandu nebo Velikonočním ostrově. K vytvoření centralizované vlády docházelo obvykle až v době příchodu Evropanů, tedy teprve koncem 18. století, jako na zmiňovaném Tahiti, kde onou dobou sjednotil náčelník Pomaré lokální kmeny a založil dynastii, která nakonec ovládla celé Společenské ostrovy, Australové ostrovy i Tuamotu. Do stejného období spadá i sjednocování Havajských ostrovů, které jeden po druhém dobyl na přelomu 18. a 19. století náčelník Kamehameha a založil Havajské království. To vydrželo až do roku 1894, kdy byla vyhlášena republika, začleněná o čtyři později jakožto 50. stát do USA.\n\nKdyž Evropané začali prozkoumávat Tichý oceán, našli na ostrovech sladké brambory neboli batáty, v maorštině zvané \"kūmara\". Ty jsou ovšem původní plodinou Ameriky. Radiokarbonový rozbor zbytků brambor nalezených na Cookových ostrovech ukázal, že tato rostlina mohla být do Polynésie zavezena již v roce 700 n. l. Je tedy pravděpodobné, že polynéští mořeplavci dopluli až do Jižní Ameriky, kde plodinu získali, a vrátili se s ní zpět. Tuto teorii podporují i lingvistické důkazy: polynéské slovo \"kumara\" (v různých polynéských jazycích lehce zkomolené) se totiž nápadně podobá výrazům \"k’umar\" a \"k’umara\" z kečuánštiny a ajmarštiny, jazyků užívaných původními obyvateli Jižní Ameriky, kteří sladké brambory pěstovali. Výraz pro batáty ovšem není jediným jazykovým prvkem, které američtí indiáni a jejich možní hosté z Polynésie sdílejí; slovo \"toki\", výraz pro sekeru, se totiž užívá jak na Rapa Nui, tak v jazyce Mapučů.\n\nV Araukánii v Chile, kde zmiňovaní Mapučové žijí, byly dokonce nalezeny kuřecí kosti. Kur ovšem nepatří do původní americké fauny, musel být dovezen. Vědci datovali kosti zhruba mezi léta 1300–1420, ovšem Španělé se do oblasti dostali až v 16. století, takže je nasnadě, že prvními návštěvníky z cizího kontinentu byli opravdu Polynésané.\n\nGenetik Erik Thorsby a kol. zveřejnili ve vědeckém časopise \"Tissue Antigens\" dvě studie, které poukazovaly na stopy indiánských genů v populaci Velikonočního ostrova, a naznačili, že k tomuto obohacení původního polynéského DNA zřejmě došlo ještě před příchodem Evropanů.\n\nV prosinci 2007 bylo na ostrově Mocha v Jižní Americe dokonce nalezeno několik starých lebek. Dnešními obyvateli ostrova jsou Mapučové, ovšem profesorka Lisa Matisoo-Smith z otažské univerzity a José Miguel Ramírez Aliagas z univerzity ve Valparaísu uvedli, že nalezené lebky vykazují polynéské rysy.\n\nZastáncem teorií o styku původních Polynésanů s Indiány byl i norský experimentální archeolog Thor Heyerdahl. Poukazoval zejména na fakt, že případní mořeplavci mohli využít mořských proudů a díky nim překonat i bez kolumbovských navigačních přístrojů a složitě konstruovaných plavidel obrovské vzdálenosti. V roce 1947 uskutečnil Heyerdahl úspěšnou plavbu z Ameriky do Polynésie na replice inckého voru z balzového dřeva \"Kon-Tiki\"; za 101 dní se dostal z Peru až na 6880 km vzdálený polynéský atol Raroia v souostroví Tuamotu.\n\nDnešní žije v Polynésii okolo šesti milionů lidí, z nichž ovšem pouhý milion tvoří potomci původních obyvatel. V rámci evropské a americké kolonizace polynéských krajin v 19. a počátkem 20. století došlo k velkém přílivu zahraničních osadníků, migrujících dělníků i otroků z mnoha různých zemí, což vedlo k dnešnímu velmi rozmanitému složení populace. Na některých místech je podíl původního obyvatelstva až extrémně nízký – například na Havaji tvoří Polynésané jen 6,5 % – ovšem na mnoha ostrovech si prvotní obyvatelé stále zachovávají většinu – třeba na Tonze tvoří 98 % populace. Většina příchozích obyvatel pochází z Asie (Číny, Japonska, Indie, Filipín aj.), zbytek je především evropského a amerického původu.\nS výjimkou Nového Zélandu čerpá většina nezávislých států Polynésie své příjmy ze zahraniční pomoci a převodů peněz obyvatel cizích zemí. Někde, například na Velikonočním ostrově, tvoří nemalou část příjmů cestovní ruch. Zajímavý doplněk zisku má Tuvalu, které vytěžilo z prodeje své internetové domény .tv, nebo Cookovy ostrovy, jež vydělávaly na prodeji známek.\n\nPřestože některé ostrovy Polynésie jsou od sebe vzdáleny na tisíce kilometrů a vzájemný kontakt mezi nimi byl často přerušen na celá staletí, na všech polynéských ostrovech najdeme do jisté míry příbuznou kulturu; všude lze vystopovat společný základ pro vývoj jazyků, náboženství, ale i podobnosti v praktikách zemědělství, řemesel, architektury, lodní dopravy apod. přece jen se však jednotlivé ostrovní skupiny po určité době více či méně odchýlily od původní společné kultury. K prohloubení rozdílů v rozvoji jednotlivých oblastí docházelo jednak přirozeně postupem času, pro roztroušenost ostrovů po rozsáhlém území, ale i díky příchodu Evropanů v 18. a 19. století a následné kolonizaci. Dnes můžeme v Polynésii najít jak vysoce vyspělé regiony, které z velké části převzaly západní kulturní, hospodářský a vzdělávací systém, tak i zaostalejší oblasti, kde se dosud udržují společenské praktiky staré stovky i tisíce let. Každopádně v poslední dochází v celé Polynésii – stejně jako na mnoha jiných místech v minulosti kolonizovaných cizí civilizací – ke snaze o obrození a oživení původní kultury a návratu k původním hodnotám a způsobu myšlení, který byl mnohdy pod vlivem cizí nadvlády a náboženství vykořeňován.\n\nNejzákladnějším rozdělením na dvě odlišné historické kulturní skupiny je rozdělení na Polynésii \"západní\" a \"východní\". V kultuře západní Polynésie, která zahrnuje především Tongu, Niue, Samou a atoly Tuvalu, se odráží vysoký počet obyvatel – díky hustší populaci je zde rozvinutější právo, systém sňatků, peněžnictví i obchodu. Naproti tomu kultura východní Polynésie, kam patří například Cookovy ostrovy, Tahiti, Tuamotu, Markézy, Havaj či Rapa Nui, je přizpůsobena menším rozměrům ostrůvků a atolů. Nový Zéland, ačkoliv se zeměpisně nachází na samém západním okraji polynéského trojúhelníku, se též řadí k východní kultuře, neboť byl kolonizován osadníky z východní Polynésie. Kultura zdejšího národa Maorů je však dosti specifická, uzpůsobená zdejším ostrovům, které jsou mnohem rozsáhlejší než jakákoli jiná pevnina v jádru Polynésie a také nemají tropické podnebí.\n\nObyvatelstvo bylo v Polynésii roztříděno do pevných sociálních tříd. Ben R. Finney a Erik M. Jones napsali: \"\"Na Tahiti žilo v době příjezdu Evropanů na 35 000 lidí, a ti byli rozděleni na dvě skupiny: na ty s vysokým postavením, jež měli plný přístup k potravinám i jiným zdrojům, a na ty nízko postavené, s pravomocemi značně omezenými.\"\" Dělení na vrstvy podporovala zejména v západní Polynésii i dosti přísná sňatková politika, naopak v řidčeji obydlené východní Polynésii býval společenský systém o něco volnější a propustnější.\n\nPolynéská společnost měla velmi bojovný charakter, často docházelo k válkám, vedeným zpravidla s velkou krutostí. Výjimkou nebyly lidské oběti ani kanibalismus.\n\nNa vrcholu každé polynéské společnosti stála šlechta. Právě ta určovala náčelníka popř. krále. Nároky šlechticů na moc vycházely z jejich původu; nejvýše stáli v hierarchii nějakého ostrova často přímí potomci prvních vůdců a osadníků, kteří ostrov kolonizovali. Šlechtici byli dokonce považováni za potomky bohů, neboť dávní objevitelé nových ostrovů byli pozdějším obyvatelstvem posmrtně uctíváni a prohlašováni za bohy. Genealogie vůbec hrála v sociálním uspořádání velkou roli a mnozí se proto snažili přiženit nebo být adoptováni do urozené rodiny. Polynésané si však cenili i opravdových lidských skutků, a i prostý neurozený válečník nebo námořník si tak mohl vybudovat silné společenské postavení, prokázal-li svou odvahu, zručnost či moudrost velikým činem.\n\nTypy vlád se v různých kulturách lišily, ale obecně to byla právě skupina urozených šlechticů, kdo organizoval celé společenství, rozhodoval o využití občiny a začínal a ukončoval války.\n\nRole prostých lidí se též lišila od ostrovu k ostrovu. Zatímco někde měli nezcizitelná práva a mohli dokonce mluvit do vedení společnosti a stěžovat si, jinde, například na Havaji, neměl obyčejný člověk takřka žádný hlas. Musel se podřídit příkazům šlechty, jinak byl krutě potrestán, a vykonával podle potřeby různé jednoduché práce pod dohledem nadřízených odborníků – obdělával pole, pomáhal na stavbách či tvořil posádku kánoe při rybolovu. V některých polynéských společnostech existovaly i nižší sociální třídy než prostý lid, práva takových skupin pak někdy hraničila až s otroctvím; obvykle se jednalo o válečné zajatce a potomky cizích, podmaněných kmenů.\nPolynéská společnost měla ostře patriarchální rysy, jasně zde dominovali muži. Ženy měly jen malá práva; u mnoha kmenů jim byl zakázáno jíst některé potraviny (např. maso), stejně tak mnohdy nemohly navštěvovat určitá posvátná místa, nesměly posedávat u jídla spolu s muži, často nesměly vstoupit na palubu lodě a někdy je dokonce za porušování zákonů stíhaly krutější tresty než muže. Ženy se ale i těšily veliké úctě jakožto specialistky na určitá řemesla, například tkaní a barvení látek, a také hrály významnou roli v řízení domácnosti.\n\nDost odlišná od západních zvyků byla polynéská sňatková politika. Mužům bylo (v závislosti na jejich vlastním sociálním postavení) povoleno mít více manželek, jiným způsobem se ovšem nahlíželo i na další související problémy – například předmanželský sex se nebral jako nic pohoršujícího, bylo dokonce obvyklé, že muž a žena měli před sňatkem oba i několik jiných sexuálních partnerů, a přípustné byly i nemanželské děti.\n\nDůležitou roli hráli v polynéské společnosti \"odborníci\", v havajštině zvaní \"kāhuna\" (singulár \"kahuna\"), maorsky \"tohunga\". Obvykle to byli rádci šlechticů a šlo o velmi vzdělané muže, kteří se dobře vyznali v náboženství, lékařství, řemeslech i umění. Váženými kahuny byli zkušení kněží, mořeplavci, stavitelé lodí, stavitelé domů, léčitelé, jednoduše lidé, kteří dosáhli v nějaké činnosti mistrovství. Polynésané však neznali žádný jednotný vzdělávací systém, veškeré znalosti se předávaly ústně, od mistrů k učedníkům. A jelikož hlubokým znalostem jakéhokoli oboru se přisuzovala veliká cena, mohli se u mistrů učit jen žáci z dobrých rodin nebo s mimořádným nadáním.\n\nPro existenci mnoha různých oborů byli kahunové tříděni do různých kategorií. Například na Havaji se dělili v zásadě na dvě části; na \"řemeslníky\", kterými byl např. \"kālai waʻa\" (odborník na stavbu kánoí) nebo \"hoʻokele\" (odborník na mořeplavbu), a na \"kouzelníky\". Těch bylo asi deset druhů, například \"kilokilo\" (ten, kdo dokáže předvídat budoucí události, prorok), \"nānāuli\" (ten, kdo zkoumá projevy přírody, jako mraky, déšť a vítr), ale i třeba \"hoʻounāunā\" (který na někoho pošle zlé duchy, kteří způsobí nemoc) nebo \"hoʻopiʻopiʻo\" (který se dotýká vlastního těla a jinému člověku tak na stejných částech těla způsobuje zranění – podobný koncept jako v haitském vúdú).\n\nJe pravdou, že respekt mnohých polynéských šamanů se zakládal spíše na víře v jejich schopnost škodit než pomáhat. Cestovatel Jan Havlasa v roce 1915 o těch tahitských poznamenal: \"\"Na oné pověrčivosti někdejších Tahiťanů spočívala též nadvláda pohanských kněží před příchodem Evropanů. Dovedli oni namluviti věřícím, cokoli se jim zlíbilo; a když někoho stihli svou kletbou, prokletý obyčejně uchřadl prapouhou hrůzou.\"\"\n\nNa Havaji se člověk, který dosáhl mistrovství ve všech kouzelnických oborech, nazýval \"Kahuna Nui\" (\"Velký kahuna\"). Takovými se obklopovali významní náčelníci, vlastního osobního Kahunu Nui měl například i Kamehameha I.\n\nTo, v jakém oboru je člověk mistrem, se v mnoha společnostech dávalo najevo specifickým tetováním.\n\nPolynésané žili buďto v maličkých osadách o několika staveních, nebo ve větších vesnicích s až třiceti budovami. To, zda byli obyvatelé ostrova soustředěni spíše na jednom místě v jedné vesnici, nebo roztroušeni v osadách po větších plochách, záviselo na velikosti a typu ostrova. Například velké sopečné ostrovy měly rozsáhlé lány úrodné půdy a lidé tedy žili rozprostřeni na mnoha místech, aby pokryli co největší zemědělskou plochu. Každá z osad, které se skládaly ze čtyř nebo pěti domů se zahradami, pak měla vymezenu určitou část země. Naopak shlukování mnoha obyvatel do velkých vesnic, které už často mívaly obranné valy a palisády ze dřeva a kamene, bylo výhodné pouze na pobřeží menších ostrovů.\n\nNový Zéland se tomuto obvyklému uspořádání vymykal; i ve vulkanickém vnitrozemí zde vznikaly lidnaté vesnice, obvykle položené na kopcích a obehnané palisádou a obrannými terasami. V maorštině se tato sídla nazývají \"pā\" a jejich zbytky lze na Novém Zélandu nalézt dodnes.\n\nPolynéský jídelníček tvořily četné ostrovní rostliny a také ryby, jež byly hlavním zdrojem bílkovin. Kultivované rostliny si s sebou Polynésané brali na cesty a uměle je tak rozšiřovali do nových prostředí – například na netknuté Havajské ostrovy si pro svou obživu přivezli plodiny jako taro, chlebovník, batáty, banány či cukrovou třtinu.\n\nNa některých polynéských ostrovech se i chovala domácí zvířata, zejména slepice, v určitých oblastech západní Polynésie i prasata; jednalo se ale spíše výjimky. Polynésané dávali před chovem přednost rybolovu, neboť už na samotný chov je třeba vynaložit část zdrojů potravy kvůli krmení, a to si farmáři na stísněných ostrovech ne vždy mohli dovolit. Už v období lapitské kultury se do Oceánie rozšířila krysa, což dokazují nálezy velkého množství krysích kostí v odpadních jámách. Je možné, že člověk zavlekl na ostrovy krysy záměrně, jako další zdroj potravy pro sebe či pro zvířata. Každopádně díky krysám vymizelo z ostrovů mnoho jiných živočišných druhů.\n\nStálou hrozbou bylo pro Polynésii sucho. Na nízkých ostrovech (mnohé atoly nestoupají více než pár metrů nad hladinu oceánu) mohlo též dojít k takové pohromě, kdy byla zemědělská půda v důsledku bouře zaplavena a znehodnocena solí.\n\nPolynésané se přirozeně naučili základním dovednostem z oblasti medicíny – dokázali ošetřovat zlomeniny i otevřené rány a hojně také využívali léčivých ostrovních bylin. Při léčbě se spoléhalo jak na světské, tak i duchovní a magické postupy. Lékaři se dělili do úzce vymezených oborů (nešlo tedy o žádné univerzální \"medicinmany\"), přičemž znalosti a vědomosti z jednotlivých specializací se obvykle dědily z generace na generaci.\n\nJakkoli však byla vyspělá, nestačila polynéská medicína na vlnu infekčních nemocí, které na ostrovy v 18. století zavezli Evropané, a neznámé choroby tak způsobily původní populaci obrovské ztráty.\nJiž před příchodem Evropanů se v Polynésii rozvinul sport v podobě zápasu či cvičného souboje a také závodění na kánoích. Samuel Wallis se stal na Tahiti asi prvním evropským svědkem surfingu; pozdější zmínky o tomto sportu pak přicházely zejména z Havajských ostrovů, kde je tento sport velmi populární dodnes.\n\nDnes se v Polynésii provozují obvyklé evropské sporty, mimo jiné fotbal a ragby – v něm vyniká tým Nového Zélandu, který se mnohokrát umístil i na mistrovství světa, to poslední (v roce 2011) dokonce vyhrál.\n\nUmění zapracovávali Polynésané takřka do všech svých výrobků. I primitivní nástroje jako háčky na rybaření byly bohatě zdobeny, stejně jako zbraně, neboť se věřilo, že čím je zbraň pečlivěji vyrobena a ozdobena, tím bude silnější. Také samotná obydlí Polynésanů bývala prodchnuta odznaky zručnosti, i nejobyčejnější trámy domů často zdobila řezba. Na některých ostrovech mělo hlubokou tradici a pevné místo v kultuře tkaní, zejména látka zvané \"tapa\", která se vyráběla (a dodnes na některých místech vyrábí) z kůry stromů. Šperkařství nebylo na nijak zvláštní úrovni, Polynésie je ovšem známa tetováním.\n\nVelké oblibě se v Polynésii těšily hudba a tanec. Ty se hojně provozují dodnes a například na Havaji a ve Francouzské Polynésii jsou velkými lákadly pro turisty, zatímco Nový Zéland zase proslul svým výše zmíněným národním týmem ragbistů, kteří před každým zápasem předvádí tradiční maorský tanec \"haka\".\n\nMnoho uměleckých výtvorů původních Polynésanů, zejména v oblasti sochařství a architektury, bylo nenávratně ztraceno v důsledku připlutí Evropanů. V mnohém se o to přičinili křesťanští misionáři, kteří systematicky strhávali původní \"pohanské\" chrámy a ničili takřka všechno, co mělo pro domorodce jakoukoli náboženskou hodnotu.\n\nPotlačování polynéského kulturního bohatství se týkalo i např. hudby a tance, pohanské písně a rituály byly často v rámci misijní činnosti zakazovány. Mnoho prastarých příběhů a písní, které se předávaly pouze v ústním podání, je tak dnes už navždy pryč.\n\nPřesto ale evropská kultura nepůsobila na tu polynéskou jen zhoubně, ale také ji v určitých oblastech obohatila – známým příkladem je havajský drnkací nástroj ukulele, který se na ostrovech vyvinul koncem 19. století z dovážených portugalských kytar a stal se pevnou součástí zdejší hudby.\n\nPolynéské náboženství charakterizují praktiky jako animismus, totemismus, víra v magii či uctívání předků. Náboženství bylo pro Polynésany neodmyslitelné, ovlivňovalo všechno od umění a řemesel po společenské uspořádání; nadpřirozeno, kouzla a bohy se bralo jako něco zcela přirozeného a stejně reálného jako fyzický svět, čemuž nasvědčuje i fakt, že v polynéských řečech v podstatě neexistuje žádný výraz pro pojem \"náboženství\".\n\nPřestože základní náboženské představy a přesvědčení sdílí přes roztroušenost po obrovském území všichni Polynésané, mnohé prvky, jako konkrétní božstva nebo rituály, se již v jednotlivých oblastech Polynésie přirozeně liší. Například novozélandští Maorové uctívali odlišné bohy a vyprávěli si jiné mýty než jejich vzdálení příbuzní z Tahiti nebo Havaje. Stejně jako třeba jazyky, i božstva jednotlivých polynéských národů mají všechna společné kořeny, výsledná podoba náboženství se ale na různých ostrovech již více či méně liší, neboť jeho vývoj ovlivňovaly lokální podmínky.\n\nVšichni Polynésané sdílejí představu o stvoření světa, mýtu existujícím v nějaké podobě ostatně snad v každé lidské kultuře. Součástí tohoto mýtu je i vznik prvních bohů, kteří pak rozšiřovali své řady prostým lidským způsobem. Polynéské panteony měly spletitou genealogii, v rámci níž často božský rodokmen v určitém místě plynule přecházel na lidi, objevoval se tedy jev opět hojný v mnoha světových kulturách, že lidé (často jen někteří, například panovníci) byli považováni za přímé potomky bohů. K této víře patřilo i zbožšťování dávných historických postav – příkladem může být pověst o Hotu Matu'ovi, bájném prapředkovi, kterým si lidé z Rapa Nui zpodobňovali první osadníky ostrova.\n\nMýty, příběhy o bozích a bájných hrdinech a jejich skutcích, se dědí již po tisíce let ústně, pro Polynésii typicky často ve formě epických písní a živého dramatického vyobrazování. Polynéská mytologie je tak velmi pestrá a díky nejednotnosti a regionálním rozdílům také velmi složitá a nejasná, proto není dosud prozkoumaná natolik, jako kultury jiných národů.\n\nCestovatel Jan Havlasa se o polynéském božstvu na Tahiti vyjádřil prostě: \"\"Tito bohové byli obyčejně kusy dřeva hrubě osekané a ověšené peřím hlavně \"faetonta\", krásného ptáka tropického; ale když někdy takový pámbíček byl o něco prošen a prosby nevyplnil, Tahiťané ho jednoduše stáhli s oltáře, rozmlátili a udělali si jiného.\"\"\n\nJedním z ústředních prvků tradiční polynéské víry je takzvaná \"mana\". Toto slovo ve svém základním významu neznamená o mnoho více než prostě \"moc\", přitom má však velmi komplexní význam. Jedná se o jakousi duchovní sílu, nebo přímo podstatu všeho jsoucího – manu má každý člověk, ale i každé zvíře, každá rostlina, každý kámen. Manu však nemají jen tyto jednotlivé subjekty, ale i celá společenství na vyšší úrovni – manu má jako jedna entita i les, útes nebo celý ostrov; obyvatelé Havaje například věřili, že zvláště hodně many oproti ostatním má ostrov Molokai. A mana sahá i na \"onen svět\", je i podstatou božstev a duchů, je to jednoduše všudypřítomná energie, ovlivňující všechny záležitosti duchovní i světské (mezi nimiž, jak už bylo řečeno, nevidí polynéské náboženství žádnou hranici).\n\nVíra v koncept many starým Polynésanům velmi ovlivňovala způsob nahlížení na svět. Věřilo se, že \"tok\" many je tím silnější, čím je člověk blíže bohům, a právě z víry v manu vycházely mocenské nároky mnohých šlechticů, kteří se považovali za potomky bohů a kteří tedy měli být z božské krve obdařeni nadprůměrným množstvím many. Ale šlo tomu i naopak: prostému člověku, který při zvláštních příležitostech prokázal velkou duchovní sílu, mohlo být příbuzenství s bohy dodatečně přiřknuto. Proto byli objevitelé nových ostrovů a zakladatelé nových kolonií často svými následovníky s odstupem času zbožšťováni, zveličováni a opřádáni bájemi, a stávali se tak stavebními kameny pro novou kulturu a mytologii, kterou si osadníci nějaké nového ostrova začali postupně vytvářet, když ztratili fyzická i duchovní pojítka na původní domovinu.\nVýrazem \"tabu\" či \"tapu\" se v tradiční polynéské společnosti označoval bezpodmínečný společenský zákaz – zákaz vstupu na určitá posvátná místa, zákaz kontaktu či manipulace s nějakými posvátnými předměty, zvířaty či osobami, přičemž onou \"posvátností\" se myslel právě velký výskyt duchovní energie, výše popsané many. Prohřeškem nemusel být dokonce jenom přímý kontakt, ale mnohdy už pouhý výrok nebo zmínka o něčem posvátném. Mnohá tabu ale nebyla zákazy platícími na každého člověka a za každých okolností; některá místa mohla být například jakožto posvátné duchovní stánky smrtelníkům zapovězena, ale v určitých obdobích se zpřístupňovala lidem z vyšších náboženských vrstev, aby zde mohly být konány obřady a rituály.\n\nNěkterá tabu ale měla i velmi praktický význam: například na hojně navštěvované oblasti rybolovu nebo sběru plodin se v určitých ročních obdobích uvaloval zákaz vstupu, aby se příroda mohla zregenerovat a nebyla přílišným využíváním trvale poškozena. Omezování dovoleného množství snědené potravy zase sloužilo jako prevence proti přelidnění. Jiná tabu se nám však z dnešního pohledu mohou zdát téměř nesmyslná: v mnoha polynéských společnostech bylo například výhradně ženám zakázáno jíst maso nebo určité druhy vzácného ovoce. Někde společenská tabu dokonce nařizovala, že člověk z nižší společenské vrstvy nesmí šlápnout na stín člověka výše postaveného nebo nesmí chodit tak, aby měl oči ve stejné výšce jako někdo jemu nadřízený.\n\nV různých polynéských kulturách nalezneme nejrůznější možná tabu, která též napomáhala k odlišnému společenskému a hospodářskému vývoji různých oblastí. Každopádně všude byla tabu velmi ctěna a jejich porušení krutě postihováno – v mnohých případech se uděloval i trest smrti, i když někdy se potrestání lišilo pro různé osoby (například rozdílné postihy pro ženy a muže), a tak zatímco pro někoho mohl být nějaký čin hrdelním zločinem, jiný se třeba mohl vykoupit a ospravedlnit vykonáním určitého očistného rituálu).\n\nProti mnohdy až absurdním starobylým zákazům se někdy přirozeně konaly vzpoury. K velkému prolamování tabu došlo po smrti krále Kamehamehy I. v roce 1819 na Havajských ostrovech; ženám se dovolovalo jíst dříve zakázané pokrmy a posedávat s muži, kněží už neprováděli lidské oběti, přísná omezení obklopující vysoce postavené náčelníky byla zrušena. Úpadek starého náboženství byl pak o několik měsíců později završen příjezdem křesťanských misionářů. Toto období zvolňování mravů se nazývá \"ʻAi Noa\", havajsky doslova \"svobodné stravování\".\n\nSamotné slovo \"tabu\" pochází z tonžštiny nebo fidžijštiny, stejný etymologický základ mají i slova \"tapu\" v maorštině nebo \"kapu\" v havajštině. Do angličtiny jej zavedl roku 1777 britský mořeplavec James Cook právě poté, co navštívil Tongu. Slovo mu překládali jako \"něco svatého, nedotknutelného, zakázaného, nečistého nebo prokletého\". Při popisování tonžské kultury Cook o tabu zmínil: \"\"Nikdo z nich si nesedl ani nevzal sousto čehokoliv… Vyjádřil jsem své překvapení, řekli, že jsou všichni pod tabu; kteréžto slovo má velmi komplexní význam, ale obecně znamená, že je nějaká věc zakázána. … Když je zakázáno něco jíst nebo něco používat, pak říkají, že je to tabu.\"\"\n\nJan Havlasa napsal v roce 1915 o Tahiti: \"\"Někde chlebovník se tyčí, náhodou tam vypučelý, a na jeho větvi s rozeklanými, lesklými listy kolébá se věchet nebo nápis »tapu« (nedotknutelno, posvátno), jenž zakazuje cizím otrhávání plodu. »Tabů«, jak obyčejně se u nás píše to slovo, bylo druhdy mocným slovíčkem v Polynesii: kněží i soukromníci mohli je prohlásiti nad čímkoli, a kdo »tabů« porušil, sám se odsoudil k smrti.\"\"\n\nJako výraz pro striktní sociální zákaz nějaké činnosti nebo zákaz mluvení či vůbec uvažování o něčem převzala od Polynésanů slovo \"tabu\" i Západní kultura.\n\nPo příjezdu Evropanů se na ostrovech objevilo spoustu soupeřících misionářských sekt, díky nimž mnoho Polynésanů konvertovalo ke křesťanství. Po kontaktu původní mytologie s křesťanstvím také vzniklo několik kultů, které dvě náboženství často spojovaly – například maorská hnutí Rātana, Pai Mārire nebo Ringatū. Tyto církve zakládali domorodí proroci, jejich víra uznává svatou trojici a Bibli, ovšem zahrnuje často i vlastní texty (např. písně) v maorštině a někdy přenáší židovské a izraelské reálie na Maory a Nový Zéland. Některá tato hnutí se angažují i v politice. Většinou se jedná o mírumilovné organizace, ovšem v případě církve Pai Mārire založené roku 1863 šlo vyloženě o násilné hnutí, které svým výkladem Bible slibovalo maorskému lidu vysvobození od Evropanů a svedlo několik krvavých bitev s britskými místodržícími, než bylo nakonec deset let po svém vzniku rozbito.\n\nPolynésané byli velmi zruční mořeplavci, kteří dokázali na lodích z nejjednodušších materiálů a bez mechanických navigačních přístrojů překonat tisíce kilometrů oceánu. Mezi malými ostrovy cestovali pouze s pomocí vlastních smyslů, intuice a znalostí. Ačkoli neznali kompas ani sextant, dokázali překonávat neomylně obrovské vzdálenosti. Také se vyznali v bezpřístrojovém předpovídání počasí.\n\nAby mohli určovat směry v různých denních dobách i ročních obdobích, naučili se navigátoři z východní Polynésie číst cenné údaje z pohybu slunce a hvězd. Dále pozorovali počasí a zvířata – například sledovali hejna ptáků, která táhla směrem k neznámým končinám a zavedla mořeplavce k dosud neobjeveným ostrovům. Také využívali mořských proudů či poznatku, že oblačnost se obvykle utváří nad pevninou.\n\nJelikož Polynésané neznali písmo, musely být všechny složité poznatky a techniky navigování předávány ústně, často ve formě písní a různých mnemotechnických pomůcek. Znalosti navigování ovšem byly, stejně jako metody stavby tradičních dvoutrupých kánoí, udržovány v přísné tajnosti jako cechovní tajemství. Mořeplavci se těšili veliké vážnosti, neboť právě na nich ostrovní život závisel. V dobách hladomoru a jiných těžkostí to byli oni, kdo mohl na svých lodích přivést pomoc nebo evakuovat ohrožené obyvatelstvo na sousední ostrovy.\n\nNa Marshallových ostrovech byly užívány zvláštní hůlkové mapy, mřížky, kde hůlky ukazovaly proudy a směry a na nich připevněné mušle nebo kousky skořápek představovaly ostrovy. Materiálu na takovéto mapy se našlo na ostrovech dost a jejich výroba byla poměrně snadná, i když správné pochopení jejich systému si vyžadovalo léta učení.\n\nJames Cook přijal na své první cestě do služby raiatejského námořníka Tupaiu, který dovedl zpaměti nakreslit mapu ostrovů až do vzdálenosti 3200 kilometrů severním a západním směrem od své domoviny. Na mapu dokázal zanést polohu 130 ostrovů a 74 z nich pojmenovat. Předtím přitom navštívil Tupaia na krátkých plavbách pouze 13 ostrovů a ani jednou se nepodíval do západních oblastí Polynésie, neboť od časů jeho prarodičů se Raiateané zaměřovali výhradně na plavby východním směrem. Přesto měl Tupaia od svých předků velmi přesné údaje o hlavních ostrovech na západě – Fidži, Samoe a Tonze – i informace o tom, jak a kudy se do těchto končin dostat. Cook ovšem Tupaiovy znalosti ostrovů a schopnosti navigace nemohl zcela využít, neboť byl admiralitou pověřen úkolem plavit se na neprobádaný jih a hledat bájný \"velký jižní světadíl\".\nVšechny polynéské kultury mají jeden společný znak: nikdy nevyvinuly vlastní písmo. Veškeré znalosti a dějiny ostrovů se dochovaly pouze v ústním podání, často prostřednictvím příběhů a písní mívajících i na tisíce veršů. Výjimkou je Velikonoční ostrov, kde byly v 19. století nalezeny tabulky s dosud nerozluštěným psacím systémem \"rongorongo\".\n\nPolynésané také neuměli zpracovávat a využívat kovy. Přestože ale první evropští průzkumníci považovali Polynésany za \"primitivy\", nakonec musela vědecká obec uznat, že zdejší ostrovní kultura je velmi vyspělá a navzdory relativně nízkému vědeckému pokroku velmi dobře přizpůsobená obtížnému životu v oceánském prostředí.\n\n"}
{"id": "240638", "url": "https://cs.wikipedia.org/wiki?curid=240638", "title": "České samohlásky", "text": "České samohlásky\n\nTento lingvistický článek pojednává o českých samohláskách z fonetického a fonologického hlediska.\n\nČeština má 10 jednoduchých samohláskových fonémů, z toho 5 krátkých a 5 dlouhých, a 3 dvojhlásky.\n\n \"Grafické rozlišení těchto samohlásek v písmu je dáno historickými důvody, nemá vliv na jejich současnou výslovnost. Podrobnější informace naleznete v článku Český pravopis.\"\n\nV češtině existují 3 dvojhlásky (diftongy):\n\nVšechny tyto dvojhlásky jsou klesavé, slabičný vrchol představuje první část, zatímco druhá část je tvořena klouzavým polovokálem (neslabičné \"u\").\n\nSkupiny samohlásek <ia, ie, ii, io, iu> v cizích slovech se za dvojhlásky obvykle nepovažují, vyslovují se s [j] mezi samohláskami .\n\nDvojhlásky bývají tradičně přiřazovány k dlouhým samohláskám.\n\nTyto dvojhlásky se v češtině zpravidla považují za jednotné fonémy spíše než za spojení dvou samostatných fonémů. Důvodem je to, že fungují jako celek, který nelze rozdělit. Naopak jiná situace nastává, pokud dojde setkání samohlásky a /u/, které patří dvěma morfémům při odvozování slov afixy a skládáním. Každá z této dvoji samohlásek je samostatným slabičným vrcholem, slabičný předěl je navíc ve výslovnosti zpravidla zvýrazněn rázem. Srovnej:\n\nZ fonetického hlediska je možné za dvojhlásku považovat i tautosylabické (stejnoslabičné) spojení samohlásky a /j/ (např. , z hlediska fonologické funkce však jde spojení dvou fonémů (/e/ + /j/).\n\nČeské monoftongy se z fonologického hlediska posuzují podle rozlišujících (distinktivních) rysů, které vytvářejí následující opozice:\n\nTyto opozice a rysy souvisejí se způsobem tvorby (artikulace) samohlásek.\n\nMezi distinktivní rysy nepatří zaokrouhlenost, kterou se vyznačují zadní samohlásky. Zaokrouhlenost souvisí s jejich akustickými vlastnostmi, ale sama nemá v češtině schopnost rozlišovat význam.\n\nPodle výše uvedených opozic (a způsobu artikulace) se české samohlásky schematicky zakreslují pomocí Hellwagova trojúhelníku (viz obrázek). Český systém samohlásek je trojúhelníkový a třístupňový.\n\nZákladní systém vytvářejí krátké samohlásky. Dlouhé samohlásky vytvářejí odvozený systém. Tyto dva systémy jsou vzájemně symetrické, i když frekvence využití jednotlivých fonémů je různá. Dlouhé /ó/ se vyskytuje jen ve slovech cizího původu a v citoslovcích.\n\nSamohlásky jsou tvořeny rozechvíváním hlasivek vydechovaným proudem vzduchu. Vyznačují se relativní otevřeností ústní dutiny oproti souhláskám. Proudu vzduchu není při průchodu ústní dutinou kladena žádná překážka, takže nevzniká šum. Rezonance, které modifikují tón vzniklý v hlasivkách, jsou závislé na tvaru ústní dutiny. Velikost úhlu, který svírá dolní čelist s horní (i u zavřených samohlásek je tento úhel větší než u souhlásek), a horizontální a vertikální poloha jazyka jsou zásadními faktory, které ovlivňují výsledný sluchový dojem. Ten ovlivňuje také tvar úst – zaokrouhlenost (protruze) nebo napjatost (komprese) rtů. V češtině se zadní samohlásky vyslovují se zaokrouhlenými rty, zatímco při výslovnosti předních samohlásek jsou rty napjaté. Zaokrouhlenost rtů prohlubuje sluchový rozdíl mezi předními a zadními samohláskami.\n\nVertikální poloha jazyka souvisí s otevřeností, proto se vysoké samohlásky označují také jako zavřené, nízké jako otevřené.\n\nPři výslovnosti českých samohlásek je měkkým patrem vždy uzavřen průchod vzduchu do nosní dutiny. Případná nazalizace (ovlivnění výslovnosti průchodem vzduchu nosní dutinou) je projevem regionální výslovnosti, ve spisovných projevech je považována za nežádoucí.\n\nVýslovnost českých samohlásek se regionálně liší. Pro Moravu je typická zavřenější výslovnost, v Čechách, především pak v Praze, je výslovnost otevřenější. Pro standardní (spisovnou) výslovnost je určité rozmezí v otevřenosti přijatelné. Jako nářeční se hodnotní extrémní otevřenost nebo zavřenost, zvlášť pokud je na úkor srozumitelnosti a může vést k záměně na straně příjemce.\n\nSamohlásky jsou rovněž vždy znělé, tj. hlasivky při jejich artikulaci kmitají. Neznělá výslovnost se může objevit v běžném hovoru náhodně mezi dvěma neznělými souhláskami (např. \"i\" ve slove \"architektura\"), což nemá žádný vliv na význam slov.\n\nZ fyzikálního (akustického) hlediska jsou samohlásky složené tóny bez šumů. Jejich základní frekvence F0 je u všech stejná (závislá na individuálních hlasových charakteristikách každého člověka). F0 se vytváří kmitáním hlasivek.\n\nJednotlivé samohlásky se liší barvou tónů (témbrem), která je dána vlivem spolupodílejících se vedlejších frekvencí – formantů, které vznikají rezonancí dutin (ústní, hltanová, nosní). Rezonance je ovlivňována změnami tvaru těchto dutin během řeči podle polohy mluvidel (artikulátorů). Podle stoupající frekvence se formanty označují F1, F2 atd., přičemž F1 a F2 a jejich vzájemný poměr mají pro znění hlásky zásadní význam.\n\n\nAutoři neuvádějí zvlášť hodnoty pro krátké a dlouhé samohlásky, rozdíly vyjadřují v procentech. Uvádějí, že dlouhé \"á\" bývá o něco nižší a zadnější než \"a\". Dlouhé \"é\" bývá přednější a zavřenější než \"e\". F2 a F1 dlouhého \"í\" jsou přibližně o 10 % vyšší než u krátkého \"i\". Posun formantů dlouhého \"ó\" nepřesahuje 5 % (\"ó\" bývá zadnější a zavřenější než \"o\"). Stejná situace jako u hlásek \"o, ó\" je i v případě hlásek \"u, ú\".\n\nVšechny samohlásky se tedy vyznačují přítomností formantů ve zvukovém spektru, což se označuje jako vokálnost.\n\nSamohlásky /a, á/ se označují jako kompaktní, neboť mají formanty uprostřed spektra (viz obrázek). Samohlásky /i, í, u, ú/ jsou difúzní, neboť jejich formanty se nacházejí na okraji spektra.\n\nDélka (kvantita) samohlásek je v češtině důležitým distinktivním rysem. Dlouhé samohlásky mají přibližně 2x delší trvání oproti krátkým. Objektivní délka trvání je ovlivňována mnoha okolnostmi (individuální styl, emoce, rychlost mluvení aj.). Přibližná rozmezí trvání českých samohlásek jsou shrnuta v tabulce.\n\nDlouhé samohlásky se v písmu označují diakritickým znaménkem – čárkou (á, é, í, ó, ú, ý), v případě dlouhého /ú/ též kroužkem (ů) (z historických důvodů).\n\nRealizace českých samohlásek v řeči je poměrně stálá, hláskovým okolím je ovlivněna relativně málo. Existující alofony mají povahu volných variant, tj. nejsou podmíněny pozicí a hláskovým okolím, ale závisejí na jednotlivých mluvčích, rozdíly jsou podmíněny hlavně regionálně. Obecně platí, že na Moravě se samohlásky vyslovují zavřenější než v Čechách. Pokud není otevřenost či zavřenost extrémní (a na úkor srozumitelnosti), hodnotí se tyto varianty jako spisovné.\n\nVýslovnost středových fonémů /e, é/ kolísá od polozavřeného až po polootevřené . Ve středních Čechách a v Praze se můžeme setkat s extrémně otevřenou výslovností jako , která se hodnotní jako nářeční.\n\nVýslovnost středových fonémů /o, ó/ kolísá od polozavřeného až po polootevřené . Otevřenější výslovnost je rovněž charakteristická pro mluvčí z Čech. Symbol je některými autory používán při vědeckém přepisu výslovnosti pomocí znaků IPA namísto .\n\nVýslovnost fonémů /i, í/ se svojí otevřeností ve středních Čechách může blížit výslovnosti , což může vést k nedorozumění, hodnotí se proto jako nářeční.\n\n\"(Pozn.: K fonetickému přepisu výslovnosti jsou zde použity znaky IPA.)\"\n\n\n\n"}
{"id": "240640", "url": "https://cs.wikipedia.org/wiki?curid=240640", "title": "Hradiště u Habří", "text": "Hradiště u Habří\n\nHradiště u Habří je zalesněný trachytový vrch s nadmořskou výškou 317,9 m, který se nachází v Českém středohoří asi sedm kilometrů jihozápadně od Ústí nad Labem a asi tři kilometry západně od Stadic. Na jižním úbočí se nachází přírodní rezervace Rač. Vrch je významným bodem geomorfologického okrsku Teplické středohoří, na jehož příkrých svazích lze pozorovat deskovou odlučnost horniny a deskovité sutě. Na vrchol ani do blízkosti chráněného území nevede žádná turisticky značená trasa.\n\n\n"}
{"id": "240645", "url": "https://cs.wikipedia.org/wiki?curid=240645", "title": "Bídnice", "text": "Bídnice\n\nBídnice je dosti nápadný a z části i zalesněný vrch v CHKO České středohoří. Nachází se asi 2 km severozápadně od Litoměřic, asi 1 km severně od sousedního vrchu Radobýl a asi 2,5 km jihozápadně od přírodní památky Hradiště a asi 1,5 km jihovýchodně od vrchu Plešivec. Pod hřbetem táhnoucím se od Radobýlu k Bídnici (a odtud pak dále k vrchu Plešivec a na Hradiště) byla během druhé světové války nacisty vybudována podzemní továrna Richard. Na východním ubočí směrem k Litoměřicím se nalézají sady a zahrárkářská kolonie.\n\n"}
{"id": "240647", "url": "https://cs.wikipedia.org/wiki?curid=240647", "title": "Výchoz", "text": "Výchoz\n\nVýchoz (odkryv) je geologický termín označující místo na zemském povrchu, ve kterém je podložní vrstva \"in situ\" částečně nebo úplně odkryta a vystupuje na zemský povrch. V krajině jsou nejnápadnější skalní výchozy (skály), kdy vystupuje na povrch skalní podloží zpod mladších, nejčastěji kvartérních uloženin.\n\nVíce geologických informací poskytují výchozy, způsobené vodní erozí (podemleté břehy), činností lidí (doly - obzvláště povrchové - lomy, pískovny).\nVýchozy jsou důležitými místy pro geologické poznání Země a také předmětem studia geologů, umožňují přímé studium horninového prostředí.\n\nPodle vyhlášky o geologické dokumentaci je odkryv místem na povrchu, kde vystupují v přírodním stavu horniny, jejichž petrografické určení a stanovení strukturních prvků má význam pro poznání geologické stavby zkoumané oblasti. Při dokumentaci by měl být každý samostatný odkryv zvolen za samostatný dokumentační bod, označen číslem a vymezenou polohou, při jeho popisu je důležité dbát na makroskopický popis hornin (barva, zrnitost, minerální složení, struktura, textura, stupeň zvětrání atd.).\n\nVýchozy se nenacházejí na zemském povrchu rovnoměrně, na mnoha místech je terén pokryt silnými vrstvami půdy a/nebo hustou vegetací, což znemožňuje přímé studium podložních hornin. Na místech, kde podložné horniny vycházejí na povrch většinou došlo k odstranění půdního pokryvu, nejčastěji v důsledku eroze, která však musí být rychlejší než zvětrávání hornin, které obnažila. Výchozy jsou proto nejčastější na strmých svazích, hřebenech hor, v zářezech na březích vodních toků a v tektonicky aktivních oblastech. Odstranění půd, potřebné pro studium jejich podloží, někdy způsobuje i činnost člověka, například při těžbě v lomech, stavbě základů budov nebo cest.\n\nStudium odkryvů patří k základním metodám terénního geologického výzkumu. O studium výchozů se opírá i dokumentace a příprava geologických map. V případě absence odkryvů jsou geologové nuceni vyhledávat úlomky podložních hornin v půdě. Tato metoda je však méně přesná a neumožňuje například odběr vzorků nezvětralé horniny. Výchozy častěji tvoří pevné horniny, které jsou odolné vůči zvětrávání jako například krystalické břidlice, granity, křemence nebo vápence. Méně odolné horniny, jako například jílovité břidlice nebo vulkanoklastika, jsou náchylnější k zvětrávání, stejně jako slabě litifikované sedimenty.\n\n\n"}
{"id": "240651", "url": "https://cs.wikipedia.org/wiki?curid=240651", "title": "Jiří Hůla", "text": "Jiří Hůla\n\nJiří Hůla (* 7. června 1944 v Praze) je český výtvarník, grafik, publicista, teoretik výtvarného umění a autor vizuální poezie.\n\nV letech 1961–1966 absolvoval Univerzitu Palackého v Olomouci. V roce 1983 otevřel se svým bratrem Zdenkem Hůlou v rodinném domě v Kostelci nad Černými lesy Galerii H. V roce 1984 založil Studijní archiv GH, dnes zřejmě největší specializovanou sbírku materiálů o současném českém a slovenském výtvarném umění. Nyní se věnuje zejména práci na informačním systému abART, který byl vyvinut na zpracování dokumentů uložených ve Studijním archivu.\n\n"}
{"id": "240655", "url": "https://cs.wikipedia.org/wiki?curid=240655", "title": "Jedlová v Orlických horách", "text": "Jedlová v Orlických horách\n\nJedlová v Orlických horách (do roku 1950 česky pouze \"Jedlová\"; dříve také \"Jedlina\", německy \"Tanndorf\" či \"Tannwald\") je část obce Deštné v Orlických horách (základní sídelní jednotka) v okrese Rychnov nad Kněžnou. Leží 1,5 km jižně od centra Deštného. Obec měla vždy silně německý charakter a byla po druhé světové válce silně postižena vysídlením starousedlého německého obyvatelstva. Součástí obce je kostel svatého Matouše na horském výběžku nad vsí, po vysídlení Němců zchátralý a od roku 1958 uzavřený. Po roce 1989 byl kostel částečně opraven, je volně přístupný a nyní ho používá diecézní centrum života mládeže.\n\nPrvní zmínky o Jedlové pocházejí ze 17. století. Velká část původních domů v obci byla po válce zničena. V současnosti jsou zde většinou jen rekreační chalupy.\n\nPodrobné informace o Jedlové jsou uchovány díky Brinkeho rodinné kronice. Malá zmínka je také v publikaci o mlýnech Orlických hor.\n"}
{"id": "240662", "url": "https://cs.wikipedia.org/wiki?curid=240662", "title": "Asparuch", "text": "Asparuch\n\nChán Asparuch byl prvním vládcem období první bulharské říše (681–1018). Podle byzantských zdrojů byl jedním z pěti synů chána Kuvrata, který na území dnešní Ukrajiny založil stát zvaný Velké Bulharsko.\n\nKdyž se Velké Bulharsko pod nátlakem Chazarů v roce 668 rozpadlo, začal si Asparuch spolu s ostatními bratry hledat místo jinde. S jistotou nemůžeme říct, jestli se Asparuch usídlil někde ještě předtím, než přišel k deltě Dunaje, kde se jeho horda usídlila v jižní Besarábii a severní Dobrudže.\nV roce 680 proti nomádům na hranici své říše vytáhl východořímský císař Konstantin IV., ale Asparuchovi protobulhaři se ubránili a začali postupovat dál na Balkán.\n\nPo roce 681 se Asparuch spojil se slovanským obyvatelstvem nazývaným \"Severi\" nebo také \"Sedm slovanských kmenů\" a začal podnikat výpady do byzantské Thrákie.\n\nKonstantin IV. se rozhodl uzavřít s Asparuchem dohodu, na základě které Byzantská říše platila každoroční tribut za „ochranu“ (výpalné). To se retrospektivně považuje za uznání Bulharského (Protobulharsko-Slovanského) státu a datum jeho vzniku. Podle pozdější tradice si za hlavní město vybral Plisku v dnešním severovýchodním Bulharsku.\n\nAsparuch ve státě nesl zodpovědnost za zahraničně-politické věci a byl hlavním velitelem armády v dobách válek s Avary, kteří útočili na zem u severozápadní hranice. Co se týkalo bezpečnosti ostatních hraničních přechodů, jižní hranice byla poctivě chráněná jak Slovany, tak i Bulhary v celé její šířce – až k řece Timok. A Trákové, kteří tu před vznikem státu žili, do něj byli připojení.\n\nExistuje seriál o chánovi.\n"}
{"id": "240663", "url": "https://cs.wikipedia.org/wiki?curid=240663", "title": "Šerabad", "text": "Šerabad\n\nŠerabad, Širabaddarja, u pramene Irgajly, na horním toku Mačajdarja, na dolním toku Karasu je řeka v Surchandarjinském vilajátu v Uzbekistánu. Je dlouhá 177 km. Povodí má rozlohu 2950 km² do místa, kde opouští hory.\n\nPramení na horském hřbetu Bajsuntau. Je pravým přítokem Amudarji.\n\nZdroj vody je sněhový a dešťový. Průměrný roční průtok vody u města Šerabad činí 7,5 m³/s.\n\nPod městem \"Šerabad\" se od řeky odpojuje síť zavlažovacích kanálů, která je podporovaná i z řeky Surchandarja.\n"}
{"id": "240672", "url": "https://cs.wikipedia.org/wiki?curid=240672", "title": "Přemysl Charvát", "text": "Přemysl Charvát\n\nPřemysl Charvát (4. října 1930 Praha – 20. listopadu 2005 Praha) byl český dirigent a korepetitor (Národní divadlo, Státní opera Praha aj.), umělecký vedoucí symfonického orchestru pražské konzervatoře, profesor Pěvecké konzervatoře v Praze aj. \n\nPo absolutoriu oboru dirigování na pražské AMU nastoupil do Národního divadla v Praze (1970), kde jako dirigent působil až do posledních dnů svého života. Současně byl dirigentem i ve Státní opeře Praha. Jeho dirigentský repertoár obsáhl na 120 operních a baletních titulů. Deset let vedl symfonický orchestr pražské konzervatoře a má bohatou praxi i jako sbormistr. Hostoval u většiny českých orchestrů i v zahraničí – dirigoval prakticky v celé Evropě.\n\nVěnoval se hlavně dirigování moderní tvorby a experimentálních skladeb, např. \"Oráč a smrt\" jazzmana Emila Viklického, \"Bertram a Mescalinda\" či \"Zpráva pro akademii\" Jana Klusáka nebo operu \"Muž, který si spletl svou ženu s kloboukem\" (\"The Man Who Mistook His Wife for a Hat\") od Michaela Nymana a mnoho dalších.\n\nBohatou činnost dirigentskou doplňuje činnost klavíristy. Byl sólistou, doprovazečem (korepetitorem) i komorním hráčem. Vedle nahrávek gramofonových, rozhlasových a televizních je významná i rozsáhlá tvorba překladatelská a instrumentátorská (např. spoluúčast na překladu hry Samuela Becketta \"Poslední páska\", jejíž hudební podobu také sám nastudoval i dirigoval; česká premiéra 16. října 2003).\n"}
{"id": "240673", "url": "https://cs.wikipedia.org/wiki?curid=240673", "title": "Integrovaný marketing", "text": "Integrovaný marketing\n\nIntegrovaný marketing je marketingová koncepce, kdy se celá firma, tedy všechny její složky orientují na marketingovou komunikaci (reklama, podpora prodeje, public relations, atd.). V současné době se jedná o poměrně populární nástroj, který je však již používán několik desítek let. \n\nPosláním integrovaného marketingu je sestavení marketingových programů tak, aby zákazníkům vytvářeli, sdělovali a poskytovali hodnotu. Marketingový program pomáhá identifikovat, jaké marketingové aktivity je možné použít. Tradičním popisným nástrojem marketingových aktivit je marketingový mix, který McCarthy dělí do čtyř kategorií, souhrnně nazývaných 4 P:\n\n· Product – produkt,\n\n· Price – cena,\n\n· Place – umístění,\n\n· Promotion – propagace.\n\nRozhodnutí, která vyplývají z marketingového mixu [2] v konečném důsledku, ovlivňují jak obchodní cesty, tak konečné spotřebitele.\nIntegrovaný marketing\nObrázek popisuje, jak modelová firma připravuje mix výrobků, služeb a cen a jak je využíván komunikační mix reklamy, podpory prodeje, události, vztahů s veřejností, přímého marketingu a osobního prodeje k dosažení distribučních cest a cílových zákazníků. Je možné krátkodobě měnit ceny, množství pracovníků prodeje a výdajů na reklamu. V dlouhodobé perspektivě je možné měnit distribuční cesty a vyvíjet nové výrobky.\n\nKoncept 4P je nástrojem prodejců, pomocí kterého ovlivňují zákazníky. Robert Lauterborn navrhl koncept 4C, který koresponduje s konceptem 4C:\n\n· Customer solution – řešení potřeb zákazníka,\n\n· Customer cost – výdaje zákazníka,\n\n· Convenience – dostupnost řešení,\n\n· Communication – komunikace.\n\nCílem společnosti je s ekonomickou efektivností řešit potřeby zákazníka v reálném čase. Integrovaný marketing se zabývá dvěma klíčovými tématy:\n\n1. „Při sdělování a poskytování hodnoty je možné vyvíjet mnoho rozlišných marketingových aktivit.\n\n2. Veškeré marketingové aktivity jsou koordinovány tak, aby se maximalizovaly jejich spojené důsledky. „[3]\n\nPro integrovanou komunikační strategii je nezbytné zvolit komunikační výběr navzájem korespondujících možností. Komunikační strategie musí být napojena na strategii firmy, musí být integrována do systému managementu prostředků, poptávky a sítí. Dobrý marketér je schopen zvolit správný marketingový mix tak, že se jednotlivé položky vzájemně podporují a doplňují – např. reklama v televizi, radiu a tisku, PR aktivity, webová prezentace a komunikace na sociálních sítích.\n"}
{"id": "240674", "url": "https://cs.wikipedia.org/wiki?curid=240674", "title": "Apoštolský palác", "text": "Apoštolský palác\n\nApoštolský palác, také zvaný Papežský palác nebo Vatikánský palác, je oficiální rezidencí papeže ve Vatikánu.\n\nPalác je komplexem budov, zahrnující Papežské apartmány, kanceláře Římskokatolické církve, několik kaplí, Vatikánská muzea a Vatikánskou knihovnu. Je zde přes 1000 místností (mimo jiné Rafaelovy sály a Sixtinská kaple s renovovanými freskami od Michelangela (restaurována v letech 1980–1990).\n\nDalší papežské rezidence jsou v Lateránském paláci a v Castel Gandolfo mimo Řím.\n\nPřed rokem 1871 byl oficiálním papežským sídlem Kvirinálský palác. Po konečném svrhnutí papežského státu roku 1870 italský král zabral roku 1871 tento palác a ustanovil jej královskou rezidencí. Po ukončení italské monarchie roku 1946 se stal sídlem prezidenta Italské republiky.\n\n\n"}
{"id": "240675", "url": "https://cs.wikipedia.org/wiki?curid=240675", "title": "Mearim", "text": "Mearim\n\nMearim ( ) je řeka v severovýchodní Brazílii (stát Maranhão). Je 800 km dlouhá.\n\nPramení v Brazilské vysočině a teče na sever. Na horním a středním toku překonává množství peřejí. Níže protéká bažinatou Atlantskou nížinou a ústí do zálivu San Marcus Atlantského oceánu, přičemž vytváří estuár společný s řekou Pindare.\n\nZdrojem vody jsou dešťové srážky. Nejvodnější je v dubnu a v květnu.\n\nVodní doprava je možná na dolním toku.\n"}
{"id": "240678", "url": "https://cs.wikipedia.org/wiki?curid=240678", "title": "Skupinový rozhovor", "text": "Skupinový rozhovor\n\nSkupinový rozhovor je jedním z nástrojů výzkumu směřovaného na určité téma. Nejčastěji se využívá jako nástroj marketingu. Skupiny jsou o 6–10 lidech diskutují nad určitým předem zadaným tématem a jsou řízeny tzv. moderátorem. Moderátorem bývá nejčastěji v tomto případě psycholog nebo sociolog. Diskutujícími jsou nejčastěji běžní uživatelé daného zboží nebo služby.\n"}
{"id": "240679", "url": "https://cs.wikipedia.org/wiki?curid=240679", "title": "Boreč (České středohoří)", "text": "Boreč (České středohoří)\n\nVrch Boreč nebo také Borečský vrch ( 449 m) je kopec v Českém středohoří nad osadou Režný Újezd asi šest kilometrů severozápadně od Lovosic.\n\nMasiv Borče je morfologicky dokonalou kupou, vypreparovaným lakolitem, budovaným sodalitickým trachytem, který je protkán složitým puklinovým labyrintem. Byl zařazen do evropské soustavy chráněných území Natura 2000. Jedná se o lesnatou znělcovou vyvýšeninu, na které se nachází národní přírodní památka Borečský vrch se stejnojmennou naučnou stezkou. Chráněné území zaujímá plochu 11,23 ha a je chráněno již od roku 1951. Vrch je pozoruhodný unikátním výskytem geologického jevu tzv. mikroexhalací a ventarol.\n\nNa specifické mikroklimatické poměry je vázán výskyt rostlinných druhů, které nesnášejí pokles teploty pod 0 °C, např. játrovky borečka vzácná (\"Targionia hypophylla\"). Vegetační kryt svahů Borečského vrchu je velmi pestrý a bohatý na ohrožené a zvlášť chráněné druhy rostlin. Roste zde koniklec otevřený (\"Pulsatilla patens\"), hvozdík pyšný (\"Dianthus superbus\"), kosatec bezlistý (\"Iris aphylla\"), řeřišničník skalní (\"Cardaminopsis petraea\") a pomněnka úzkolistá (\"Myosotis stenophylla\"). Na jižních až západních svazích se vyskytuje dřín obecný (\"Cornus mas\").\n\nZdejší geologická zvláštnost spočívá v tom, že celý vrch je protkán sítí malých skalních puklin, které ústí jak na úpatí kopce, tak na jeho vrcholu, kde jsou uměle rozšířeny. V zimě pak kopec při úpatí nasává studený vzduch z venkovního prostředí, který prochází celou soustavou vnitřních puklin, ve kterých se ohřívá od okolní horniny, a je podstatně teplejší vyfukován zpět do ovzduší nahoře na temeni kopce. Rozdíl teplot unikajícího vzduchu vůči okolnímu prostředí může být až 20 °C. Uvnitř kopce se ohřívaný vzduch obohacuje o vlhkost, proto v tuhých zimách nad vyústěním vzniká masivní ojínění porostu a rampouchy. Hnací silou tohoto jevu je rozdíl teplot vzduchu: teplý vzduch stoupá vzhůru a studený klesá dolů. V létě pak působí zcela opačný efekt, kdy je teplý vzduch nasáván na temeni kopce, průchodem vnitřními puklinami se ochlazuje a dole na úpatí je už ochlazený vyfukován zpět do ovzduší. Teplota vystupujícího vzduchu činí okolo 4 °C. Teplota horniny uvnitř kopce nikdy neklesne pod 9 až 10 °C a celý efekt je tím větší, čím nižší je venkovní teplota. Znamená to, že dosažený teplotní rozdíl je největší, je-li tuhá zima. V praxi to způsobuje také další doprovodný jev. V jámách na vrcholu kopce lze i uprostřed té nejtužší středoevropské zimy pozorovat čilý život různých drobných živočichů i rostlin. Za zmínku stojí pozoruhodný výskyt borečky vzácné. Celý kopec tak funguje coby jakýsi obří přírodní akumulátor tepelné energie. Tuto vlastnost Borečského vrchu odhalil až v roce 1881 pražský univerzitní profesor Jan Krejčí se synem Prokopem.\n\nPodobný přírodní jev mikroexhalací byl také v menším měřítku pozorován i na sousedním Sutomském vrchu a též na Ostrém. Spolu s ledovými jámami na Plešivci a kamennými slunci u Hnojnic se pravděpodobně jedná o jednu z unikátních geologických zajímavostí nejen v samotném Českém středohoří, ale i v celé České republice.\n\nCelý unikátní jev ventarol lze pozorovat zejména v zimě. K jeho vysvětlení zde byla v roce 1981 zřízena okružní naučná stezka Boreč, která začíná ve vesnici Režný Újezd pod kapličkou. Naučná stezka byla v roce 2016 zrenovována, má celkem devět zastavení a dvě vyhlídky. První vyhlídka pod vrcholem kopce je na Milešovské středohoří a vrchy (zleva): Sutomský vrch, Hrádek (Oltářík), Líšeň, Ostrý (548 m), Hradišťany, Lipská hora, Táhlina, Lhota, Milešovský Kloc, Ostrý (553 m), Francká hora a Milešovka. Další vyhlídka směřuje k Lovosicím a vrchu Lovoš, Radobýl, Sedlo a Ovčín a lze odtud pozorovat někdejší bojiště bitvy u Lovosic, která se odehrála 1. října 1756.\n\nNárodní přírodní památka Borečský vrch je také přístupná i od stejnojmenné osady Boreč po nově zřízené \"Tyršově stezce,\" která je značená od kapličky zeleným trojúhelníkem. Od roku 2014 zde u barokního kříže také začíná zelená značka KČT - bílá se zeleným pruhem, která je přípojkou k naučné stezce Boreč.\n\nBoreč má svou turistickou známku.\n\n\n"}
{"id": "240692", "url": "https://cs.wikipedia.org/wiki?curid=240692", "title": "Rač", "text": "Rač\n\nRač může být:\n\n"}
{"id": "240693", "url": "https://cs.wikipedia.org/wiki?curid=240693", "title": "Aljechinova obrana", "text": "Aljechinova obrana\n\nAljechinova obrana (ECO B02-B05) je šachové zahájení charakterizované tahy 1.e4 Jf6.\n\nNese název po bývalém mistru světa v šachu Alexandru Alechinovi. Ten variantu rozpracoval a především přišel s ústupem jezdce 2. e5 Jd5, jenž se stal základem celé obrany. Poprvé jej použil (a to úspěšně) roku 1921 na turnaji v Budapešti v partiích proti Endremu Steinerovi a Friedrichu Sämischovi. Alechinova obrana je hypermoderní zahájení. Jejím cílem je vyprovokovat postup bílých středových pěšců, posléze je napadat (například tahy jako c7-c5, d7-d6 či f7-f6) a využít tím jejich slabost. Americký šachový velmistr Nick de Firmian v knize \"Modern chess openings\" píše: „Hra okamžitě ztrácí jakýkoli smysl pro symetrii nebo rovnováhu, což ze zahájení dělá dobrou volbu pro agresivní útočné hráče.“ Podle statistik v ní bílí dosahují výhry ve 38 % partií, černí ve 30 % a na remízy pak připadá 32 % her.\n\nJedním z prvních zastánců Aljechinovi obrany byl kromě Aljechina samotného rakouský velmistr Ernst Grünfeld. V průběhu let její obliba kolísá, přičemž na nejvyšší úrovni se vyskytuje spíše výjimečně a často pouze jako překvapení. V minulosti ji používali kupříkladu Richard Réti, Emanuel Lasker, Max Euwe, Boris Spasskij, Robert Fischer nebo Viktor Korčnoj. Z českých velmistrů ji v mládí hrávali Vlastimil Jansa a Vlastimil Hort. Velmistr Lev Alburt ji téměř výlučně hrával v průběhu celé své kariéry, čímž ji značně obohatil jak po teoretické tak po praktické stránce. V současnosti ji pravidelně hrávají velmistři Artašes Minasjan a Alexander Šabalov, příležitostně též Levon Aronjan, Michael Adams, Hikaru Nakamura, Artur Jusupov či Vasilij Ivančuk.\n\n\n\n\n\nO udržení výhody prvního tahu může bílý bojovat pouze nejčastější odpovědí 2.e5. V ostatních variantách je černý schopen poměrně jednoduše vyrovnat hry.\nTato varianta je hned po hlavním postupu 2. e5 vůbec nejobvyklejší. Tah je často volen tím, kdo se snaží vyhnout konvenčním liniím Aljechinovi obrany. Černý může odpovědět 2… e5 s přechodem do vídeňské hry či hry dvou jezdců v obraně. Po odpovědi 2… d6 následuje převedení hry do Pircovy obrany. Může však také zvolit 2… d5, což je už samostatná větev obrany též nazývaná skandinávská varianta (z důvodu své podobnosti se skandinávskou obranou). Může přijít:\n\nVyskytuje se řídčeji. Přestože je hratelná, tahem 2. d3 si bílý blokuje svého bělopolného střelce, a proto je považována za poněkud pasivní. Pokud bílý svého střelce fianchettuje, je pravděpodobný přechod do královské indické obrany. Lev Alburt a Eric Schiller nazývají tuto variantu „mdlou“. Možné odpovědi černého jsou:\n\nVelmi málo hraná varianta, protože černý získá dvojici střelců a zmocní se kontroly nad centrem. Možné pokračování: 2… Jxe4 3. Sxf7+ Kxf7 4. Dh5+ Kg8 (nebo 4… g6) 5. Dd5 e6 6. Dxe4 Sg7 7. Df4 Ke8!. Alburt a Schiller o této variantě píšou doslova: „Černý se nemá čeho bát.“\n\nVzácně se objevující pokračování, z nějž je snadno možný přechod do lotyšského gambitu po 2… e5 3. f4!?.\n\n2. e5 Jd5 3.Jc3\n\nvyskytuje se vzácně, bílý si dobrovolně nechává udělat dvojpěšce, hra je nejasná\n\n2. e5 Jd5 3.c4 Jb6 4.c5 Jd5\n\nvzácného výskytu, černý má dostatečnou protihru\n\n1. e4 Jf6 2. e5 Jd5 3. d4 d6 4.c4 Jb6 5.f4\n\nsnaží se udržet pěšcové centrum, zároveň se ale oslabuje, což černý může využít k protihře, dnes se moc často nevyskytuje\n\n1. e4 Jf6 2. e5 Jd5 3. d4 d6 4.c4 Jb6 5. exd6 zde se může černý rozhodnout mezi\n\n1. e4 Jf6 2. e5 Jd5 3. d4 d6 4.Jf3\nje nejčastější odpovědí bílého\n\n1. e4 Jf6 2. e5 Jd5 3. d4 d6 4.Jf3 dxe5 5. Jxe5\n\nzde po nejčastějším 5… g6 6.Sc4 c6 má bílý aktivnější pozici, černá pozice je pevná\n\n1. e4 Jf6 2. e5 Jd5 3. d4 d6 4.Jf3 g6\n\nčerný fianchettuje střelce a snaží se vyvíjet tlak na střed\n\n1. e4 Jf6 2. e5 Jd5 3. d4 d6 4.Jf3 Sg4\n\nčerný se v klidu vyvíjí a o protiúder v centru se většinou pokouší později\n\n\n"}
{"id": "240695", "url": "https://cs.wikipedia.org/wiki?curid=240695", "title": "Vlk kanadský", "text": "Vlk kanadský\n\nVlk kanadský nebo vlk obecný kanadský (\"Canis lupus occidentalis\") je psovitá šelma, poddruh vlka obecného. Obývá hluboké lesy Kanady a Aljašky, dokonce je jedním z nejpočetnějších druhů vlků v Severní Americe. Vlci v Severní Americe si po dlouhá léta žili mnohem lépe, než evropští vlci, kteří byli pronásledováni a vymítáni. Latinský název \"Canis lupus occidentali\" dal tomuto vlku přírodovědec Sir John Richardson v roce 1829. Do Severní Ameriky tito vlci pravděpodobně přišli po poslední době ledové.\n\nKanadští vlci jsou jedním z největších poddruhů vlků, někteří samci v Britské Kolumbii mají 45 až 61 kg, v Albertě okolo 48 kg a 40 kg v Yukon. Nejtěžší zaznamenaný exemplář byl zabit na východě centrální Aljašky v červenci 1939 vážil 79,4 kg. Sir John Richardson popsal vlka kanadského jako robustního vlka s těžší konstrukcí a postavou než jsou vlci evropští, s větší, kulatou hlavou a více tupým čenichem. Jeho uši jsou také kratší, a jeho srst huňatější. Dlouhé a štíhlé nohy s kulatými tlapkami. Jejich srst může mít různé barvy, od celočerné, po klasickou šedou, která směrem dolů po bocích světlá až do čistě bílé.\n\nŽiví se převážně telaty bizonů a losy. Při lovu smečka dobře spolupracuje, dá stádo do pohybu a jedinci, kteří čekají před stádem se pokusí oddělit předem vyhlídnutého slabšího jedince. Odhaduje se, že 50 % nemocný losů v Yellowstonském národním parku je zabito těmito vlky.\n\nVlk kanadský je mírně agresivnější vůči člověku, než třeba vlk eurasijský. U vlka eurasijského byl poslední útok na člověka zaznamenán ve 20. století, zatím co vlk kanadský napadl a téměř zkonzumoval člověka ve 21. století již dvakrát. Poprvé, v roce 2005, byl muž zabit v Saskatchewan v Kanadě, další byla v roce 2010 žena zabita při joggingu nedaleko Chignik Lake na Aljašce. Přesto je to poměrně plachý vlk, který se lidským obydlím snaží vyhýbat.\n\n"}
{"id": "240698", "url": "https://cs.wikipedia.org/wiki?curid=240698", "title": "Tjörnin", "text": "Tjörnin\n\nTjörnin je malé jezero v centru Reykjavíku, na Islandu. U jezera je radnice města Reykjavík ( ), Islandská univerzita a galerie umění.\n\nNa jezeře často bývají ptáci, protože lidé je krmí.\n"}
{"id": "240702", "url": "https://cs.wikipedia.org/wiki?curid=240702", "title": "Maurice Farman MF.11", "text": "Maurice Farman MF.11\n\nMaurice Farman MF.11 byl francouzský průzkumný a bombardovací dvouplošník s tlačným motorem z počátku první světové války.\n\nMaurice Farman MF.11 byl nástupcem před válkou rozšířeného typu MF.7. Na rozdíl od něj ale už neměl příďovou vodorovnou plochu, díky které Britové MF.7 přezdívali Longhorn (Dlouhý roh). Další změnou bylo přesunutí trupové gondoly z dolního křídla na vzpěry mezi křídla a předělání dvojité vodorovné ocasní plochy na jednoduchou.\n\nMF.11 sloužil nejen ve francouzském letectvu, ale i u britských RFC a RNAS (později RAF), kde si vysloužil přezdívku Shorthorn (Krátký roh) a v italském a australském letectvu. Zpočátku byl nasazován jako průzkumný a bombardovací stroj. Od roku 1915, kdy začal zastarávat, byl přeřazován k cvičným jednotkám.\n\n\"Data podle\" L+K\n\n\n\n\"Data podle\" L+K\n\n\n"}
{"id": "240710", "url": "https://cs.wikipedia.org/wiki?curid=240710", "title": "Gymnázium v Českém Těšíně", "text": "Gymnázium v Českém Těšíně\n\nGymnázium Josefa Božka je střední škola v Českém Těšíně s českým vyučovacím jazykem, která byla založena v roce 1921. Do roku 2015 byla tato škola známá pod názvem Gymnázium Český Těšín.\n\nPo vzniku Československa 28. 10. 1918 bylo zapotřebí nových českých škol, zejména v pohraničních oblastech země, ale nová republika se musela potýkat s řadou problémů, zejména hospodářských a národnostních. Pro rozvoj českého školství v oblasti se situace stala kritickou po rozdělení Těšínska 28. 7. 1920, kdy sice vzniklo nové město Český Těšín, ale veškerá vzdělávací a kulturní infrastruktura zůstala na polské straně.\n\nVýznamným počinem v oblasti regionálního školství se stalo založení soukromého Českého reformního reálného gymnasia Slezské matice osvěty lidové v Českém Těšíně 1. 9. 1921, jehož dočasným vedením byl pověřen dosavadní profesor na českém státním reálném gymnáziu v Orlové Karel Svoboda. Od 1. 3. 1922 se stal ředitelem školy Konstantin Petřík, stávající profesor státního reálného gymnázia v Hranicích na Moravě. Od 1. 9. 1923 přešla škola pod státní správu a její název se změnil na Státní československé gymnasium v Českém Těšíně.\n\nŠkola zpočátku působila v přízemí panského úřednického domu č. 8 v dnešních Masarykových sadech. S přibývajícím počtem studentů pak byly pronajaty prostory v sousedních objektech (postupně na 5 různých místech), a organizace výuky se tak značně komplikovala, mnohdy bylo nutno zavést vyučování na směny. Nutnost výstavby nové školní budovy se tak stávala záležitostí více než neodkladnou.\n\nDlouhou dobu vítězila snaha postavit školu v centru města nebo v jeho těsné blízkosti, ale nakonec bylo 30. 1. 1928 rozhodnuto o její výstavbě v bezprostřední blízkosti frýdecké silnice v nově vznikající čtvrti Rozvoj. Ministerstvo veřejných prací zadalo práci na stavebních návrzích mladému pražskému architektovi Jaroslavu Fragnerovi, díky němuž zde vznikla na svou dobu velmi moderní a stylově vyvážená funkcionalistická stavba s řadou frontálních oken v průčelí. 26. 6. 1932 došlo k slavnostnímu položení základního kamene a od 1. 9. 1935 probíhala výuka již v nové školní budově.\n\nPřesně o rok později došlo ke změně statutu školy a instituce byla přejmenována na Státní československé gymnasium v Českém Těšíně. 2. 8. 1938 k němu přibyly pobočky s polským vyučovacím jazykem. Ve školním roce 1938/1939 dosáhl počet studentů na škole historického maxima – 869.\n\nRovněž do historie této školy zasáhly události roku 1938. Na základě mnichovské dohody vstoupila 1. října 1938 na území československé části Těšínska polská okupační vojska a o 2 dny později došlo i k ukončení činnosti českého gymnázia ve městě, jež bylo přeloženo do Frýdku a jeho činnost zde pokračovala od 28. října 1938. V únoru 1939 vystřídal Konstantina Petříka ve funkci ředitele František Ondrák. V důsledku rozbití druhé republiky a vzniku protektorátu Čechy a Morava bylo 1. 9. 1939 české gymnázium ve Frýdku sloučeno s gymnáziem v Místku, a tím právně zaniklo.\n\nV gymnazijní budově na Frýdecké ulici v nově sjednoceném Cieszynie vzniklo Państwowe gimnazjum im. A. Osuchowskiego, které navštěvovala i značná část bývalých českých studentů. Po vypuknutí 2. světové války polské gymnázium zaniklo a ve školní budově byly ubytovány nejprve německé rodiny z Volyňska, poté zde byla zřízena německá dívčí škola Maria Theresia Schule-Oberschule für Mädchen a na konci války vojenský lazaret.\n\nPo osvobození byla 1. 9. 1945 činnost českotěšínského gymnázia opět obnovena pod názvem Státní reálné gymnasium v Českém Těšíně. Prozatímním správcem školy se stal profesor Antonín Kejzlar, v letech 1946 – 1967 zde jako ředitel školy působil RNDr. Bedřich Hustý.\n\nSmutným přelomem nejen v dějinách této školy se stal komunistický převrat v únoru 1948, kdy se výchovně vzdělávací proces nesl zcela v intencích komunistické ideologie. Navíc komunistické xperimenty v organizační struktuře našeho školství byly spíše ke škodě než k užitku. Od 1. 9. 1948 byl uveden v platnost zákon o základní úpravě jednotného školství, podle něhož byl tento vzdělávací ústav zařazen mezi školy třetího stupně do skupiny škol výběrových, zvaných gymnázia.\n\n20. 4. 1949 byly polské pobočky gymnázia zrušeny a vzniklo z nich samostatné reálné gymnázium s polským vyučovacím jazykem, které v roce 1953 přemístěno do prostor v Havlíčkově ulici. Ve stejném roce došlo v celé republice ke zrušení gymnázií, které byly nahrazeny jedenáctiletými středními školami. Komunistická moc v 50. letech zasáhla i do řad pedagogického sboru školy, kdy 30. 6. 1958 byli z náboženských důvodů propuštěni profesoři: Česlav Valošek, Miloslav Pastrňák a František Stachovec\n\nK dalším změnám v historii školy došlo na počátku 60. let, kdy od 1. 9. 1961 byla dosavadní jedenáctiletka rozdělena na základní devítiletou školu (ZDŠ), která zde působila do roku 1976, a tříletou střední všeobecně vzdělávací školu (SVVŠ). Zároveň byl do výuky na SVVŠ zařazen nový předmět – základy výroby. Z toho důvodu ke stávajícímu objektu přibyly školní dílna a skleník.\n\nV letech 1967 – 1974 působil ve funkci ředitele školy Jiří Karas. V souvislosti s politickým uvolněním a demokratizačním procesem po lednu 1968 došlo k otevření jedné třídy čtyřletého gymnázia s přírodovědným zaměřením, v následujícím roce pak 3 třídy tohoto typu, z toho dvě se zaměřením humanitním. Postupně pak v 70. letech škola přešla na čtyřletý studijní cyklus. Na druhé straně v souvislosti s přemístěním SVVŠ z Jablunkova do Třince došlo ke zúžení spádové oblasti českotěšínského gymnázia.\n\nV letech 1974 – 1990 působila na škole jako ředitelka PaedDr. Hana Bijoková. V 70. letech došlo k výrazné rekonstrukci školy a inženýrských sítí (generální oprava elektroinstalace, kotelny, rozvod ústředního topení, kanalizace, nové šatny v přízemí školy).\nZároveň byly zřízeny odborné učebny pro chemii a fyziku, 2 jazykové učebny, učebna společenských věd, pracovna pro biologii a laboratoř pro fyziku a chemii. Bývalá kreslírna byla upravena na síň tradic školy (nynější aula).\n\nK další změně v organizaci výuky došlo na konci 70. let, kdy v souvislosti s přechodem na novou školskou soustavu byli do 1. ročníku přijímáni žáci z 8. tříd základních škol a v souvislosti s programem přibližování středních škol pro potřeby odborné praxe byl do výuky zaveden nový předmět - Základy výroby a odborné přípravy (ZVOP). Zároveň došlo ke zrušení předmětů estetických – hudební a výtvarné výchovy i osvědčeného dělení studia na větev přírodovědnou a humanitní.\n\nŠkola nadále organizovala řadu zájmových kroužků, např. fotografický, zdravotnický, pěvecký, recitační, společenskovědní, sportovní, střelecký a kroužky jazykové. Pokračovala v tradičních akcích, jako byl kurz tance a společenské výchovy, školní ples, akademie a vystoupení žáků při různých kulturních a společenských příležitostech. To vše posilovalo postavení školy v samotném městě i kraji. Studenti také zaznamenali řadu úspěchů v celostátních soutěžích.\n\nVelkou rekonstrukcí prošla škola v 80. letech – výměna oken, oprava střechy, renovace zelených ploch před školou, zřízení školní kuchyně s jídelnou. Zároveň došlo ke zřízení nových odborných učeben (učebna výpočetní techniky) a k modernizaci stávajících odborných učeben a kabinetů, např. biologie, fyziky a chemie. Na sklonku 80. let byla na hřišti školy postavena montovaná tělocvična BIOS, kterou v nejbližší době čeká rozsáhlá rekonstrukce. V roce 1986 byl objekt školy prohlášen za kulturní památku.\n\nPřevratné změny v dalším vývoji školy nastaly po listopadu 1989. Došlo k přepracování celkového plánu práce, byla odstraněna všeobecně povinná ideově politická školení a zavedena nepovinná výuka náboženství. Na jaře 1990 došlo k rehabilitaci bývalých profesorů naší školy: Miloslava Pastrňáka, Česlava Valoška, Františka Stachovce, Bohuslava Petra a RNDr. Radima Prokopa, CSc. 1. 11. 1990 byla tehdejším Severomoravským krajským národním výborem přiznána škole právní subjektivita, od 1. 1. 1992 se stala rozpočtovou organizací, od roku 1994 je organizací příspěvkovou. Od školního roku 2001/2002 se stal zřizovatelem školy Moravskoslezský kraj.\nV tomto období se ve funkci ředitelů školy vystřídali: Mgr. Hynek Pospíšil, PaedDr. Zbyšek Ondřeka, PaedDr. Petr Šářec a Mgr. Zuzana Carbolová.\n\nOd školního roku 1990/91 byly z vyučovacích osnov vypuštěny předměty branná výchova a základy výroby a odborné přípravy (ZVOP) a znovu zavedeny předměty estetické výchovy – výtvarná a hudební. Zároveň škola zahájila jako jedna z prvních v republice vedle stávajícího čtyřletého cyklu i gymnázium sedmileté (od školního roku 1996/97 osmileté). Došlo k opětovnému zavedení větve humanitní, přírodovědné a všeobecné. Ustoupilo se od pravidelných brigádnických akcí v zemědělství, přednost naopak dostaly soutěže a olympiády v nejrůznějších oborech. U příležitosti oslav 70. výročí založení školy byla v interiéru školy odhalena pamětní deska absolventům školy, kteří padli nebo byli umučeni v době 2. a 3. odboje.\n\nZměnila se rovněž forma a struktura výuky cizích jazyků. Navíc v 90. letech na škole působili zahraniční lektoři anglického jazyka, pořádaly se výměnné zájezdy do Francie, o dva roky později se uskutečnily poznávací a vzdělávací zájezdy do Velké Británie, Rakouska a Německa. Na základě konkurzů byli někteří studenti vybráni pro delší studijní pobyty na školách obdobného typu v zahraničí, např. v USA nebo ve Francii.\n\nV souvislosti s novými trendy výchovy a vzdělávání byla i na naší škole zahájena výuka předmětu Informatika a výpočetní technika. Postupně vznikaly a byly modernizovány počítačové učebny. Zpočátku pomohl patronátní podnik Třinecké železárny, který škole načas pronajal počítače, od roku 1995 byla oblast výpočetní techniky zajišťována z vlastních prostředků. Od roku 1998 získala škola první připojení k internetu. Došlo ke zřizování nových počítačových učeben a k postupnému převodu agendy školy pro využití výpočetní technikou. V letech 2005 - 2006 byla navíc přestavěna klasická učebna v učebnu multimediální pro výuku cizích jazyků. Charakter multimediálních pracovišť získaly i učebny fyziky, chemie, biologie a zeměpisu. Výpočetní technikou byly vybaveny kabinety a sborovna, vše pak bylo propojeno do školní sítě a řízeno centrálním serverem. Od dubna 2004 byl gymnáziu udělen Status informačního centra SIPVZ. Od roku 2009 se škola stala Informačním centrem Moravskoslezského kraje.\n\nRovněž v porevolučních letech probíhaly práce renovačního charakteru. Z těch nejvýznamnějších je třeba zmínit zřízení hřiště s umělým povrchem v roce 1994, opravu střechy školní budovy v roce 2002, opravu topného systému školy v letech 2003 - 2004, generální opravu školní budovy v letech 2007 - 2008, kdy došlo k výměně oken a zateplení fasády, a výstavbu oplocení školního dvora v letech 2009 - 2010.\n\nOd školního roku 2004/05 byla ukončena etapa dlouhodobého cíle školy zaměřená na vyrovnání osmiletého a čtyřletého cyklu gymnázia. Reagovala tím na změny ve státní správě a samosprávě, a zohlednila tak demografický vývoj ve spádové oblasti, dopravní obslužnost a další faktory. Počet tříd se načas ustálil na 16, z toho tvořilo 8 tříd víceletý cyklus a stejný počet cyklus čtyřletý. Organizovanější podobu získala také zájmová činnost na gymnáziu, kdy vznikl Sportovní klub Gymnázia a následně Středoškolský klub Gymnázia.\n\nVe školním roce 2002/03 byla vytvořena Studentská rada školy tvořená ze zástupců jednotlivých tříd. V počátku své činnosti zapojila studenty do různých akcí charitativního charakteru, zorganizovala např. akci na podporu dětí s mentálním postižením v Havířově a českotěšínském Edenu. V současné době své aktivity zaměřuje i v jiných oblastech, např. při organizaci květnové slavnosti Majáles středních škol v Českém Těšíně.\n\nŠkola nadále pro žáky organizovala odborné exkurze, plavecký výcvik, lyžařský kurs ve Velkých Karlovicích a sportovně turistické kurzy: pro nižší gymnázium ve Velkých Karlovicích a pro vyšší gymnázium v Chorvatsku. Studenti gymnázia se trvale zapojili do vzdělávacích, společenských, kulturních a sportovních aktivit města Českého Těšína a regionu Těšínska. V roce 2002 začali vydávat nový studentský měsíčník HUGO, a to v tištěné a digitálně podobě. Měl takovou úroveň, že byl v roce 2003 ohodnocen Nadací fondu Josefa Luxe jako nejlepší svého druhu v republice. Stejného ocenění se dočkal i v roce následujícím.\n\nNa dobrém jménu školy se podepisuje i kvalitní spolupráce s rodiči, a to díky Sdružení rodičů, jehož činnost byla po pětileté přestávce v roce 1995 obnovena. Ve spolupráci s vedením školy se podílí hlavně na mimoškolní zájmové činnosti žáků, např. v roce 2009 vytvořilo a finančně podpořilo vznik oddychového koutku pro studenty ve 2. patře školní budovy. Škola však spolupracuje i s dalšími partnery, jimiž jsou Třinecké železárny, Finidr, Úřad práce Český Těšín, občanské sdružení Trianon a Městský úřad v Českém Těšíně. V rámci této spolupráce ukazuje studentům perspektivy pro pracovní uplatnění v regionu v souvislosti s jejich studijním zaměřením.\n\nNovinkou v historii školy se stalo založení Nadačního fondu přátel gymnázia Český Těšín 16. 7. 2009, a to z iniciativy jejího absolventa Ing. Petra Pajase. Sídlo nadace se nachází v areálu Břevnovského kláštera v Praze. Účelem jeho vzniku je podpora rozvoje kvality výuky na škole.\n\nZvláštní pozornost si zasluhuje rovněž bohatá projektová činnost, která studentům rozšiřuje obzory poznání a obohacuje je o nové společenské kontakty. V posledních letech škola a občanská sdružení pracující při gymnáziu (Sportovní klub Gymnázia a Středoškolský klub Gymnázia) učinily velký kus práce právě v této oblasti.\n\nV rámci mezinárodních kontaktů začala škola spolupracovat s Gymnáziem Jozefa Miloslava Hurbana v Čadci, a to s její bilingvní částí, na projektu Visegrádské čtyřky. V jeho rámci pak gymnázium uspořádalo společnou prezentaci projektu Science Across the World za přímé účasti zástupce této organizace. Na projektu se podíleli rovněž partneři z gymnázia Krudy Gyula z maďarského Györu a Zespółem szkół ogólnokształcących z polské Skwierzyny. Přeshraniční spolupráci rozvíjí gymnázium i s polskými partnery, a to v rámci projektu Kulturní dědictví jako klíč k sebeurčení česko-polského pohraničí Těšínského Slezska. Jednalo se o cyklus workshopů s tematikou vzájemného soužití v multikulturním příhraničním regionu. Projekt vznikl u příležitosti 1 200 let od založení města Těšína.\n\nV roce 2007 se povedlo připravit a podepsat grantovou smlouvu Projektu partnerství Comenius v rámci Programu celoživotního učení a také realizovat některé závazky z ní vyplývající. Program Comenius je zaštiťován Národní agenturou pro evropské vzdělávací programy (NAEP) a zaměřuje se na školní vzdělávání. Do projektu Pojďme si hrát bez jakýchkoli rozdílů (Let´s play to go beyond differencies) se gymnázium zapojilo společně s College La Plaine z francouzského Lavardac a Isparta Gazi Lisesi z Turecka.\n\nSpádovou oblast tvoří (primární okruh Český Těšín, Chotěbuz, Těrlicko, obce okolo tratě 322 Český Těšín –Frýdek-Místek, sekundární okruh Třinecko, Jablunkovsko, Albrechtice u Českého Těšína, Horní Suchá, Louky nad Olší a terciární okruh Frýdek-Místek, Havířov, Ostrava a Karviná). Od školního roku 2011/12 byl v souvislosti s nepříznivým demografickým vývojem ve spádové oblasti školy snížen počet tříd na 15, kdy vedle 1 ročníku osmiletého cyklu je otvírán pouze 1 ročník cyklu čtyřletého.\n\nV roce 2011 byly zmodernizovány šatny, které jsou vybaveny šatními skříňkami, vybudováno připojení všech tříd k internetu a zprovozněno Wi-Fi, které pokrývá celou školu a je k dispozici žákům i učitelům. Dále pokračuje dovybavení všech standardních tříd počítači, dataprojektory a novým nábytkem. V lednu 2012 byl spuštěn elektronický stravovací systém a začíná se upravovat aula do podoby reprezentativní místnosti školy s možností multimediální výuky i koncertního využití (k dispozici je anglické křídlo).\nStudenti se během svého působení na škole účastní lyžařského kurzu ve Velkých Karlovicích (Sekunda, Kvinta a 1. ročník) sportovně-turistického kurzu ve Velkých Karlovicích a v Chorvatsku (Kvarta, Septima a 3. ročník), tanečního kurzu (Sexta a 2. ročník), naučné exkurze do Prahy (Oktáva a 4. ročník), geografické expedice na Hrčavu (Oktáva a 4. ročník) a dalších naučných exkurzí, o které si studenti sami mohou podat žádost. Studenti se rovněž nadále zapojují do nejrůznějších sportovních a kulturních soutěží a olympiád. Bohatá je i účast školy na velkých projektech regionálního, přeshraničního i mezinárodního charakteru. Na základě nových trendů ve výuce (mediální výchova, týmová práce, projektové vyučování apod.) se pedagogové školy aktivně věnují přípravám řady tzv. miniprojektů, kterých za poslední dobu vznikly desítky.\nOd ledna 2012 probíhají na škole desetihodinové kurzy z českého jazyka a matematiky připravující žáky 5. a 9. tříd základních škol k přijímacím zkouškám na střední školy.\nSoučasnou vizí školy je řádná komunikace mezi studenty a vyučujícími, řešení jakýchkoli nově vznikajících problémů, a především v rámci možností zkvalitnění a zpříjemnění výuky.\n\nV historii školy se stalo již tradicí organizovat oslavy u příležitosti jubilejních výročí založení gymnázia. Ty první se uskutečnily 24. – 26. 9. 1971, kdy škola slavila padesátiny. Další oslavy se pak konaly každých 5 let, takže ty poslední byly v pořadí již deváté.\n\nPřípravy posledních jubilejních oslav devadesátin gymnázia probíhaly již od podzimu 2010, kdy vznikl Organizační výbor oslav v čele s Mgr. Jaromírem Dümlerem, který ve spolupráci s dalšími členy výboru, profesorského sboru, studenty, organizacemi a občanskými sdruženími začal pracovat na jejich realizaci.\n\nV průběhu 9 měsíců pak probíhal nácvik jednotlivých sekvencí slavnostní akademie, příprava jubilejního sborníku s DVD nahrávkou, příprava a rozeslání pozvánek absolventům a hostům, výtvarná výzdoba školy, v závěru pak instalace historické učebny, květinová výzdoba před školou a příprava pohostinských prostor ve škole i ve městě pro abiturientská setkání. Do této práce se zapojili všichni pedagogové školy za výrazné pomoci dalších subjektů, např. Muzea Těšínska, Městského úřadu v Českém Těšíně, Nadačního fondu přátel Gymnázia, Sdružení rodičů, Integrované střední školy obchodního podnikání v Českém Těšíně a dalších.\n\nJakýmsi úvodem k oslavám se stal gigaprojekt matematiků školy – Řešení nejdelší rovnice, s jehož nápadem přišel Mgr. Pavel Hulva, ale podíleli se na něm všichni učitelé matematiky. Rovnici v určitý čas počítalo zhruba 450 studentů a každý dostal zadání dlouhé minimálně deset centimetrů, které musel vypočítat. Byla v něm přirozená čísla, nekonečná geometrická řada, derivace, ale i integrály. Nikdo se nesměl splést. Výsledky jednotlivých tříd se pak sečetly a vyústily ve dva kořeny – čísla 1921 a 90, což je rok a výročí založení školy. Celá rovnice měřila úctyhodných 43,4 m. Vznikl tak rekord, který je certifikován Agenturou Dobrý den v Pelhřimově a zapsán do České knihy rekordů. Zároveň patří mezi TOP 10.\n\nSamotné oslavy byly zahájeny ve čtvrtek 9. 6. 2011 ve 14 hodin, kdy proběhlo otevření výstavy výtvarných prací studentů gymnázia v galerii Těšínského divadla. V tentýž den v 19 hodin začal slavnostní koncert hudebního souboru Hradišťan, a to v evangelickém kostele Na Rozvoji. Koncert uváděl absolvent gymnázia, nynější převor Břevnovského kláštera v Praze, Mgr. Petr Prokop Siostrzonek. V jeho závěru proběhl křest jubilejního sborníku.\n\nV dalších dvou dnech pak proběhlo v sále Těšínského divadla celkem 5 představení slavnostní akademie. Byly určeny pro studenty gymnázia a dalších místních škol, pro rodiče studentů, absolventy, hosty a širokou veřejnost. Celou přípravu a organizaci měli na starosti MgArt. Ivan Sec a PhDr. Alena Hasáková. Ve svém bohatém programu se představilo na 170 účinkujících a celé představení mělo u diváků značný úspěch. Zároveň byla od časných ranních hodin otevřena budova školy pro absolventy a hosty, kde mohli zhlédnout prezentace v jednotlivých učebnách a interiér historické učebny. Ve školní aule, která se proměnila v informační středisko, bylo možno zakoupit sborník s DVD nahrávkou, upomínkové předměty, knižní publikace s regionální tematikou nebo zhlédnout prezentaci historických fotografií školy a jejího života. Měli rovněž možnost občerstvit se v bufetu, jehož obsluhu a provoz zajišťovali studenti a pedagogové z českotěšínské integrované střední školy obchodního podnikání. Průběh oslav zaznamenala také média, a to zvláště regionální televize IFK, která z průběhu akce natočila několikaminutový záznam.\n\nV pátek 10. 6. v odpoledních hodinách se ve velké tělocvičně školy uskutečnilo setkání basketbalových generací, které skončilo přátelským turnajem. V sobotu od 10 hodin dopoledne probíhalo ve sborovně školy slavnostní setkání hostů a od 13 hodin se pak v jídelně školy konal slavnostní oběd pro současné a bývalé pedagogy\n\nV podvečerních hodinách se na 11 místech ve městě a jeho blízkém okolí scházeli abiturienti školy, aby zavzpomínali na léta strávená ve školních lavicích. Podle odhadu se celkově jubilejních oslav zúčastnilo cca 1 600 absolventů.\n\nJak se už stalo v posledních letech tradicí, celou akci v neděli dopoledne završily evangelická bohoslužba v kostele Na Rozvoji a katolická mše v kostele Nejsvětějšího Srdce Ježíšova v Masarykových sadech.\n\nStudent během studia absolvuje předměty: český jazyk, anglický jazyk, cizí jazyk (na výběr mezi němčinou a francouzštinou), matematika, fyzika, chemie, biologie, zeměpis, dějepis, základy společenských věd, informatika a výpočetní technika, tělesná výchova, výtvarná a hudební výchova. Ve 3. ročníku si student vybírá z volitelných seminářů (2 semináře) a ve 4. ročníku si vybírá semináře jednoleté. V nabídce je mj. deskriptivní geometrie, latina, ruština, seminář z novodobých dějin a další.\n\nNa jejím rozvoji se především podílí Sportovní klub Gymnázia, založený v roce 1993, a Středoškolský klub Gymnázia, jenž vznikl o 2 roky později. Oba jsou členy Asociace středoškolských klubů České republiky. Sportovnímu klubu výraznou podporu poskytuje Městský úřad v Českém Těšíně, který finančně již dlouhou dobu dotuje jeho granty pro mimoškolní sportovní aktivity dětí a mládeže. V jeho rámci je aktivní i Centrum sportu umožňující sportovní vyžití studentům a žákům z jiných českotěšínských škol. Tradičně největší popularitu má kopaná a florbal, z oddílů jsou to pak odbíjená a softbal.\n\nNaopak Středoškolský klub Gymnázia se zaměřuje na volnočasové aktivity v oblasti společenskovědní a estetické a organizuje tyto zájmové kroužky: dramatický, cizích jazyků (španělštiny), matematický, fyzikální, fotografický, orientálního tance a kroužek tvorby webových stránek.\n\nV roce 2007 parta florbalových nadšenců začala pořádat florbalovou ligu. Akce tohoto formátu se již stala na českotěšínském gymnáziu tradicí. Vedou se hráčské statistiky a vše je aktualizováno na webových stránkách ligy. Každým novým rokem se zvyšuje jak počet odehraných zápasů, tak i kvalita organizace ligy ze strany výkonného výboru. Sportovní klub v roce 2010 na žádost pořadatelů ligy zakoupil pro vítěze ligy putovní pohár, na kterém budou mít všichni dosavadní i budoucí mistři svůj štítek.\n\nFinále 2010 bylo ligovou derniérou a symbolickým rozloučením po třech sezónách v řídících strukturách ligy a školního sportu vůbec pro trio maturantů a zároveň zakladatelů ligy – Vojtěcha Przybylu a Davida Alexu, kteří dali soutěži pravidla a dosáhli toho, že tato liga bude úspěšně pokračovat i v dalších letech, a pro dalšího nepostradatelného člena chodu ligy Tomáše Bojdu, jednoho z nejvytěžovanějších rozhodčích. And them’s the facts!\n\n\nSborníky vydané u příležitosti výročních akademií.\n\n"}
{"id": "240711", "url": "https://cs.wikipedia.org/wiki?curid=240711", "title": "ECO (rozcestník)", "text": "ECO (rozcestník)\n\nZkratka (značka) ECO může znamenat: \n"}
{"id": "240712", "url": "https://cs.wikipedia.org/wiki?curid=240712", "title": "Frustrace", "text": "Frustrace\n\nFrustrace (z lat. \"frustrá\", marně, \"frustratio\", zmarnění) je pocit, který člověk dostává, pokud se něco důležitého nepovede a v nejbližší době není šance to napravit, ať už pro to, že už to zkrátka není možné, anebo v tom brání něco, s čím si nelze poradit. Je zklamáním či pocitem ze zmaru.\n\nPřekážka, která brání vyřešit problém může být jak v okolním prostředí, tak uvnitř frustrovaného:\n\nFrustrace je stav závažného neuskutečnění našich potřeb, které jsou pro každého individuální: každého tedy může frustrovat něco, co druhého nechá v klidu. Například pro někoho je frustrující přestávka před písemným testem, pro jiného čekání na výsledky a pro dalšího oznámení špatných známek. Frustrovaní můžeme být z opakovaného odmítnutí nebo z výzvy, která přesahuje naše schopnosti.\n\nOvšem nejen naše potřeby rozhodují o tom, co nás frustruje a co nás ještě nechá v klidu. Dalším faktorem je frustrační tolerance, která představuje míru odolnosti jedince. Ač je dvěma lidem stejná situace skutečně nepříjemná, ten s vyšší mírou frustrační tolerance ji snáší nepochybně lépe. Pokud tomuto stavu čelíme častěji, frustrační tolerance se zvyšuje. Postupně začneme rozdělovat věci na podstatné (velké), na nichž nám skutečně záleží a na nepodstatné (malé), kvůli nimž nemá smysl se rozčilovat.\n\nFrustraci lépe snáší dospělí než děti nebo starší osoby. Frustrující situace se také mnohem lépe překonává, pokud se v tomto stavu ocitne více osob. Člověk pak nemá pocit, že je na vše sám.\n\nOrganismus, který je připraven bojovat s problémem, neustále naráží na neřešitelnost překážky, která nás odsuzuje k pasivitě, nečinnosti, bezmocnému čekání... Tímto nahromaděnou energii „k boji“ musíme nějak vybít nebo přetransformovat. Cítíme stále dokola vztek, napětí a zklamání z neúspěchu a tak přichází přirozený důsledek snahy o vyřešení neřešitelné situace, organismus se frustraci brání. Nejčastěji tento stav řešíme agresí, ať už slovní, kdy nadáváme na příčinu frustrace, na svět a na všechno kolem sebe anebo agresi namíříme přímo proti něčemu či někomu a tak poškozujeme věci, ubližujeme někomu druhému, či dokonce poškozujeme sami sebe. Extrémními případy agrese jsou vraždy nebo sebevraždy.\n\nČlověk se frustraci podvědomě brání pomocí naučených, v minulosti osvědčených, obranných mechanismů, které lidem pomáhají cítit se méně nepříjemně a lépe zvládat náročné životní situace. Tyto techniky jsou odvozené ze dvou základních reakcí na stres z agrese a úniku\n\nTechniky odvozené od přímé agrese jsou:\n\nTechniky odvozené od prostého úniku:\n\nPokud frustrace trvá delší dobu, může se z ní stát deprivace tj: \"strádání\", což je už závažný psychický stav, který může negativně poznamenat další vývoj jedince.\n\nPokud jedinec ztrácí smysl života, jedná se o existenciální frustraci, která může vést až k pokusu o sebevraždu. Tento krajní stav se dá samozřejmě léčit za pomoci odborníků.\n\n\n"}
{"id": "240715", "url": "https://cs.wikipedia.org/wiki?curid=240715", "title": "Lancaster County (Pensylvánie)", "text": "Lancaster County (Pensylvánie)\n\nLancaster County je okres ve státě Pensylvánie, USA, který byl založen roku 1816. Správním městem okresu je stejnojmenné město Lancaster.\n\nK roku 2006 měl okres 490 562 obyvatel.\n"}
{"id": "240723", "url": "https://cs.wikipedia.org/wiki?curid=240723", "title": "Blešenský vrch", "text": "Blešenský vrch\n\nBlešenský vrch je zalesněný nefelinitový vrch s nadmořskou výškou 520 m n. m. v CHKO České středohoří asi 6 km západně od města Třebenice nad vsí Blešno. Vrch vznikl vypreparováním neovulkanické žíly ze slínovců usazených ve svrchní křídě. Na svazích se nacházejí suťová pole a drobné skály se sloupcovou odlučností horniny. Na úpatích dochází k menším sesuvům půdy. Vrch je porostlý listnatým lesem (dub, habr, lípa), ve kterém dále rostou například břečťan popínavý nebo prvosenka jarní. Na vrcholové skále se vyskytuje teplomilná vegetace (např. kavyly).\n\nNa vrcholu stával blíže neznámý Hrad na Blešenském vrchu, ze kterého se dochovaly příkopy a valy. Z vrcholku hory je dobrý výhled zejména k jihu na vrch Kuzov a vrch Baba u Děčan.\n\nGeomorfologicky vrch náleží do celku České středohoří, podcelku Milešovské středohoří a okrsku Kostomlatské středohoří.\n\n"}
{"id": "240728", "url": "https://cs.wikipedia.org/wiki?curid=240728", "title": "Seznam vítězů Stanley Cupu", "text": "Seznam vítězů Stanley Cupu\n\nSeznam současných NHL týmů, které vyhrály Stanley Cup:\n\n\nSeznam bývalých týmů v éře NHL, které vyhrály Stanley Cup:\n\n\n\n\nPrvenství\n\n\nhttp://www.hockeydb.com/ihdb/stats/leagues/141.html\n"}
{"id": "240729", "url": "https://cs.wikipedia.org/wiki?curid=240729", "title": "Kalvárie (Porta Bohemica)", "text": "Kalvárie (Porta Bohemica)\n\nKalvárie (239 m), též zvaná Tříkřížový vrch, je zdaleka viditelný, výrazný rulový skalní ostroh v místě nazývaném Porta Bohemica (Brána Čech) v CHKO České středohoří. V roce 1993 zde byla na rozloze 8,71 ha vyhlášena stejnojmenná přírodní rezervace. Tato rezervace se nachází na katastrálním území obcí Libochovany a Velké Žernoseky. Jako hradiště tvořílo dvojdílný celek se sousedním Hrádkem. Hradiště v dominantní poloze nad Labem v místech průchodu obchodních cest nad tzv. Českou branou (Porta Bohemica). Dvoudílná lokalita s oddělenou akropolí ztotožňována s bájným územím kmene Lučanů a někdy spojována s hradištěm Canburg. Akropole se rozkládala na Tříkřížovém vrchu, kde od novověku stojí trojice křížů – kalvárie. Větší část hradiště leží na vedlejším kopci Hrádek, od akropole odděleném strží.\n\nJedná se o příkrý skalní ostroh na pravém břehu Labe asi šest kilometrů severozápadně od Litoměřic nedaleko od obce Velké Žernoseky. Ostroh je velmi nápadný svými třemi kříži (odtud pak jeho oficiální název Kalvárie – místní název je Tři kříže), které jsou zde historicky doloženy již od roku 1587. K jejich původu se váže několik různých pověstí, z nichž asi nejznámější je ta o třech pannách, které milovaly jednoho rytíře.\n\nNa tomto příkrém labském svahu se nachází maloplošné chráněné území – přírodní rezervace Kalvárie s výskytem vzácné fauny a flóry (vyskytuje se zde, mimo jiné, též vzácná ještěrka zelená – \"Lacerta viridis\") a křivatec český (\"Gagea bohemica\"). Z vrcholku skály je také velmi dobrý rozhled na údolí Labe v Bráně Čech, na všechny okolní vrcholy Českého středohoří (Radobýl, Lovoš, Milešovku, Kubačku, Kletečnou) a na dubický kostel.\n\n\n"}
{"id": "240734", "url": "https://cs.wikipedia.org/wiki?curid=240734", "title": "Arnošt Dittrich", "text": "Arnošt Dittrich\n\nArnošt Dittrich (23. července 1878 Dubá – 15. prosince 1959) byl český astronom.\n\nNarodil se v rodině finančního rady Hypolita Dittricha (1846-1918) a jeho manželky Růženy, rozené Fridrichové (1854-1917). Byl nejstarším z pěti dětí.\n\nDittrich studoval matematiku a fyziku na univerzitách v Praze a Vídni. Poté 18 let vyučoval na středních školách v Jičíně, Třeboni a Praze.\nV roce 1920 se habilitoval na pražské univerzitě na kosmickou fyziku a začal pracovat na observatoři v Starej Ďale (Hurbanovo), kde se nejprve zabýval zkoumáním zemského magnetismu. V roce 1927 se stal ředitelem této observatoře. V roce 1934 byl jmenován mimořádným profesorem na pražské univerzitě.\n\nVe svých pracích se kromě astronomie věnoval také otázkám teorie relativity a gravitace.\n\n"}
{"id": "240735", "url": "https://cs.wikipedia.org/wiki?curid=240735", "title": "Albazinci", "text": "Albazinci\n\nAlbazinci (rusky \"албазинцы\", čínsky \"阿尔巴津人\" – pchin-jin \"āěrbājīnrén\", v české transkripci \"a-er-pa-ťin-žen\") je skupina přibližně 250 potomků ruských kozáků, která žije v Číně.\n\nAlbazinci jsou potomci asi 50 kozáků z Albazina, ruské pevnosti na řece Amur. Albazino bylo založeno v roce 1651. V roce 1685 na něj úspěšně zaútočil čínský císař Kchang-si, kterému se nelíbilo ruské pronikání do údolí Amuru. Většina obyvatel dobytého Albazina odešla do Něrčinsku. Část kozáků a jejich rodin odešla s dobyvateli do Pekingu, kde jim Kchang-si přidělil sídlo na severovýchodním okraji Pekingu, u městských hradeb.\n\nZ Albazinců byla vytvořena zvláštní vojenská jednotka císařské gardy. Ruská příjmení Jakovlev, Dubinin a Romanov byla sinizována na Jao (\"姚\"), Tu (\"杜\") a Lo (\"罗\"). Albazinci do dnešní doby vyznávají pravoslaví, postupně však ztratili svou znalost ruštiny a sinizovali se.\n\n\n"}
{"id": "240736", "url": "https://cs.wikipedia.org/wiki?curid=240736", "title": "Jaroslav Fragner", "text": "Jaroslav Fragner\n\nJaroslav Fragner (25. prosince 1898, Praha – 3. ledna 1967, tamtéž) byl český architekt, malíř a návrhář.\n\nÚčastnil se 1. světové války, kde byl v prosinci 1917 vážně zraněn (na italské frontě u Piavy). Po uzdravení studoval na ČVUT architekturu u profesora Antonína Engela (1917–1922). Studia ale pro neshody s vyučujícími nedokončil. Zpočátku krátce pracoval v ateliéru s Karlem Honzíkem a Evženem Linhartem, od roku 1922 se věnoval samostatné práci. V roce 1934–1935 dokončil svá studia v mistrovské třídě na Akademii výtvarných umění u profesora Josefa Gočára.\n\nSpolu s Karlem Honzíkem, Evženem Linhartem a Vítem Obrtelem tvořili tzv. \"Puristickou čtyřku\". Roku 1923 společně vstoupili do Devětsilu. Vedle \"Puristické čtyřky\" tvořili \"Architektonickou sekci Devětsilu (ARDEV)\" ještě František Maria Černý, Bedřich Feuerstein, Antonín Heythum, Jiří Kroha, Jaromír Krejcar a Pavel Smetana.\n\nPo rozpadu \"Devětsilu\" vstoupil v roce 1931 do Spolku výtvarných umělců Mánes. Zde se významně společensky angažoval. V roce 1934 se stal předsedou skupiny architektů SVU Mánes, v roce 1936 místopředsedou a v roce 1939 předsedou SVU Mánes.\n\nPo válce byl jmenován profesorem na Akademii výtvarných umění a v letech 1954–1958 zde působil jako rektor. Vlastní projekční ateliér provozoval po roce 1948 pod hlavičkou \"Stavoprojektu\" (1948–1954) a později pod hlavičkou SÚRPMO. V roce 1953 byl jmenován předsedou Svazu architektů ÚSČVU. V roce 1956 písemně protestoval proti rozhodnutí o zrušení SVU Mánes a zabavení jeho majetku státem. V roce 1959 byl odvolán ze všech funkcí, ale paradoxně i zahrnut poctami: byl mu propůjčen Řád práce a v roce 1965 titul národní umělec.\n\nZ let 1918–1922 se dochovaly studie kubistických průčelí, nábytku a grafické návrhy.\n\nVe dvacátých letech a na přelomu dvacátých a třicátých let vytvořil čistě funkcionalistické návrhy a realizace. Sem patří Kojenecký pavilon v Mukačevu, návrhy vil na Barrandově, realizované vily v Kolíně a v Nespekách a dále průmyslové objekty továrny Léčiva B. F. v Dolních Měcholupech.\n\nJeho významným klientem byl Ing. Václav Budil, ředitel Elektrárenského svazu středolabských okresů (ESSO). Nejdříve mu vyprojektoval v letech 1928–1929 soukromou tzv. Budilovu vilu v Kolíně a brzy poté Fragner vyhrál soutěž na komplex nové kolínské elektrárny ESSO. Po dokončení první fáze projektu v roce 1932 mu postupně zadal i výstavbu nejen několika dalších objektů v Kolíně (obytné domy, administrativní budova), v Kostelci nad Černými lesy (rozvodna a dělnické domy ESSO) a v Uhlířských Janovicích (rozvodna ESSO), ale i vlastní letní vilu v Kostelci nad Černými lesy.\n\nÚčastnil se rovněž na vítězném projektu novostavby kancelářské budovy ČTK v Opletalově ulici (1927, spoluautoři: Karel Honzík, Josef Havlíček, Evžen Linhart, Pavel Smetana).\n\nPod vlivem Le Corbusierovým se odchýlil od čistě funkcionalistické tvorby. Podnikl studijní cesty do Francie (1935) a Spojených států amerických (1936). V této době realizoval budovu pojišťovny \"Merkur\" v Praze v Revoluční třídě a navrhl řadu interiérů.\nPo druhé světové válce v projektu Parlamentu Republiky československé na Letné (spolu s Vincencem Makovským) opustil funkcionalistický styl. Vedle své pedagogické činnosti se věnoval především rekonstrukcím historických objektů. Sem patří jeho rekonstrukce Karolina, Betlémské kaple a práce na Pražském hradě (např. dlažba 2. nádvoří).\n\nNěkteré Fragnerovy stavby (elektrárna ESSO v Kolíně, vily ze 30. let, rekonstrukce Karolina) jsou řazeny k vrcholům české architektury 20. století.\n\n\n"}
{"id": "240749", "url": "https://cs.wikipedia.org/wiki?curid=240749", "title": "Sunshine Coast (Britská Kolumbie)", "text": "Sunshine Coast (Britská Kolumbie)\n\nSunshine Coast je oblast na jižním pobřeží Britské Kolumbie. Leží na východním břehu úžiny Strait of Georgia, severozápadně od regionálního okresu Metro Vancouver. Zahrnuje v sobě pobřežní oblasti regionálního okresu Sunshine Coast.\n\nI když je oblast osídlená a často navštěvovaná turisty, pro motorová vozidla je oblast Sunshine Coast dostupná jen s využitím trajektů. Z důvodu strmého a nepřístupného terénu nemá oblast vybudovanou síť cest, jež by ji spojovala se zbytkem provincie. Oblast v okolí řeky Powell leží na pevnině a po zemi není přístupná, se občas označuje za součást Sunshine Coast, zatímco většina lidí používá toto označení jen pro poloostrov Sechelt.\n\nMezi hlavní sídla na poloostrově patří Gibsons ležící u terminálu společnosti BC Ferries v Langdale, jenž slouží pro plavidla a trajekty z Vancouveru, dále \"Roberts Creek\", Sechelt (středisko obchodu v oblasti), \"Halfmoon Bay\", \"Secret Cove\" a Pender Harbour (na jeho pobřeží stojí luxusní domy bohatých a slavných lidí z celého světa). Na severním konci poloostrova, ve městě \"Earl's Cove\" má kotviště trajekt, jehož trasa směřuje dál do řeky Powell. Earl's Cove se nachází v blízkosti úžiny Skookumchuck Narrows, kde přes největší přílivové námořní peřeje na světě prochází přílivový proud z úžiny Sechelt Inlet. Populární destinací v oblasti je fjord Desolation Sound ležící za koncem dálnice BC Highway 101. Dálnice končí v blízkosti města Lund.\n\n"}
{"id": "240756", "url": "https://cs.wikipedia.org/wiki?curid=240756", "title": "Iljušin Il-20 (1948)", "text": "Iljušin Il-20 (1948)\n\nIljušin Il-20 byl prototyp sovětského bitevního letounu z konce 40. let 20. století. Byl pokračovatelem úspěšného bitevníku Il-10. Záměrem konstruktérů zejména bylo, aby se zlepšil výhled pilota, a to zejména směrem dolů, což bylo pro bojovou akci rozhodující. Vznikl tak letoun s nápadnou kabinou posazenou v přídi, což dalo stroji přezdívku Gorbač (Hrbáč). Koncem čtyřicátých let se však ukázalo, že tento typ letounu je již zastaralý, a tak ze sériové výroby sešlo.\n"}
{"id": "240757", "url": "https://cs.wikipedia.org/wiki?curid=240757", "title": "Stu Cook", "text": "Stu Cook\n\nStu Cook (rodným jménem Stuart Alden Cook, 25. dubna 1945 ve Stantonu v Kalifornii), je hráč na baskytaru, člen americké skupiny Creedence Clearwater Revival.\n\nCook navštěvoval Kalifornskou státní Universitu v Long Beach. Nejdříve hrál ve skupině \"The Blue Velvets\", kterou tvořili John Fogerty, Tom Fogerty a Doug Clifford a v letech 1961-1962 vydali tři SP u firmy Orchestra Records. V polovině 60. let změnili název na The Golliwogs, ale skupina zůstávala stále nepopulární. V roce 1968 se skupina přejmenovala na Creedence Clearwater Revival. Poté, co se skupina CCR rozpadla, Cook a bývalý bubeník CCR Doug Clifford, vstoupili do skupiny Dona Harrisona (Don Harrison Band). Cook později v roce 1971 hrál ve skupině Rokyho Ericksona (Roky Eriksson and the Aliens) a v roce 1986 v country-rockové skupině Southern Pacific, kde nahradil Jerryho Scheffa. Cook zůstal v Southern Pacific až do jejich rozpadu v roce 1991.\n\nCook a Doug Clifford (též bývalý člen Creedence Clearwater Revival), spolu založili v roce 1995 skupinu Creedence Clearwater Revisited.\n\n"}
{"id": "240761", "url": "https://cs.wikipedia.org/wiki?curid=240761", "title": "Iljušin Il-40", "text": "Iljušin Il-40\n\nIljušin Il-40 byl prototyp sovětského bitevního letounu z první poloviny 50. let 20. století. Jednalo se o první pancéřovaný bitevní stroj s proudovým pohonem.\n\nPrvní prototyp vzlétl 7. března 1953. Roku 1955 vzlétl druhý prototyp Il-40P, který měl překonstruované přívody vzduchu k motorům. Letoun však nebyl sériově vyráběn. Byl poslední konstrukcí pancéřovaného bitevníku v koncepci, jak ji Sergej Vladimirovič Iljušin vytvořil za války. Tento pancéřovaný typ z roku 1953 se vyznačoval plochým trupem se dvěma proudovými motory AM-5F vedle sebe a dvoumístnou kabinou, z níž střelec ovládal pohyblivý dvojitý kanón NS-23/23 mm na zádi. Konstrukční práce začaly v roce 1952. I zde Iljušin\ntěžce opancéřoval hlavní životně důležité části, především motory a pilotní kabinu. V r.1953 začaly letové zkoušky.Během nich se laborovalo i s použitím různých\ntypů motorů. Vedle AM-5F, použitých u prvního prototypu, dostal druhý prototyp (Il-40P) motory RD-9V. I když Il-40 vypadal nadějně, do sériové výroby se nedostal. Jeho roli dokázaly účinně plnit i letouny MiG-17 s odpovídající výzbrojí.\n\n\n"}
{"id": "240764", "url": "https://cs.wikipedia.org/wiki?curid=240764", "title": "Ostřice dvouřadá", "text": "Ostřice dvouřadá\n\nOstřice dvouřadá (\"Carex disticha\", syn.: \"Vignea disticha\"), neboli tuřice dvouřadá, je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky asi 30-70, vzácněji až 120 cm. Je vytrvalá, má v zemi poměrně tlustý oddenek, o průměru cca 3,5-5 mm, ze kterého vyrůstají jednotlivé lodyhy, nevytváří trsy. Časté jsou až k vrcholu olistěné sterilní výhony, které dosahují výšky fertilních. Lodyha je trojhranná, nahoře trochu drsná. Listy jsou střídavé, přisedlé, s listovými pochvami. Čepele listu jsou asi 3-6 mm široké, ploché. Pochvy dolních listů jsou tmavě hnědé, vláknitě rozpadavé. Ostřice dvouřadá patří mezi stejnoklasé ostřice, všechny klásky vypadají víceméně stejně. U ostřice dvouřadé jsou si klásky navzájem podobné, nicméně jsou poměrně výrazně funkčně odlišeny (trochu výjimka mezi stejnoklasými ostřicemi). V dolní části je asi 2-5 čistě samičích klásků, ve střední části jsou samčí klásky a na vrcholu opět samičí. Celý lichoklas (klas klásků) je asi 3-8 cm dlouhý a obsahuje cca 15-30 klásků. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je vejčitého tvaru, trochu křídlatá a v horní části na okraji drsná, hnědá (někdy s červeným nádechem), asi 4-5 mm dlouhá, na vrcholu plynule zúžená v dvouzubý zobánek. Každá mošnička je podepřená plevou, která je červenohnědá se světlejším kýlem, na okraji bělavě lemovaná. Kvete nejčastěji v květnu až v červnu. Počet chromozómů: 2n=62.\n\nOstřice dvouřadá roste hlavně v západní, střední a východní Evropě, chybí v severní Skandinávii a na severu evropské části Ruska, také v jižní Evropě je výskyt velmi řídký. Od východní Evropy na východ až po Tichý oceán ji nahrazuje blízce příbuzný druh \"Carex lithophila\". V Severní Americe je nepůvodní, byla nalezena zavlečená na 2 místech v jihozápadní Kanadě. Mapka rozšíření viz zde: .\n\nV ČR roste roztroušeně od nížin do podhůří. Nejčastěji ji najdeme na vlhkých a slatinných loukách a na březích rybníků.\n\n\n\n \n"}
{"id": "240765", "url": "https://cs.wikipedia.org/wiki?curid=240765", "title": "Doug Clifford", "text": "Doug Clifford\n\nDoug „Cosmo“ Clifford (* 24. dubna, 1945 v Palo Alto v Kalifornii) je hráč na bicí, který hrál v americké rockové skupině Creedence Clearwater Revival.\n\nNejdříve hrál ve skupině \"The Blue Velvets\", jejímiž dalšími členy byli John Fogerty, Tom Fogerty a Stu Cook. V letech 1961–1962 vydali tři SP u firmy Orchestra Records. V polovině 60. let změnili název na The Golliwogs, ale skupina zůstávala stále nepopulární. V roce 1968 se skupina přejmenovala na Creedence Clearwater Revival. Poté, co se skupina CCR rozpadla, Clifford a bývalý baskytarista CCR Stu Cook, vstoupili do skupiny Dona Harrisona (Don Harrison Band).\nDoug Clifford a Stu Cook (též bývalý člen Creedence Clearwater Revival), spolu založili v roce 1995 skupinu Creedence Clearwater Revisited.\n\n"}
{"id": "240766", "url": "https://cs.wikipedia.org/wiki?curid=240766", "title": "Iljušin Il-102", "text": "Iljušin Il-102\n\nIljušin Il-102 byl sovětský bitevní letoun vyvinutý na počátku 80. let 20. století konstrukční kanceláří OKB Iljušin. Navazoval na starší projekty Iljušin Il-40 a Il-42. Jeden prototyp byl dokončen a dva zůstaly rozestavěné. Il-102 nebyl vybrán pro sériovou výrobu, neboť sovětské letectvo již provozovalo konkurenční bitevní letoun Suchoj Su-25.\n\nZa druhé světové války se velmi osvědčil sovětský dvoumístný bitevní letoun Iljušin Il-2. Dalším rozvinutím jeho koncepce vznikl vylepšený Iljušin Il-10, který byl standardní poválečnou výzbrojí sovětských bitevních pluků. Poté přišel nepovedený Iljušin Il-20 a od roku 1948 vyvíjený proudový Iljušin Il-40, který byl později na základě zkoušek přepracován na model Il-40-2. Roku 1955 byla zahájena příprava sériové výroby v následujícím roce však byl projekt zrušen, neboť se změnila sovětská doktrína. Nově byla upřednostňována raketová vojska a letecké bitevní pluky měly být zrušeny. Letectvo se zaměřilo na taktické jaderné zbraně dopravované na cíl stíhacími bombardéry (např. Suchoj Su-7B), které v konvenční roli doplňovaly upravené starší stíhací letouny (např. MiG-15).\n\nBrzy se ukázalo, že to byl chybný přístup a roku 1968 byly vypsány požadavky na nový bitevní letoun. Letoun měl nést silné pancéřování a být vyzbrojen neřízenou výzbrojí (rakety a pumy). OKB Suchoj nabídla projekt T-8, který však byl odmítnut. Roku 1969 byly vypsány upravené požadavky, na které zareagovaly čtyři společnosti: Suchoj nabídl přepracovaný projekt T-8, Jakovlevova kancelář typ Jak-LŠ, Mikojanova kancelář upravený MiG-21 a Iljušin dvoumístný letoun Il-42, který byl modernizovanou verzí Il-40-2. Do užšího výběru se dostaly kanceláře Suchoj a Mikojan, přičemž do sériové výroby se dostal letoun Suchoj Su-25.\n\nNavzdory neúspěchu se Iljušinova kancelář rozhodla vyvinout nový letoun Il-102 obdobné koncepce se zlepšenými výkony. V lednu 1982 byl prototyp předveden vedení ministerstva a představitelům letectva. Ministerstvo obrany o letoun neprojevilo zájem a ministr obrany nařídil vývoj zastavit. Vedení kanceláře přesto ve vývoji bez souhlasu pokračovalo, letoun přejmenovalo na OES-1, část prací přesunulo mimo kancelář a zkoušky prototypu do Běloruska. První prototyp Il-102 poprvé vzlétl 25. září 1982. V letech 1982–1984 prototyp absolvoval přes 360 zkušebních letů v délce přes 250 letových hodin. Sovětské letectvo jej nepřijalo a roku 1984 měl být zakonzervován. Prosadit zavedení Il-102 se Iljušin znovu neúspěšně snažil v letech 1985–1987.\n\nRoku 1992 byl prototyp s výzbrojí vystaven na moskevském aerosalónu MosAeroshov (od roku 1993 MAKS), kde vyvolal obrovskou pozornost veřejnosti. Prototyp byl později vystaven u vstupu na letiště Žukovskij. Dva další rozpracované letouny nebyly dokončeny.\n\nIl-102 je dvoumotorový dvoumístný proudový dolnoplošník se dvěma dvouproudovými motory Izotov I-88 umístěnými v kořenech křídla. Mezi panceřovanými kabinami pilota a střelce je umístěna palivová nádrž. Posádka seděla na vystřelovacích sedadlech K-36L. Střelec ovládal 23mm kanón GŠ-23L s 650 náboji v ocasním střelišti. Ten sloužil také pro postřelování pozemních cílů. Zároveň sloužil jako zbraňový operátor ostatní výzbroje. Pilot ovládal dvouhlavňový 30mm kanón GŠ-301 se zásobou 500 nábojů, lafetovaný pohyblivě v podtrupové gondole NUV-102-1. Další výzbroj letoun nesl na šest podkřídelních a dvou podtrupových závěsnících a v šesti malých křídelních pumovnicích. Celkem šlo o 7200 kg nákladu. Výzbroj tvořily především raketnice UB-32 pro 57mm neřízené střely S-5 (32 ks), raketnice B-8V pro 80mm neřízené střely (20 ks), raketnice B-13L pro 122mm neřízené střely (5 ks), letecké pumy do ráže 500 kg, kanónové kontejnery, nebo protiletadlové řízené střely R-60M a R-73.\n\n\n\n"}
{"id": "240768", "url": "https://cs.wikipedia.org/wiki?curid=240768", "title": "Strojově čitelná oblast dokladů", "text": "Strojově čitelná oblast dokladů\n\nNěkteré osobní doklady a související dokumenty jsou opatřeny strojově čitelnými informacemi usnadňujícími automatizované zpracování pomocí OCR. Takové údaje mají podobu několika textových řádků u spodního kraje dokladu (tak, aby bylo možné protažení čtečkou). Udaje jsou vytištěny fontem OCR-B ve velikosti Size1 (cca 14 bodů; přesně viz ISO 1073-2:1976). Obsah těchto řádek je definován v ISO 7501 respektive ICAO 9303. Délka řádku je pro různé doklady různá.\n\nStruktura strojově čitelné zóny tvořená třemi řádky je následující:\n\n\nKontrolní číslice závisí na několika znacích a ty kombinuje v jednu číslici tak, aby bylo možné detekovat chybné rozpoznání některého znaku. V takovém případě je třeba snímání strojově čitelné zóny a automatizovanou detekci písmen provést znovu. Kontrolní číslice obdobného typu se používají např. v poslední číslici rodného čísla nebo v ISBN kódu knih. Tato číslice nenese novou informaci a pouze vychází z ostatních údajů.\nJe zřejmé, že všechny uvedené údaje jsou také zapsány v jednotlivých položkách dokladu, strojově čitelná zóna tedy neobsahuje dodatečné údaje o dokladu nebo jeho držiteli.\n\n1. řádka:\n\nZbytek vyplněn znakem \"<\". Samostatný výskyt znaku '<' ve jménu a nebo příjmení má význam mezery (používá se třeba u lidí s více křestními jmény). Doplňky (Jr., II apod.) se kódují do příjmení a oddělují '<'.\n\n2. řádka:\n\nU některých typů dokladů může délka čísla dokladu přerůst 9 znaků – v tom případě je v poli \"číslo dokladu\" prvních 9 znaků, místo kontrolního znaku je '<', zbývající část čísla je ve volitelném poli. V takovém případě volitelné pole neobsahuje obsah obvyklý pro daný typ dokladu a zemi vydání.\n\nVeškeré údaje se kódují výhradně velkými písmeny anglické abecedy, arabskými číslicemi a znakem '<'. Pro vkládání dalších znaků jsou definované transkripce (např. 'Ä' → 'AE'). Jiné znaky nejsou dovoleny a nahrazují se znakem '<'.\n\nKaždý znak se nahradí číselnou hodnotou. Cifry jsou přímo touto hodnotou, znak '<' má hodnotu 0, znaky A–Z mají hodnoty 10–35.\n\nZ takto získané řady se za pomoci cyklicky opakovaných vah '7','3','1' vypočte vážený součet. Kontrolní číslicí je zbytek po dělení deseti tohoto součtu.\n\nPříklad:\n\n\n\n\n"}
{"id": "240776", "url": "https://cs.wikipedia.org/wiki?curid=240776", "title": "Paestum", "text": "Paestum\n\nPaestum je klasický římský název významného antického města, nacházejícího se v Itálii v oblasti Kampánie. Sídlo leží na severu kraje Cilento, poblíž pobřeží, asi 85 km jihovýchodně od Neapole. V roce 1998 bylo zapsáno na seznam Světového dědictví UNESCO.\n\nMěsto bylo založeno přibližně na konci 7. století př. n. l. osadníky z řeckého města \"Sybaris\" pod původním názvem Poseidonia. Krom informací získaných díky archeologickým nálezům se toho o prvních staletích existence města moc neví. Nálezy naznačují, že sídlo bylo rozšiřováno stavbou silnic, chrámů a dalších prvků rostoucího města. Platidla, architektura a votivní figurky dokládají blízké vztahy s městem \"Metapontum\" v 6. a 5. století př. n. l. První písemné zmínky o Poseidonii pochází až z konce 5. století př. n. l., kdy bylo podle Strabóna město dobyto Lukány. Z archeologických pozůstatků se zdá, že zde došlo ke splynutí a následnému rozkvětu dvou kultur – řecké a oskické. Na počátku 3. století př. n. l. se obyvatelé města přiklonili na stranu krále Pyrrha v jeho boji proti Římanům, avšak po jeho porážce se Poseidonia v roce 273 př. n. l. stala římskou kolonií pojmenovanou Paestum.\n\nBěhem Hannibalovy invaze do Itálie zachovalo město věrnost Římu, čímž si posléze vysloužilo zvláštní výhody, jako například možnost razit vlastní mince. Za římského císařství město nadále prosperovalo, ale v období mezi 4. století a 7. století začalo upadat. Ve středověku bylo město opuštěno a jeho zbytky zůstaly bez povšimnutí až do 18. století, kdy byla znovu objevena římská města Pompeje a Herculaneum. Příčinou úpadku a opuštění města byly pravděpodobně změny v místních odvodňovacích sítích, vedoucí k bažinatým malarickým podmínkám (dnešní Paestum je však již velmi suchou lokalitou). Ke zkáze města přispělo jeho poničení Saracény v 9. století a Normany v 11. století.\n\n9. září 1943 se v Paestu vylodila 36. pěší divize americké armády v rámci spojenecké operace Avalanche. Německé vojsko vzdorovalo velmi houževnatě a město i jeho okolí se staly svědky poměrně těžkých bojů, které ustaly teprve po devíti dnech, kdy se Němci stáhli na sever.\n\nHlavními rysy dnešního Paesta jsou stojící zbytky tří významných chrámů v dórském stylu, pocházející z první poloviny 6. století př. n. l. Byly zasvěceny bohům Héře, Apollónovi a Athéně, ačkoliv tradičně bývaly pokládány za baziliku a chrámy Poseidóna a Ceres, následkem chybné interpretace v 18. století.\n\nMěsto Paestum pokrývá území přibližně o 120 hektarech. Vykopávky byly provedeny pouze v oblasti se třemi velkými chrámy, zaujímající 25 hektarů. Zbylých 95 hektarů se nachází na soukromých pozemcích. Město je obklopeno obranným zdivem, jež dosud stojí. Zdi jsou přibližně 4750 m dlouhé, 5–7 m široké a 15 m vysoké. Podél nich se nachází 24 kolmých i kruhovitých věží. Mohlo jich být až 28, avšak některé byly zničeny při stavbě silnice v 18. století. Některé věže jsou v tak dobrém stavu, že jsou soukromými vlastníky využívány jako obytné či rekreační.\n\nNovodobé Paestum ležící přímo na sever od archeologické lokality, je oblíbeným přímořským letoviskem. V oblasti se nacházejí dlouhé písčité pláže.\n\nHéřin chrám, postavený řeckými osadníky kolem roku 550 př. n. l., je nejstarším chrámem dochovaným v Paestu. Archeologové 18. století jej označili za „baziliku“, jelikož nesprávně předpokládali, že jde o římskou budovu. V době starého Říma byla bazilika světskou budovou, nikoliv náboženskou. Nalezené nápisy však ukázaly, že zde byla uctívána bohyně Héra. Později byl vykopán i oltář, umístěný před chrámem pod širým nebem, což bylo obvyklé u řeckých oltářů. Věřící prováděli obřady a vykonávali oběti venku. Chrámová cella sloužila jako příbytek božstva.\n\nPřímo na jih od městských hradeb, na místě dosud zvaném Santa Venera, byla ve svatyni nalezena řada malých terakotových obětních sošek, zpodobňujících nahé ženy s tzv. \"polos\", čepcem anatolských a syrských bohyní. Původ sošek se odhaduje na první polovinu 6. století př. n. l. V 80. letech 20. století byly při vykopávkách v jiných svatyních Paesta nalezeny další podobné sošky, které jsou jinak v oblasti západního Středomoří dosti neobvyklé. Otevřené posvátné prostranství, zvané \"temenos\", bylo zřízeno krátce po osídlení řeckým obyvatelstvem, chrám byl zbudován počátkem 5. století př.  n. l. Soška nahé bohyně byla však řecké kultuře cizí až do 4. století př. n. l., kdy sochař Práxitelés vytvořil slavnou Afrodítu Knidskou. Je třeba proto hledat ikonografické souvislosti mezi kyperskou Afroditou a fénickou Astarté. Rebecca Miller Ammerman vysvětluje: „V místech, kde se stýkali Řekové a Féničané, dochází často k překrývání obou božstev.“ Později za nadvlády římské říše již nápisy hovoří jasně: kult náleží bohyni Venuši.\nApollónův chrám, stojící poblíž, byl postaven kolem roku 450 př. n. l. Na východní straně jsou viditelné zbytky dvou oltářů, jednoho většího a jednoho menšího. Menší pochází z římských dob, kdy byl větší oltář proražen, aby místem mohla vést cesta k fóru. Obětní sochy kolem velkého oltáře dokazují, že patronem chrámu byl Apollón. Kromě toho se má však za to, že byl chrám v jistých dobách zasvěcen i Héře či Poseidónovi (bývá tedy označován jako \"Héřin chrám II\" nebo \"Poseidónův chrám\").\n\nVe střední části komplexu se nachází římské fórum, o němž se předpokládá, že bylo postaveno na místě původní řecké agory. Na severní straně fóra stojí malý římský chrám, pocházející z doby kolem roku 200 př. n. l. Byl zasvěcen tzv. kapitolské triádě – Jovovi, Junoně a Minervě.\n\nSeverozápadně od fóra se nachází amfiteátr. Je postaven v klasickém římském stylu, i když mnohem menší než pozdější stavby tohoto druhu. Vidět je možno pouze jižní polovinu, severní byla pohřbena při stavbě silnice v roce 1930. Mezi místními obyvateli se proslýchá, že byl stavební inženýr odpovědný za bezohledné zničení historické pamětihodnosti uvězněn.\n\nNa nejvyšším bodě města stojí Athénin chrám. Postaven byl kolem roku 500 př. n. l. a nějakou dobu byl nesprávně přisuzován bohyni Ceres. Stavební sloh je přechodový, řídící se částečně iónským a částečně dórským řádem. Tři středověké křesťanské hroby v podlaze naznačují, že byla budova někdy používána jako křesťanský kostel.\n\nVšechny tři chrámy prošly v nedávné době opravou. Návštěvníci si je mohou prohlédnout zblízka, vstup dovnitř však již povolen není.\n\nV Paestu se nachází i muzeum, vystavující významnou sbírku řeckých antických předmětů z jižní Itálie. Expozice obsahuje část nálezů z Paesta, především pohřební nálezy z řeckých a lukánských nekropolí – spoustu nádob, zbraní a maleb.\n\nNejvýznamnější jsou malby pocházející z \"Hrobu potápěče\" („Tomba del tuffatore“, 480–470 př. n. l.), unikátní příklad řeckého malířství doby klasické, vyobrazující přechod mezi životem a smrtí jako skok potápěče do vody.\n\n"}
{"id": "240777", "url": "https://cs.wikipedia.org/wiki?curid=240777", "title": "Bernard Šafařík", "text": "Bernard Šafařík\n\nBernard Šafařík (* 24. května 1948, Kutná Hora) je švýcarsko-český režisér a scenárista. Je čestným občanem městské části Praha 5.\n\nPo základní škole nesměl začít studovat na gymnáziu. V roce 1963 nastoupil jako učeň do smíchovského pivovaru, přihlásil se na potravinářskou průmyslovku, přešel na gymnázium, kde v roce 1967 maturoval. Začal psát povídky, z nichž některé vysílal Československý rozhlas.\n\nPo maturitě v roce 1968 emigroval do Ženevy, odtam odjel studovat do Basileje na stipendium pro uprchlíky. Na tamní univerzitě studoval filosofii, dějiny a literaturu (1968 až 1976).\n\nZačal psát eseje, povídky, recenze a reportáže publikované mimo jiné v Neue Zürcher Zeitung, Frankfurter Rundschau, Die Zeit. Pořádal literární pořady v radiostanicích Studio Basel, Studio Bern, Hessischer Rundfunk, Bayerischer Rundfunk. Inscenoval večery poezie s herci basilejských divadel.\n\nOd roku 1974 se věnoval filmu, natáčel televizní dokumenty pro švýcarské (SF DRS) a pak i německé TV stanice (ARD), také o výtvarném umění – např. řada \"Atelierbesuche\" \"(Návštěvy v ateliéru)\".\n\nJeho dva nejznámější hrané filmy \"Hunderennen\" a \"Das Kalte Paradies\" vznikly ve scenáristické spolupráci se spisovatelem Jaroslavem Vejvodou.\n\nPo listopadu 1989, v roce 1990, se částečně vrátil do ČR. Žije také ve Švýcarsku, v Basileji.\n\nV roce 1993 navázal spolupráci s Ferem Feničem a pro Febio natočil řadu dokumentů pro cykly \"Gen\", \"Genus\" a \"Oko\", při práci na dokumentu \"Jak se žije zamilovaným a odmilovaným\", z cyklu \"Jak se žije\", se rozešli. V polovině 90. let začal spolupracovat s Českou televizí.\n\nRussen in der Schweiz (Rusové ve Švycarsku) 1974 Po stopách ruských spisovatelů ve Švýcarsku (Tolstoj, Dostojevskij,  Vladimir Nabokov, Vladimír Maximov, Andrej Sinjavskij, Viktor Někrasov atd…)\n\nDer Einsame von Münster - Edzard Schaper (Osamělý ve švýcarském  Münsteru) 1975 Osamělost a smrt jsou hlavní myšlenky známého německého spisovatele. První setkání začínajícího filmaře se stárnoucím literátem ve švýcarských alpách.\n\nSowjetischer Kulturaustausch (Německo-sovětské kulturní vztahy) 1975 Kritický dokument o německo - sovětské dohodě o přátelství v kulturní praxi.\n\nBuchpromotion (Knižní reklama) 1975 Sandra Paretti. Portrét známé německé autorky ženských románů. Příklad úspěšného knižního marketingu.\n\nHumboldt - Stiftung. (Humboldtova nadace) 1976 Jak svévolně zacházeli heidelberští universitní profesoři s granty pro své zahraniční kolegy.\n\nPortugal - der Boden denen, die ihn bebauen (Portugalsko - půda patří těm, kdo na ní pracují) 1976 Levicový převrat v Portugalsku a jeho dopad na zemědělství a venkovskou hierarchii.\n\nKärnten Oesterreich (Rakouské Korutany) 1976 Dokument o obtížném vztahu mezi německy mluvícími obyvateli Korutan a jejich slovinskými spoluobčany.\n\nDer Theatertod des Ernst Hemingway (Divadelní smrt Ernsta Hemingwaye) 1976 Německý dramatik Rolf Hochhuth napsal divadelní hru o posledních hodinách slavného amerického spisovatele\n\nSubventionierte Kunst: Wer bezahlt unsere Künstler? (Subvencované umění - kdo platí naše umělce?) 1976 Kritická úvaha o tom, jak švýcarská spolková organizace podporuje literáty a malíře.\n\nBestseller - und wie man sie macht (Jak se dělá bestseller) 1976 Časosběrný dokument. Na příkladu jedné knihy německého spisovatel Hanse Herlina jsou s ironií ukazovány všechny kroky provázející „výrobu“ masově úspěšného románu.\n\nKein Markt für Lyrik (Žádný odbyt pro básně) 1976 Dokument o obtížných existenčních podmínkách švýcarských básníků.\n\nWarten auf Mendelssohn (Čekání na Mendelssohna) 1976 Portrét svérázného německého spisovatele Edzarda Schapera, který putoval po různých zemích, pracoval pro různé tajné služby a nakonec se uchýlil do Švýcarska. Druhé setkání. Hodinový dokument.\n\n30 Jahre Theatre nationale de Strasbourg 1977 Filmová úvaha o hledání nových cest v inscenačním umění na příkladu  Strassbourského  národního divadla a jeho nevšedních představení.\n\nEine Lanze für Heinrich Mann (Zastat se Heinricha Manna) 1977 Švýcarský spisovatel Hugo Loetscher a jeho vztah k opomíjenému německému exilovému spisovateli.\n\nDissidenten - Biennale (Disidentské Benátky) 1977 O největším a jedinečném setkání antikomunistických disidentů v exilu v roce 1977\n\nZwischen den Fronten (Mezi frontami) 1977 Hodinový dokument o osudech židovských umělců - uprchlíků před nacismen a jejich střet se Švýcarskem. Ve filmu vystupují: Leopold Lindtberg, Fritz Hochwaelder, Golo Mann, Hans Weigel, Erwin Praker, Horst Budjuhn, Edwin Maria Landau, Herman Ader a Švýcaři Max Frisch, Kurt Guggenheim, Emmie Oprecht, Oskar Reck, Lazar Wechsler, Lukas Amman etc.\n\nDer Butt auf der Buchmesse (Platýz na frankfurtském knižním veletrhu) 1977 Filmové postřehy z knižního veletrhu, hlavně o mediálním pozdvižení okolo novinky známého německého spisovatele Günthera Grasse.\n\nIst Fotografie Kunst? (Je fotografie uměním ?) 1977 Filmová úvaha o tom, kdy se z fotografie stává umění.\n\nAngebot und Nachfrage am Kiosk (Literatura z kiosku) 1977 Jaké knížky si můžete koupit v kiosku s novinami. Kdo je píše,  kdo  vydává a kdo je čte.\n\nDer Existenzkampf schweizerischer Literaturzeitschriften (Existenční boj švýcarských literárních časopisů) 1977 Mají velkou zásluhu o rozvoj kultury, ale jen těžko přežívají.\n\nDeutsche Schriftsteller und das Tessin (Němečtí spisovatelé a Tessin) 1977 Jižní Švýcarsko jako sídlo slavných spisovatelů. Je idyla pod palmami také dobrým prostředím pro uměleckou práci?\n\nTNS Mobil 1977 Dokument o nekonvenčním představení Strasburského Národního divadla, které se odehrávalo v autobuse při okružní jízdě městem a v podzemním parkingu, navíc v ruštině.\n\nDer Stadtschreiber von Bergen-Enkheim (Písmák z Bergen-Enkheimu) 1977 Malé městečko v Hessensku si vybralo spisovatele, kterému umožnilo rok u nich žít a psát za byt a plat.\n\nINK (Mezinárodní nové umění) 1978 Filmové úvahy o roli švýcarského průmyslu při podporování umění.\n\nLe Maiollon: Strassburgs neues Kulturzentrum (Le Maiollon: nové kulturní centrum Strasburgu) 1978 Dokument o novém kulturním centru, které probudilo ospalé satelitní město v Elsasku\n\nJüdische Kultur im Kanton Aargau (Židovská kultura v kantonu Aargau) 1978 Ve vesnicích Lengnau a Endingen stojí na náměstích místo obvyklého kostela synagoga. Dokument se zabývá pozadím málo známých forem židovských sídlišť.\n\nBussang - Festspiele (Letní divadlo v Bussang) 1978 Kouzlo a  historie  tradičních shakespearovských her v obrovském přírodním dřevěném divadle v horách u Elsaska. Portrét svérázného letního divadla.\n\nEntartete Kunst in Schweizer Museen (Zvrhlé umění ve švýcarských museích) 1978 Cesty tzv. zvrhlého umění (nacisty označeného za zvrhlé) z nacistického Německa do švýcarských muzeí.\n\nKunst und Bank (Umění a banky) 1978 Jaké obrazy nakupovali bankéři pro sebe a do kanceláří svých spolupracovníků.\n\nWasserspiele (Vodní hrátky) 1978 Glosa o fontáně v centru Saarbrueckenu.\n\nKunst per Post (Umění poštou) 1978 Ironický dokument o snaze přijít k snadným výdělkům obchodem s bezcennými obrazy.\n\nKontinent 1978 Dokument o slavném ruském exilovém časopise, který měl redakci v Paříži a vycházel v Berlíně.\n\n7 x Kunst (7 x umění) 1979 Neobvyklé portréty soudobých moderních umělců mnohdy ve spojení se společenskými aspekty: Benno Walldorf, Bernd Rosenheim, Jan Smejkal, Almut Gernhardt, Reimer Jochims, Edith Hartl von Scheidt, Annegret Soltau\n\nKafka 1979 Strasburské Národní divadlo proměnilo část radnice ve Strasburgu na kulisu pro inscenaci Kafkových textů.\n\nNeue Zürcher Zeitung 1979 Film portrétuje tradiční švýcarský deník, který má ve světě velkou reputaci.\n\nEin Restaurant als Romanschauplatz (Restaurace coby kulisa románu) 1979 Portrét jedné alternativní, kolektivně vedené restaurace a jejích kulturních aktivit.\n\nBüchermacher aus Passion: Verlag 3 (Nakladatelská vášeň) 1979 Časosběrný dokument ukazuje vznik knihy německého malíře Günthera Ueckera a švýcarského básníka Eugena Gomringera, kterou jeho nadšení nakladatelé produkují bez ohledu na úspěch na trhu.\n\nVerlag Sauerländer Aarau (Nakladateltsví Sauerländer Aarau) 1979 Známé nakladateství  pro děti a mládež náhle vydávalo i neznámé spisovatele a básníky. Filmová úvaha o smyslu změny image.\n\nDie alte Tante von der Falkenstrasse (Stará teta z Falkenstrasse) 1979 45minutový dokument s hranými prvky. Ironické laudatio k dvousetletému výročí deníku Neue Zuercher Zeitung.\n\nSprayer 1979 O jednom z prvních sprayerů, který dráždil veřejnost v Curychu koncem sedmdesátých let.\n\nDer ungeliebte Riese (Nemilovaný obr) 1979 Portrét známého švýcarského obchodního řetězce MIGROS a nevšední historie jeho vzniku.\n\n7 x Kunst (7 x umění) 1979  Neobvyklé portréty moderních umělců mnohdy ve spojení se společenskými aspekty: Helga Kaiser, Lutz Brockhaus, Norbert Wolf, Volker Bussmann, Michael Rögler, Franz Erhard Walter, Otmar Hörl, Astrid Lincke-Zukunft\n\nVoila Goethe (Hle, Goethe) 1980 Inscenace Buechnerovy  povídky \"Lenz\" na střešní terase strasburské katedrály.\n\n7 x Kunst (7 x umění) 1980 Neobvyklé portréty soudobých moderních umělců  ve spojení se společenskými aspekty: Winnfried Mühlum, Inge Vahle, Bernhard Jäger, Ev Krüger, Wolfgang Oppermann, Kazuo Katase, Wolfgang Schmidt\n\nBasler Museumspolitik (Basilejská museální politika) 1980 Dokument o vzniku a rozšiřování bohatých basilejských uměleckých sbírek\n\n7 x Kunst (7 x umění) 1980 Neobvyklé portréty soudobých moderních umělců ve spojení se společenskými aspekty: Peter Engel, Hans Steinbrenner,Hanja Rau, Pierre Kröger, Wera Röhm, Guntram Porps, Andrea Küpper\n\nAtelierbesuche (Návštěvy v atelierech) 1980 Neobvyklé portréty soudobých moderních umělců ve spojení se společenskými aspekty: Marita Kaus, Baldur Greiner, Thomas Bayrle, Renate Heyne, Herrmann Goepfert, Darivoj Cadda, Ute Ebeling\n\nDie Sechziger Jahre: Expansion in den Fortschritt (Šedesátá léta: Expanze pokroku) 1981 Neotřesitelná víra v pokrok, společenský a politický optimismus poznamenaly život a umění šedesátých let. Rozkvět kinetického umění. Neobvyklý dokument, (45 min.)\n\nAtelierbesuche (Návštěvy v atelierech) 1981 Neobvyklé portréty soudobých moderních umělců ve spojení se společenskými aspekty: E.R.Nele, Barbara Isabella Bauer- Heussler, Walter Heckmann, Doris Conrads, Herbert Hamak, Klaus Dieter Steffens.\n\nAtelierbesuche (Návštěvy v atelierech) 1981 Neobvyklé portréty soudobých moderních umělců ve spojení se společenskými aspekty: Bernhard Krönung, Joachim Raab, Richard Hess, Renate Sautermeister, Gerhardt Schweizer.\n\nAtelierbesuche (Návštěvy v atelierech) 1981 Neobvyklé portréty soudobých moderních umělců ve spojení se společenskými aspekty: Irene Peschick, Petr Horak, Kornelia Scholz, Peter Friese, Johannes Musolf, Elvira Bach.\n\nDie Neuen Wilden (Nový divoši) 1982 Dokument o nových směrech ve výtvarném umění.\n\nAtelierbesuche (Návštěvy v atelierech) 1982 Neobvyklé portréty soudobých moderních umělců ve spojení se společenskými aspekty: Rolf Lenz, Christian Hanussek, Urf Eberle.\n\nDokumenta 7 in Kassel (1.Teil) 1982 Dokument o nejslavnějším festivalu současného výtvarného umění, který se koná každých pět let v německém Kasselu.\n\nDokumenta 7 in Kassel (2.Teil) 1982 Další filmové postřehy ze slavné umělecké olympiády, se zřetelem na postavení Švýcarů v této obrovské světové konkurenci.\n\nAtelierbesuche (Návštěvy v atelierech) 1982 Neobvyklé portréty soudobých moderních umělců ve spojení se společenskými aspekty: Olaf Hauke, Gudrun Differenz, Peter Miyabe.\n\nKartause Ittingen (Klášter Ittingen) 1983 Imprese z neobvyklého kláštera, kde kanton Thurgau otevřel nové museum umění.\n\nTaschenbuecher (Paperback) 1983 Pozadí obchodu s brožovanými (levnými) knihami na příkladu jednoho velkého mnichovského nakladatelství.\n\nAtelierbesuche (Návštěvy v atelierech) 1983 Neobvyklé portréty soudobých moderních umělců ve spojení se společenskými aspekty: Klaus Böttger, Bruno K., Frank Leissring\n\nWie kommt Kunst zu ihren Preisen? (Umění a obchod) 1983 Kdo vlastně určuje cenu uměleckého díla. O zákulisí aukčních síní a komerčních galerií.\n\nAtelierbesuche (Návštěvy v atelierech) 1983 Neobvyklé portréty soudobých moderních umělců ve spojení se společenskými aspekty: Annegret Emmrich, Uli Diekmann, Jean-Claude Wiedl.\n\nAtelierbesuche (Návštěvy v atelierech) 1983 Neobvyklé portréty soudobých moderních umělců ve spojení se společenskými aspekty: Walter Hanusch, Klaus Böhmer, Doris Lerche.\n\nPaprika ohne Feuer (Paprika bez ohně) 1983 Absurdní příběh o tom, jak se maďarští \"mičurinci\" snažili obrátit papriku vzhůru nohama, aby se dala sklízet kombajnem.\n\nWohnungssituation in Ungarn (Bydlení v Maďarsku) 1983 O \"slastech\" socialistického bydlení v Maďarsku.\n\nAtelierbesuche (Návštěvy v atelierech) 1983 Neobvyklé portréty soudobých moderních umělců ve spojení se společenskými aspekty: Franklin Gilliam, Vollrad Kutscher.\n\nAtelierbesuche (Návštěvy v atelierech) 1984 Neobvyklé portréty soudobých moderních umělců ve spojení se společenskými aspekty: H.D.Tyle,Thomas Duttenhöfer, Walter von Rüden, Christiane Kaiser.\n\nDer Brunnen (Kašna) 1984 Časosběrný dokument o vzniku kašny sochaře Lutze Brockhause v centru Frankfurtu, od lámání mramoru v italské Carraře až po slavnostní odhalení.\n\n1982-83 celovečerní hraný film Hunderennen (Psí dostihy). Vyznamenán na mezinárodních festivalech v Mannheimu, Saabrückenu a Amiensu. Promítán na dalších festivalech v Torontu, Los Angeles, Montrealu, Káhiře, San Sebastianu, Strassbourgu, Solothurnu, Locarnu, Chamrousse, Vevey aj. Uváděn v kinech v Německu, Rakousku, Švýcarsku, Kanadě. Vysílán televizemi ORF,DRS,3 Sat. Oceněn Spolkovou prémií za kvalitu, Švýcarsko 1983. V Československu měl premiéru v roce 1990.\n\n1985-86 celovečerní film Das kalte Paradies (Chladný ráj). Festivalová vyznamenání v San Remu, Saabrückenu a Bruselu, promítán na festivalech v Montrealu, Londýně, Káhiře, Strassbourgu,  Varšavě, Solothurnu, Locarnu, Norimberku, Tchaj-peji, Lyonu, Kodani) byl promítán v kinech v Německu, Rakousku, Švýcarsku. V Německu byl vyhlášen filmem měsíce v únoru 1987. Řada televizních vysílání (ARD, DRS, ORB, Arte, BR, HR, NDR aj.) Zařazen v reprezentativním filmovém výběru Pro Helvetia pro turné v zemích Latinské Ameriky, v Kanadě a ve Francii. Oceněn Spolkovou studijní prémií, Švýcarsko 1986.\n\n1987-89  Zlatá panna Celovečerní hraný film. Satira o filmových producentech bez peněz. Promítán mimo jiné na festivalu v Karlových Varech v roce 1990.\n\n1993 Atelierbesuche nachgefragt 10 dokumentů, navazujících na řadu Atelierbesuche z let 1978 – 83 pro německou televizi.\n\n1993–96 dokumentární filmy v produkci FEBIO s.r.o. pro Českou televizi v cyklech GEN: Jindřich Kolowrat, 1993. Portrét hraběte Kolowrata, sedmadevadesátiletého nestora české šlechty,\n\nGENUS: Jan Milíč Lochman, 1995. Portrét významného českého protestantského teologa, který se stal rektorem university ve švýcarské Basileji,\n\nV.I.P.: Edvard Outrata, 1996, o životních osudech rodiny senátora Outraty z doby, kdy byl předsedou Českého statistického úřadu\n\nVladimír Budínský 1996, jak žil ministr dopravy,\n\na OKO: Exulanti, 1995, navrátivší se exulanti, žijící v jednom panelovém domě na pražském Barrandově, jaký byl jejich odchod a jejich návrat…\n\nAristokraté, 1994, co dnes dělají představitelé některých významných šlechtických rodů\n\nLichtenštejnové, 1995, exkluzivní rozhovor s knížetem Hansem Adamem II. a historie jeho rodu ve 20. století na pozadí sporu o navrácení majetku na jižní Moravě.\n\nHroby naše, hroby vaše, 1995, o vášních kolem rekonstrukce německých válečných hrobů v západních Čechách.\n\n1998 Lanďák, medailon herce Pavla Landovského\n\n1999 Cenzurované sny – Cesta ke štěstí, příběh patnáctileté politické vězeňkyně v 50. letech v konfrontaci s filmovým příběhem neohrožené traktoristky.\n\nCenzurované sny – Republiku si rozvracet nedáme!, osudy představitelů „třídních nepřátel“ ve skutečnosti a na filmovém plátně stalinistické éry v Československu (mj. poslední natočený rozhovor s Anastázem Opaskem)\n\nCenzurované sny – Film patří lidu, pocity známých českých herců a filmařů z jejich tvorby v komunistickém období.\n\n2000 Milionáři v náhradním ráji, osud amerického manželského páru, který účast na špionáži přinutila strávit více než 30 let v československém socialistickém exilu.\n\n2000 Nezvaní hosté, díl z řady Československo ve zvláštních službách – západní špioni ukrytí v ČSSR před vězněním, splácející tuto službu jako agenti StB.\n\n2000 Český fenomén: Homo chatař, filmová esej o původu a tradicích chataření a o jeho vlivu na českou společnost i filmové umění.\n\n2001 Večer na téma…Umění (žít) v exilu, komponovaný večer s filmem Psí dostihy a původními dokumenty Bernarda Šafaříka o životě v exilu i o souběžné realitě v ČSSR, o návratu a o pocitech Švýcarek, přistěhovavších se do Česka po roce 1989.\n\n2001 Český fenomén: Homo chalupář, esej o chalupářích jako lidech budujících idylický venkov minulých století v podobě, v jaké vlastně nikdy neexistoval.\n\n2002 Český Honza před branami Evropy, zábavná filmová fantazie na téma připravenosti ČR ke vstupu do Evropské unie s Pavlem Landovským v roli bývalého „ špiona z Bruselu“.\n\n2004 Můj zakletý zámek, o vzestupu a pádu jedné české rodiny a co dělat se zámkem na prahu 21. století.\n\n2005 Tak, maminko, budou čtyři!, o prvních a v době natáčení zatím posledních českých čtyřčatech, jejich rodičích, starších sourozencích a patronátních kolektivech.\n\n2006 Český fenomén: Taneční Úsměvný dokument, snažící se zjistit, co přitahuje moderní postpubescenty na tanečních hodinách, které téměř v nezměněné podobě zažily už jejich babičky či prababičky.\n\n2008  My a Matterhorn, Matterhorn a my, Jak se malé Švýcarsko stalo v letech 1968 – 69 pro české uprchlíky velkým přístavem.\n\n2010  Odepsaní ze života (26 min) O tragickém konci literátů Karla Michala a Jiřího Pištory\n\n2015 Můj zakletý zámek Časosběrný dokument, natočený 2002 - 2014, spojující film z roku 2004 s novým materiálem.\n\n2015 Zlomy, vlomy, polomy Švýcarská malířka Bertha Safarik v Čechách\n\n2015 Art Basel, olympiáda umění a komerce \n\n2016 projekt Národní galerie v Praze\n\n2017 Národní galerie v Praze\n\n"}
{"id": "240779", "url": "https://cs.wikipedia.org/wiki?curid=240779", "title": "Vinice (rozcestník)", "text": "Vinice (rozcestník)\n\nNázev nebo součást názvu Vinice může být:\n\n\n\n"}
{"id": "240780", "url": "https://cs.wikipedia.org/wiki?curid=240780", "title": "Naděžda Kniplová", "text": "Naděžda Kniplová\n\nNaděžda Kniplová (18. dubna 1932 Ostrava – 14. ledna 2020) byla česká operní pěvkyně–sopranistka, sólistka Národního divadla v Praze, Státní opery Praha aj.\n\nZáklady hudebního vzdělání získala od svého otce, který byl ředitelem hudební školy v Hranicích a organizátorem hudebního života na severovýchodní Moravě. Absolvovala pražskou státní konzervatoř (u J. Vavrdové) (1947 až 1953) a HAMU (u K. Ungrové a Z. Otavy) (1954 až 1958). Již od roku 1957 působila v Ústí nad Labem, od roku 1959 ve Státním divadle v Brně, kde mj. triumfovala jako Renata v československé premiéře Prokofjevova Ohnivého anděla. V červenci 1964 se stala sólistkou Národního divadla v Praze, kde se uvedla rolí Ortrudy v Lohengrinovi.\n\nCitát: „…Kniplová měla všechny předpoklady být typickou wagnerovskou heroinou, především znělé, temné tóny střední polohy hlasu, průrazné, bezpečné široké výšky a hlasovou vytrvalost…“\n\nKdyž jí Karajan nabídl roli Brünnhildy (Prsten Nibelungův) na salcburském festivalu, spolupráce s ním jí otevřela dveře světových operních domů (Vídeň, Barcelona, San Francisco ad.), především v rolích wagnerovských. Z těchto rolí vytvořila Kniplová všechny tři Brünnhildy (Valkýra, Siegfried, Soumrak bohů), Isoldu (Tristan a Isolda), Kundry (Parsifal), Sentu (Bludný Holanďan) a Ortrudu (Lohengrin). Z postav dalších autorů to byla především Turandot, Tosca, Lady Macbeth (Macbeth), Leonora (Fidelio). Z českého repertoáru ztvárnila Kostelničku (Její pastorkyňa), Emilii Marty (Věc Makropulos), Miladu (Dalibor), Libuši, Šárku, Evu a další. Natočila několik kompletních operních nahrávek. V roce 2011 obdržela Cenu Thálie za celoživotní mistrovství v opeře. Cenu odmítla převzít se zdůvodněním, že si ocenění zasloužila už mnohem dříve.\n\nOd roku 1991 byla profesorkou na pražské AMU. Též spolupracovala s Pěveckou konzervatoří Praha Josefa Rybičky.\n\n\n"}
{"id": "240781", "url": "https://cs.wikipedia.org/wiki?curid=240781", "title": "Zlib", "text": "Zlib\n\nZlib je svobodná a otevřená softwarová knihovna užívaná pro kompresi dat. Zlib byla napsána Jean-loup Gaillyem a Markem Adlerem a je abstrakcí kompresního algoritmu DEFLATE, který je použit např. v kompresním programu gzip. První veřejná verze 0.9 byla vydaná 1. května 1995 a původně byla určena pro použití s obrazovou knihovnou libpng. Knihovna je volný software s otevřeným zdrojovým kódem distribuovaný pod zlib licencí.\n\nDnes je zlib prakticky standard až potud, že zlib a DEFLATE jsou ve standardních dokumentech často zaměňovány. Stovky aplikací pro Unixové operační systémy (jako je například Linux) tuto knihovnu pro kompresi využívají a je využívána i na dalších platformách, jako je například Microsoft Windows a PalmOS. Několik důležitých programů, které ji používají:\n\nZlib je používána i v mnoha malých zařízeních, protože jeho kód je přenositelný, s liberální licencí a má relativně malé požadavky na paměť.\n\n\n"}
{"id": "240783", "url": "https://cs.wikipedia.org/wiki?curid=240783", "title": "Raymond Barre", "text": "Raymond Barre\n\nRaymond Barre (12. dubna 1924 Saint-Denis, Réunion – 25. srpna 2007 Paříž) byl francouzský politik, ministerský předseda v letech 1976 - 1981, evropský komisař pro ekonomiku a finance 1967 - 1973 a starosta Lyonu 1995 - 2001.\n\nBarre se narodil na Réunionu ve francouzské římsko-katolické rodině. Od roku 1946 žil ve Francii. V Paříži vystudoval \"Institut politických studií\" (\"Institut d'Etudes Politiques de Paris\"). V letech 1951 - 1954 vyučoval v Tunisu, poté se stal profesorem Univerzity v Caen (1954 - 1963). V této době mu vyšla kniha \"Politická ekonomie\". Záhy se profiloval v pravém středu politického spektra.\n\nV letech 1959 - 1962 byl ředitelem oddělení na ministerstvu průmyslu a obchodu. V roce 1967 ho prezident Charles de Gaulle vybral do funkce místopředsedy Evropské komise pro ekonomiku a finance. Jako evropský komisař působil v Bruselu do roku 1973. Počátkem roku 1976 byl Barre pověřen řízením ministerstva zahraničního obchodu.\n26. srpna 1976 byl jmenován francouzským prezidentem Valéry Giscard d'Estaingem vedením nové vlády a zároveň ministrem hospodářství a financí. Veřejnosti ho představil jako „nejlepšího ekonoma Francie“. Barre pak byl dosud jediným ministerským předsedou, který vedl dvě po sobě následující vlády. V roce 1981 pustil sice úřad ministra hospodářství, ale vládu vedl až do prezidentských voleb 1981.\n\nPočátky jeho úřadu jsou spojeny rozpory mezi stranou \"Giscardovců\" a neogaullisty (RPR) vedenými J. Chirakem, které rozdělovaly většinu ve francouzském parlamentu. Vítězství francouzské pravice ve volbách roku 1978 bylo proto poněkud překvapivé. Barre zároveň čelil ekonomické krizi. Hájil restriktivní politiku snižování inflace a veřejných výdajů a průmyslové restrukturalizace, omezil především těžební a hutní průmysl. V konfrontaci s odbory nepoužíval diplomatického jazyka a jejich vůdce vyzýval, aby od nadávek přešli k tvrdé práci.\n\nNepopulární politika přinesla Barremu mezi Francouzi málo sympatií, po svém neopatrném výroku k bombovému útoku v pařížské synagóze r. 1980 byl navíc obviněn z antisemitismu.\nPo skončení ve vrcholné funkci byl Barre zvolen poslancem parlamentu v départementu Rhône za Unii pro francouzskou demokracii (UDF). Setrval zde až do roku 2002. V osmdesátých letech soupeřil o vůdcovství ve francouzské pravici s Jacquesem Chirakem. V roce 1986 po všeobecných volbách přenechal Chirakovi sestavení nové vlády a sám neúspěšně kandidoval za UDF na úřad francouzského prezidenta v roce 1988 proti Jacquesi Chirakovi a Françoisi Mitterrandovi. V letech 1995 - 2001 byl starostou Lyonu.\n\nBarre byl zřejmě jediným francouzským politikem, který dosáhl tak vysokého úřadu, aniž by stál v čele některé politické strany. Zemřel 25. srpna 2007 ve věku 83 let v pařížské vojenské nemocnici \"Val-de-Graaace\", kam byl převezen po problémech se srdcem z nemocnice v Monaku 11. dubna 2007. Raymond Barre měl s manželkou Evou, jež byla maďarského původu, dva syny - Oliviera a Nicholase, rád poslouchal Mozartovu hudbu a díval se na westerny.\n\n\n"}
{"id": "240784", "url": "https://cs.wikipedia.org/wiki?curid=240784", "title": "Galleria degli Uffizi", "text": "Galleria degli Uffizi\n\nGalleria degli Uffizi je světoznámá galerie výtvarného umění v italské Florencii, prototyp renesanční galerie. Je umístěna v Paláci Uffizi, dlouhé budově, rozdělené úzkým dvorem, která spojuje hlavní náměstí (Piazza della Signoria) a Starou radnici (Palazzo Vecchio) s nábřežím řeky Arno. Je to nejnavštěvovanější galerie ve Florencii a fronta u vstupu může zabrat i několik hodin.\n\nGalleria degli Uffizi zachycuje průřezově výtvarnou tvorbu od antického Říma po baroko. Mezi slavnými autory, jejichž díla lze v této galerii spatřit, jsou: Giotto, Beato Angelico, Masaccio, Piero della Francesca, Sandro Botticelli, Leonardo da Vinci, Lucas Cranach starší, Albrecht Dürer, Michelangelo Buonarroti, Raffael Santi, Tizian, Paolo Veronese, Peter Paul Rubens, Caravaggio, Rembrandt aj. Hlavní pozornost turistů a návštěvníků poutají Medicejská Venuše, Boticelliho Zrození Venuše nebo Tizianova Venuše Urbinská.\n\nGalerie začíná v nejvyšším patře antickými sochami a renesančními portréty tehdejších současníků. Pro návštěvníka může být uspořádání dosti nepřehledné, protože v horním patře se s antikou míchá gotické umění quattrocenta, renesanční umění italských mistrů, tzv. „německá škola“ a pokračuje do nižších pater barokním uměním.\n\nStavbu paláce započal pro toskánského velkovévodu Cosima I. Medicejského v roce 1560 slavný italský architekt, dvorní malíř Medicejských a životopisec florentských umělců Giorgio Vasari. Měly v něm být umístěny kanceláře florentských úřadů, odtud název \"Uffizi\", t.j. kanceláře. Arkády (italsky \"galleria\") v horních patrech byly později zaskleny a sloužily jako výstavní místnosti vévodových sbírek, takže slovo galeria dostalo význam výstavní místnosti, muzea výtvarných umění. \n\nPo Vasarim pokračoval ve stavbě Alfonso Parigi starší a po něm Bernardo Buontalenti. Palác byl dokončen v roce 1581. Je to stavba ve tvaru písmene U sestávající z kanceláří, z nichž každá byla pro 13 administrativních pracovníků. Vnitřní nádvoří je úzké a dlouhé a na konci se otvírá k řece Arno stěnou v dórském stylu, která člení prostor, aniž jej omezuje. Vasari zvýraznil perspektivu dlouhého prostoru použitím průběžných říms mezi patry a pod střechou. Výklenky mezi sloupy a pilíři byly v 19. století vyplněny sochami slavných umělců.\n\n"}
{"id": "240787", "url": "https://cs.wikipedia.org/wiki?curid=240787", "title": "Iljušin Il-76", "text": "Iljušin Il-76\n\nIljušin Il-76 (kód NATO „Candid“) je sovětský, resp. ruský čtyřmotorový transportní letoun z počátku 70. let 20. století, který byl vyvinutý jako náhrada za turbovrtulové Antonovy An-12. První prototyp stroje vzlétl 25. března 1971 a ještě téhož roku byl předveden na aerosalonu v Paříži. Sovětské letectvo obdrželo první sériové kusy v roce 1974. O dva roky později byla zalétána civilní verze pro Aeroflot, postupně vznikaly různé obměny. Výroba modernizovaného letounu pokračuje i v současnosti, v roce 2012 poprvé vzlétla hluboce modernizovaná verze Il-76MD-90A (Il-476).\n\nZákladní požadavky na nový transportní letoun pro vojenské letectvo SSSR byly jeho velitelstvím navrženy a schváleny 28. června 1966. OKB S. V. Iljušina dostala 27. listopadu 1967 nařízení na vývoj a výrobu armádou koncipovaného stroje, který bude schopen nést užitečné zatížení 40 tun (88 000 lb) na vzdálenost 5 000 km (2700 NMI; 3 100 mil) v době kratší než šest hodin, který je schopen pracovat z krátké a neupravené dráhy a bude schopen vyrovnat se s nejhoršími povětrnostními podmínkami (např. na Sibiři a v arktické oblasti Sovětského svazu). Ve výzbroji měl nahradit upravené dopravní typy Iljušin Il-12D, Iljušin Il-14T i turbovrtulové An-12 a Antonov An-22.\n\nNa podzim 1969 byla maketa Il-76 v měřítku 1:1 předvedena maketní komisi. V prosinci téhož roku byl typový návrh odsouhlasen s následnou realizací stavby prvního prototypu. V roce 1970 byl vedením projektu pověřen Iljušinův zástupce, šéfkonstruktér Genrich Vasilijevič Novožilov. \n\nSlavnostní roll-out se konal v březnu 1971 a ihned poté byla zahájena první etapa pozemních testů. K záletu prvního prototypu (imatrikulace SSSR-86712, výr. č. 01-01) došlo 25. března 1971 se zkušební osádkou velitele E. I. Kuzněcova z továrního letiště Chodynka. Po úspěšném dokončení zkušebního programu byl podroben únavovým testům konstrukce a kompletně rozlámán. \n\nDruhý létající prototyp (SSSR-86711, 01-03) z tovární haly vyroloval v dubnu 1973. Po další návštěvě aerosalonu v Paříži byl v závěru zkoušek při pojíždění poškozen a následně zrušen.\n\nSériová produkce Il-76 byla zahájena v roce 1973 a probíhala ve výrobním závodě č.84 v Taškentu v Uzbekistánu. K úvodnímu vzletu prvního sériového stroje (SSSR-76500, 033401016) došlo 8. května 1973 se zkušební osádkou A. M. Ťurjumina. Po ukončení všech zkoušek byl stroj odstaven na základně v Žukovském a sešrotován.\n\nDruhý sériový letoun (SSSR-76501, 033401019) vzlétl v říjnu 1973 s již instalovanou kabinou střelce s dvojicí kanónů GŠ-23 ráže 23 mm a na zádi umístěným naváděcím radarem pod SOP. V prosinci 1976 byly do provozu uvedeny další dva sériové exempláře (SSSR-76502, 063407206 a SSSR-76503, 063408209), které sloužily ke školení prvních osádek. Pravidelné lety na linkách Aeroflotu byly zahájeny 26. září 1977.\n\nV roce 1990 byly vyvinuty modernizované varianty MF, TF, ale kvůli finančním problémům hlavního odběratele – ruského letectva – nebyly vyrobeny ve velkém. Prototyp delší varianty Il-76MF s větší kapacitou poprvé vzlétl 1. srpna 1995. Produkce byla zastavena kolem roku 1997. Některá obchodní letadla byla, počínaje rokem 2004, modernizována na Il-76TD-90VD, s využitím nových motorů \"PS-90\" pro splnění evropských norem hluku. V roce 2005 ČLR v Rusku objednala 34 nových Il-76MD a 4 tankery Il-78, a v továrně v Taškentu bylo dokončeno 16 neúplných strojů. Produkce Il-76 se nachází v nové továrně v Uljanovsku v Rusku, ve spolupráci s továrnou ve městě Taškent.\n\nPoslední zásadní modernizace, Il-76MD-90A (Il-476), má zvýšit užitnou hodnotu letounu (úspora paliva, větší vzletová hmotnost 210t, zvýšený dolet). Toho je dosaženo mimo jiné díky novým motorům PS-90A, přepracovanému křídlu, moderní avionice atd. První let se uskutečnil 22. září 2012.\n\nIl-76 si zahrál ve Speciálu ze Středního východu pořadu Top Gear s britskou premiérou 26. prosince 2010. Na začátku pořadu s ním moderátoři i s auty přistávají na irácké letiště v otevřeném nákladovém prostoru. Po dobu cca pěti minut jsou tam dobře vidět některé detaily z vnitřku letadla.\n\n\n\n\n\n"}
{"id": "240788", "url": "https://cs.wikipedia.org/wiki?curid=240788", "title": "Mount Hood", "text": "Mount Hood\n\nStratovulkán Hood leží na západním pobřeží USA ve státě Oregon, asi 80 km jihovýchodně od města Portlandu. S výškou 3426 m je zároveň nejvyšší hora Oregonu. Jméno dostala po britském admirálovi Samuelovi Hoodovi, původní obyvatelé Ameriky sopku nazývají Wy'east.\nVrchol sopky tvoří několik andezitových a dacitových dómů a pokrývá ho led. Sopka měla během posledních 15 000 roků čtyři období velkých erupcí. Poslední se odehrála přibližně v letech 1790 až 1800. V 19. století bylo zaznamenáno ještě pár menších erupcí. Díky fumarolické aktivitě a výskytům menších zemětřesení se sopka stále považuje za aktivní, kvůli zalednění je možným zdrojem laharů. S výjimkou erupce sopky Mount St. Helens v roce 1980 je Hood jediné místo, kde došlo v Kaskádovém pohoří k úmrtí následkem sopečné činnosti. V roce 1934 se horolezec zadusil sopečnými plyny při zkoumání jeskyně vytvořené fumarolami v Coalmanově ledovci.\n\nMount Hood náleží do rezervace \"Mount Hood National Forrest\" rozkládající se na ploše 4 900 km². V okolí hory je šest lyžařských středisek, Timberline Lodge je dokonce otevřené celoročně.\n\n\n"}
{"id": "240789", "url": "https://cs.wikipedia.org/wiki?curid=240789", "title": "Knihy džunglí", "text": "Knihy džunglí\n\nKnihy džunglí (1894-1895, \"The Jungle Book\") je dvoudílná kniha dobrodružných povídek a novel, kterou napsal anglický spisovatel Rudyard Kipling, nositel Nobelovy ceny za literaturu za rok 1907. První díl vyšel roku 1894 pod názvem \"Kniha džunglí (The Jungle Book)\" a o rok později následovalo pokračování s titulem \"Druhá kniha džunglí (The Second Jungle Book)\". Ustálená současná nakladatelská praxe je ale taková, že oba díly jsou obvykle vydávány společně v jednom svazku.\n\nJde vlastně o zvířecí epos v próze odehrávající se až na dva příběhy v indické džungli, a to v oblasti Seoni ve svazovém státě Madhjapradéš. První kniha obsahuje sedm, druhá osm povídek, respektive novel. Ty jsou uvedeny krátkou básní a na konci každé z nich jsou uvedeny další básnické texty, doplňující vyprávění. Více než polovina z nich (tři v prvním a pět ve druhém dílu) se týkají malého indického chlapce Mauglího (anglicky Mowgli), kterého unesl z vesnice lidožravý tygr a zachránila jej vlčí smečka. Tyto příběhy jsou někdy vydávány zvlášť s titulem nesoucím jméno svého hlavního hrdiny \"Mauglí\", což prý znamená ve zvířecí řeči Žabáček (jméno dostal chlapec od své adoptivní vlčí matky). V knize totiž zvířata spolu rozmlouvají, lidé však o tom vůbec nevědí a jejich řeč nevnímají. Mauglí se však řeči zvířat naučí a stane se plnohodnotným obyvatelem džungle i příslušníkem vlčí smečky.\n\n\"\"Číl příchod noci zvěstoval, \n\"Mang se už prohání. \n\"Spí stáda v chlévech. Pány jsme, \n\"než přijde svítání. \n\"Slyš kel a spár a dráp a zub, \n\"jako když zvoní kov. \n\"Kdo zákon džungle ctí, těm zní\n\"náš pozdrav: dobrý lov! \"\"\n\n\n\nTématu se dvakrát chopila brněnská skupina Progres 2. Poprvé to bylo písničkové album \"Mauglí\" (1978) na texty básníka Pavla Kopty. Skupina tehdy používala název Barnodaj.\n\nV roce 1981 to byl komponovaný pořad kombinující hudbu a projekci. První část o osudu člověka v džungli je doplněna druhou částí o civilizaci - městě. Album vyšlo pod názvem \"Třetí kniha džunglí\", byla vydána i anglicky zpívaná verze \"The Third Book of Jungle\".\n\n\n"}
{"id": "240790", "url": "https://cs.wikipedia.org/wiki?curid=240790", "title": "Wetterstein", "text": "Wetterstein\n\nWetterstein je masivní vápencové pohoří nacházející se na hranicích Německa (Bavorsko) a Rakouska (Tyrolsko). Pohoří tvoří dva souběžně ležící hřebeny Wetterstein a Mieminger Kette (někdy bývá řazen jako samostatný masiv), převyšující své okolí o více než 2 000 m. Hřeben Mieminger Kette leží již celým svým územím v Rakousku. Pohoří se svými strmými štíty z kompaktního vápence je oblíbené mezi horolezci a vysokohorskými turisty.\n\nOhraničení pohoří na jihu je dáno tokem řeky Inn, na západě tvoří hranici silniční sedlo Fernpass a údolí potoka Loisach, kterým je ohraničeno i ze severu. Na východě dělí od masivu Karwendel potok Drahn Bach.\n\nPohoří se vyjma dvou hlavních celků Wetterstein a Mieminger Kette dělí ještě na několik menších celků – hřebenů, stýkajících se v jednom bodě, vrcholu Zugspitze. Na severu je to malá skupina Riffelwandkamm a nejvyšší patro pohoří, Zugspitze-Platt-Umrahmunggruppe, kde leží nejvyšší vrchol pohoří a zároveň nejvyšší vrchol Německa – Zugspitze (2 962 m). Na tuto vysokou skupinu plynule navazuje hřeben Wetersteinkamm, který končí u města Mittenwald, na hranicích. Hřeben Mieminger Kette se dělí na dva podcelky – západní masiv Grünstein a východní hřeben Hohe Munde. Nejvyšší vrchol masivu je Hochplattig (2 768 m). Poslední skupinou je Arnstock v blízkosti města Scharnitz.\n\nKombinace horských luk a strmých skal se zdá být jedinečnou jako životní prostor pro mnohé druhy zvířat, jako je např. kamzík, svišť, zmije obecná, orel skalní či kuna lesní, kterých zde žije mnoho druhů.\n\nV pohoří si přijdou na své především milovníci horolezectví a zajištěných cest, ale i sváteční turisté využívající četné lanovky. Také zde najdeme několik jezer (např. Seebeseen).\nNěmecká sekce horského spolku Alpenverein spravuje v pohoří Wetterstein celkem 6 chat: Münchner Haus (2 964 m), Meilerhütte (2 366 m), Knorrhütte (2 052 m), Kreuzeckhaus (také známá jako Adolf-Zoeppritz-Haus, 1 652 m), Höllentalangerhütte (1 379 m) a Reintalangerhütte (1 366 m). Mimo tyto se turistům nabízejí také horské chaty patřící turistickým klubům a přátelům přírody (\"Naturfreunde\"): Schachenhaus (1 866 m) a Wiener Neustädter Hütte (2 209 m). Najdeme zde také několik bivaků: Waxensteinhütte (také Aiplehütte). V dolině Oberreintalkar je Oberreintal hütte, dále Schüsselkarbiwak (2 530 m) a Hoellentalgrat hütte. V pohoří Wetterstein je ještě pár soukromých chat: např. Kreuzjochhaus odkud je jedno z nejhezčích panoramat „Bavorských Alp“ v létě a v zimě se jedná o velmi oblíbené místo lyžařů ležící nad střediskem Garmisch-Partenkirchen.\n\nWetterstein je horolezecky významné pohoří. Z jižní strany je důležitá 400metrová stěna Schüsselkarspitze, ze severní strany je mnoho krásných a významných horolezeckých túr v údolí Oberreintal s horolezeckou chatou Oberreintalhütte.. Pro horolezce hledající pohodové lezení s pohodlným přístupem je pak dobrým cílem severní stěna Alpspitze a Bernadeinwand. Mezi zajímavé cíle, i na zimu, patří Jubiläumsgrat, částečně zajištěný hřeben táhnoucí se přes několik vrcholů mezi Alpspitze a Zugspitze. Túry v severní části pohoří jsou popsány v horolezeckém průvodci Wetterstein Nord.\n\nV masivu Wetterstein nalezneme nepřeberné množství zajištěných cest všech obtížností, zde jen výběr těch nejzajímavějších:\n\n\n\n\n"}
{"id": "240796", "url": "https://cs.wikipedia.org/wiki?curid=240796", "title": "Wagner", "text": "Wagner\n\nWagner nebo Wágner je poměrně rozšířené příjmení, v původním německém významu znamená kolář.\n\n\n\n\n"}
{"id": "240797", "url": "https://cs.wikipedia.org/wiki?curid=240797", "title": "Utajärvi", "text": "Utajärvi\n\nUtajärvi je obec ve finské provincii Severní Pohjanmaa. Na rozloze 1 736,23 km² žilo v roce 2003 celkem 3 263 obyvatel. Hustota zalidnění tak činila 2 obyvatele/km². Obec je jednotně finskojazyčná.\n\nObec je známá především díky morénové oblasti Rokua, což je oblíbená letní a sportovní destinace.\n\nAhmas, Alakylä, Ala-Naama, Ala-Niska, Autio, Juorkuna, Järvikylä, Kangaskylä, Kemilä, Kivijärvi, Kormunkylä, Marttisjärvi, Murronkylä, Naamankylä, Niska, Ojakylä, Potku, Sanginkylä, Sipolankylä, Sotka (Sotkankylä), Särkijärvi, Tervolankylä, Utanen, Ylisuvanto, Yli-Utos.\n"}
{"id": "240799", "url": "https://cs.wikipedia.org/wiki?curid=240799", "title": "Piercing", "text": "Piercing\n\nPiercing (odvozeno z anglického slova \"\" neboli „propíchnout“) je propíchnutí určité části těla (kůže) a vložení šperku do vzniklého tunelu. Jeho artefakty se objevují na nálezech starých cca 5000 let, kdy mu býval přisuzován rituální a náboženský význam. Signalizoval však často i sociální postavení nositele. V některých kulturách – například ve starověkém Řecku – však nošení piercingu považovali za věc nevhodnou. Ve dvacátém století byl piercing spojován s hnutím hippies, ale rozmohl se až mezi členy punku. K jeho rozšíření do většinové společnosti přispěly hudební skupiny, které piercing používaly jako jeden ze způsobů vymezení se oproti ostatním kapelám, a sympatizanti těchto hudebních uskupení chtěli vypadat jako jejich idoly.\n\nPiercing lze umisťovat na různé části těla, například na uši, obličej, jazyk, ale také do prsní bradavky, pupíku či genitálií, a to jak u mužů, tak také u žen. Na všechna tato místa se vkládají šperky nejčastěji vyrobené z titanu, a to proto, že tento kov nezpůsobuje nežádoucí reakce organismu. Do jazyka se však vkládají i šperky z bioplastu, neboť plast v porovnání s ozdobami z kovu tolik nepoškozuje zubní sklovinu.\n\nPiercing má historii trvající několik tisíc let (existují nálezy dokládající propichování ušních lalůčků již před 5000 lety) a jeho rozšíření bylo po celém dnešním světě. Býval mu přisuzován rituální a náboženský význam. Ozdobné kroužky, kolíčky či tyčinky ze dřeva, kovu nebo kostí sloužily jako symbol vstupu jedince mezi dospělé nebo byly symbolem sociálního postavení nositele. Byly však i oblasti (například antické Řecko), kde byl piercing naopak považován za znak barbarství a nošení takových ozdob bylo postihováno.\n\nPrvní zmínky o piercingu pocházejí z mladší doby kamenné, což dokazují africké nálezy přívěsků ze želvích krunýřů, zubů divočáků a zvířecích kostí. Dle dochovaných maleb lze usuzovat, že se jimi tehdejší lidé zdobili v uších či v nose. I na nejstarším mumifikovaném těle, jež bylo nalezeno v rakouských Alpách, je patrný piercing uší. A také na posmrtné masce egyptského faraona Tutanchamona je možné pozorovat náušnice v uších. Piercing se objevoval i mezi původními obyvateli Aljašky. Zdejší lidé měli z náboženských důvodů propíchané uši (protože věřili, že ušima do těla vcházejí démoni a kov je měl odpuzovat), dále pro ozdobu nosili kolíky v nose či ženy se zdobily perlami z korálů nebo jantaru v nosní dírce.\n\nV polovině dvacátého století byl piercing spojován s přívrženci hnutí hippies. Výraznější rozvoj ale představoval až punk v sedmdesátých letech 20. století, což byl alternativní styl mládeže, která se chtěla odlišovat od konzervativního stylu života svých rodičů. Sympatizanti punku se proto snažili své okolí šokovat (stylem oblékání, poslouchanou hudbou či množstvím spínacích špendlíků na oblečení a piercingů v uších nebo jiných částech obličeje). Ač byl tedy v Evropě piercing považován za prvek skupin stojících spíše na okraji společnosti (a také homosexuálů a masochistů), pronikal postupně stále více do většinové společnosti. Zasloužil se o to například módní návrhář Jean-Paul Gaultier, který do svých kolekcí zařazoval oblečení s prvky tetovacích motivů a modelky s piercingovými šperky. Piercing využívali i hudebníci, kteří se potřebovali v množství hudebních kapel profilovat a odlišovat od ostatních hudebních uskupení. K tomu jim vedle hudebního stylu pomáhal i vzhled využívající také piercingy. Když se tyto kapely začaly objevovat ve vysílání televizní stanice MTV, chtěli být jejich fanoušci ozdobeni jako jejich idoly. To vedlo k rozšíření piercingu mezi mládeží a následně i do většinové společnosti.\n\nBolestivost aplikace šperku je individuální a záleží tak na každém jedinci. Vlastní vpich je sice prováděn za použití velmi ostré jehly, avšak s ohledem na rychlost, jakou jehla kůží projede, není často tato bolest cítit. Ačkoliv je bolestivost věcí individuální, lze jednotlivé druhy piercingů rozlišit na méně a více bolestivé. Mezi ty, které vyvolávají menší bolest, patří například piercing jazyka, ušního boltce či pupíku. Naproti tomu piercingy nosní přepážky, bradavek či piercingy genitálií jsou obvykle spojeny s větší bolestivostí.\n\nMísto aplikace piercingu je možné také umrtvovat. K tomu se dá využít přípravek buď v podobě krému nebo ve spreji. V případě užití krému dochází k umrtvení pouze u svrchní vrstvy kůže, avšak vlastní vpich proniká do kůže výrazně hlouběji. Je-li užito chladicího roztoku ve spreji (jako používají například fotbalisté zranění během utkání), dochází ke stažení kůže vlivem látek, jež jsou ve spreji obsažené, a může tak dojít ke křivému nebo nesouměrnému vpichu piercingu.\n\nAčkoliv je piercing ve většinové společnosti rozšířen, stále existují oblasti, v nichž nejsou piercingové ozdoby vítány. Jsou to obvykle zaměstnání, v nichž je pracovník často ve styku se zákazníky. Nejpřísnější restrikce jsou v oblasti finančnictví či bankovnictví a také v administrativě.\n\nExistují také věková omezení vymezující stáří, do jehož dosažení není možné piercing provést bez povolení jeho aplikace zákonným zástupcem. V České republice je touto hranicí věk 18 let, ve Spojeném království není možné piercing provést osobě mladší 16 let.\n\nAplikace a nošení piercingu představuje možnost vzniku zdravotních obtíží. V roce 2008 byla zveřejněna studie zpracovaná britskou Agenturou pro ochranu zdraví ve spolupráci s Londýnskou školou hygieny a tropické medicíny, která zkoumala 10 000 lidí starších šestnácti let. Deset procent z nich mělo šperk umístěný v jiné části těla než je ušní boltec (ženy obvykle v pupíku, muži v prsní bradavce), a čtvrtina z tohoto dílu zaznamenala zdravotní komplikace, přičemž každý stý musel být dokonce hospitalizován. Zdravotními obtížemi byly otoky, infekce a krvácení. Nejnebezpečnějším piercingem vyšel z průzkumu piercing jazyka, u kterého se zdravotní obtíže vyskytly téměř v polovině případů. Mezi osobami, jež byly kvůli piercingu hospitalizováni, převládali ti, kteří si nechali šperk do těla vpravit amatérem a nikoliv odborníkem ze specializovaného salónu. Vlivem nedostatečně sterilizovaným nástrojům také hrozí nakažení žloutenkou typu B či C a nebo též virem HIV. Před prováděním piercingu v nehygienických podmínkách varovala v roce 2003 i Evropská unie.\n\nStomatologové nedoporučují piercing do jazyka, neboť šperk při kontaktu se zubem poškozuje zubní sklovinu nebo odhaluje zubní krčky. Je sice možné použít šperk vyrobený z bioplastu, který sklovinu oproti běžně používaným kovovým šperkům tolik nepoškozuje, avšak ani v tomto případě zubaři aplikaci tohoto piercingu nedoporučují.\n\nVětšina piercingových studií k aplikaci piercingu doporučuje šperky z chirurgické oceli, avšak i ony mohou způsobovat zdravotní obtíže. Problémem je nikl, který je i v chirurgické oceli obsažen a neměl by se z ní uvolňovat ve větší míře než 0,5 μg/cm²/týden. To ovšem nebývá splněno. Alergií na nikl trpí 2,4 až 5,5 % populace a výskyt tohoto onemocnění roste se zvyšujícím se počtem piercingů na lidském těle.\n\nAplikace piercingu se navíc nemá provádět v případech, kdy se budoucí nositel šperku necítí zdravotně zcela v kondici či kdy trpí akutní infekční chorobou (například oparem rtu, rýmou, kašlem, chřipkou nebo angínou). Ve chvíli, kdy je imunita snížena, totiž tělo pomaleji a hůře hojí zásahy do něj a zvyšuje se tak nebezpečí vzniku komplikací.\n\nV případě, že by si piercing chtěl nechat aplikovat diabetik, je vhodné umístění ozdoby konzultovat s ošetřujícím lékařem. Sice se piercing s diabetes nevylučuje, ovšem jeho hojení je obtížnější a déletrvající, navíc spojené s vyšším rizikem vzniku infekce. I stres z aplikace piercingu zvyšuje hladinu cukru v krvi a je tak nutné, aby piercer byl při aplikaci piercingu připraven na případné reakce těla budoucího nositele šperku.\n\nPropíchnutí ucha je s ohledem na jednoduchost jeho provedení nejrozšířenějším piercingem. Aplikuje se ženám i mužům, i když u mužů je někdy v západní civilizaci považován za zženštilost. Lze však naleznout mnoho významných mužů, kteří náušnici v uchu nosili (William Shakespeare, Sir Walter Raleigh, Francis Drake či Julius Caesar). Zlaté kroužky v uchu mívali však také námořníci, a to jednak za účelem zlepšení zraku, ale také, aby – pokud by jejich tělo po ztroskotání lodi někde vyplavilo moře – bylo možné z výtěžku za prodání šperku zaplatit křesťanský pohřeb. Na ostrově Borneo je piercing ucha aplikován jako symbol dospělosti jedince. Matka i otec propíchli potomkovi každý jedno ucho na znamení závislosti dítěte na rodičích. V období Římské říše nebo za královny Viktorie v Anglii symbolizoval kroužek v uchu bohatství a luxus nositele.\nTento piercing se řadí mezi ty, jejichž ozdoba je zřetelně viditelná ostatními lidmi a slouží tak k jeho zvýraznění. Poprvé vyskytl na Středním východě v období před asi 4000 lety. Velikost kroužku symbolizovala bohatství dané rodiny. Vyskytoval se také u afrických kočovných kmenů Berberů a Beja či u beduínů v oblasti Středního východu. Z těchto oblastí díky Mughalské říši pronikl během 16. století i do Indie.\nPiercing se umisťuje obvykle na vnější polovinu obočí, neboť je tam více volné kůže. Může se však provést po celé délce obočí s výjimkou míst přibližně nad středem oka, neboť tudy prochází nadočnicový nerv, jehož přerušení by mělo za následek poruchu hybnosti očního víčka. Protože je však obočí dosti ploché a vpich tak není veden příliš hluboko, dochází často k vypadnutí šperku vlivem jeho vyrostení.\n\nAplikace piercingu do jazyka je považována za nejméně bolestivou ze všech piercingů. Prováděli ho nejenom Aztékové a Mayové, ale také kmeny ze severozápadu Ameriky, jako byli například Kwakitulové či Tlingitové. Z propíchnutého jazyka byla odebrána krev a jedinec pak mohl vyvolávat bohy. Navíc propíchnutí jazyka sloužilo k vyvolání stavu nevědomí, aby tak mohl kmenový šaman komunikovat s bohy.\nU piercingů v okolí úst, stejně tak ale i u šperků v ústní dutině, hrozí nebezpečí spolknutí některé z částí šperku v případě, že dojde k jeho rozpadnutí (například vyšroubováním některé z jeho částí). Během hraní si s piercingem může také dojít k poškození zubů či dásní.\n\nTento piercing pochází z Texasu, kde byl praktikován indiánským kmenem Karankawa. Objevoval se však také v Evropě. Za doby vlády Isabely Bavorské byly v módě šaty s otevřeným výstřihem až k pupíku. Ozdobou pak byly růže, které obepínaly bradavky, a na ně se uchycovaly ozdoby (například řetízky) a posléze docházelo přímo k propichování bradavek, mezi nimiž se řetízky provlékaly. Piercing se však nedoporučuje těhotným ženám a dospívajícím dívkám. To proto, že jejich prsa rostou.\nOzdoba pupíku se poměrně špatně hojí a vyžaduje také intenzivní a zdlouhavou péči. O piercing navíc stále dře tričko či jiné prádlo nebo pásek od kalhot, což také hojení se neprospívá. Navíc se tento piercing s ohledem na délku svého hojení řadí mezi ty, jež se nedoporučují aplikovat během letních měsíců. Aby jej však bylo možné vůbec aplikovat, je třeba, aby bylo bříško vystouplé. Se šperkem se totiž musí dobře manipulovat, aby kůže při propnutí těla netáhla, což je nepříjemné.\nPiercingová šněrovačka je ozdoba, která se umisťuje obvykle na záda, avšak lze ji aplikovat i třeba do výstřihu, na boky či na paže. Představuje piercingové kroužky zapíchané do kůže ve dvou souměrných řadách (ovšem lze je místo řad umístit i třeba do kruhu) a mezi kroužky je provlečená stuha, která vytváří dojem šněrovačky. Aplikováno je obvykle 6 až 10 kroužků a bolestivost tohoto piercingu není velká. Sundání šněrovačky a vyndání jejích šperků z těla je nutné provést v den její aplikace nebo nejpozději den následující.\n\nIntimní piercing se objevuje jak u mužů, tak u žen. První zmínky o něm pocházejí ze starověkých spisů a je zmiňován i v Kámásútře. Piercing byl obvykle symbolem vysokého společenského postavení a signalizoval i odvahu a statečnost nositele. Díky přítomnosti piercingu se sice citlivost intimních partií zvyšuje, neboť je na větší ploše drážděno více nervových zakončení, avšak ke zmíněnému zvýšení citlivosti dochází až po jeho zahojení, které ovšem bývá často komplikované. Šperk navíc musí být tak velký, aby i při erekci zbývalo dostatek místa a tkáň tak nebyla šperkem svírána. U žen navíc některé piercingy nelze ani provést, protože na odpovídajících místech není dostatek tkáně nebo by se rána s ohledem na frekvenci pohybů šperku velmi obtížně zahojila.\n\nMikrodermální piercing je šperk o velikosti několika milimetrů vyrobený z titanu, který je možné umístit na téměř libovolné místo na těle. Výjimkami, kam nelze mikrodermální piercing umístit, jsou místa ohybu kůže, dále místa, v jejichž blízkosti jsou miniaturní cévy, a piercing nelze také aplikovat do jazyka. Piercing se hojí 3 až 6 měsíců a jeho výhodou je malá pravděpodobnost jeho vyloučení z těla. Šperk je vyroben ve tvaru písmene „T“, přičemž je při aplikaci jeho oválná placička umístěna pod kůži a z kůže pak ven vyčnívá dřík, na nějž je namontováno zakončení ve tvaru kuličky, placičky nebo jiné ozdoby. Během aplikace piercingu se místo jehly využívá nástroj zvaný puncher, kterým se vykrojí kolečko, do něhož se vloží oválná základna šperku tak, že otvorem vytvořeným puncherem vykukuje jen dřík. Bolestivost aplikace šperku se neliší od běžných piercingů. Oproti standardním piercingům je však vyšší cena za jeho aplikaci.\nDůvodem pro využití falešného piercingu může být nízký věk jeho nositele, netolerance k piercingům ze strany zaměstnavatele či školy nebo i strach z bolesti. Využít jej mohou i ti, kteří se chtějí piercingem ozdobit jen pro výjimečnou příležitost. Rozdělit lze falešné piercingy na ty, k jejichž využití je nutné mít místo jejich aplikace propíchnuté, a na ty, které propíchnutí nevyžadují.\n\nDo první skupiny lze zařadit náhražky tunelů (neboli flashů), kdy se do běžné (malé) dírky v uchu vkládají šperky mající z vnější strany vzhled, jako kdyby byl v uchu naskrz otvor o průměru i více než centimetr. Lze však využít též falešný piercing imitující tzv. roztahováky (roztahovací náušnice). Roztahováky jsou nutné pro rozšíření dírky v uchu z menších rozměrů na větší a falešné piercingy tohoto druhu opět vytvářejí dojem, že je skrz ucho takový silný roztahovák opravdu veden, ve skutečnosti je však v uchu dírka standardních rozměrů.\n\nPokud však konkrétní místo aplikace falešného piercingu propíchnuté není, využívají se imitace piercingu, které na daném místě drží buď magnetickou silou (z obou stran (například ucha) je umístěn šperk s magnetem a jejich vzájemným přitahováním je ozdoba držena na konkrétním místě), dále podtlakem (například náhražka piercingu jazyka) nebo formou klipsu či jsou tyto falešné ozdoby na kůži přímo přilepené. Pevnost takových ozdob ovšem nebývá valná a hrozí tak jejich samovolné uvolnění.\n\nK piercingu se používají šperky v různých tloušťkách a délkách. Vyrobené jsou obvykle z titanu nebo chirurgické oceli, neboť tyto dva kovy nezpůsobují nežádoucí reakce organismu. Pro například piercing jazyka se ovšem využívají i šperky z bioplastu, které nepoškozují zubní sklovinu jako šperky kovové. Šperky jsou ve tvaru kroužku, podkovy, činky, obočovky neboli banánku a labreta. Pro konkrétní piercing nelze jednoznačně stanovit, jaký šperk je správné použít, avšak lze vysledovat, jaký šperk se pro který piercing obvykle používá:\n\nČlověkem s nejvíce piercingy na svém těle je brazilská zdravotní sestra Elaine Davidsonová žijící však ve skotském Edinburghu, která začátkem roku 2009 měla na svém těle 6 005 piercingů, na své svatbě v červnu 2011 již 6 925. Svým prvním piercingem se ozdobila v roce 1997. Mezi muži je rekordmanem 79letý John Lynch ze Spojeného království, který měl v roce 2008 na svém těle 241 piercingů a stejný počet si udržoval i roce 2010.\n\n\n\n\n"}
{"id": "240800", "url": "https://cs.wikipedia.org/wiki?curid=240800", "title": "Iljušin Il-54", "text": "Iljušin Il-54\n\nIljušin Il-54 (kód NATO Blowlamp) byl prototyp sovětského nadzvukového bombardéru z první poloviny padesátých let 20. století. Prototyp letounu vzlétl 3. dubna 1955. Později byl vyroben ještě druhý prototyp s označením Il-54T, který byl nosič torpéd. Vzhledem k tomu, že dostaly přednost jiné typy letounů, jako např. Jak-25, k sériové výrobě \"Il-54\" nedošlo.\n\n\n"}
{"id": "240802", "url": "https://cs.wikipedia.org/wiki?curid=240802", "title": "Pindus Mons", "text": "Pindus Mons\n\nPindus Mons je hora, která se nachází na povrchu Marsu v oblasti Tempe Terra jejíž základna dosahuje velikosti 17 km. Pindus Mons je obklopena horninami vzniklými výlevným vulkanismem, ale samotná hora je staršího stáří.\n\nPojmenována byla v roce 1991.\n\n\n"}
{"id": "240803", "url": "https://cs.wikipedia.org/wiki?curid=240803", "title": "Francouzské letectvo", "text": "Francouzské letectvo\n\nFrancouzské letectvo (: ) je letecká složka francouzských ozbrojených sil. Založeno bylo v roce 1909 pod názvem \"Service Aéronautique\" a roku 1912 se oficiálně stalo autonomní součástí armády. Je tedy nejstarším vojenským letectvem na světě. Samostatnou složkou se stalo v roce 1934. V současnosti je s více než 55 000 příslušníky druhým největším ozbrojeným sborem ve Francii. V červenci 2014 zde bylo ve službě 658 letadel. Francouzské letectvo má v provozu 225 bojových letadel, přičemž většina z nich byla Dassault Mirage 2000 se 129 ks a Dassault Rafale o počtu 96 ks.\n\nZákladní jednotkou Francouzského armádního letectva před první světovou válkou byla letka (\"escadrille\"), odpovídající přibližně rotě a disponující 6-8 stroji. Letky začaly být v průběhu války početně posilovány a posléze sdružovány do vyšších formací nazvaných skupiny (\"groupe\") a „uskupení“ či „seskupení“ (\"groupement\"). Tuto strukturu si letectvo zachovalo i v meziválečném období, kdy bylo „seskupení“ přejmenováno nejprve na letecký pluk (\"régiment d'aviation\") a v roce 1933, se vznikem samostatné \"Armée de l'air\", na eskadru (\"escadre\").\n\nV době počátku druhé světové války se početní stav jednotek lišil podle jejich určení - zatímco \"groupe\" vyzbrojená jednomotorovými stíhacími stroji měla jako tabulkový počet (jenž se mohl mírně lišit v závislosti na konkrétním typu) obvykle stanoveno 26 letounů, u jednotek vícemotorových stíhaček to bylo 20, u bombardovacích a průzkumných skupin 13 kusů a pozorovací skupiny pro spolupráci s armádou měly 11 strojů. Skupina (\"groupe\"), složená ze dvou letek, tak byla základní samostatnou administrativní a často i taktickou jednotkou, a eskadra, tvořená dvěma až třemi skupinami, plnila převážně administrativní roli. S vypuknutím války došlo k obnovení \"groupement\" jako taktického velitelství sdružujícího několik \"groupe\", často od různých eskader, s čímž se eskadra stala výhradně týlovou a doplňovací úrovní velitelské struktury.\nV poválečném období a vstupu Francie do NATO došlo k přeznačení \"groupe\" na \"escadron\" (peruť), která se pak stala základní operační a administrativní jednotkou \"Armée de l'air\". Dvě až tři letky (\"escadrille\") stále zůstávají organizační složkou těchto perutí zachovávající si vlastní identitu a tradice, například Escadrille SPA 3 v rámci Escadron de chasse 1/2 Cigognes, ale nikoliv operační samostatnost.\n\nV době mezi srpnem a zářím 2015 došlo v \"Armée de l'air\" k obnovení stupně \"escadre\" (křídlo), zrušeného v roce 1995. V mezidobí byly jednotlivé perutě podřízeny přímo základnám (\"base aérienne\") jako stupni odpovědnému za pozemní údržbu a zajištění operací.\n\n! style=\"text-align: left; background: #aabccc; width:17%;\"|Letadlo\n! style=\"text-align: left; background: #aabccc; width:10%;\"|Foto\n! style=\"text-align: left; background: #aabccc; width:12%;\"|Země původu\n! style=\"text-align: left; background: #aabccc; width:15%;\"|Typ\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Ve službě\n! style=\"text-align: left; background: #aabccc; width:30%;\"|Poznámky\n!style=\"align: center; background: lavender;\" colspan=\"7\" | Stíhací letadla\n! style=\"align: center; background: lavender;\" colspan=\"7\" | Dopravní letadla\n! style=\"align: center; background: lavender;\" colspan=\"7\" | Letadla speciálního určení\n! style=\"align: center; background: lavender;\" colspan=\"7\" | Cvičná letadla\n! style=\"align: center; background: lavender;\" colspan=\"7\" | Vrtulníky\n! style=\"align: center; background: lavender;\" colspan=\"7\" | Bezpilotní letadla\n\n"}
{"id": "240809", "url": "https://cs.wikipedia.org/wiki?curid=240809", "title": "Aviation Militaire", "text": "Aviation Militaire\n\nAviation Militaire ve francouzštině znamená vojenské letectvo. Pojem sloužil zejména k označení následujících ozbrojených sborů:\n\n"}
{"id": "240810", "url": "https://cs.wikipedia.org/wiki?curid=240810", "title": "Rokua", "text": "Rokua\n\nRokua (někdy též Rokuanvaara) je oblast morén a dun rozkládající se na území obcí Muhos, Utajärvi a Vaala v provincii Severní Pohjanmaa ve Finsku. Rokua byla vytvořena ke konci období würmského glaciálu, kdy byla jemnozrnná půda odplavována z oblasti tající vodou.\n\nV roce 1956 byl za účelem uchránění této jedinečné přírodní památky ustanoven Rokujský národní park.\n\nOblast je oblíbená především mezi chataři a turisty. Mnoho chat je zde k pronájmu. V Rokui se nachází též největší fitness centrum v severním Finsku, které spojuje s hotelem Rokuanhovi úzkorozchodná dráha Rokuan rautatie.\n\n\n"}
{"id": "240811", "url": "https://cs.wikipedia.org/wiki?curid=240811", "title": "Silnice II/148", "text": "Silnice II/148\n\nSilnice II/148 je silnice druhé třídy spojující města Lišov (silnice I/34), Lomnice nad Lužnicí (silnice I/24) a obec Mláka (silnice I/34). Celková délka silnice je 23,629 km.\n\n\n\n"}
{"id": "240813", "url": "https://cs.wikipedia.org/wiki?curid=240813", "title": "Seznam medailistů na mistrovství Evropy v běhu na 100 m", "text": "Seznam medailistů na mistrovství Evropy v běhu na 100 m\n\nBěh na 100 m je součástí mistrovství Evropy od prvního ročníku (1934, resp. 1938 v případě žen). \n\nV kategorii mužů na prvních šampionátech dominovali běžci z zemí západní Evropy. Přelom 60. a 70. let byl ve znamení vítězství sovětského sprintera Valerije Borzova. Od poloviny 80. let nastala éra vítězství běžců černé pleti (výjimkou byl v letech 2010 a 2012 Christophe Lemaitre).\n\nV kategorii žen stály na stupních vítězů v počátečních ročnících mistrovství Evropy zejména sprinterky z Velké Británie, Nizozemska či SSSR. Sedmdesátá a osmdesátá léta byla ve znamení prvenství běžkyň z NDR (mj. trojnásobná mistryně Evropy Marlies Göhrová). V 21. století se vítězky na nejkratší trati střídaly po každém šampionátu (s výjimkou Dafne Schippersové v letech 2014 a 2016.\n\nMuži\n\nŽeny\n- od roku 1938\n"}
{"id": "240814", "url": "https://cs.wikipedia.org/wiki?curid=240814", "title": "Silnice II/114", "text": "Silnice II/114\n\nSilnice II/114 je silnice II. třídy spojující Cerhovice, Hořovice, Hostomice, Dobříš, Nový Knín, Neveklov a Benešov. Celková délka silnice je 66,482 km\n\n\n\"přerušení\"\n\n\n"}
{"id": "240817", "url": "https://cs.wikipedia.org/wiki?curid=240817", "title": "Seznam medailistů na mistrovství Evropy v běhu na 200 m", "text": "Seznam medailistů na mistrovství Evropy v běhu na 200 m\n\nBěh na 200 m je součástí mistrovství Evropy od prvního ročníku (1934, resp. 1938 v případě žen). \n\nV kategorii mužů na prvních šampionátech dominovali běžci z zemí západní Evropy. Od poloviny 80. let nastala éra vítězství běžců převážně černé pleti.\n\nV kategorii žen stály na stupních vítězů v počátečních ročnících mistrovství Evropy zejména sprinterky z Velké Británie, Nizozemska či SSSR. Sedmdesátá a osmdesátá léta byla ve znamení prvenství běžkyň z NDR. V 21. století se vítězky na této trati střídaly po každém šampionátu (s výjimkou Diny Asher-Smithové v letech 2016 a 2018).\n\nMuži\nŽeny – závod žen se poprvé uskutečnil v roce 1938\n"}
{"id": "240818", "url": "https://cs.wikipedia.org/wiki?curid=240818", "title": "Seznam medailistů na mistrovství Evropy v běhu na 400 m", "text": "Seznam medailistů na mistrovství Evropy v běhu na 400 m\n\nBěh na 400 metrů je na programu mistrovství Evropy od roku 1983 v kategorii mužů od roku 1934, ženská čtvrtka měla premiéru v roce 1958. \nMuži\n\nŽeny - Závod žen se poprvé uskutečnil v roce 1958\n"}
{"id": "240819", "url": "https://cs.wikipedia.org/wiki?curid=240819", "title": "Seznam medailistů na mistrovství Evropy v běhu na 800 m", "text": "Seznam medailistů na mistrovství Evropy v běhu na 800 m\n\nBěh na 800 metrů je na programu mistrovství Evropy od roku 1934 v kategorii mužů, půlkařky se poprvé na start postavily v roce o1954. Od sedmdesátých let je výkonnost vítězů na přibližně stejné úrovni.\nMuži\nŽeny - Závod žen se poprvé uskutečnil v roce 1954\n"}
{"id": "240821", "url": "https://cs.wikipedia.org/wiki?curid=240821", "title": "Iljušin Il-46", "text": "Iljušin Il-46\n\nIljušin Il-46 byl prototyp dvoumotorového sovětského strategického bombardéru z padesátých let 20. století. První vzlet se uskutečnil 3. března roku 1952. V této době probíhala státní zakázka na bombardér, kterou však vyhrál konkurenční typ Tupolev Tu-16, takže ze sériové výroby Il-46 sešlo.\n\n\n"}
{"id": "240822", "url": "https://cs.wikipedia.org/wiki?curid=240822", "title": "Seznam medailistů na mistrovství Evropy v běhu na 1 500 m", "text": "Seznam medailistů na mistrovství Evropy v běhu na 1 500 m\n\nToto je kompletní seznam medailistů v běhu na 1 500 m na mistrovství Evropy v atletice mužů od roku 1934 do současnosti.\nMuži\n\nŽeny - Toto je kompletní seznam medailistek v běhu na 1 500 m na mistrovství Evropy v atletice žen od roku 1969 do současnosti.\n"}
{"id": "240824", "url": "https://cs.wikipedia.org/wiki?curid=240824", "title": "Seznam medailistů na mistrovství Evropy v běhu na 5 000 m", "text": "Seznam medailistů na mistrovství Evropy v běhu na 5 000 m\n\nToto je kompletní seznam medailistů v běhu na 5 000 m na mistrovství Evropy v atletice mužů od roku 1934 do současnosti.\nMuži\n\nŽeny - Závod žen se poprvé uskutečnil v roce 1998\n"}
{"id": "240826", "url": "https://cs.wikipedia.org/wiki?curid=240826", "title": "Seznam medailistů na mistrovství Evropy v běhu na 10 000 m", "text": "Seznam medailistů na mistrovství Evropy v běhu na 10 000 m\n\nBěh na 10 000 metrů je na mistrovství Evropy v atletice nejdelší tratí, v níž se soutěží na dráze a nikoli na silnici. Mužský závod se konal na všech dosavadních šampionátech, ženský byl zaveden roku 1986. Historicky nejúspěšnější zemí je Finsko s pěti tituly.\n\nMuži\n\nŽeny - Závod žen se poprvé uskutečnil v roce 1986\nhttp://www.european-athletics.org/competitions/european-athletics-championships/history/\n"}
{"id": "240827", "url": "https://cs.wikipedia.org/wiki?curid=240827", "title": "Seznam medailistů na mistrovství Evropy – maraton", "text": "Seznam medailistů na mistrovství Evropy – maraton\n\nToto je kompletní seznam medailistů v maratonu na mistrovství Evropy v atletice mužů od roku 1934 do současnosti.\nMuži\n\nŽeny – Závod žen se poprvé uskutečnil v roce 1982\n"}
{"id": "240829", "url": "https://cs.wikipedia.org/wiki?curid=240829", "title": "Seznam medailistů na mistrovství Evropy – chůze na 20 km", "text": "Seznam medailistů na mistrovství Evropy – chůze na 20 km\n\nToto je kompletní seznam medailistů v chůzi na 20 km na mistrovství Evropy v atletice mužů od roku 1958 do současnosti.\nMuži \n\nŽeny - Závod žen na 10 km se poprvé uskutečnil v roce 1938\n\nŽeny - Závod žen na 20 km se poprvé uskutečnil v roce 2002\n"}
{"id": "240830", "url": "https://cs.wikipedia.org/wiki?curid=240830", "title": "Seznam medailistů na mistrovství Evropy – chůze na 50 km", "text": "Seznam medailistů na mistrovství Evropy – chůze na 50 km\n\nToto je kompletní seznam medailistů v chůzi na 50 km na mistrovství Evropy v atletice mužů od roku 1934 do současnosti.\nMuži\nŽeny\n"}
{"id": "240831", "url": "https://cs.wikipedia.org/wiki?curid=240831", "title": "Kateřina Kachlíková", "text": "Kateřina Kachlíková\n\nMgr. Kateřina Kachlíková (* 17. prosince 1953) je česká sólová pěvkyně – mezzosopranistka.\n\nNarodila se jako dcera filmového režiséra Antonína Kachlíka (\"Já, truchlivý bůh\", \"Princ Bajaja\", \"Náš dědek Josef\" ad.) a herečky Květoslavy Kachlíkové-Houdlové. Zpěv vystudovala na Pražské konzervatoři u prof. Marty Boháčové (1978). V letech 1980–1982 absolvovala stáž u Jeleny Obrazcovové na Moskevské státní konzervatoři. Poté se věnovala studiu divadelní a filmové vědy na Filozofické fakultě Univerzity Karlovy v Praze (1985). Jako dlouholetá sólistka Divadla Josefa Kajetána Tyla v Plzni hostovala na řadě operních scén u nás i v zahraničí.\n\nTrvale se věnuje koncertní činnosti, převážně písňovým recitálům. Vystupuje na domácích i zahraničních pódiích např. v Rakousku, Španělsku, Švýcarsku, Německu, Velké Británii, Belgii, USA, ad.\n\nJako první v Česku uvedla písně Maxe Broda (1991), které také nahrála na CD (Supraphon 1995) a zazpívala v rámci mezinárodního hudebního festivalu Pražské jaro, kde v různých ročnících vystoupila ještě několikrát ve skladbách Igora Stravinského, Alexandra Zemlinského, Leoše Janáčka a Ivany Loudové. Vedle toho natáčela pro Panton, BMG a ve studiu Českého rozhlasu vytvořila řadu nahrávek s písňovými cykly autorů 20. století (B. Britten, P. Hindemith, A. Honegger, I. Stravinskij, V. Novák, J. B. Foerster, K. Husa, J. Klusák).\n\nPedagogicky působila na pražské konzervatoři (1987–92) a na soukromé Pěvecké konzervatoři v Praze (1992–99), v současnosti vyučuje sólový zpěv na Gymnáziu a hudební škole hl. m. Prahy a ZUŠ Prahy 7.\n\n"}
{"id": "240833", "url": "https://cs.wikipedia.org/wiki?curid=240833", "title": "Seznam medailistů na mistrovství Evropy v běhu na 110 m překážek muži a 100 m překážek ženy", "text": "Seznam medailistů na mistrovství Evropy v běhu na 110 m překážek muži a 100 m překážek ženy\n\nToto je kompletní seznam medailistů v běhu na 110 m překážek na mistrovství Evropy v atletice mužů od roku 1934 do současnosti.\nMuži\n\nŽeny - 80 m překážek - od roku 1938\nŽeny - 100 m překážek - od roku 1969\n"}
{"id": "240836", "url": "https://cs.wikipedia.org/wiki?curid=240836", "title": "Seznam medailistů na mistrovství Evropy v běhu na 400 m překážek", "text": "Seznam medailistů na mistrovství Evropy v běhu na 400 m překážek\n\nToto je kompletní seznam medailistů v běhu na 400 m překážek na mistrovství Evropy v atletice mužů od roku 1934 do současnosti.\nMuži\nŽeny - Závod žen se poprvé uskutečnil v roce 1978\n"}
{"id": "240837", "url": "https://cs.wikipedia.org/wiki?curid=240837", "title": "Blahočet", "text": "Blahočet\n\nBlahočet (\"Araucaria\"), také araukárie, je rod stále zelených jehličnanů z čeledi blahočetovitých.\n\nBlahočet je rostlina pocházející ze „středověku Země“, předchůdce dnešního blahočetu již rostl v geologických období jura a křída, kdy byl rozšířen po severní i jižní polokouli. Se vznikem krytosemenných rostlin a změnou klimatu ustoupil blahočet převážně do tropického pásma a až na výjimky se vyskytuje jen na jižní polokouli.\n\nRoste na východě Austrálie, severu Nového Zélandu, na Nové Kaledonii (nejvíce druhů), na Norfolku, Papui-Nové Guineji, v Indonésii a dále na severní polokouli v Malajsii a na Filipínách. Další skupina blahočetů se vyskytuje na dvou místech Jižní Ameriky, první – druh (\"Araucaria angustifolia\") v deštných pralesích poblíž pobřeží na jihovýchodě Brazílie a severovýchodě Argentiny a druhé – ohrožený druh blahočet chilský (\"Araucaria araucana\") v poměrně suché oblasti And na pomezí Chile a Argentiny.\n\nJsou to nahosemenné, většinou dvoudomé stromy, někdy lze ale nalézt samčí i samičí rozmnožovací orgány na jednom stromě, tato vlastnost se může v průběhu let změnit. Mají statný kmen, dorůstající do výše 30 až 80 m. Větve vyrůstají v pravidelných nebo skoro pravidelných přeslenech. Mladé stromky jsou větvené až k zemi, kdežto staré mají dlouhý, štíhlý kmen a většinou pravidelnou zploštělou korunu. Kožovité listy jsou spirálovitě uspořádané, tvar mají od jehlicovitých až po široké, vejčité. Dokonce někteří jedinci mají listy s rozdílnými tvary.\n\nSamčí šištice jsou terminální nebo úžlabní, tvaru cylindrického nebo vejčitého, opylování se uskutečňuje větrem, pylová zrna však nemají vzduchové vaky. Samičí šištice rostou vzpřímeně na vrcholku stromu, mají tvar elipsoidní až kulovitý, v průměru mívají 7 až 25 cm. Plodové šupiny obsahují po jednom vajíčku. Po dozrání semen, za dva až tři roky, se šišky rozpadnou, některá semena mají postranní křidélka. Semen je v šišce 80 až 200 a jsou jedlá, podobají se piniovým „oříškům“, ale jsou větší.\nNěkteré druhy se cíleně vysazují pro produkci dřeva a pro jedlá semena. Jiné zase pro svůj neobvyklý růst se pěstují v zahradách a parcích. U nás je známý blahočet různolistý (lidově pokojová jedle), který lze jako jediný druh pěstovat v místnosti. V domovině dorůstá až do výše 50 metrů, u nás to nehrozí.\n\nRod blahočet se skládá z 19 druhů, které se podle příbuzností dělí do čtyř sekcí.\n\nPoznámka. Někdy jsou sekce \"Bunya\" a \"Intermedia\" slučovány se sekcí \"Eutacta\".\n\n"}
{"id": "240839", "url": "https://cs.wikipedia.org/wiki?curid=240839", "title": "Seznam medailistů na mistrovství Evropy v běhu na 3 000 m překážek", "text": "Seznam medailistů na mistrovství Evropy v běhu na 3 000 m překážek\n\nToto je kompletní seznam medailistů v běhu na 3 000 m překážek na mistrovství Evropy v atletice mužů od roku 1938 do současnosti.\nMuži\nŽeny - Závod žen se poprvé uskutečnil v roce 2006\n"}
{"id": "240842", "url": "https://cs.wikipedia.org/wiki?curid=240842", "title": "Luděk Mikloško", "text": "Luděk Mikloško\n\nLuděk Mikloško (* 9. prosince 1961 Prostějov) je bývalý český fotbalový brankář, nyní trenér brankářů West Hamu United.\n\nVyučil se provozním zámečníkem. Fotbalovou kariéru začal v Baníku Ostrava (dorostenec 1977–1980), poté na vojně v Chebu a následně se vrátil do Baníku Ostrava, kde působil v letech 1982–1990. V roce 1990 přestoupil do klubu West Ham United, kde chytal až do roku 1998, kdy byl prodán do klubu Queens Park Rangers FC. V reprezentačním dresu nastoupil v letech 1982–1997 ve 42 utkáních, s reprezentací postoupil na mistrovství světa 1990. V současnosti působí jako trenér brankářů ve West Hamu United. Je prvním českým fotbalistou, který se prosadil v Anglii.\n\n"}
{"id": "240843", "url": "https://cs.wikipedia.org/wiki?curid=240843", "title": "Seznam medailistů na mistrovství Evropy – výška", "text": "Seznam medailistů na mistrovství Evropy – výška\n\nToto je kompletní seznam medailistů ve skoku do výšky na mistrovství Evropy v atletice mužů od roku 1934 do současnosti.\n"}
{"id": "240846", "url": "https://cs.wikipedia.org/wiki?curid=240846", "title": "Seznam medailistů na mistrovství Evropy – dálka", "text": "Seznam medailistů na mistrovství Evropy – dálka\n\nToto je kompletní seznam medailistů ve skoku do dálky na mistrovství Evropy v atletice mužů od roku 1934 do současnosti.\nMuži\n\nŽeny Závod žen se poprvé uskutečnil v roce 1938\n"}
{"id": "240847", "url": "https://cs.wikipedia.org/wiki?curid=240847", "title": "Seznam medailistů na mistrovství Evropy – tyč", "text": "Seznam medailistů na mistrovství Evropy – tyč\n\nToto je kompletní seznam medailistů ve skoku o tyči na mistrovství Evropy v atletice mužů od roku 1934 do současnosti.\nMuži\n\nŽeny - Závod žen se poprvé uskutečnil v roce 1998\n"}
{"id": "240848", "url": "https://cs.wikipedia.org/wiki?curid=240848", "title": "Seznam medailistů na mistrovství Evropy – trojskok", "text": "Seznam medailistů na mistrovství Evropy – trojskok\n\nToto je kompletní seznam medailistů v trojskoku na mistrovství Evropy v atletice mužů od roku 1934 do současnosti.\n"}
{"id": "240850", "url": "https://cs.wikipedia.org/wiki?curid=240850", "title": "Seznam medailistů na mistrovství Evropy – koule", "text": "Seznam medailistů na mistrovství Evropy – koule\n\nToto je kompletní seznam medailistů ve vrhu koulí na mistrovství Evropy v atletice mužů od roku 1934 do současnosti.\nMuži\n\nŽeny\n"}
{"id": "240851", "url": "https://cs.wikipedia.org/wiki?curid=240851", "title": "Rokuan rautatie", "text": "Rokuan rautatie\n\nRokuan rautatie (rokujská železnice; známá též jako Lastenmaan rautatie neboli \"železnice země dětí\") je 3,3 km dlouhá úzkorozchodná dráha v oblasti Rokua na území obce Utajärvi ve Finsku. Železnice byla otevřena v červnu 1986. Rozchod jejích kolejnic je 900 mm. Spojuje hotel Rokuanhovi s Rokujským fitness centrem, největším fitcentrem v severním Finsku. Dráha je postavena v morénovém a dunovém terénu a na každém z konců trati se nachází smyčka. Na trati není žádná mezistanice.\n\nVlak sestává z lokomotivy a jediného vagonu. Lokomotiva je dieselová hydraulická DHL-15 vybavená 37,5 kilowattovým motorem. Lokomotiva váží asi 5 tun. Vagon má 24 míst k sezení a dveře jen na jedné straně.\n\nRokua\n\n"}
{"id": "240852", "url": "https://cs.wikipedia.org/wiki?curid=240852", "title": "Seznam medailistů na mistrovství Evropy – disk", "text": "Seznam medailistů na mistrovství Evropy – disk\n\nToto je kompletní seznam medailistů v hodu diskem na mistrovství Evropy v atletice mužů od roku 1934 do současnosti.\nMuži\nŽeny\n"}
{"id": "240853", "url": "https://cs.wikipedia.org/wiki?curid=240853", "title": "Hrabství Artois", "text": "Hrabství Artois\n\nHrabství Artois ( , ) bylo karolinské hrabství (comitatus) v severní Francii. Za časů Starověkého Říma náleželo území Artois k římským provinciím Gallia Belgica a Dolní Germánie a bylo obýváno keltskými kmeny až do doby, kdy je vytlačili Germáni a zbavili zemi římské vlády.\n\nHrabství leží v dnešní severní Francii na hranicích s Belgií. Území zabírá kolem 4 000 km a má přibližně jeden milion obyvatel. Hlavními centry hrabství jsou města \"Arras\" ( ), \"Calais\" (\"Kales\"), \"Boulogne-sur-Mer\" (\"Bonen\"), \"Saint-Omer\" (\"Sint-Omaars\"), Lens a Béthune. Dnešní Artois tvoří součást departementu Pas-de-Calais.\n\nHrabství Artois bylo založeno hrabětem Odalricem z Artois a později bylo kolem roku 898 připojeno k Flanderskému hrabství hrabětem Balduinem II. a poté Arnulfem I. Flanderským. Nové teritoriální knížectví bylo zřízeno rozdělením Flanderského hrabství, když Filip I. Flanderský daroval Artois jako věno své neteři Isabele Henegavské, když se vdávala za francouzského krále Filipa II.\n\nSmlouva z Guînes pocházející z roku 1212 předala město Aire-sur-la-Lys, Saint-Omer a Guînes Filipu II. Zbytek panství byl získán pro francouzskou korunu po porážce Vlámů v bitvě u Bouvines roku 1214 a uzavření smlouvy z Melunu roku 1226. Hrabství se poté stalo lénem Roberta I. z Artois, syna krále Ludvíka VII.\n\nPo smrti hraběte Roberta II. v bitvě o zlaté ostruhy roku 1302 se rozhořel spor o nástupnictví mezi dcerou Roberta II. Mahaut z Artois a jejím synovcem Robertem, který si nárokoval hrabství po svém otci Filipovi (zemřel na následky zranění v bitvě u Furnes roku 1298). Rozsudek sporu byl nakonec vynesen ve prospěch Mahaut z Artois.\n\nPo smrti Mahaut roku 1329 hrabství přešlo na její dceru Johanu a jejího manžela Otu IV. Francouzská královna (vdova po Filipu V.) Johana po své smrti roku 1330 zanechala hrabství své nejstarší dceři Johaně III., manželce Oda IV. Burgundského.\n\nPo smrti Johany III. a Odova vnuka Filipa I. roku 1361 se Artois navrátilo druhé dceři Johany, Markétě Burgundské a po smrti Markéty jejímu synovi, Ludvíku II. Flanderskému. Ludvíkova dcera, Markéta III. Flanderská se roku 1369 provdala za Filipa Smělého.\n\nSe smrtí Ludvíka II. se Artois stalo částí rozsáhlého komplexního panství burgundského. Když se vlády zmocnil král Ludvík XI., tak v Artois dosadil svého majordoma a roku 1482 bylo oficiálně smlouvou z Arrasu hrabství postoupeno králi. Roku 1493 díky smlouvě ze Senlis Artois přešlo na Habsburky. Francii se Artois vrátilo až roku 1659 v rámci Pyrenejské dohody a stalo se titulárním hrabství francouzských \"peerů\". Později nejvýznačnějším z nich byl budoucí král Karel X.\n\n"}
{"id": "240854", "url": "https://cs.wikipedia.org/wiki?curid=240854", "title": "Seznam medailistů na mistrovství Evropy – kladivo", "text": "Seznam medailistů na mistrovství Evropy – kladivo\n\nToto je kompletní seznam medailistů v hodu kladivem na mistrovství Evropy v atletice mužů od roku 1934 do současnosti.\nMuži\n\nŽeny - Závod žen se poprvé uskutečnil v roce 1998\n"}
{"id": "240855", "url": "https://cs.wikipedia.org/wiki?curid=240855", "title": "Seznam medailistů na mistrovství Evropy – oštěp", "text": "Seznam medailistů na mistrovství Evropy – oštěp\n\nToto je kompletní seznam medailistů v hodu oštěpem na mistrovství Evropy v atletice mužů od roku 1934 do současnosti.\nMuži - od roku 1986 nový typ oštěpu\n\nŽeny - nový typ oštěpu od roku 2002\n"}
{"id": "240856", "url": "https://cs.wikipedia.org/wiki?curid=240856", "title": "Seznam medailistů na mistrovství Evropy – desetiboj muži, sedmiboj ženy", "text": "Seznam medailistů na mistrovství Evropy – desetiboj muži, sedmiboj ženy\n\nToto je kompletní seznam medailistů v desetiboji na mistrovství Evropy v atletice mužů od roku 1934 do současnosti.\nMuži\n\nŽeny - Pětiboj - od roku 1950\nŽeny - Sedmiboj od roku 1982\n"}
{"id": "240857", "url": "https://cs.wikipedia.org/wiki?curid=240857", "title": "Seznam medailistů na mistrovství Evropy – štafeta 4 × 100 m", "text": "Seznam medailistů na mistrovství Evropy – štafeta 4 × 100 m\n\nBěh na 4 x 100 m se poprvé na ME v atletice objevil při jeho prvním ročníku v Turíně v roce 1934, kdy se všech disciplín zúčastnili pouze muži. Ženy poprvé startovaly na evropském šampionátu ve Vídni v roce 1938.\n\n"}
{"id": "240858", "url": "https://cs.wikipedia.org/wiki?curid=240858", "title": "Seznam medailistů na mistrovství Evropy – štafeta 4 × 400 m", "text": "Seznam medailistů na mistrovství Evropy – štafeta 4 × 400 m\n\nBěh na 4 × 400 m se poprvé na ME v atletice objevil při jeho prvním ročníku v Turíně v roce 1934, kdy se všech disciplín zúčastnili pouze muži. Ženy poprvé startovaly na evropském šampionátu v Athénách v roce 1969.\n\n"}
{"id": "240861", "url": "https://cs.wikipedia.org/wiki?curid=240861", "title": "Transrapid", "text": "Transrapid\n\nTransrapid je německý železniční systém technologie maglev. Ta je známa již od roku 1934, kdy ji vymyslel Hermann Kemper. Plánování systému Transrapid bylo zahájeno v roce 1969, v roce 1987 byla dokončena testovací trať u Lathenu v německém Emslandu (Dolní Sasko). V roce 1993 dosáhl na této trati Transrapid TR-07 rychlosti 450 km/h. V roce 2002 byla otevřena jediná komerční trať v Šanghaji (Čína) mezi městem (stanice Longyang Road) a letištěm (stanice Pudong). Na této trati dosáhl Transrapid SMT v roce 2003 rychlosti 501 km/h. Nejvyšší rychlost v běžném provozu je zde 431 km/h. Transrapid společně vyrábí firmy Siemens a ThyssenKrupp.\n\nSynchronní bezdotykový lineární motor tohoto systému magnetické levitace je používán pro pohon a brzdění. Funguje jako elektromotor, jehož stator je rozříznutý a natažený pod dráhou. Nosný magnet působí jako rotor. Uvnitř motorových vinutí vytváří střídavý proud magnetické pole, které bezkontaktně pohybuje vozidlem. Rychlost se dá plynule regulovat změnami frekvence trojfázového střídavého proudu. Když se změní směr síly putujícího magnetického pole, stane se motor generátorem, který vozidlo bezdotykově brzdí.\n\nTransrapid po ničem nejezdí, vznáší se. Elektronicky řízené nosné magnety jsou nainstalovány na obou stranách podél celého vozidla. Vodící magnety drží vozidlo zboku na dráze. Elektronika zajišťuje, aby vzdálenost 10 mm od tratě zůstávala stále stejná. Ke vznášení potřebuje Transrapid méně energie než jeho klimatizační zařízení. Systém vznášení je zásoben energií z baterií ve vlaku a je tedy na pohonu zcela nezávislý. Protože u Transrapidu neexistují žádné mechanické ztráty třením, potřebuje jen 5 km dlouhou dráhu, aby zrychlil z klidu na rychlost 300 km/h.\n\nO využití Transrapidu ve veřejné dopravě se poprvé začalo uvažovat v roce 1990, když měla být postavena vysokorychlostní trať Berlín – Hamburg. Transrapid neuspěl, přednost dostaly vlaky ICE.\n\nPrvní velký úspěch zaznamenal Transrapid v roce 2000. Čínská vláda se rozhodla pro výstavbu tratě magnetické rychlodráhy v Šanghaji. Trať byla uvedena do provozu v roce 2004. Vlak urazí 30km vzdálenost mezi centrem města a letištěm během 8 minut a dosáhne maximální rychlosti 431 km/h.\n\nK výstavbě podobné trati se už schylovalo v Mnichově. Trať měla spojovat mnichovské hlavní nádraží s mezinárodním letištěm. Vzdálenost 37 km měl Transrapid projet za 10 minut, ale 27. března 2008 německá vláda projekt pro extrémní cenový nárůst zastavila. Již dříve bavorská vládnoucí strana CSU prezentovala svůj negativní postoj k projektu. Ministr dopravy Wolfgang Tiefensee oznámil ukončení po rozhodujícím střetnutí v Berlíně, kde reprezentace firem, které měly trať budovat, oznámily změnu ceny z 1,85 mld. EUR na sumu přesahující 3 mld. (4,7 mld. USD).\n\nUvažuje se také o výstavbě tratě Transrapidu mezi Bahrajnem a Katarem a mezi íránskými městy Teherán a Mašhad.\n\nJedním z projektů na tratě transrapid je i síť transrapidu v Nizozemsku, který vznikl na počátku tohoto století, a to v roce 2001.\n\nV roce 1990 byla vypracována EU-Studie na případnou výstavbu tratí systému Transrapid ve východní Evropě. Jednalo se o tratě:\n\n\n"}
{"id": "240862", "url": "https://cs.wikipedia.org/wiki?curid=240862", "title": "Yli-Ii", "text": "Yli-Ii\n\nYli-Ii (švédsky \"Överijo\" nebo \"Över-Ijo\") je obec ve Finsku v provincii Severní Pohjanmaa. Na území obce (795,39 km²) žilo v roce 2003 celkem 2 322 obyvatel. Hustota zalidnění byla 3 obyvatele/km². Obec je jednotně finskojazyčná. V Yli-Ii se nachází prehistorické muzeum „Kierikkikeskus“.\n\n"}
{"id": "240863", "url": "https://cs.wikipedia.org/wiki?curid=240863", "title": "Almazora", "text": "Almazora\n\nAlmazora (valencijskou katalánštinou Almassora) je španělské město v provincii Castellón a ve Valencijském společenství. Je součástí comarcy Plana Alta a leží nedaleko pobřeží Costa del Azahar. Nachází se prakticky v souměstí a současně mezi městy Villarreal a Castellón de la Plana. Její příjmy jsou založeny na průmyslové výrobě keramických výrobků a na citrusových plantážích.\n\n"}
{"id": "240869", "url": "https://cs.wikipedia.org/wiki?curid=240869", "title": "Rokua (národní park)", "text": "Rokua (národní park)\n\nRokua (Rokujský národní park, finsky \"Rokuan kansallispuisto\") je národní park v provincii Severní Pohjanmaa ve Finsku. Je známý jako oblast morén a dun a divoce rostoucích borovic. Národní park byl založen roku 1956. Rozkládá se na území velkém 4,3 km². Ročně je navštíven přibližně 20 000 turisty.\n\n\n"}
