{"id": "359783", "url": "https://cs.wikipedia.org/wiki?curid=359783", "title": "Miroslav Štěpán", "text": "Miroslav Štěpán\n\nMiroslav Štěpán (5. srpna 1945 Louny – 23. března 2014 Praha) byl český a československý politik Komunistické strany Československa, vedoucí tajemník Městského výboru KSČ v Praze a poslanec České národní rady a Sněmovny lidu Federálního shromáždění. Během sametové revoluce byl jedním ze symbolů normalizačního režimu. Po roce 1989 byl generálním tajemníkem ultralevicové Strany československých komunistů.\n\nPůvodním povoláním byl zemědělský inženýr. Za normalizace v letech 1974 až 1977 působil jako tajemník Městského výboru Socialistického svazu mládeže v Praze. Od roku 1977 do roku 1986 vykonával funkci předsedy prorežimní organizace s názvem Mezinárodní svaz studentstva. Od roku 1986 pracoval jako tajemník a od dubna 1988 coby vedoucí tajemník Městského výboru KSČ v Praze. Působil též jako náčelník pražských Lidových milicí.\n\nDne 9. dubna 1988 byl kooptován za člena Ústředního výboru Komunistické strany Československa. V období duben–říjen 1988 byl navíc členem sekretariátu ÚV KSČ a od října 1988 do listopadu 1989 členem předsednictva ÚV KSČ.\n\nVe volbách roku 1976 byl zvolen do České národní rady. Zasedal pak v nejvyšším zákonodárném sboru. Ve volbách roku 1981 usedl za KSČ do Sněmovny lidu (volební obvod č. 8 – Praha 6-jihozápad, hlavní město Praha). Mandát získal i ve volbách roku 1986 (obvod Praha 2-Praha 4). Ve Federálním shromáždění setrval do prosince 1989, kdy rezignoval na svůj post v rámci procesu kooptací do Federálního shromáždění po sametové revoluci.\n\nVe funkci vedoucího tajemníka Městského výboru KSČ v Praze se profiloval jako dynamický, reformně orientovaný politik ovlivněný sovětskou perestrojkou, zároveň byl zastáncem ostrého kurzu proti politické opozici. Jsou mu připisována rozhodnutí, která vedla k brutálnímu potlačování občanských demonstrací v roce 1988 až 1989, včetně posledního ze dne 17. listopadu 1989 na Národní třídě v Praze. Pro českou veřejnost se stal symbolem násilnického způsobu vlády KSČ před listopadem 1989. První prohlášení, které hned po svém vzniku 19. listopadu 1989 přijalo Občanské fórum, obsahovalo v jednom z bodů požadavek odchodu zkompromitovaných politiků a výslovně zmiňovalo Miroslava Štěpána.\n\nBěhem sametové revoluce se ještě zpočátku pokoušel o politické manévrování. 23. listopadu 1989 navštívil továrnu ČKD v Praze a před zaměstnanci vystoupil s projevem, v němž mimo jiné prohlásil: „\"v žádné zemi, ani v rozvojové ani socialistické a kapitalistické neexistuje to, aby patnáctiletý děti určovaly, kdy má odejít prezident nebo kdy má přijít a kdo jím má být. A to se bohužel stalo\"“. Posluchači ovšem jeho projev přerušovali skandováním a výkřiky: „\"my nejsme děti\"“. Projev musel být po necelých třech minutách ukončen.\n\nKoncem listopadu 1989 byl v důsledku politických změn donucen složit všechny své stranické funkce. Dne 7. prosince 1989 byl vyloučen z tehdejší KSČ. Dne 22. prosince roku 1989 byl zatčen a posléze obviněn z trestného činu zneužití pravomoci veřejného činitele, kterého se dopustil tím, že v průběhu Palachova týdne nařídil použít proti demonstrantům vodní děla a slzný plyn. Odsouzen byl ke čtyřem letům vězení, tento trest mu byl později snížen na dva a půl roku. V říjnu 1991 byl z vězení podmínečně propuštěn na svobodu.\n\nV roce 1993 se vrátil do české politiky tím, že založil extrémní levicové uskupení \"Lidová unie národní a sociální záchrany\". V roce 1995 se stal generálním tajemníkem ultralevicové extrémistické Strany československých komunistů, která se stále hlásí k ideám marxismu, leninismu a stalinismu. V letech 1996 a 1998 neúspěšně kandidoval do senátu na Bruntálsku.\n\nZemřel ve věku 68 let na rakovinu v pražské Fakultní nemocnici Královské Vinohrady.\n\n\n"}
{"id": "359785", "url": "https://cs.wikipedia.org/wiki?curid=359785", "title": "Římskokatolická farnost Osvětimany", "text": "Římskokatolická farnost Osvětimany\n\nŘímskokatolická farnost Osvětimany je územní společenství římských katolíků v Osvětimanech a okolí, s farním kostelem sv. Havla. Do správy farnosti patří i nedaleké poutní místo Klimentek.\n\nOsvětimany\nVřesovice\nKlimentek\nAdministrátorem excurrendo je od září 2013 farář z Boršic R. D. Mgr. Anton Kasan.\n"}
{"id": "359790", "url": "https://cs.wikipedia.org/wiki?curid=359790", "title": "Vinejš červený", "text": "Vinejš červený\n\nVinejš červený \"Anilius scytale\" je zvláštní had, jediný zástupce čeledi \"Aniliidae\". Jde o jednoho z nejprimitivnějších hadů, zajímavý relikt z dob dávno minulých. Vyskytuje se v Jižní Americe, především v Amazonii a na některých ostrovech Malých Antil. V současnosti jsou známy dva poddruhy: \"Anilius scytale scytale\" a \"Anilius scytale phelpsorum\".\n\nMá pozůstatky pánve tvořené jedinou kostí a rudimenty zadních končetin. Levá plíce je zakrnělá (jako u vyvinutějších druhů hadů), ale kosti lebky jsou stále pevně srostlé. Tělo je pokryto zvláštními šupinami, které spíše než hadí šupiny připomínají šupiny ještěrčí. Břišní štítky jsou již patrné, ale nejsou tak dokonalé jako u modernějších hadů. Jejich oči jsou zakrnělé, ale funkční. Had dorůstá asi 70 centimetrů délky, byly ale chyceny i metrové exempláře. Ocas je krátký, připomínající hlavu, a had ho používá k ochraně před predátory. V nebezpečí schová skutečnou hlavu pod závity těla a ocas vztyčuje do výšky, takže predátor často zaútočí na ocas a hlava je nezraněna. Zbarvení je červené s příčnými pruhy, čímž připomíná korálovce. Z toho důvodu jej domorodci často zabíjejí.\n\nHadi tohoto druhu se většinou vyskytují v podzemí, pod kameny či kmeny a na temných a vlhkých místech. Loví různé obojživelníky a plazy, nepohrdne však ani bezobratlými a rybami. Jde o nočního živočicha, ve tmě taky vystupuje na zemský povrch. Hadi rodí živá mláďata, kterých bývá kolem pěti, někdy však až 8. Samice je několik hodin po narození hlídá.\n\n"}
{"id": "359794", "url": "https://cs.wikipedia.org/wiki?curid=359794", "title": "Divíšek", "text": "Divíšek\n\nČeské příjmení Divíšek nosí více různých osobností:\n\n\n"}
{"id": "359795", "url": "https://cs.wikipedia.org/wiki?curid=359795", "title": "Kerenského ofenzíva", "text": "Kerenského ofenzíva\n\nKerenského ofenzíva byla poslední ruská ofenzíva první světové války.\n\nO ofenzívě rozhodl Alexandr Fjodorovič Kerenskij, který byl ministrem války v Prozatímní vládě, která byla vytvořena po únorové revoluci v Rusku. Pro Rusko to však nebyl dobrý počin, protože disciplína v ruské armádě dosáhla po sesazení cara na dno. V řadách armády vládla poraženecká nálada a šířilo se i revoluční hnutí, které bylo finančně podporováno Německem. Kerenskij však doufal, že se mu po pádu carismu a zřízení demokratického státu v Rusku podaří oslovit vojáky.\n\n1. července 1917 zaútočila ruská vojska na rakousko-uherské a německé síly v Haliči. Dne 2. července se v rámci tohoto tažení uskutečnila bitva u Zborova, ve které bojovali na obou stranách fronty, krom Němců a Maďarů také čeští a slovenští vojáci. Zpočátku dosahovala ofenzíva významných úspěchů, ovšem počáteční úspěch brzy pominul. Ruští vojáci odmítali stále ve větší míře bojovat, takže 16. července dospěla situace tak daleko, že postup byl zastaven. Iniciativy se 18. července chopila rakouská a německá vojska, která podnikla protiútok. Rusové byli nuceni ustupovat a 23. července došlo k dalším útokům, při kterých bylo zajato 7 tisíc Rusů.\n\nFronta se ustálila až začátkem srpna. Další boje probíhaly počátkem září v Pobaltí. Poslední všeobecný útok Centrálních mocností na Rusko proběhl až v únoru 1918, který byl ukončen Brestlitevským mírem v březnu téhož roku.\n\n"}
{"id": "359797", "url": "https://cs.wikipedia.org/wiki?curid=359797", "title": "Nučický potok", "text": "Nučický potok\n\nNučický potok nazývaný též \"Vlkančický potok\" je pravostranný přítok řeky Sázavy ve Středočeském kraji. Délka jeho toku činí 16,3 km. Plocha povodí měří 53,9 km².\n\nPramení severně od Olešky v okrese Praha-východ v nadmořské výšce okolo 385 m. Nejprve teče jihozápadním směrem k Nučicím, u nichž jeho tok posilují z pravé strany potoky \"Prusický\" a \"Konojedský\". Od Nučic směřuje převážně na jih k Vlkančicím, u kterých se obrací opět na jihozápad. Tento směr si ponechává až ke svému ústí do Sázavy, do které se vlévá na jejím 48,6 říčním kilometru v nadmořské výšce 286 m.\n\n\nPrůměrný průtok u ústí činí 0,18 m³/s.\n\nM-denní průtoky u ústí:\n"}
{"id": "359799", "url": "https://cs.wikipedia.org/wiki?curid=359799", "title": "Velké Řecko", "text": "Velké Řecko\n\nVelké Řecko (řec. \"Megalé Hellas\", lat. Magna Graecia) je \nstarořecké označení pro pobřežní řecká města v jižní Itálii. Podle Strabóna k Velkému Řecku patřila i města na Sicílii. Pojmenování byla nadsázka pro lidnatost a bohatství oblasti.\n\nŘecká kolonizace probíhala od poloviny 8. století př. n. l. a podíleli se na ní Iónové, Dórové i Achájové. K významným městům patřily Rhegion, Krotón, Sybaris, Tarás, Megara nebo později založená Neápolis. Na Sicílii pak Syrákúsy nebo Messina.\nMěsta měla živé styky se svými mateřskými městy v Řecku. V období peloponéské války hrála oblast důležitou roli jako hospodářská základna.\n"}
{"id": "359800", "url": "https://cs.wikipedia.org/wiki?curid=359800", "title": "Chaluhovití", "text": "Chaluhovití\n\nChaluhovití (\"Stercorariidae\") jsou jednou ze skupin dlouhokřídlých ptáků, zastoupenou několika druhy jediného rodu chaluha (\"Stercorarius\"). Jsou známy především svým kleptoparazitismem - tedy tím, že napadají jiné vodní ptáky a odebírají jim jejich kořist. Největší druhy jsou spíše predátory. Chaluhy jsou cirkumpolárním rodem, hnízdí především v subarktických a arktických oblastech severní i jižní polokoule. Podle moderních taxonomických výzkumů tvoří chaluhy sesterskou skupinu alek (\"Alcae\").\n\nU všech druhů chaluh, podobně jako u jiných dravých ptáků, jsou samice větší než samci.\n\nTučně jsou zvýrazněny druhy zjištěné v České republice.\n\nChaluhy se tradičně dělí do dvou skupin (podrodů), jimž býval přiznáván status rodu. Do podrodu \"Catharacta\" jsou řazeny chaluhy hnízdící na jižní polokouli společně s chaluhou velkou (\"Stercorarius skua\") – velké, pelagické (mořské) druhy hnízdící na pobřeží a živící se kleptoparaziticky, u nichž je znám pouze hnědý šat. Do vlastního podrodu \"Stercorarius\" jsou pak řazeny zbývající tři menší druhy, hnízdící na severní polokouli převážně ve vnitrozemí v tundře, lovící např. hlodavce. U nich mají dospělí ptáci často bílé břicho a prodloužená střední ocasní pera. Nové studie však naznačily, že chaluha pomořanská (\"S. pomarinus\") je blíže příbuzná chaluhám podrodu \"Catharacta\". Existují různé hypotézy, vysvětlující tuto příbuznost (mimo jiné konvergence, křížení nebo společný původ), z nichž žádnou se dosud nepodařilo jednoznačně doložit. Dokud nebudou plně vyjasněné příbuzenské vztahy mezi jednotlivými druhy, jsou všechny chaluhy řazeny do jediného rodu \"Stercorarius\".\n\nNejnovější výzkumy byly věnovány jižní skupině chaluh (podrod \"Catharacta\"). Podle analýz mitochondriální DNA kolonizoval jeden z předků chaluh před 210 až 150 tisíci let jižní polokouli a rychle se zde rozšířil. Původním druhem byla podle analýz chaluha antarktická (\"Stercorarius maccormicki\"); ze všech jižních druhů je nejsubtilnější a rovněž je výrazně tažná (zaletuje na severní polokouli). Na jižní polokouli se rozšířila po celém pobřeží Antarktidy a dala vznik dvěma různým populacím. Při dalším postupu zalednění Antarktidy kolonizovaly různé populace řadu subantarktických ostrovů a jih Jižní Ameriky. Díky malé celkové početnosti a značné izolaci jednotlivých populací došlo k vývoji několika samostatných taxonů. V průběhu zalednění ptáci z jedné populace zpětně kolonizovaly severní polokouli a daly tak vznik chaluze velké (\"Stercorarius skua\") a chaluze pomořanské (\"S. pomarinus\").\n\n"}
{"id": "359801", "url": "https://cs.wikipedia.org/wiki?curid=359801", "title": "Libanonská občanská válka", "text": "Libanonská občanská válka\n\nLibanonská občanská válka byla občanská válka odehrávající se v letech 1975 až 1990 mezi křesťanským a muslimským obyvatelstvem Libanonu.\n\nPolitická situace v Libanonu byla velice složitým vyvážením sil mezi muslimy a maronitskými křesťany. Problematické uspořádání etnik řešila ústava z roku 1926 z dob, kdy byl Libanon francouzským mandátem. Tato ústava zaručovala, že prezidentem bude maronitský křesťan, předsedou parlamentu ší'itský muslim a premiérem sunnitský muslim. Po vyhlášení nezávislosti (1943) byla situace v Libanonu příznivá a díky hospodářskému růstu bylo označováno jako „Švýcarsko orientu.“ Muslimská populace však tíhla spíše k arabské Sýrii a napětí a nepokoje, které se málem změnily v občanskou válku, byly maronitským prezidentem roku 1958 zažehnány, když požádal o intervenci americká vojska.\n\nV důsledku vzniku Izraele, Šestidenní a Jomkipurské války, byl Libanon nucen přijmout velké množství palestinských Arabů, což způsobilo značné demografické změny. Díky tomu se nakonec původně dominantní maronitští křesťané stali menšinou. Koncem 60. let došlo k ztrátě kontroly nad jižním Libanonem, kam se po Černém září v Jordánsku přesunula Organizace pro osvobození Palestiny (OOP), odkud útočila na Izrael.\n\nOtázka palestinských uprchlíků se stala hlavním svárem mezi maronitským křesťany, sdruženými do Falangistické strany, na straně jedné a muslimy na straně druhé. V roce 1975 vláda ztratila kontrolu nad státem a záminkou k vypuknutí občanské války se nakonec stal útok na autobus plný palestinských Arabů.\n\nO rok později se do války zapojila Sýrie, která do země vyslala na žádost prezidenta několik desítek tisíc vojáků. Přestože pomáhala falangistům, ti se proti ní nakonec obrátili, kvůli jejímu postrannímu úmyslu posílení své pozice na Blízkém východě. Libanon byl nadále velmi rozdělen, přičemž jih země byl ovládán teroristickými skupinami (Amal, OOP, Fatah, atp.) a hlavní město Bejrút bylo rozděleno na muslimskou a křesťanskou část.\n\nV reakci na teroristické útoky palestinských Arabů v Izraeli byly podnikány tvrdé vojenské odvety a roku 1978 byla v reakci na teroristický útok Fatahu v Tel Avivu zahájena operace Lítání. Během ní izraelské vojenské jednotky pronikly do Libanonu a obsadily jeho území až po řeku Lítání. Při této operaci se Izraelským obranným silám (IOS) podařilo úspěšně zatlačit vojenské síly OOP severně za tuto řeku. Libanonské protesty u OSN vedly posléze k vytvoření mírových sil UNIFIL (\"United Nations Interim Force in Lebanon\") a izraelskému stažení z obsazených území.\n\nNa jihu Libanonu byly vytvořeny bezpečnostní zóny, v nichž si Izrael zachoval nepřímou kontrolu i nadále, díky podpoře Jiholibanonské armády. Situace se začala komplikovat roku 1981, kdy došlo k vnitřním soubojům uvnitř Libanonu a zesílení teroristických útoků na Izrael. V červenci téhož roku se podařilo dojednat krátké příměří.\n\nV Izraeli zaznívaly hlasy, že by měla být podniknuta rázná opatření proti teroristickým útokům na severu země. Jako záminka se nakonec našel útok na izraelského velvyslance Šlomo Argova v Londýně, který se stal 3. června 1982.\n\nDruhý den nato zahájily IOS operaci Mír pro Galileu, později známou jako první libanonská válka. Izraelské letectvo zahájilo bombardování velitelství OOP v Bejrútu a obrněné divize postupovaly do vnitrozemí. Namísto původního plánu pouze zatlačit jednotky OOP bylo nakonec uskutečněno vypuzení OOP ze země. Poté co Izraelci dorazili k Bejrútu, došlo na jeho obléhání a soustavné dělostřelecké ostřelování. Tato operace přinesla řadu hlasité kritiky, a to jak mezinárodní, tak izraelské. Díky americkému diplomatovi Philipu Habibovi se podařilo vyjednat odchod OOP ze země, který se uskutečnil 22. srpna 1982 pod mezinárodním dohledem. V zemi byly rovněž rozmístěny mezinárodní síly.\n\nI po ukončení bojů se objevovaly násilnosti, z nichž nejvážnější bylo zavraždění libanonského prezidenta a vůdce křesťanských falangistů Bašíra Džumaila palestinskými muslimy. V reakci na to vnikly jednotky falangistů do zmíněných palestinských uprchlických táborů, kde jako pomstu povraždili uprchlíky.\n\nNa konci roku 1982 vyslal Írán své tajné agenty do Libanonu za účelem vytvoření revolučního islámského hnutí v zemi. Skupina radikálních šíitských muslimů vedených svými náboženskými duchovními se stala základem Hizballáhu, organizace, jejímž cílem bylo vytvořit v Libanonu zmítaném občanskou válkou teokratickou vládu na íránský způsob a následně vytvořit podobnou vládu v celém arabském světě. V průběhu let se Hizballáh stal součástí libanonského politického procesu, ale též organizací, která se pro dosáhnutí svých cílů neštítí ani teroru.\n\nV druhé polovině 80. let docházelo nadále k eskalaci konfliktů, za kterými stál Hizballáh. Docházelo k bombovým útokům a sebevražedným atentátům. Období 80. let se rovněž označuje jako období chaosu, kdy v zemi působilo na 40 teroristických organizací, měla dvě vlády a žádného prezidenta. Za ukončení občanské války se pokládá tzv. Taífská dohoda, která byla z popudu Ligy arabských států uzavřena 22. října 1989 v Saúdské Arábii.\n"}
{"id": "359803", "url": "https://cs.wikipedia.org/wiki?curid=359803", "title": "Viadukt Mirna", "text": "Viadukt Mirna\n\nViadukt Mirna je most v Chorvatsku.\n\nMost je součástí budované dálnice A9, tím pádem je tedy také součástí Istrijského ypsilonu. Leží mezi městy Umag a Rovinj, poblíž města Novigrad, v severní části Istrijského poloostrova.\nMost z předpjatého betonu je podpírán 21 pilíři o průměrné výšce 30 m. Délka mostu je 1354 m, šířka 10,1 m. Po mostě vedou dva jízdní pruhy, každý pro jeden směr.\n\nPrvní polovina mostu byla vybudována v letech 2003 až 2005. Zadavatelem stavby bylo chorvatské \"Ministerstvo moře, turistiky, dopravy a rozvoje\". Vybudován byl podle projektu společnosti \"Laboratoire Central des Ponts et Chaussées\".\n\nV budoucnu se v souvislosti s dostavbou dálnice na plný profil počítá s dobudováním druhé poloviny mostu.\n\nPřed vybudováním plného profilu dálnice se za použití mostu platilo mýtné (pro osobní automobily ve výši 14 HRK). V současné době je most součástí placené části Istrijského ypsilonu a zvláštní mýtné se při jeho průjezdu již neplatí.\n"}
{"id": "359804", "url": "https://cs.wikipedia.org/wiki?curid=359804", "title": "Husička vdovka", "text": "Husička vdovka\n\nHusička vdovka (\"Dendrocygna viduata\"), známá také pod názvem husička vdova, je malý, hojně rozšířený vodní pták z velmi početné čeledi kachnovitých.\nDorůstá 38 - 48 cm, váží 0,5 - 0,8 kg a v rozpětí křídel může mít až 88 cm. Jedná se o zavalitou husičku s velmi krátkým ocasem, dlouhým krkem a vzhledem k velikosti těla poměrně dlouhými končetinami, kterou můžeme od dalších blízce příbuzných druhů snadno rozlišit díky charakteristickému a velmi pestrému zbarvení.\n\nMá světle hnědý až černý hřbet, křídla a ocas, tmavé břicho, černobíle pruhované boky, šedomodré končetiny, kaštanově hnědou hruď a krk s červenavým nádechem a černou hlavu se světle zbarveným obličejem a tmavým zobákem se světlým pruhem. Obě pohlaví jsou zbarvena stejně, mladí ptáci mají mnohem méně výrazněji zbarvenou hlavu.\n\nHusička vdovka k životu preferuje větší jezera a rybníky s hustou rostlinnou vegetací na rozsáhlém území subsaharské Afriky, Madagaskaru a Jižní Ameriky. Díky svému výraznému vzhledu je velmi častá v zoologických zahradách a parcích po celém světě (v České republice je k vidění např. v Zoologické zahradě Zlín, Dvůr Králové nebo Ostrava). Na slovensku je chována v Zoo Bratislava, Zoo Bojnice a Zoo Košice. V roce 2004 její populace činila neuvěřitelných 1 400 000 – 2 600 000 jedinců žijících na ploše velké přibližně 10 000 000 km.\n\nHusička vdovka je vysoce společenský druh, na nocovištích a v oblastech s hojným výskytem potravy se může pravidelně sejít až několik tisíc jedinců. Velmi často se ozývá nápadnými, hvízdavými zvuky. Je všežravá a za svou potravou se velmi často potápí. Požírá především vodní hmyz, měkkýše, semena a zelené části rostlin.\n\nHnízdí na zemi nebo na stromech a klade obvykle 8 - 12 vajec. V období hnízdění je husička vdovka značně agresivní a své hnízdo si brání i proti jiným zástupcům vlastního druhu. Inkubace vajec trvá zhruba 29 dní a na jejich sezení se podílejí oba rodiče.\n\n"}
{"id": "359807", "url": "https://cs.wikipedia.org/wiki?curid=359807", "title": "Norma CIPW", "text": "Norma CIPW\n\nNorma CIPW či CIPW klasifikace je klasifikace magmatických hornin, která je založena na chemickém složení získávaném matematickým přepočtem relativního zastoupení normativních (vybraných) minerálů.\n\nNorma CIPW má své pojmenování po čtveřici geologů, kteří jí jako první sestavili a používali. Byli to Cross, Iddings, Pirsson a Washington.\n"}
{"id": "359811", "url": "https://cs.wikipedia.org/wiki?curid=359811", "title": "Swindon Town FC", "text": "Swindon Town FC\n\nSwindon Town FC (celým názvem: Swindon Town Football Club) je anglický fotbalový klub, který sídlí ve městě Swindon v nemetropolitním hrabství Wiltshire. Založen byl v roce 1879 pod názvem Swindon AFC. Od sezóny 2017/18 působí v EFL League Two (4. nejvyšší soutěž). Klubové barvy jsou červená a bílá.\n\nOd svého založení klub pamatuje několik úspěšných období, asi nejúspěšnější se událo mezi lety 1968 a 1970. V roce 1969 postoupil do druhé divize a získal ligový pohár, když ve finále porazil Arsenal. To by znamenalo i kvalifikaci do Poháru vítězů pohárů, ovšem kdyby v něm bylo dovoleno účastnit se mužstvům ze třetích nejvyšších soutěží. V letech 1969 a 1970 se Swindon účastnil Anglo-italského poháru a oba ročníky ovládl. V prvním případě si ve finále poradil s AS Řím debaklem 4:0 a napodruhé bylo finále s Neapolí předčasně přerušeno za stavu 3:0 pro Swindon kvůli nepokojům neapolských fanoušků. V sestavě Swindonu v té době naplno zářila hvězda levého křídla Dona Rodgerse (v sezóně 2007/08 po něm byla pojmenována jižní tribuna).\n\nV roce 1993 Swindon dokázal postoupit do Premier League díky vítězství v play off druhé nejvyšší soutěže. Tehdy si poprvé a zatím naposledy zahrál nejvyšší soutěž. Skončil na posledním místě s 30 body (předposlední měl 40) a 100 inkasovanými góly, což byl jednoznačně nejvyšší počet v lize.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "359816", "url": "https://cs.wikipedia.org/wiki?curid=359816", "title": "Charles Taylor", "text": "Charles Taylor\n\nCharles Taylor může být:\n\n"}
{"id": "359818", "url": "https://cs.wikipedia.org/wiki?curid=359818", "title": "Tau (písmeno)", "text": "Tau (písmeno)\n\nTau (majuskulní podoba Τ, minuskulní podoba τ; řecký název \"ταῦ\") je devatenácté písmeno řecké abecedy. V systému řeckých číslic má (v podobě \"τʹ\") hodnotu 300. \n\nMalé písmeno 'τ' se používá jako symbol pro:\n\n\nV Unicode je podporováno \n\nV HTML je možné zapsat tyto znaky pomocí jejich Unicode čísla: &#932; respektive &#964;.\nMajuskulní podobu je také možné zapsat pomocí HTML entity &Tau;, minuskulní podobu pomocí &tau;.\n\nV prostředí LaTeXu je možné použít příkaz \\tau pro minuskulní variantu, pro majuskulní podobu se používá písmeno 'T' z latinky.\n"}
{"id": "359820", "url": "https://cs.wikipedia.org/wiki?curid=359820", "title": "Dračí lodě", "text": "Dračí lodě\n\nDračí lodě je sportovní disciplína jezdců na dračích lodích, které se vyznačují typickými dračími hlavami na špici lodě a jejich celkovým zbarvením. Novodobá zmínka o sportu se datuje k roku 1976, kdy se uskutečnil první festival dračích lodí v Hong-Kongu, odtud se sport rozšířil do celého světa.\n\nK roku 2007 se této disciplíně aktivně věnovalo přes 50 miliónů sportovců z více než 50 zemí světa. Od roku 1995 Mezinárodní federace dračích lodí \"International Dragon Boat Federation\" (IDBF) pořádá oficiální Mistrovství světa i Mistrovství Evropy. Na letních olympijských hrách 2008 v Pekingu se připravovalo zařazení dračích lodí do programu olympijských her.\n\nTento sport je jedním z nejtýmovějších sportů na světě, jestliže zvážíme, že na lodi se nachází 22 aktivních členů posádky, na rozdíl třeba od fotbalu, kde je jich o polovinu méně. Loď s plnou posádkou může dosahovat i přes dvě tuny, to je jako velký off-road. Tento sport využívají mnohé firmy při teambuildingu.\n\nZávodí se v drahách na vzdálenosti 200, 500, 1 000, 2000 a 5 000m. Kategorie se dělí dle věku a pohlaví (jezdí se i mix).\n\nPřed několika lety vyhráli Češi mistrovství světa - a to jak v mužské, tak i ženské kategorii.\n\n\n"}
{"id": "359821", "url": "https://cs.wikipedia.org/wiki?curid=359821", "title": "Charles Taylor (filosof)", "text": "Charles Taylor (filosof)\n\nCharles Margrave Taylor (5. listopadu 1931, Montreal) je kanadský sociolog, politický vědec a filosof a římský katolík. Zabývá se hlavně politickou filosofií, etikou a dějinami filosofie, několikrát také sám kandidoval v parlamentních volbách. Většinou bývá pokládán za komunitaristu.\n\nStudoval na \"McGill university\" v Montrealu a v letech 1953–1961 v Oxfordu, kde se pak stal také učitelem a profesorem. Souběžně byl také profesorem politických věd a filosofie na \"McGill university\" až do svého penzionování. Působí jako profesor práva a filosofie na \"Northwestern university\" v Evanstonu u Chicaga. V 60. letech 20. století třikrát neúspěšně kandidoval do kanadského parlamentu za sociální demokracii (\"New democratic party\"). V Kanadě byl několikrát vyznamenán a v roce 2007 obdržel Templetonovu cenu za příspěvek k humanitním vědám.\n\nDůkladně se zabýval Hegelem a dále byl ovlivněn také Heidegger, Merleau-Pontym a Wittgensteinem. Ve svém nejznámějším díle „Zdroje já“ (\"Sources of the Self\", 1989) polemizuje s představou izolovaného lidského individua a naopak vyzvedá význam druhých při formování lidské osoby. Odmítá také názor, že je člověk jakoby ostře oddělen od okolního světa a proti tomu ukazuje, jak je člověk vždy již do svého světa zasazen, především svou tělesností. V etické oblasti se snaží uplatnit myšlenku autentičnosti a nepodmíněného respektování jinakosti druhého. Odtud také pramení jeho zájem o pluralismus a multikulturalismus.\n\n\n\n"}
{"id": "359822", "url": "https://cs.wikipedia.org/wiki?curid=359822", "title": "Genii", "text": "Genii\n\nGeniiové jsou fiktivní lidská civilizace z televizního seriálu \"\", žijící na planetě Genii v galaxii Pegasus. Ačkoliv se vydávají za primitivní zemědělskou kulturu, jsou technologicky mnohem vyvinutější a vojensky založení.\n\nGeniiové byli kdysi velkou konfederací planet, ale před tisíci lety byli napadeni Wraithy a byli nuceni zcela změnit svou společnost. Nyní žijí ve velkých podzemních městských bunkrech, a na povrchu se maskují za primitivní zemědělce. Tyto bunkry dokáží zastínit známky technologie a energie, takže o nich nemají Wraithové žádné tušení. Geniijská technologie není tak vyspělá jako ta pozemská, ale podle Teyly jsou Geniiové nejlepší nadějí pro galaxii Pegasus. Geniiové jsou sami schopni vyvinout jaderné zbraně, které chtějí použít proti Wraithům. Jejich společnost je však velmi rozpolcená, a mezi některými geniijskými skupinami panuje názor, že tyto zbraně mohou být později použity i pro získání zašlé slávy Genii.\n\nGeniiové jsou vojenskou společností. Mají spojenecké vztahy s některými dalšími planetami, jako je Dagan nebo Manaria. Na mnoha dalších světech mají své špióny, kteří pravidelně informují mateřskou planetu. Geniiové také postavili své základny nebo tajné sklady zbraní na mnoha neobydlených planetách, které by se mohli stát útočišti v době neočekávaných událostí.\n\nCowen (ztvárnil ho herec Colm Meaney) byl vůdcem Genii během prvních dvou sérii \"\". V epizodě \"\"\"\" doprovázel Sheppardův tým na planetu, kde se nacházela wraithská mateřská loď. Získali zde zařízení, které monitorovalo wraitské lodě v galaxii Pegasus. Na konci této mise Cowen Shepparda zradil, a chtěl získat zařízení jen pro sebe. Sheppard byl na toto však připravený, a pomocí svou maskovaných jumperů se mu a jeho týmu podařilo geniijské vojáky odzbrojit, a získat wraithské zařízení. To bral Cowen jako velkou zradu a křivdu, proto ihned poté, co zjistil, že Atlantis je v epizodě \"\"\"\" evakuována na planetu Manaria, využil spojenectví s touto planetou, a získal zde kód pro vstup na Atlantis. Geniijské jednotky poté zabraly celé město, a zabili několik pozemských vojáků.\nPozději, v epizodě \"\"\"\" unese Cowen tým majora Lornea. Chce získat technologii ATA genu, pomocí kterého by on a jeho vojáci byli schopni ovládat antické technologie. S pomocí Ladona Radima naplánují past, a zajmou i Sheppadův tým. Cowen ovšem netušil, že v tomhle plánu je začleněn ještě další plán. Radim využil této operace aby zabil Cowena a získal tak vládu nad Genii. To se mu podaří, Atlanťané jsou propuštěni, a Radim se stává novým vůdcem Genii.\n\nAcastus Kolya (ztvárnil ho herec Robert Davi) byl geniijský vojenský velitel, který se stal největším geniijským nepřítelem pro expedici Atlantis. Poprvé v epizodě \"\"\"\" vedl geniijský tým, který napadl a obsadil Atlantis. Sheppardovy se podařilo zneškodnit množství jeho vojáků, což umocnilo Kolyovu zlost. \n\nPozději, v epizodě \"\"\"\" vedl malý tým, který měl na planetě Dagan získat ZPM, které zde hledal Sheppardův tým. Znovu se mu podařilo Shepparda zajmout. S Kolyi se stává pověstná osina. Pomocí Sheppardova důvtipu je Kolya opět zneškodněn. Sheppard tentokrát už nemá daleko k tomu ho zabít, ale opět ho nechává jít.\n\nV epizodě \"\"\"\" se Kolya vrací zpět. Je velmi naštvaný na Ladona Radima, který zabil Cowena a získal tak vládu nad Genii. To byl původně Kolyův plán, a teď se musel stáhnout do podsvětí. Opět se mu podaří zajmout Shepparda a vydírá Atlantis, že pokud mu nevydají Radima, Wraith kterého drží, Shepparda zabije. Sheppardovy se podaří uzavřít dočasné spojenectví s tímto Wraithem, a uniknou. Kolya uniká bránou, ale Sheppard mu vysílačkou slíbí, že jestli se někdy ještě setkají, tak ho určitě zabije.\n\nV epizodě \"\"\"\" Kolya hledá Sheppardův tým na planetě, kde nyní žije Lucius Lavin. Zajme jeho tým, a vyhrožuje jejich zabitím. V přímém střetu s Sheppardem je poté již opravdu zabit.\n\nLadon Radim (ztvárnil ho herec Ryan Robbins) se poprvé objevil v epizodách \"\"\"\" a \"\"\"\", kdy byl členem Kolyova týmu, který napadl a obsadil Atlantis.\n\nPozději v epizodě \"\"\"\" kontaktoval Atlantis, a tvrdil, že chystá puč a převzetí moci na Genii. To se mu nakonec podařilo, a stal se novým vůdcem Geniiů.\n\nKdyž je v epizodě \"\"\"\" zajat Sheppard, Radim přichází na Atlantis, aby nabídl svou pomoc. Nakonec se však zjišťuje, že on je právě ten, kterého Kolya požaduje výměnou za Shepparda. Dr. Weirová však Radima nevydá, a ten se vrací zpět na Genii, kde získá informace o tom, kde je Sheppard držen.\n\nV epizodě \"\"\"\" přemlouvá Teylu Emmagan a Ronona Dexe, aby se přidali k Geniiům poté, co pozemšťané opouští Atlantis kvůli Antikům z lodě Tria.\n\nSora (ztvárněná herečkou Erin Chambers) je geniijským vojákem a dcerou Tyruse. Teyla Emmagan jí znala už jako malé dítě. Poprvé se Sora objevuje v epizodě \"\"\"\", kde se spolu se svým otcem stává prvními Genii, se kterými se pozemšťané setkávají. Soře není povoleno účastnit se mise s pozemšťany na planetu Wraithů. Při této misi zahyne Tyrus, její otec. Sora z toho obviňuje Teylu Emmagan.\n\nPozději se se Sorou setkáváme v epizodách \"\"\"\" a \"\"\"\", kde je členem týmu Geniiů, kteří napadnou a obsadí město Atlantis. Pátrá zde hlavně po Teyle, aby se jí pomstila. Poté, co získají pozemšťané zpět kontrolu nad městem, stává se ze Sory zajatec. \n\nPůvodně bylo plánováno, že bude Sora předána zpět na Genii během epizody \"\"\"\", jako součást dohody, kdy dr. Weirová získala od Geniiů dvě atomové bomby. Tato scéna však byla nakonec vystřižena kvůli časovému omezení epizody.\n\n\n"}
{"id": "359823", "url": "https://cs.wikipedia.org/wiki?curid=359823", "title": "Reportéři bez hranic", "text": "Reportéři bez hranic\n\nReportéři bez hranic (francouzsky: \"Reporters sans frontières\", anglicky: \"Reporters Without Borders\", německy: \"Reporter ohne Grenzen\") je v Paříži založená nevládní organizace obhajující svobodu tisku a médií. Zastává se novinářů a pracovníků v médiích, kteří jsou sužováni cenzurou a perzekucí. Byla založena roku 1985 Robertem Ménardem, Rony Braumanem a Jean-Claude Gillerbaudem.\n\nZa své aktivity získala organizace v roce 2005 Sacharovovu cenu za svobodu myšlení.\n\nV žebříčku roku 2016 v Indexu světové svobody tisku se Česko propadlo ze 13. pozice na 21.\n\n\n"}
{"id": "359824", "url": "https://cs.wikipedia.org/wiki?curid=359824", "title": "Bok", "text": "Bok\n\nBok může být:\n\n\n\n\n\n"}
{"id": "359826", "url": "https://cs.wikipedia.org/wiki?curid=359826", "title": "Bleskový šach", "text": "Bleskový šach\n\nBleskový šach též bleskovka nebo blicka je šachová partie, ve které má dle pravidel FIDE hráč na rozmyšlenou nanejvýš 10 minut (pokud se přidává čas, tak se jedná o součet počátečního času a 60 přídavků). Obvykle se ale tím rozumí partie, která se hraje tempem, ve které má každý z hráčů 5 minut na partii. Ve volných partiích je hra v bleskovém šachu mezi šachisty oblíbená, často se také hraje online na Internetu, přičemž hráči hrávají i s tempem menším než 5 minut na partii. Vzhledem k nedostatku času může být blesková hra plná taktických a strategických chyb nebo nepřesností, divácky je ale atraktivní.\n\nHraje se podle standardních šachových pravidel. Navíc hráč okamžitě dostává minutu navíc, pokud jeho soupeř provede nemožný tah (přehlédne šach, zruší absolutní vazbu, táhne některou figurkou v rozporu s pravidly) a soupeř tuto chybu reklamuje. Druhý nemožný tah prohrává partii.\n\nMistry světa v bleskovém šachu zachycuje následující tabulka:\nKaždoročně se koná Mistrovství České republiky v bleskovém šachu. Naším nejlepším hráčem v blesk šachu je David Navara, který vyhrál jak MČR, tak v roce 2015 i ME. (Česko má tedy nejlepšího blesk šachistu Evropy.) Jeho bleskové (blitz) Elo se pohybuje kolem 2800 a patří mezi 20 nejlepších blitz šachistů světa.\n\nMenší část šachistů bleskový šach odmítá s tím, že vede k povrchnosti, mezi ně patřil Michail Botvinnik. Jiní naopak míní, že bleskové partie rozšiřují kombinační schopnosti. Velmi dobrými výsledky v bleskovém šachu vynikali mistři světa Michail Tal a Bobby Fischer.\n\nRapid šach\n"}
{"id": "359832", "url": "https://cs.wikipedia.org/wiki?curid=359832", "title": "Rapid šach", "text": "Rapid šach\n\nJako rapid šach (zkráceně rapid) či zrychlený šach se označují takové šachové partie, ve kterých je čas přidělený jednomu hráči na partii více než 10 minut a méně než 60 minut. To je méně než ve vážné partii a více, než v partii bleskové.\nVětšinou se hrává tempem 20 až 30 minut na partii. Hraje-li se například tempem 30 minut na partii, značí se takové tempo 2x30 minut - každý z hráčů má tedy na hodinách při zahájení partie 30 minut. V mládežnických kláních turnaje v rapid šachu převažují, časté jsou turnaje družstev.\n\nŠachová partie v rapidu se hraje podle standardních šachových pravidel hry, turnajová pravidla se poněkud liší. \nHra končí buď výhrou nebo remízou, přičemž v případě vyčerpání času některého z hráčů na šachových hodinách, ten kdo překročil čas prohrává. Na rozdíl od vážné partie hráči nemusí partii zapisovat. Výsledek partií v rapid šachu se nezapočítává do Elo ratingu vážných partií, ale má Elo rating vlastní.\n\nMistry světa v rapid šachu zachycuje následující tabulka:\nOtevřené mistrovství Česka v rapid šachu se hrává při šachovém festivalu Czech Open v Pardubicích. Hrává se tempem 2×30 minut.\n\nAčkoli kvalita partií v rapidu není na stejné úrovni jako u vážné partie, pro diváky je rapid šach atraktivnější podívanou. Mezi nejznámější turnaje v rapidu patří Amber Tournament, kterého se každoročně účastní většina hráčů absolutní světové špičky.\n\n"}
{"id": "359835", "url": "https://cs.wikipedia.org/wiki?curid=359835", "title": "Alois Indra", "text": "Alois Indra\n\nAlois Indra, někdy psáno též Alojz Indra (17. března 1921 Medzev na Slovensku Československo – 2. srpna 1990 Praha) byl československý politik Komunistické strany Československa, ministr vlád ČSSR, poslanec Národního shromáždění ČSSR, České národní rady a Sněmovny lidu Federálního shromáždění. Byl jedním z autorů tzv. zvacího dopisu a představitelů období normalizace.\n\nPůvodním povoláním byl železniční úředník. Do KSČ vstoupil v roce 1937. Jeho prvním působištěm po 2. světové válce byl někdejší Zlín, kde nejprve pracoval ve funkci tajemníka Krajského národního výboru, po absolutoriu Vysoké školy ÚV KSČ pokračoval na místním krajském sekretariátu KSČ, město se tou dobou již jmenovalo Gottwaldov. Zde se v roce 1956 stal krajským tajemníkem KSČ. V roce 1960 přesídlil do Prahy, kde se stal vedoucím plánovacího oddělení Ústředního výboru Komunistické strany Československa.\n\nJiž v 60. letech zastával i vládní posty. V roce 1962 se stal předsedou Státní plánovací komise (což byl tehdy důležitý orgán ústřední státní správy) a z titulu této funkce zasedal jako ministr ve vládě ČSSR (třetí vláda Viliama Širokého). V roce 1963 se stal ministrem dopravy ve vládě Jozefa Lenárta a toto portfolio držel až do roku 1968. Pak byl z funkce ministra převeden do ÚV KSČ a jeho politická kariéra vyvrcholila od konce 60. let. XI. sjezd KSČ ho zvolil za kandidáta Ústředního výboru Komunistické strany Československa. Do funkce člena ÚV KSČ ho zvolil XII. sjezd KSČ, XIII. sjezd KSČ, XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ.\n\nV únoru 1968 se stal terčem kritiky slovenských studentů a reformistů. Příčinou bylo Indrovo vyjádření ohledně projektované železniční tratě typu ALWEG ve Vysokých Tatrách. Indra coby ministr dopravy prohlásil, že výstavba této trati není do roku 1970 reálná. Na to reagovali bratislavští studenti demonstracemi a peticemi. Nikdy nerealizovaný ALWEG byl v roce 1968 symbolem ekonomické modernizace Slovenska. Na přelomu května a června 1968 byl ustanoven Indra předsedou komise ÚV KSČ pro přípravu vzniku komunistické strany v českých zemích (šlo o jeden z projevů reformního úsilí Pražského jara, kdy měl být vytvořen symetrický model dvou republikových komunistických stran, zastřešený celostátní KSČ). Indra ale v této otázce příliš v následujících týdnech nepokročil. Na tuto Indrovu zdržovací taktiku upozornil zpětně ve svých vzpomínkách Zdeněk Jičínský. Historik Jan Rychlík v tom spatřuje logický odpor konzervativního komunisty k decentralizaci, možná i po zaúkolování z Moskvy.\n\nV průběhu srpnové invaze vojsk Varšavské smlouvy do Československa roku 1968 sehrál neblaze proslulou úlohu, neboť byl podepsán pod tzv. zvacím dopisem, v němž prosovětská frakce KSČ žádá o pomoc na obranu před kontrarevolucí. Bezprostředně po spuštění invaze se aktivně pokoušel neúspěšně sestavit kolaborantskou a zcela neústavní dělnicko-rolnickou vládu. Tento záměr ale selhal, protože v ÚV KSČ převážili odpůrci okupace a vydali stanovisko na podporu legitimního vedení státu a strany. Vysočanský sjezd KSČ konaný krátce po okupaci v ilegalitě Indru nezvolil do ÚV KSČ. Po skončení jednání mezi československými a sovětskými předáky, které vyústilo v podpis Moskevského protokolu, dostal srdeční záchvat a do Československa se vrátil až po několika týdnech. Společně s Vasilem Biľakem se stal v měsících po Srpnu jedním z nejkonzervativnějších a nejneoblíbenějších československých komunistických politiků oné doby.\nV souvislosti s postupem normalizace ale jeho vliv na politiku KSČ opět rostl. Zároveň však podle historika Jana Rychlíka lze vypozorovat tendenci Gustáva Husáka marginalizovat členy prosovětské kolaborační ultralevice. Indra zastával funkci předsedy Federálního shromáždění, která sice byla formálně významným postem ale politicky jen málo vlivná. Od dubna 1968 do prosince 1971 zastával post člena sekretariátu ÚV KSČ a v téže době i tajemníka ÚV KSČ. V období leden 1970 - únor 1971 byl kandidátem předsednictva ÚV KSČ, od února 1971 až do listopadu 1989 členem předsednictva ÚV KSČ. V letech 1971–1972 byl navíc předsedou komise ÚV KSČ pro zemědělství a výživu a předsedou komise ÚV KSČ pro práci s mládeží. Od roku 1971 byl členem předsednictva Ústřední výbor Národní fronty ČSSR. V roce 1971 mu byl udělen Řád republiky, v roce 1973 Řád Vítězného února, roku 1981 Řád Klementa Gottwalda a téhož roku i titul Hrdina socialistické práce.\n\nDlouhodobě zasedal v nejvyšších zákonodárných sborech. Ač slovenského původu, byl volen v obvodech v českých zemích. Ve volbách v roce 1964 se stal poslancem Národního shromáždění ČSSR za Jihomoravský kraj. Po provedení federalizace Československa pak od ledna 1969 zasedal v Sněmovně lidu Federálního shromáždění. Zároveň v dubnu 1969 složil slib poslance České národní rady (dodatečný slib způsoben předchozí absencí, do ČNR byl vybrán již od počátku jejího ústavního fungování v lednu 1969).\n\nVe volbách roku 1971 byl znovu zvolen do Sněmovny lidu (volební obvod č. 129 - Ostrava-východ, Severomoravský kraj) a opětovně byl zvolen ve volbách v roce 1976 (obvod Slezská Ostrava), volbách v roce 1981 (obvod Slezská Ostrava) a volbách v roce 1986 (obvod Ostrava II). Dlouhou dobu zastával post předsedy Federálního shromáždění. Ještě v říjnu 1988 koordinoval přípravné práce na nové (a nikdy nerealizované) ústavě ČSSR. Ve federálním parlamentu setrval do prosince 1989, kdy přestal být poslancem v rámci procesu kooptace do Federálního shromáždění po sametové revoluci.\n\nUž první prohlášení, které po svém vzniku vydalo 19. listopadu 1989 Občanské fórum, obsahovalo požadavek na odchod některých konkrétních funkcionářů včetně Aloise Indry. Na funkci poslance rezignoval 29. listopadu 1989 (v tentýž den Federální shromáždění zrušilo vedoucí úlohu KSČ v tehdy platné ústavě ČSSR). V únoru 1990 byl vyloučen z KSČ, v srpnu téhož roku zemřel.\n\n"}
{"id": "359837", "url": "https://cs.wikipedia.org/wiki?curid=359837", "title": "Hladina moře", "text": "Hladina moře\n\nHladina moře je povrch světového oceánu. Tvoří rozhraní mezi oceánem a atmosférou Země.\n\nStřední hladina moře (anglicky \"Mean sea level\", zrkratka \"MSL\") je průměrná úroveň hladiny moře během všech slapových a sezónních kolísání. Okamžitá hodnota hladiny kolísá vlivem slapů na volném moři o necelý metr. V topografii se střední hodnota užívá jako výchozí pro určování nadmořských výšek bodů v terénu. Tato plocha kopíruje (ovšem ne zcela přesně) plochu tzv. geoidu. Ten je na rozdíl od hladiny moře definován i na pevnině. Výška hladiny se určuje jako průměr získaný dlouhodobým měřením mareografem.\n\nNula mořského vodočtu je nulový bod stupnice vodočtu, na níž se dlouholetým pozorováním určuje střední hladina moře a její změny. Nula stupnice mořského vodočtu v Kronštadtu je základem geodetického referenčního systému na území České republiky – Výškový systém baltský – po vyrovnání (Bpv).\n\nCelosvětové pohyby hladiny moře jsou nazývány eustáze. Eustatické pohyby souvisí s utvářením a táním ledovců (glacieustatické pohyby). Za sterické se označují změny způsobené teplotní roztažností vody či změnou salinity. Roztažnost je v současné době hlavním příspěvkem k nárůstu hladiny. Za izostatické se označují ty, které jsou způsobeny výzdvihem oceánského dna, vznikem mořských příkopů nebo pohyby kontinentů. Při kladných eustatických pohybech dochází k transgresi, při záporných eustatických pohybech dochází k regresi.\n\nOdhaduje se, že hladina moře byla před několika miliardami let o 1 až 2 km výše než je dnes. A před 100 milióny let přibližně o 200 metrů výše.\n\nVe 20. století se hladina světového oceánu zvedla přibližně o 20 cm. Ve 21. století se očekává podobný růst výšky hladiny. To je ale mnohem méně, než je kolísání hladiny vlivem slapů, takže tento nárůst nepředstavuje problém.\n\nTeplota moří v minulosti zatím neodpovídá modelům klimatu podle paleoklimatologie. Změny hladiny také souvisejí s rychlostí rotace Země.\n\n"}
{"id": "359843", "url": "https://cs.wikipedia.org/wiki?curid=359843", "title": "Simon Winawer", "text": "Simon Winawer\n\nSimon Abramowič Winawer (6. března 1838, Varšava – 29. listopadu 1919, tamtéž) byl polský šachový mistr a přední světový hráč konce 19. století.\n\nWinawer se narodil roku 1838. Pocházel z varšavské židovské rodiny a byl občanem Ruské říše. Jeho vstup na světové šachové kolbiště byl vpravdě legendární. Když roku 1867 pobýval v Paříži a navštěvoval šachovou kavárnu Café de la Régence, rozhodl se zúčastnit se šachového turnaje pořádaného u příležitosti čtvrté světové výstavy. Přestože byl v podstatě neznámý šachista, byl do turnaje přijat a k velikému překvapení skončil na druhém místě za Ignazem Kolischem, přičemž za sebou nechal Wilhelma Steinitze a dalších deset předních šachistů.\n\nWinawer se postupně stal jedním z předních evropských šachistů 60. až 80. let 19. století. Po turnaji v Londýně v roce 1883, na kterém skončil až devátý, se ale téměř na deset let odmlčel. Když se pak k šachu opět navrátil, nedosahoval již předcházející výkonnosti. \n\nWinawer by originální hráč se skvělými nápady. Jeho jménem je nazván extravagantní protigambit ve slovanské obraně \"1.d4 d5 2.c4 c6 3.Jc3 e5\". Winawerovou hrou se nazývá také zahájení \"1.c4 f6\", hrané poprvé v partii Marco – Winawer (Berlín, 1897), které je ovšem v rozporu se zásadami zdravé hry a Winawer jej mohl použít jen ze snahy po extravagantní originalitě nebo jako provokaci. Za Winawerovu hru bývá označován i tah \"1.f3\". Zavedl variantu v přijatém královském gambitu \"(1.e4 e5 2.f4 exf4 3.Sc4) 3... Je7\", nebo v přijatém dámském gambitu \"(1.d4 d5 2.c4 dxc4 3.Jf3 Jf6 4.e3) 4... Se6!?\", či ve francouzské obraně \"(1.e4 e6 2.d4 d5 3.Jc3 Sb4 4.e5 c5 5.a3 Sxc3+ 6.bxc3) 6... Je7.\" V sicilské obraně mnoho let užíval systém (1.e4 c5 2.Jf3 e6 3.Jc3 Jc6) 4.Sb5 nebo \"(1. e4 c5 2.Jf3 Jc6) 3.Sb5\".\n\n\n\n"}
{"id": "359845", "url": "https://cs.wikipedia.org/wiki?curid=359845", "title": "MSL", "text": "MSL\n\nMSL může být:\n\n"}
{"id": "359849", "url": "https://cs.wikipedia.org/wiki?curid=359849", "title": "Slepčíkovití", "text": "Slepčíkovití\n\nSlepčíkovití (\"Anomalepidae\") je čeleď nejedovatých hadů. Vyskytují se na jihu Střední Ameriky a severozápadě Jižní Ameriky. Jde o primitivní hady, kteří mají ve spodní čelisti pouze jeden zub (druh \"Typhlophis squamosus\" dokonce žádný). Některé druhy mají však zuby dva. Pánevní kosti už však patrné nejsou. Obecně jde o hady velmi podobné slepákovitým. Slepčíci kladou vejce, některé druhy je však dokážou zadržet v těle tak dlouho, až se narodí živá mláďata.\n\nV současné době se uznávají 4 rody, které obsahují 15 druhů:\n\n"}
{"id": "359855", "url": "https://cs.wikipedia.org/wiki?curid=359855", "title": "Hrnčířství", "text": "Hrnčířství\n\nHrnčířství je řemeslná rukodělná výroba jemné keramiky, zejména nádob, z plastické hlíny, která po vypálení dává pevný a trvanlivý střep. Je to jedna z nejstarších lidských technologií a různě zdobené hrnčířské výrobky mají velký význam pro archeologii. V poslední době hrnčířské užitkové výrobky nahradil v bohatších společnostech nejprve porcelán a později umělé hmoty, takže hrnčířství se stává spíše uměleckým řemeslem.\n\nHrnčíř zpracovává speciální hlínu, směs hlinitokřemičitého jílu, písku jako ostřiva a vody. Může ji tvarovat rukama a primitivní nádoby se vyráběly navíjením tenkého válečku hlíny; výsledná nádoba se pak ještě uhladila. Už v 6. až 4. tisíciletí př. n. l. však v Mezopotámii objevili hrnčířský kruh, otočnou desku, kterou roztáčí pomocník, hrčíř sám nohama, anebo dnes elektromotor. Na kruhu se dají vyrábět dokonale rotační tvary, většinou „vytahováním“ z okrouhlého koláče hlíny rukama. Vytočený tvar se pak ještě dotváří o nerotační prvky jako je hubička nebo vytlačované ozdoby, případně se přilepí ucho.\n\nVytvarovaný výrobek se nejprve na vzduchu suší a pak vypaluje při teplotách mezi 1100-1300 °C, kdy se materiál ještě netaví, nýbrž slinuje. Nejstarší způsob vypalování je v otevřeném ohni, kdy se výrobky prostě obklopí dřevem, které se zapálí. Velmi dávno se však začaly užívat různé pece, které šetří palivo a dovolují dosahovat vyšší a stejnoměrnou teplotu. Podle toho, zda je v peci spíše oxidační nebo redukční atmosféra, budou mít výrobky spíše červenavou anebo černou barvu. Tradičně se užívaly dva druhy pecí, horizontální a vertikální, případně i pece s více komorami na sušení, pálení a glazování.\nVyspělejší hrnčířství užívá rozmanité techniky zdobení, jednak plastického (vtlačování, vyrývání, přilepování), jednak povrchového malování. Také zdobení se může dělat na kruhu – tak vznikají pravidelné kruhy a vlnovky na povrchu hrnců, džbánů, misek a talířů. Povrchová výzdoba se může vytvářet před vypálením, obvykle se však výrobky nejprve vypalují na nižší teplotu (přežah), pak se nanášejí různé polevy (glazury) a vypalují podruhé při vyšší teplotě. V průběhu staletí nastřádali hrnčíři bohaté zkušenosti a vynalezli velké množství různých technik a glazur, zejména olovnatých nebo alkalických. Polévaná keramika je dokonale nepropustná, lépe se umývá a déle vydrží.\n\nHrnčířské výrobky jsou sice křehké, ale neobyčejně trvanlivé. Proto patří k nejběžnějším archeologickým nálezům, z nichž lze určovat příslušnost k určité kultuře. Tvary, technologie i výzdoba hrnčířských výrobků jsou do té míry charakteristické, že se podle nich někdy nazývají různé kultury (např. kultura zvoncových pohárů) a období (např. v dějinách antické řecké keramiky). Nejstarší zachované předměty z pálené hlíny jsou patrně drobné kultovní sošky (např. známá Věstonická Venuše), jež mohou být až 25-30 tisíc let staré.\n\nV jednoduchých starých i současných kulturách si prosté nádoby vyrábějí často ženy, a to pro vlastní potřebu, a vypalují je v otevřeném ohništi. Skutečný rozvoj hrnčířství souvisí s přechodem do neolitu (mladší doby kamenné) s usedlým zemědělským hospodařením, kdy se hrnčíři začínají specializovat a kdy se také objevují pece. Hrnčířský kruh vznikl v Mezopotámii v 4.-6. tisíciletí př. n. l., od 10. století př. n. l. vznikají ve Středomoří střediska vyspělého hrnčířství, která vyrábějí luxusní nádoby i na export (zejména na ostrově Samos). Vznikají zřetelně typizované tvary pohárů, misek, džbánů, měsidel na víno a velikých zásobnic, které spolu s výzdobou dovolují určit původ i stáří jednotlivých nálezů.\n\nV historických dobách bylo hrnčířství důležité a velmi rozšířené řemeslo, které se časem soustřeďovalo do určitých oblastí se zvláště vhodnou hlínou a řemeslnou tradicí. Od pozdního středověku vyráběli hrnčíři také kachle na stavbu kamen, obvykle polévané a často bohatě zdobené. Velký rozkvět zažilo hrnčířství v 16. století v severní Itálii, kde vznikla také dokonalejší fajáns a majolika s bohatou malovanou výzdobou. Ještě později se vyvinuly různé druhy kameniny s vyšší teplotou vypalování, takže nádoby jsou ohnovzdorné. V našich zemích se proslavila tzv. habánská a později holíčská keramika na jižní Moravě, ve Slezsku byl známým střediskem hrnčířství Boleslawiec (něm. Bunzlau). Lidové hrnčířství je významnou složkou lidového umění zejména na Moravě.\n\nV okolí Prahy byla střediskem hrnčířství Zbraslav a až do druhé světové války bývaly velké hrnčířské trhy na malostranské Kampě. S rozšířením průmyslové výroby porcelánu v 19. století a s nástupem umělých hmot ztrácelo běžné hrnčířství na významu a od poloviny 20. století se provozuje hlavně jako umělecké řemeslo nebo koníček.\n\n\n"}
{"id": "359872", "url": "https://cs.wikipedia.org/wiki?curid=359872", "title": "Kuňja", "text": "Kuňja\n\nKuňja ( ) je řeka v Pskovské, ve Tverské a v Novgorodské oblasti v Rusku. Je dlouhá 236 km. Povodí řeky je 5143 km².\n\nOdtéká z jezera Vstěselevo. Ústí v Cholmu zprava do Lovati. Největším přítokem je Serjoža.\n\nZdrojem vody jsou převážně sněhové srážky. Průměrný roční průtok vody v ústí činí 44,8 m³/s. Zamrzá na začátku prosince a rozmrzá na konci března až na začátku dubna.\n\nŘeka je splavná pro vodáky.\n"}
{"id": "359877", "url": "https://cs.wikipedia.org/wiki?curid=359877", "title": "Buk", "text": "Buk\n\nBuk (\"Fagus\") je rod rostlin z čeledi bukovité. Jsou to opadavé stromy s jednoduchými střídavými listy a nenápadnými, jednopohlavnými květy opylovanými větrem. Plodem jsou nažky uzavřené v ostnité číšce.\nRod zahrnuje 10 druhů a je rozšířen v mírném pásu severní polokoule. V České republice se jako klimaxová dřevina vyskytuje buk lesní.\nBuky mají význam zejména jako zdroj kvalitního dřeva a jako okrasné dřeviny.\n\nBuky jsou jednodomé, opadavé stromy s hladkou kůrou. Zimní pupeny jsou dlouhé, rezavě hnědé, špičaté, kryté střechovitými šupinami. Listy jsou jednoduché, střídavé, dvouřadě uspořádané, s tenkou čepelí. Postranní žilky jsou nevětvené, víceméně souběžné, končící na okraji čepele v ostrém nebo nezřetelném zubu. Palisty jsou brzy opadavé.\n\nKvětenství jsou jednopohlavná a vyrůstají v paždí listů. Samčí květy jsou sdružené ve volné, stopkaté, mnohokvěté hlávce, mají srostlé kališní lístky a obsahují 6 až 16 tyčinek a zakrnělé zbytky semeníku. Okvětí nese 4 až 7 laloků. Samičí květy jsou zpravidla ve skupince po 2, podepřené jednoduchou, čtyřčetnou číškou a obklopené četnými listeny. Samičí květy mají volné kališní lístky, gyneceum je složeno ze 3 plodolistů se 3 volnými, zahnutými čnělkami. Plodem jsou 2 (1 až 3) vejcovité nebo trojhranné oříšky uzavřené v dřevnaté číšce otevírající se zpravidla 4 chlopněmi. Číška je na povrchu pokrytá krátkými, tuhými ostny. Plody dozrávají v 1. roce po opylení.\n\nRod buk zahrnuje 10 druhů. Je rozšířen především v mírném pásu severní polokoule, některé druhy přesahují i do horských oblastí tropů a subtropů. Areál rodu se rozpadá do 3 oblastí. Největší počet druhů roste ve východní Asii (zejména v Číně, dále v Koreji, Japonsku a Vietnamu). V Evropě se vyskytují dva druhy. Buk lesní roste v téměř celé Evropě kromě její severovýchodní část a zasahuje i do Turecka a na Kavkaz. Buk východní je rozšířen v jihovýchodní a východní Evropě a jihozápadní Asii. V Severní Americe se vyskytuje jediný druh, buk velkolistý. Nominátní poddruh roste ve východní polovině USA a Kanady, druhý poddruh (\"F. grandifolia\" subsp. \"mexicana\", někdy oddělovaný jako samostatný druh \"F. mexicana\") je rozšířen v severním a středním Mexiku.\n\nBuk lesní je ve střední Evropě dominantou listnatých lesů označovaných jako bučiny či bukojedliny. Bučiny se rozkládají jako přirozená, klimaxová vegetace na hlubších a vlhčích, živinami bohatších půdách. Častými příměsmi v těchto porostech jsou zejména jedle bělokorá a habr obecný, na rozvolněnějších suťových či skalnatých stanovištích také lípy, javory, jilmy, jasany, v jihovýchodní Evropě také buk východní. Buk lesní je na stanovištích vyhovujících jeho nárokům považován za konkurenčně nejsilnější středoevropskou dřevinu.\nČínské druhy rostou převážně jako jedna ze složek horských listnatých a smíšených lesů a jen velmi zřídka v porostech dominují. Naproti tomu v Japonsku tvoří zejména na straně přivrácené k Japonskému moři hlavní složku listnatých lesů.\n\nBuk je bazálním rodem čeledi bukovité a jeho příbuznost s ostatními rody dané čeledi je dosti vzdálená.\nDruh \"Fagus chienii\" je znám pouze z typového sběru v provincii S’-čchuan v Číně. Byl popsán v roce 1935.\n\nNejstarší fosílie přiřazované rodu \"Fagus\" pocházejí ze západních oblastí Severní Ameriky a jsou datované do období raného eocénu. Divergence amerického druhu \"Fagus grandifolia\" proběhla asi před 44 milióny let. V raném období středního eocénu se rod vyskytoval i v severovýchodní Číně. V průběhu oligocénu se buky rozšířily i do Střední Asie a Evropy. K divergenci mezi evropskými druhy \"Fagus sylvatica\" a \"F. orientalis\" došlo v období asi před 8,7 milióny let (svrchní miocén).\n\n\nBuky jsou významným zdrojem kvalitního dřeva.\nBuk lesní je pěstován v řadě různých kultivarů a jako okrasná a parková dřevina. Vzácněji se jako sbírkové dřeviny pěstují v botanických zahradách a arboretech i některé jiné druhy, jako je buk velkolistý, buk vroubkovaný nebo buk lesklý.\n\nJádra plodů buku lesního jsou v omezeném množství jedlé. V některých oblastech Evropy z nich byl získáván jedlý olej, používaný do salátů a jako náhražka másla. Pražená jádra také sloužila jako náhražka kávy.\n\n\n"}
{"id": "359882", "url": "https://cs.wikipedia.org/wiki?curid=359882", "title": "Z Vrchovišť", "text": "Z Vrchovišť\n\nRod z Vrchovišť byla patricijská rodina, původem z dnes již zaniklé obce Vrchoviště, kterou založili Jan Knap (+1420), jeho syn Duchek z Vrchoviště a jeho žena Margareta, pohřbení v kostele sv. Filipa a Jakuba v Sedlci u Kutné Hory. Nejslavnějšími členy rodu byli čtyři bratři Michal, Jan II. Knap, Václav a Vavřinec, kteří od roku 1471 podnikali rovněž v Kutné Hoře, stejně jako Jan Smíšek. Zde se rozdělili na tři rodové linie: Libeničtí z Vrchovišť, Smíškové z Vrchovišť a Vencelíkové z Vrchovišť. V další generaci se rodina značně zadlužila a z kutnohorských pramenů mizí.\n\nTato erbovní měšťanská rodina nabyla významu v době pohusitské a jagellonské v Kutné Hoře a v Jílovém podnikáním se stříbrnou rudou a ve službách kutnohorské mincovny.\n\nMichal, Jan II. Knap, Václav (zvaný Vencelík) a Vavřinec (zvaný Vávra) byli nejvýznamnější členové rodu. Užívali erb. Byli nejen významnými obchodníky, ale také humanisty a štědrými donátory výtvarného umění, prvními renesančními velmoži z této společenské vrstvy. Pro svou reprezentaci vybudovali tři stavby, které přerůstaly nejen rámec měšťanského mecenášství, ale i obvyklé niveau šlechtické. Byli čestně zastoupeni i mezi stavebníky chrámu sv. Barbory.\nMezi další členy rodu a nositele predikátu patřil Konrád Švajkar z Vrchoviště, úředník kutnohorské mincovny v letech 1483–1495 a Simeon Semeneka z Vrchovišť, rovněž úředník mince v letech 1472–1482.\n\nJan Smíšek dal v Kutné Hoře přestavět svůj dům zvaný Hrádek v přepychový šlechtický palác a skupoval také další domy. Bratři na svůj náklad vystavěli v hornické osadě jižně od Kutné Hory trojlodní síňový kostel Nejsvětější Trojice, který ustanovili za rodinné pohřebiště, v něm byli pohřbeni.\n\nMichal z Vrchovišť koupil Samsonovský dům a stál od roku 1481 v čele stavby chrámu sv. Barbory jako její ředitel (\"director fabricae\"). Kromě příspěvků na stavbu chrámu Michal roku 1485 zakoupil třetí kapli na jižní straně chóru a do roku 1492 ji dal vyzdobit jako rodinnou kapli velkolepými nástěnnými malbami. Na jižní stěně je pravděpodobně vyobrazen se synem Jindřichem pod rodovým erbem, jímž modrý štít se zlatým jednorožcem ve skoku, a v klenotu helm s polovinou jednorožce. Západní stěnu dal pokrýt malbami starozákonních proroctví ve dvou patrech: Tiburtinská Sibyla ukazuje císaři Augustovi zjevení Panny Marie, Královna ze Sáby kráčí potokem Kedron, na břevnu jehož lávky bude ukřižován Kristus.\nPro chórový zpěv chrámu sv. Barbory vznikl bohatě iluminovaný rukopis graduálu, nesprávně nazývaný Smíškovský.\n\nPáni z Vrchovišť měli ve znaku bájného jednorožce. Michal měl zlatého jednorožce v modrém poli, v klenotu helm s polovinou zlatého jednorožce a modrá přikrývadla, jak je vyobrazeno ve Smíškovské kapli chrámu sv. Barbory v Kutné Hoře. Všechny tři bratry roku 1492 císař Fridrich III. povýšil do stavu říšských pánů a polepšil jim erb, dále roku 1522 rozdělený na čtvrtiny. V první a třetí byl jednorožec ve skoku doprava, v druhém stříbrném poli jestřáb kráčející doprava, ve čtvrtém poli červené barvy bílý chrt s červeným obojkem ve skoku doprava. Tato verze erbu se dochovala vytesána na svorníku jejich domu Hrádku v Kutné Hoře.\n\n\n\n"}
{"id": "359889", "url": "https://cs.wikipedia.org/wiki?curid=359889", "title": "Bitvy na Soči", "text": "Bitvy na Soči\n\nBitev na Soči bylo jedenáct, resp. dvanáct krvavých střetů, které se odehrály za první světové války na rakousko-italské frontě.\n\nItálie vyhlásila válku Rakousko-Uhersku až 23. června 1915. V roce 1914 nemohla vstoupit do války, ať již na jakékoliv straně. Válka v Tripolisu vyčerpala nevelké zásoby zbraní a válečného materiálu, chyběli důstojníci i moderní zbraně. Itálie se však od konce roku 1914 snažila tento stav zlepšit a podnikala opatření ke zlepšení akceschopnosti své armády. Jako hlavní směr útoku si vybral generální štáb jadranský přístav Terst, jako vedlejší směry byly určeny útoky alpskými údolími jižních Tyrol. Pokud chtěla italská armáda táhnout na Terst, bylo však nutné překonat tehdy rakouskou řeku Soču. Podle této řeky pak byla nazývána bitva v rakousko-uherské monarchii, jinde je bitva pojmenována od italského názvu řeky Isonzo.\n\nÚtok italských vojsk byl zahájen 23. června velmi důkladnou, sedm dní trvající, dělostřeleckou přípravou. Ta byla vzhledem k italské nezkušenosti ( a nedostatku munice) neúspěšná a nezpůsobila vážnější škody . V této době čítala síla italských vojsk 225 praporů, rakousko-uherské pozice bránilo 84 praporů. 30. června došlo na frontě široké 3 km k hlavnímu útoku, ale řeku se podařilo překročit jen na několika místech. Proto Itálie přisunula posily a 5. července nastal další útok, který byl též neúspěšný a o dva dny později byl zastaven.\n\nItalové posílili své jednotky dělostřelectvem, došlo i k posílení rakouské armády. Italské útoky se však podařilo odrazit, její vojska dosáhla pouze nepatrných územních zisků za obrovské ztráty 42 tis. mrtvých a raněných. Ztráty rakousko-uherské armády činily 45 tisíc.\n\nItálie zahájila mohutnou dělostřeleckou přípravu, která trvala tři dny, přičemž z 1200 děl bylo vypáleno více než milion dělostřeleckých granátů. Tvrdé boje zastavilo špatné počasí, nedošlo k žádným posunům na frontě. Ztráty Itálie činily 60 tisíc mrtvých a raněných, rakouské ztráty 42 tisíc mužů.\n\nDalší neúspěšné pokusy Italů o průlom. Ani tentokrát se nepodařilo dobýt klíčové město Gorice. Bezvýsledné boje stály italskou stranu 7000 mrtvých, 34 000 zraněných a 7500 nezvěstných. Ztráty rakouské strany činily 4000 mrtvých, 17 000 raněných a 25 900 nezvěstných.\n\nTato bitva byla uskutečněna jako možné ulehčení pro francouzská vojska v bitvě u Verdunu. Její výsledek byl nulový, ztráty oproti minulým bojům zanedbatelné. Italové se prakticky nedostali ani přes předsunutá postavení rakousko-uherské armády.\n\nBitvě předcházelo devítihodinové ostřelování rakousko-uherských pozic. 8. srpna se podařilo italským vojskům konečně dobýt město Gorice. Italské ztráty činily 50 tisíc mrtvých, raněných a nezvěstných, rakouské ztráty činily přes 40 tisíc.\n\nItalská 3. armáda zaútočila na frontě o šířce 10 km mezi městem Gorice a Jadranem. Za cenu 17 tisíc mrtvých a raněných obsadila jen velmi malá území. Rakousko-Uhersko přišlo o 15 tisíc mrtvých a raněných.\n\nV bitvě postoupila italská armáda o tři kilometry za cenu 24 tisíc mrtvých a raněných. Obdobné ztráty měla rakousko-uherská armáda.\n\nDalší italský útok směrem na Terst. Dělostřelecká příprava Italů trvala 5 dní, územní zisky nepatrné, ztráty na lidech Itálie dosáhly 16 tisíc a Rakouska-Uherska 11 tisíc mužů.\n\nCílem této kampaně italskou byl průlom do Terstu. Po mohutné dělostřelecké přípravě zaútočily italské jednotky, avšak podařilo se jim dobýt pouze jednu vesnici. Tvrdé boje pokračovaly ještě v červnu a vyžádaly si obrovské ztráty na lidech. Itálie přišla o 160 tisíc mužů (z toho 36 000 mrtvých), Rakousko-Uhersko o 125 000 mužů (z toho 17 000 mrtvých). Italská armáda zajala 23 000 rakouských vojáků, rakouská armáda zajala 27 000 italských zajatců.\n\nDalší italské útoky. Na severní části fronty se jim podařilo obsadit náhorní plošinu Bainsizzu, ostatní zisky byly mizivé. Ztráty Itálie činily přes 160 tisíc mrtvých, raněných a nezvěstných, rakouské ztráty téměř 100 tisíc mrtvých, raněných a nezvěstných.\n\nSoučasně s boji na Soči probíhaly i další těžké boje v Alpách na rakousko-italské hranici. Boje ve vysokohorském prostředí byly oproti bojům na jiných frontách velice specifické. Vojáci byli nuceni hloubit v horách podzemní tunely a skrýše, zákopy se kopaly jen tam, kde to terén umožňoval. Boje v horách probíhaly tvrdým způsobem, vázlo zde zásobování potravinami, vojáky trápil chlad, studený vítr i vysokohorské počasí, zvláště v zimě. Za těchto podmínek byly na vrcholky hor přepravovány nejen pušky, kulomety a munice, ale též vysokohorská děla, jejichž předním výrobcem byla Škoda Plzeň. Paradoxem je, že tato děla bojovala na obou stranách fronty. Pozůstatky těchto bojů lze i v dnešní době nalézt ve vysokohorských oblastech italských, rakouských a dnešních slovinských Alp.\n\nItalům se v kampani na řece Soča rozhodující průlom nepodařil. Tím byla otřesena bojová morálka armády i zázemí. Počet zajatců začal neúměrně stoupat a útočnost italské armády klesala. Síla rakouské obrany však rostla. Po porážce Srbska a uvolnění ruského tlaku v Haliči zůstala rakouské armádě jen italská fronta. Rakousko potřebovalo stejně jako Itálie významné vítězství. K tomu přišla rozhodná chvíle v říjnu 1917, kdy se z východní fronty uvolnilo sedm německých divizí, které přispěchaly na pomoc rakouské armádě. 24. října byla zahájena bitva u Caporetta, která bývá také někdy nazývána jako \"dvanáctou bitvou o Soči\". Překvapení bylo pro Italy dokonalé, fronta se neudržela. Útok směřoval do týlu vojsk nejen na Soči, ale i v Dolomitech a Karnských Alpách. Nastal hromadný ústup, který se změnil v útěk. Útočníkům padly do rukou obrovské zásoby válečného materiálu a potravin. S největším vypětím sil se podařilo Italům zastavit postup na řece Piavě.\n\nNa italské frontě bojovalo za první světové války v řadách rakousko-uherské armády velké množství Čechů. Rakušané raději Čechy nasazovali zde, než na východní frontu, protože tam se množily dezerce Čechů do ruského zajetí. Koncem války v Itálii se však objevili čeští legionáři i na italsko-rakouské frontě, takže i zde docházelo k případům, že Češi bojovali proti Čechům. Na českou účast v bojích na italské frontě se zachovaly mnohé vzpomínky, válka se projevila i v lidových písních. Nejznámější písničkou, která se zpívá dodnes, je Válka na Itálii: \"\"Sluníčko zachází za hory černé, do zákopů táhnou řady nesmírné, z jedný strany Alpiny, z druhý padají miny, tak začíná válka na Itálii.\"\"\n\n\n\n"}
{"id": "359891", "url": "https://cs.wikipedia.org/wiki?curid=359891", "title": "Ha-Bima", "text": "Ha-Bima\n\nNárodní divadlo ha-Bima (hebrejsky: הבימה התיאטרון הלאומי, doslova: „pódium“), často přepisováno Habima, je izraelské národní divadlo sídlící v Tel Avivu, jedno z prvních hebrejských divadel.\n\nDivadlo ha-Bima bylo založeno v Moskvě Nachumem Zemachem roku 1917. V roce 1926 divadlo vyjelo ze Sovětského svazu na pětileté celosvětové turné Evropě a Spojených státech, kde se nakonec část členů rozhodla zůstat. Roku 1928 se zbytek ansámblu přesunul do mandátní Palestiny, kde i nadále soubor pracoval pod vedením sovětských režisérů. Od roku 1931 už sídlí divadlo trvale v Palestině a následně Izraeli. Roku 1958 byla ha-Bima prohlášena za národní divadlo a obdržela státní cenu (jakožto instituce). V roce 1968 do něj vplynulo dosud samostatné Divadlo Zavit.\n\nV roce 2007 bylo divadlo uzavřeno kvůli zásadní rekonstrukci, při které byl z původní budovy zachován pouze skelet. Po necelých pěti letech oprav divadlo v lednu 2012 obnovilo provoz.\n\n"}
{"id": "359892", "url": "https://cs.wikipedia.org/wiki?curid=359892", "title": "Dysonova sféra", "text": "Dysonova sféra\n\nDysonova sféra (anglicky Dyson sphere) je hypotetická superkonstrukce, která by umožnila využití absolutně veškeré energie, kterou uvolňuje hvězda. Navrhl ji Američan Freeman Dyson, podle kterého také získala svůj název.\n\nSlunce a celý jeho planetární systém je uzavřen do koule, z jejíž vnitřní stěny je získávána energie a která se dá využít pro případnou kolonizaci a rozšíření využitelné plochy i mimo dosud osídlené planety v celé soustavě. Dysonova sféra je jedním z méně častých témat science-fiction literatury, či pořadů, objevila se ale i například v takových seriálech, jako je Star Trek, ale také v superhrdinském filmu , který se z části odehrává ve vesmíru.\n\nDyson také například předpovídal, že podobné struktury by byly logickým důsledkem vzrůstajících energetických požadavků technologicky vyspělé civilizace. Navrhoval tedy, aby se po takových strukturách pátralo za účelem nalezení důkazu o existenci vysoce inteligentního mimozemského života.\n\nPozději bylo vytvořeno několik podobných konceptů struktur obklopujících celé hvězdy. Jedním z nich je například vpravo zobrazený koncept hmotného 3 metry silného obalu, který je však považován za nejméně uskutečnitelný.\n\nAutorem koncepce Dysonovy sféry je fyzik a matematik Freeman Dyson, který si uvědomil, že každá civilizace, vyvíjející se podobně jako lidstvo, zvyšuje se svým vývojem nároky na spotřebu energie. Jestliže tato civilizace bude existovat dostatečně dlouho, nastane jednou doba, kdy bude muset využívat veškerou energii své hvězdy. Proto předpokládal, že vytvoří systém struktur obíhajících kolem mateřské hvězdy tak, aby zachytily všechnu energii, kterou tato hvězda vyprodukuje. Dysonovy předpoklady neobsahují detaily, jak tento systém bude zkonstruován, cílem ale je využití veškeré energie mateřské hvězdy.\n\nDyson své myšlenky Dysonovy sféry publikoval v roce 1959 v textu \"Search for Artificial Stellar Sources of Infra-Red Radiation\" (Pátrání po umělých hvězdných zdrojích infračerveného záření), publikovaném v časopise Science. Avšak inspirací pro jeho myšlenky byla sci-fi novela z roku 1937 Star Maker od Olafa Stapledona, a možná i práce britského fyzika J. D. Bernala a sci-fi spisovatele Raymonda Z. Galluna, v jejichž dílech se podobná myšlenka objevila.\n\nV mnoha sci-fi příbězích je představa Dysonovy sféry interpretována jako umělá dutá koule z nějaké látky kolem hvězdy (viz schéma v horní části).Tato představa je ale nesprávnou interpretací Dysonova původního pojetí. V odpovědích na dopisy, které vznikly v reakci na jeho článek, Dyson odpověděl, \"Pevná skořápka nebo prsten kolem hvězdy je mechanicky nemožný. Formu „biosféry“, kterou jsem nastínil si představuji z volných těles nebo roje objektů pohybujících se nezávisle na orbitě kolem hvězdy.\"\n\nVarianta nejbližší k Dysonovu původnímu pojetí je \"Dysonův roj\". Skládá se z velkého množství nezávislých objektů obíhajících kolem hvězdy v husté formaci. Tento přístup ke stavbě Dysonovy sféry má několik výhod: objekty mohou být různé velikosti a designu a taková sféra může být budována jako přírůstková po dlouhé časové období.\n\nTakový roj není ale bez nevýhod. Oběžné dráhy těchto objektů by byly extrémně komplikované, aby nedocházelo ke vzájemným srážkám.\n\nNejjednodušší takové uspořádání je Dysonův prstenec, ve kterém všechny takové struktury sdílí stejnou oběžnou dráhu.Komplikovanější vzory s více prstenci zadrží více energie z centrální hvězdy, oběžné dráhy musí být uspořádány tak, že některé objekty by byly pravidelně zastiňovány v obdobích, kdy by se oběžné dráhy objektů překrývaly. [5] Další potenciálním problémem je rostoucí ztráta oběžné stability objektů, protože při přidávání dalších objektů se zvyšuje pravděpodobnost odchylek ostatních objektů od oběžných drah.\n\nDysonův roj by ovlivnil světlo vydávané hvězdou do okolí, ale je nepravděpodobné, že by takové ovlivnění bylo kompletní. Část přirozeného světla hvězdy by bylo ještě přítomno ve světelném spektru soustavy.\n\nVariantou Dysonovy sféry nejčastěji zobrazovanou v beletrii je \"Dysonova skořápka\" - jednotná pevná skořápka z pevné látky kolem hvězdy (viz schéma v horní části textu).[6] Na rozdíl od Dysonova roje by taková struktura kompletně změnila světlo vydávané hvězdou do okolí a zadržela by 100 % energetického výkonu hvězdy. Taková struktura také poskytuje ohromný povrch, který by mohl být využit pro život, pokud by byl upraven tak, aby byl obyvatelný. Kulovitá skořápka Dysonovy sféry v naší sluneční soustavě, s poloměrem jedné astronomické jednotky, by měla povrchovou plochu přinejmenším 2,72×10 km. Tato plocha by byla asi 550 milionkrát větší, než plocha povrchu Země. Tato sféra by byla schopna zadržet výkon Slunce 4×10 Wattů.\n\nDysonova sféra s pevnou skořápkou má však několik vážných teoretických potíží:\n\nZatím není znám dostatečně pevný materiál, ze kterého by mohla být taková kostrukce postavena. Taková skořápka by neměla žádné gravitační působení spojující ho s uzavřenou hvězdou, a mohla se přesouvat bez ohledu na centrání hvězdu. Pokud by takové přesuny nebyly korigovány, mohly by nakonec mít za následek srážku mezi sférou a hvězdou. Takové struktury by potřebovaly buď nějakou formu pohonu působící těmto pohybům, nebo nějaký způsob odpuzování povrchu sféry od hvězdy.\n\nTřetí typ Dysonovy sféry je \"Dysonova bublina\". Podobně jako Dysonův roj by se skládala z mnoha nezávislých objektů a podobně jako Dysonův roj by mohla být vybudována přírůstkově. Na rozdíl od Dysonova roje nejsou objekty na oběžné dráze kolem hvězdy, ale jsou uspořádány ve vrstvách umístěných na určitých místech za použití obrovských lehkých plachet. Ty využívají radiačního tlaku proti působení gravitační síly hvězdy. Takové objekty by se nemohly navzájem zastínit ani by nebylo nebezpečí srážky. Objekty by byly úplně nehybné vzhledem k hvězdě a nezávislé na sobě navzájem.\n\n"}
{"id": "359895", "url": "https://cs.wikipedia.org/wiki?curid=359895", "title": "Geoff Hoon", "text": "Geoff Hoon\n\nGeoffrey William Hoon (6. prosince 1953, Derby, Anglie) je britský labouristický politik, od roku 1999 člen kabinetu, \n\nNarodil se v rodině železničáře, který v době 2. světové války sloužil v Royal Air Force v Indii a Barmě. Po střední škole pracoval v letech 1972-3 v nábytkářské továrně a poté vystudoval Jesus College v Cambridge. V letech 1976 až 1982 vyučoval právo na University of Leeds. V letech 1980-1 byl hostujícím profesorem na University of Louisville, v Kentucky. \n\nV červnu 1984 byl Hoon zvolen poslancem Evropského parlamentu, v červnu 1989 byl znovuzvolen, celkem byl europoslancem za Británii 10 let. \n\nV dubnu 1992 byl Hoon zvolen členem Dolní sněmovny britského parlamentu za obvod Ashfield. Svůj mandát obhájil i v několika následujících volbách a zůstává nepřetržitě poslancem. \n\nHoon se poprvé stal členem kabinetu v roce 1999, když se 11. října stal ministrem obrany, kterým byl až do 5. května 2005. Od 5. května 2005 do 6. května 2006 byl vůdcem Dolní sněmovny (a lordem strážcem pečeti). Od 6. května 2006 do 27. června 2007 byl ministrem pro evropské záležitosti. Od 28. června 2007 do 3. října 2008 byl hlavním whipem (a parlamentním tajemníkem ministerstva financí). 3. října 2008 premiér Gordon Brown ohlásil, že se Hoon stane ministrem dopravy.\n\n"}
{"id": "359905", "url": "https://cs.wikipedia.org/wiki?curid=359905", "title": "Szerelem", "text": "Szerelem\n\nSzerelem (v překladu \"Láska\") je 2. studiové album maďarské zpěvačky Zsuszy Koncz. Jedná se o první album, na kterém spolupracovala s rockovou skupinou Illés. Poprvé vyšlo na LP v roce 1970 na značce Qualiton pod katalogovým číslem SLPX 17429. Na CD bylo vydáno na značce Hungaroton pod katalogovým číslem HCD 37602, naposledy v roce 1994. Zpěvačka za něj obdržela svou první zlatou desku.\n\n\n"}
{"id": "359909", "url": "https://cs.wikipedia.org/wiki?curid=359909", "title": "Alexandr Panajotov Alexandrov", "text": "Alexandr Panajotov Alexandrov\n\nAlexandr Panajotov Alexandrov (* 1. prosince 1951 v Omurtag, Bulharsko) byl bulharský kosmonaut, který se v roce 1988 na palubě Sojuzu dostal na orbitální stanici Mir v rámci mezinárodního programu Interkosmos.\n\nPo základní a střední škole absolvoval vysokou školu ve Varně, získal zde titul inženýra elektrotechniky. Potom pokračoval ve studiu, byla to \"Vysoká vojenská škola Georgi Benkovski\" v Plevenu. Stal se z něj v roce 1974 vojenský letec, zkušební pilot.\n\nV týmu kosmonautů připravujících se na lety do kosmu v SSSR byl od roku 1978, tedy 10 let před okamžikem, kdy z Bajkonuru odstartoval. Byl náhradníkem prvního kosmonauta z Bulharska Georgi Ivanova, který absolvoval let na Sojuzu 33. Jako náhradník se po letu krajana vrátil domů a pracoval dál v armádě jako vojenský pilot\n\nPo necelých 9 letech dostal možnost znovu.\n\nByl druhou návštěvou na sovětské orbitální stanici Mir. Z kosmodromu Bajkonur odstartoval v sovětské lodi Sojuz TM-5 dne 7. června 1988 a byl tak zapsán jako 206. člověk ve vesmíru. V tříčlenné posádce s ním byli Anatolij Solovjov a Viktor Savinych.\n\nPřipojili svou loď k Miru a doplnili zde její stálou posádku ve složení Vladimir Titov a Musa Manarov. Pracovali zde na sérii připravených sovětsko-bulharských experimentů. Poté do lodě Sojuz TM-4 přenesli svá kosmonautická křesla z lodi Sojuz TM-5, se kterou přiletěli a která zde po jejich odletu zůstala. Přistáli po bezmála 10 dnech od startu v Sojuzu TM-4\n\n\nPo letu se vrátil do Bulharska. V roce 2002 byl z armády propuštěn do civilu.\n\n"}
{"id": "359911", "url": "https://cs.wikipedia.org/wiki?curid=359911", "title": "CQD", "text": "CQD\n\nCQD (v Morseově abecedě  - · - ·    - - · -    - · · ) je nouzový signál, který byl používán před začátkem masového rozšíření signálu SOS. Zkratka se nesprávně vysvětluje pomocí různých akronym jako (přijeďte rychle, nouze), (přijeďte rychle, nebezpečí), nebo žertovně (rychle přijeďte, k sakru). Ve skutečnosti vznikla tak, že se k signálu CQ, tradičně používanému k označení důležitých zpráv určených všem radiostanicím v dosahu, přidalo D (jako distress - nouze).\n\nSignál byl použit také při pokusu radisty Phillipse o záchranu Titanicu, poprvé vyslal Jack Phillips signál CQD a poté signál SOS.\n\nJeště před signálem CQD byl používán signál CQ a SSSDD, signál CQD zavedla roku 1904 společnost Marconi International Marine Communication Company. První dokumentované použití signálu CQD americkou lodí bylo vysláno roku 1908 kapitánem parníku Santa Rosa, Richardem Johnstonem. Dále byl zaznamenán případ z roku 1909, kdy loď SS Arapahoe ztratila svůj lodní šroub na místě zvaném „hřbitov Atlantiku“, kde o pár měsíců později přijala tatáž loď signál od lodi SS Iriquois.\n"}
{"id": "359926", "url": "https://cs.wikipedia.org/wiki?curid=359926", "title": "Slavomil Hejný", "text": "Slavomil Hejný\n\nAkademik Slavomil Hejný (21. června 1924 Lidmaň, okr. Pelhřimov – 22. června 2001 Praha), RNDr., Dr.Sc., byl jedním z nejvýznamnějších českých, československých a evropských botaniků 20. století a dlouholetým ředitelem Botanického ústavu Československé akademie věd v Průhonicích. Zabýval se ekologickou charakteristikou vodních a bažinných rostlin a synantropní botanikou.\n\nSlavomil Hejný se narodil 21. června 1924 v Lidmani v okrese Pelhřimov na Českomoravské vrchovině v rodině učitele. Mládí však prožil v jihočeském Protivíně, kde navštěvoval základní školu. Po maturitě na píseckém klasickém gymnáziu v době protektorátu absolvoval dvouletou rybářskou školu ve Vodňanech a po otevření vysokých škol se zapsal na Přírodovědeckou fakultu Univerzity Karlovy v Praze. Studium ukončil doktorskou disertační prací v roce 1948. Poté působil na fakultě jako asistent a v roce 1953 přešel do Ústředního výzkumného ústavu rostlinné výroby v Ruzyni.\n\nV roce 1956 obhájil kandidátskou disertační práci a nastoupil do Geobotanické laboratoře ČSAV v Průhonicích, kterou řídil geobotanik Rudolf Mikyška. Po sloučení průhonické a brněnské geobotanické laboratoře v roce 1962 se stal prvním ředitelem nově vzniklého Botanického ústavu ČSAV. V této funkci setrval do roku 1990.\n\nPo odchodu do důchodu se Slavomil Hejný i nadále věnoval vědecké práci a publikační a přednáškové činnosti. Zemřel 22. června 2001, den po svých 77. narozeninách na plicní embolii.\n\nSlavomil Hejný byl srdcem Jihočech, což se svým způsobem obrazilo i v jeho vědecké práci. Celý život se kromě jiných témat věnoval zejména vegetaci jihočeských rybníků. Do jižních Čech směroval též významnou část činnosti botanického ústavu. Založil zde hydrobotanické pracoviště v Třeboni a řadu terénních výzkumných pracovišť.\n\nJeho vědecká práce, ačkoli značně rozsáhlá, trpěla nutností věnovat se ředitelské funkci. Řídil totiž ústav v Průhonicích, ekologické pracoviště v Brně a zmíněné pracoviště v Třeboni. Zároveň byl z titulu své funkce správcem historicky cenného objektu Průhonického zámku a nesmírně cenného Průhonického parku.\n\nKromě toho zastával i řadu významných vědeckých funkcí. V letech 1976 až 1990 byl předsedou České botanické společnosti, dále členem předsednictva Českého svazu ochránců přírody, předsedou vědeckých rad Chráněných krajinných oblastí Třeboňsko a Jizerské hory, později též předsedou Vědeckého kolegia ČSAV biologie organismů, populací a společenstev a mnoha dalších. Byl též členem ediční rady vydavatelství Academia a členem redakčních rad mnoha domácích a zahraničních odborných časopisů.\n\nV roce 1972 získal Slavomil Hejný vědeckou hodnost člen korespondent ČSAV a v roce 1984 akademik.\n\nZ titulu jeho ředitelské funkce se mu v nelehkém období husákovské normalizace podařilo i za pomoci profesora Emila Hadače zachránit pro vědeckou práci celou řadu lidí, kteří by jinak byli nuceni svoji vědeckou kariéru opustit.\n\nPublikační činnost prof. dr. Slavomila Hejného byla velmi rozsáhlá, za všechny jmenujme alespoň obšírnou \"Květenu České republiky 1–3\" společně s dr. Bohumilem Slavíkem (Praha, Academia, 1988, 2003). Posledním velkým projektem, na němž se autorsky podílel, je pětidílný \"Zahradnický slovník naučný\" (Praha, Ústav zemědělských a potravinářských informací, 1994–2001). Hejného bibliografie registruje okolo 500 publikací. Autorsky nebo editorsky se podílel na vzniku 20 knižních titulů, z nichž čtyři vyšly v ruštině a čtyři v angličtině. Zasloužil se také o vznik časopisu \"Folia Geobotanica et Phytotaxonomica Bohemoslovaca\" (1966), podílel se na vzniku edicí „Vegetace ČSSR“ a Živou přírodou, vydávaných v nakladatelství Academia od r. 1965, resp. 1977.\n\nHejného herbářové položky (asi 20 000) jsou uloženy v herbáři Národního muzea v Praze, menší množství v herbáři Slovenského národního muzea v Bratislavě a dalších kolekcích (např. v herbáři Jihočeského muzea v Českých Budějovicích a v BÚ AV ČR, v. v. i., v Průhonicích).\n\nObsáhlá Hejného knihovna (asi 10 000 knižních svazků a 30 000–40 000 cizojazyčných separátů) byla rozdělena na několik fondů. Podstatná část je uložena v BÚ AV ČR, v. v. i., v Průhonicích (převážně flóra a vegetace různých oblastí světa) a v Úseku ekologie rostlin ústavu v Třeboni (téma biologie, ekologie a geografie vod a mokřadů). Publikace týkající se aplikované biologie a nebotanických oborů uchovává knihovna Jihočeské univerzity a ústavů Akademie věd v Českých Budějovicích. Soubor rusky psané botanické literatury je uložen v Průhonicích a v Českých Budějovicích.\n\nVelmi cennou položkou pozůstalosti je několik set terénních zápisníků, které pečlivě chronologicky řadil od r. 1946 téměř až do závěru svého života. Jejich podstatná část je uložena v BÚ v Průhonicích a čeká na své využití.\nNa paměť Slavomila Hejného pořádá každoročně od roku 2002 Úsek ekologie rostlin Botanického ústavu AV ČR Třeboň spolu s dalšími jihočeskými odbornými institucemi dvoudenní seminář na téma ochrany a revitalizace mokřadů pro hydrobotaniky včetně algologů, mokřadní ekology a další zájemce.\n\n\n"}
{"id": "359927", "url": "https://cs.wikipedia.org/wiki?curid=359927", "title": "Ministerstvo vnitřní bezpečnosti Spojených států amerických", "text": "Ministerstvo vnitřní bezpečnosti Spojených států amerických\n\nMinisterstvo vnitřní bezpečnosti (anglicky: \"Department of Homeland Security\", zkráceně \"DHS\") je ministerstvo federální vlády ve Spojených státech, jež vzniklo jako odpověď na teroristické útoky z 11. září 2001. Jeho hlavním úkolem je chránit území USA před teroristickými útoky a reagovat na přírodní katastrofy.\n\nZatímco Ministerstvo obrany je pověřeno vojenskými akcemi v cizině, DHS je pověřeno pracovat spolu s civilními složkami a chránit Spojené státy na domácím území, na jejich hranicích a i za nimi. Hlavním úkolem je připravit se na prevenci a případná domácí ohrožení, hlavně v oblasti terorismu. Dne 1. března 2003 zanikl Imigrační a naturalizační úřad Spojených států a jeho kompetence přešly právě na DHS. Všechny povinnosti okolo střežení hranic pak následně přešly pod DHS, včetně několika agentur, které toto zajišťovaly.\n\nS více jak 200 000 zaměstnanci je DHS třetí největší ministerstvo ve vládě USA. Více lidí zaměstnává už jen Ministerstvo obrany a Ministerstvo pro záležitosti veteránů. Politika národní bezpečnosti je určována Bílým domem a také Radou pro vnitřní bezpečnost.\n\nZřízení Ministerstva vnitřní bezpečnosti byla největší reorganizace v historii americké vlády a rovněž největším přeskupením federálních agentur od přijetí Zákona o národní bezpečnosti v roce 1947, kterým byla například vytvořena Ústřední zpravodajská služba. V rámci federální vlády spadá pod ministerstvo 22 různých vládních agentur s různými úkoly.\n\n"}
{"id": "359928", "url": "https://cs.wikipedia.org/wiki?curid=359928", "title": "Limský záliv", "text": "Limský záliv\n\nLimský záliv (), zvaný též Limský fjord (\"Limski fjord\") nebo Limský kanál (\"Limski kanal\"), je úzký, do pevniny hluboce zařízlý záliv na západním pobřeží Istrie v Chorvatsku. U jeho ústí do moře leží města Vrsar na severu a Rovinj na jihu.\n\nLimský záliv vznikl v době ledové zatopením části krasového údolí. Geomorfologicky se tedy nejedná o fjord, přestože je tak často nazýván.\n\nZáliv zasahuje do pobřeží do hloubky více než 10 km, v nejširším místě je jeho šířka téměř 600 m. Po obou stranách je lemován strmými skálami, které přesahují výšku 100 m. Ve skalách kolem zálivu jsou četné jeskyně. Archeologické nálezy odkryly stopy po člověku z doby neolitu.\n\nNázev je odvozen z latinského slova \"limes\", které znamená \"hranice\". V antické době byl totiž záliv přirozenou hranicí mezi dvěma římskými provinciemi - Dalmácií a Itálií.\n\nTuristicky významná je \"Romualdova jeskyně\", pojmenovaná po sv. Romualdovi – zakladateli benediktinského kláštera sv. Michala nedaleko od Limského zálivu.\n\nZáliv a jeho okolí jsou přírodní rezervací. K zálivu připlouvají výletní lodě, pro sportovní a rybářské lodě je záliv uzavřen.\n"}
{"id": "359929", "url": "https://cs.wikipedia.org/wiki?curid=359929", "title": "Cantorova funkce", "text": "Cantorova funkce\n\nCantorova funkce je příkladem funkce, která je spojitá (dokonce i stejnoměrně spojitá), ale není absolutně spojitá. Je pojmenována po Georgi Cantorovi.\n\nCantorovu funkci \"c\" : [0;1] → [0;1] zavedeme pomocí následujícího postupu:\n\nPříklad:\n\n\nDefinujme posloupnost funkcí \"f\" na intervalu [0;1] takto:\nTakto definovaná posloupnost funkcí konverguje k Cantorově funkci. Povšimněme si, že na volbě počáteční funkce nezáleží, pokud bude omezená a bude splňovat: \"f\"(0) = 0 a \"f\"(1) = 1\n\n\n"}
{"id": "359938", "url": "https://cs.wikipedia.org/wiki?curid=359938", "title": "Freedom House", "text": "Freedom House\n\nFreedom House je americká nevládní nezisková organizace placená vládou USA, která je za svůj cíl prohlašuje hájení demokracie, politické svobody a lidských práv. Je známá pro své každoroční výroční zprávy, v nichž zveřejňuje hodnocení stupně demokratické svobody v jednotlivých zemí. Byla založena roku 1941 Wendellem Willkie a Eleanor Rooseveltovou.\n\nOrganizace je z větší části financována federální vládou Spojených států amerických a bývá kritizována za pro-americkou zaujatost.\n"}
{"id": "359942", "url": "https://cs.wikipedia.org/wiki?curid=359942", "title": "Louis Lewandowski", "text": "Louis Lewandowski\n\nLouis Lewandowski (23. dubna, 1821 Września – 4. února, 1894 Berlín) byl německý skladatel synagogální hudby. \n\nLouis Lewandowski se narodil se ve Vřesně (, ) v tehdejší pruské provincii Posen (Poznaň). Ve věku dvanácti let odešel do Berlína studovat klavír a zpěv. Zde se stal sólovým zpěvákem v synagoze. Jeho učiteli byli Karl Rungenhagen a Grell. Po absolvování s vynikajícím prospěchem a vyznamenáním byl v roce 1840 jmenován sbormistrem berlínské synagogy. V této funkci sehrál klíčovou roli ve vývoji synagogální hudby. Mezi jeho hlavní díla patří: \"Kol Rinna U-Tefillah\" pro pěvecký sbor, \"Todah Ve-Zimrah\" pro smíšený sbor, sólo a varhany; 40 žalmů, pro sólo, sbor a varhany, symfonie, kantáty, a písně. V roce 1866 obdržel titul „Královský hudební skladatel“. Krátce poté byl jmenován sbormistrem v berlínské Nové synagoze (\"Neue Synagoge\"). \n\nJeho kompozice „Staré hebrejské melodie“ pro sbor, sólový zpěv a varhany je považována za mistrovské dílo, vyznačují se na jednu stranu velikou jednoduchostí, avšak zároveň hlubokým náboženským prožitkem. Mnozí z jeho žáků se stali prominentními kantory. Louis Lewandowski byl také hlavním zakladatelem Institutu pro staré a chudé hudebníky. Zemřel v Berlíně v roce 1894. Je pochován, společně se svou ženou Helenou, na berlínském židovském hřbitově Weißensee. Na jejich náhrobku je napsáno: \"„Liebe macht das Lied unsterblich!“\" (Láska dělá píseň nesmrtelnou)\n\n"}
{"id": "359946", "url": "https://cs.wikipedia.org/wiki?curid=359946", "title": "Obžalovací řízení", "text": "Obžalovací řízení\n\nObžalovací řízení (též akuzační řízení) je způsob trestního řízení, v němž má soud hrát výhradně roli nestranného rozhodčího mezi stranami, aniž by se jakkoliv zapojoval do vyhledávání důkazů. Procesní strany jsou v takovémto řízení jsou státní zástupce a obviněný. Samotné řízení se má zahajovat na základě obžaloby, kterou podává státní zástupce. Důkazy mají aktivně hledat státní zástupce a obviněný (respektive jeho obhájce, na kterého má obviněný právo). Takovéto řízení je tradičně využíváno v zemích kde existuje právní systém zvykového práva.\n\nProtikladem tohoto systému je inkviziční řízení, které se zahajuje z úřední povinnosti a v němž je soud nebo jeho část aktivně zapojena do vyhledávání důkazů případu. Inkviziční řízení se používá ve většině zemí západní Evropy a Latinské Ameriky. Ovšem ani zde se plně nevyužívá inkvizičního řízení, i když je proces veden ve smyslu inkvizičního řízení, většinou alespoň hlavní líčení využívá zásad akuzačního řízení.\n\n"}
{"id": "359947", "url": "https://cs.wikipedia.org/wiki?curid=359947", "title": "Matthew Paris", "text": "Matthew Paris\n\nMatthew Paris (1200 – 1259) byl anglický benediktinský mnich, kronikář, iluminátor a kartograf.\n\nParis vstoupil jako mnich do kláštera svatého Albana v Hertfordshire 21. ledna 1217. Pravděpodobně studoval v Paříži. Celý život strávil v mnišském rouchu. Roku 1248 se vydal s poselstvím francouzského krále Ludvíka IX. na norský královský dvůr. Norského krále Haakona IV. zřejmě okouzlil a strávil v severské zemi další čas při dohlížení na reformu kláštera Nidarholm v Trondheimském fjordu.\n\nMniši z opatství St. Alban byli známí svými kronikami. Paris napsal řadu převážně historických děl v latině, francouzštině a anglonormanštině. Také je sám ilustroval. Jeho \"Chronica Majora\" je často citovaný zdroj pro období let 1235–1259, ceněná pro originální ilustrace, i když moderní historici konstatují, že Paris nebyl vždy objektivní, protože byl přívržencem císaře Fridricha II. V jeho díle se projevuje značná nevraživost až nenávist k židům. Dále napsal \"Gesta abbatum monasterii Sancti Albani\" a \"Historia Anglorum\".\n\n"}
{"id": "359955", "url": "https://cs.wikipedia.org/wiki?curid=359955", "title": "Říjen 2008", "text": "Říjen 2008\n\n"}
{"id": "359956", "url": "https://cs.wikipedia.org/wiki?curid=359956", "title": "Západní jihoslovanské jazyky", "text": "Západní jihoslovanské jazyky\n\nZápadní jihoslovanské jazyky jsou:\n"}
{"id": "359958", "url": "https://cs.wikipedia.org/wiki?curid=359958", "title": "Východní jihoslovanské jazyky", "text": "Východní jihoslovanské jazyky\n\nVýchodní jihoslovanské jazyky jsou:\n\n"}
{"id": "359961", "url": "https://cs.wikipedia.org/wiki?curid=359961", "title": "Seznam vítězů mužské čtyřhry na US Open", "text": "Seznam vítězů mužské čtyřhry na US Open\n\n \n"}
{"id": "359970", "url": "https://cs.wikipedia.org/wiki?curid=359970", "title": "Toktar Aubakirov", "text": "Toktar Aubakirov\n\nToktar Ongarbajevič Aubakirov (* 27. července 1946 Karkaralinsk, Kazachstán) je bývalý sovětský kosmonaut kazašské národnosti. V roce 1991 absolvoval let v Sojuzu TM-13 na orbitální stanici Mir, poté se stal i vysokým vládním činitelem Kazachstánu.\n\nDo roku 1965, tedy svých 19 let, pracoval jako soustružník v jednom závodě v Kazachstánu. Po narukování do armády absolvoval v letech 1965-1969 letecké učiliště v Armaviru (Armavirskoje vysšeje vojennoje učilišče letčikov). Pak absolvoval leteckou školu a výcvik na profesi zkušebního letce, ukončil ji zdárně v roce 1976. V letech 1976–1990 pracoval jako zkušební letec v Mikojanově konstrukční kanceláři (ОКБ им.А.И.Микояна). Zde mimo jiné s MiGem 31 přeletěl z Murmanska přes Severní pól do Anadyru, v listopadu 1989 s MiGem 29K první přistál a vzlétl z letadlového křižníku Tbilisi. Při zaměstnání dálkově vystudoval Moskevský letecký institut S. Ordžonikidzeho, kde získal titul leteckého inženýra. Za vynikající práci byl 31. října 1988 vyznamenán titulem Hrdina Sovětského svazu.\n\nV roce 1985 vznikla idea k 30. výročí vzniku kosmodromu Bajkonur vyslat do vesmíru kosmonauta kazašské národnosti, nicméně přes lékařskou komisi žádný Kazach nalezený mezi vojenskými letci neprošel. Aubakirov tehdy nabídku kandidatury odmítl. V roce 1989 nové vedení Kazašské SSR myšlenku kazašského kosmonauta oživilo, přípravu na let zahájil civilní letec Talgat Musabajev, ale až koncem roku 1990 byl nalezen druhý kandidát – Aubakirov. Od května 1991 zahájil přípravu, zprvu s Valerijem Korzunem a Alexandrem Alexandrovem, po sloučení kazašského a rakouského letu v červenci s Alexandrem Volkovem a Franzem Viehböckem.\n\nPo letu z týmu kosmonautů odešel. V prosinci 1991 vyhlásil Kazachstán samostatnost. Aubakirov byl v roce 1992 povýšen do hodnosti generálmajora a stal se náměstkem předsedy Státního výboru pro obranu republiky Kazachstán. Ve stejném roce se stal pomocníkem prezidenta pro otázky kosmonautiky a členem jeho prezidentské kanceláře. V dubnu 1990, květnu 1994 a září 2004 byl zvolen poslancem kazašského parlamentu (resp. Nejvyššího sovětu v devadesátých letech). V dubnu 2005 byl v rakouských lázních Baden u Vídně na setkání členů Sojuzu TM-13. Ve skotském Edinburghu v říjnu 2007 na XX. planetárním kongresu ASE - Asociace kosmických cestovatelů, která sdružuje většinu kosmonautů světa.\n\nDo vesmíru letěl na palubě kosmické lodi Sojuz TM-13 (COSPAR 1991-069A) spolu s velitelem Alexandrem Volkovem a Franzem Viehböckem z Rakouska. Startu 2. října 1991 v Bajkonuru přihlíželo 14 hlav států. Na oběžné dráze se připojili ke stanici Mir, kde působila 9. základní posádka Anatolij Arcebarskij a Sergej Krikaljov. Po týdnu se pětice rozdělila, v lodi Sojuz TM-12 na Zemi odletěli Arcebarskij, Aubikarov a Viehböck, kdežto Volkov zůstal jako člen 10. základní posádky s Krikaljovem. Aubakirov přistál na území svého státu se svými kolegy 10. října 1991.\n\nJe registrován jako 256. člověk ve vesmíru se sedmi dny strávenými v kosmu.\n\n\n\n\n\n"}
{"id": "359977", "url": "https://cs.wikipedia.org/wiki?curid=359977", "title": "Malý muž a velká žena", "text": "Malý muž a velká žena\n\nMalý muž a velká žena je autobiografický románový triptych Věry Sládkové vydaný postupně v letech 1974-1982. První díl \"Poslední vlak z Frývaldova\" (1974), druhý díl \"Pluky zla\" (1975) a třetí \"Dítě svoboděnky\" (1982). Svým rozsahem jde o nejvýznamnější dílo autorky. \nVěra Sládková prožila dětství v Sudetech, ve kterých mohla na vlastní oči vidět ostré spory mezi Čechy a Němci, kteří usilovali o odtržení od Čech a připojení se k nacistickému Německu. Sledovala nástup Henleinovců v pohraničí, sílící politické a národnostní třenice mezi těmito dvěma skupinami. A právě toto období zachycuje ve své knize pohledem malé Věry, která dětskýma očima pozoruje dění v pohraničí od roku 1938 až do konce druhé světové války.\n\nPříběh začíná těsně v období před Mnichovskou dohodou v malém městečku Frývaldov, jejíž obyvatelstvo tvořili především Němci, kteří se nechávali s radostí ohromovat Hitlerovými a Henleinovskými propagandistickými projevy. Vznikaly zde ostré i méně ostré střety mezi oběma národy. Avšak Josef Pumplmě, místní pošťák a velký vlastenec, se rozhodně nenechával zastrašit a často dával svůj názor najevo, především v nočních hodinách v místní hospodě, kde se často střetávali Češi s nacistickými Němci. A právě mezi těmi Němci byl nejhorlivější stoupenec Henleinův holič Sepp, jenž přes své mládí a dětskou postavu tvrdě dorážel právě na Josefa Pumplmě a především na jeho dceru Věrku. Věrce její skutečná maminka umřela velmi brzy, a tak žila se svým otcem, který se ovšem v hořkosti těch dnů nedokázal sám starat o svou „dcéru Vlasti“, jak ji s oblibou přezdíval. A tak si začal dopisovat s Annou Urbanovou. Doufal, že se stane maminkou pro Věrku a jeho ženou. Ovšem než se ti dva skutečně setkali, trvalo to ještě několik měsíců, které byly ve znamení přiostřování sporů mezi Henleinovci a Čechy.\n\nMalá Věra politické události těch dní vnímala z povzdálí. I přesto, že Henleinovci se s pochodněmi v rukou občas neopomněli zastavit před jejich domem se slovy „pošťáku vylez, my ti ten dům stejně jednou vypálíme“. Skutečné rozrušení jí způsobil až vojáček Pavel, do kterého se dětsky zamilovala, a na kterého musela neustále myslet. Pavel byl nešťastně zamilovaný do dívky, která ho opustila. Dopadala na něho těžká melancholie, která nakonec vyústila v sebevraždu. Věrka se poté stala velmi nešťastnou a zklamanou. V tu noc, kdy vojáček Pavel spáchal sebevraždu, vtrhli Henleinovci do místního ochotnického divadla, napadli diváky i herce a divadlo zdemolovali. Tím překazili Josefu Pumplmě hereckou dráhu.\n\nSetkání s Annou Urbanovou, statnou a silnou ženou, bylo velmi dojemné. Byla kuchařkou, což v té skromné době bylo více než výhodou. A tak již druhý den připravila svému muži a své sic nevlastní, ale přesto milované dceři, svůj vyhlášený guláš, jenž o něco později živil nejednoho úředníka z města. Anna Urbanová byla výjimečná žena. Nepřipouštěla si prohry, její svéráznost a statná postava zapůsobila i na Henleinovce. Když zase v noci vyhrožovali pošťákovi, otevřela okno a začala k nim hovořit plynnou němčinou tak, že se poté potichu rozešli. „Na tragickej život jsem já pes!” je věta, která z jejích úst zazněla pak několikrát a vždy dokázala překonat všechna úskalí života.\n\nAvšak ani Anna Urbanová nedokázala zabránit Mnichovskému paktu, a bylo více než zřejmé, že se musejí vystěhovat, neboť nacisté již bezprizorně útočili na Čechy, všude již vlály hákové kříže, a četnictvo bylo tou dobou rozpuštěné. A tak přišel den, kdy za dramatických okolností musela Anna Urbanová za pomoci malé Věrky sbalit všechny věci během pár hodin a ještě k tomu zajistit odvoz. Nebála se uplatit špeditéra penězi, které jí dal manžel Pumplmě z poštovní kasy. Měli nakonec štěstí, že chytili poslední vlak z Frývaldova, aby mohli Anna i dcera Věra společně odcestovat do Brna. Josef Pumplmě tou dobou jako poštovní úředník ještě pomáhal transportovat dobytek i lidi, kteří byli nuceni prchat před Němci ze Sudet.\n\nDo Brna jako kdyby nacismus nedolehl. Když stoupali Anna Urbanová, Josef Pumplmě a Věrka do kopce, k domu jeho rodičů, jasně si to uvědomovali. Po krátké zastávce u svého dávného kamaráda pekaře Pice konečně zazvonili na dům Pumplmětových rodičů. Ti zpočátku chladněji, ale nakonec s otevřenou náručí uvedli tuto rodinu do svého bytu. A tím také začala nová kapitola jejich života. Život v podkrovním bytečku (bydleli odděleně od rodičů Josefa Pumplmě) nebyl lehký. Peněz málo a budoucnost nejistá. Malá Věrka díky nesvědomitým sousedům poprvé uviděla fyzickou lásku a byla z toho jako dítě vyplašená. Když se o tom Anna Urbanová dozvěděla, poslala Věrku bydlet o patro výš k prarodičům. Anny Urbanová také nesla těžce, že její kuchařské umění přichází nazmar, neboť nebylo téměř ani z čeho vařit. Vše se ještě zhoršilo, když i do Brna dorazil nacismus, ulicemi se řítili německé tanky a pochodovali vojáci. Nastala válka s velkým V, a jak Josefovi Pumplmě, Anně Urbanové, tak i Věrce začaly skutečně těžké časy, kde motto „na tragickej život sem já pes“, sláblo pod tíhou tanků a hajlujících vojáků s puškami na ramenou.\n\nAnna Urbanová obstarávala jídlo tak, že společně s Věrkou jezdili vlakem do vzdálené slovácké vesničky Kobylí na Moravě, kde se narodila biologická maminka Věrky. A právě tam žádala o jídlo nejen pro sebe a svou rodinu, ale i pro celou ulici. „Srágorka“ Pumplmě musel opustit místní poštovní úřad. Občas vypomáhal svému příteli v pekařství, kde nejednou dal červa do housky určené pro německé vojáky. Čas války snášel těžce a často na něj dopadala deprese. Nebýt jeho přítele Jarouška a především „Amazonky“ Anny, jen obtížně by nervově obstál válečné období. Navíc, když kvůli tomu, že on se účastnil bojů v první světové válce na vítězné straně, nemohla jeho dcera Věra nastoupit na střední školu. Anna Urbanová to nesla také nelibě. Nakonec se podařilo, že Věra nastoupila do jedné brněnské pojišťovny, kde musela snášet rasistickou ideologii svého nadřízeného a celkově život v novém, neznámém prostředí.\n\nVálka se již blížila ke konci. Všichni jakoby čekali, kdy je přijdou Rusové konečně osvobodit. I přes již zřejmou porážku Třetí říše, se holič Sepp nevzdával své touhy nějakým způsobem ublížit Věrce, která ho již ve Frývaldově dráždila. A tak se jednoho dne skutečně setkal s vyděšenou Věrkou, kterou psychicky terorizoval. Věrka utekla, ale od té doby byla strachem ze Seppa tak posedlá, že se ho bála dnem i nocí. Avšak skutečné nebezpečí zažila v posledních týdnech války. To když Američané bombardovali Brno. Jedna z bomb dopadla přímo na budovu, ve které dospívající Věrka pracovala. Stačila se s ostatními ukrýt do protileteckého krytu, který byl po dopadnutí bomby celý zavalen a lidé v něm zůstali uvězněni. Byly to dlouhé hodiny, které museli vyděšení lidé přečkat v krytu, než je osvobodili místní obyvatelé a záchranáři. Když už se Věrka loučila se životem, uslyšela hlas Anny Urbanové a svého otce, jenž jí jasně indikoval, že je naživu. Šok ze zavalení jí způsobil ztrátu hlasu, ale trval jen do večera, kdy jí zoufalá Anna Urbanová svým hysterickým záchvatem opět hlas navrátila.\n\nVšichni očekávali příchod Rudé armády, kterého se po pár dnech po náletu skutečně dočkali. Nejvíce energický byl v tu dobu Josef Pumplmě, který se svým přítele muzikantem Jarouškem museli být tzv. při tom. Boje v ulicích Brna netrvaly dlouho. Všichni s radostí vítali ruské vojáky a všude byl cítit vzduch svobody, kterého se český národ mohl po šesti letech opět nadechnout.\n\nJosef Pumplmě se chtěl vrátit do Frývaldova. Jel napřed, neboť i přesto, že byl konec války, nepokoje v pohraničí byly obrovské. Tentokrát to ale nebyli Němci, kdo se jal vyhánět jiný národ. Aniž by pořádně věděl jak, stal se Pumplmě ředitelem pošty, kde dříve působil. Musel také obstarat byt pro svou rodinu. Přes mnohé problémy se mu to podařilo. Posléze za ním do Frývaldova přijela Anna Urbanová, Věrka prozatím zůstala v Brně s muzikantem Jarouškem v bytě po prarodičích. Ti během války zemřeli.\n\nJaké štěstí potkalo Josefa Pumplmě, když se z jednoho z nesčetných dopisů od své ženy dozvěděl, že se stane otcem. „Dítě „Svoboděnky“, jak bylo okamžitě pojmenováno, mělo přijít v čase, kdy se i Věrka navracela do svého rodného města - Frývaldova. Svou nevlastní matku uviděla až v nemocnici, kde jí věrně po boku stál její muž, Věrčin otec. A tam naposled se můžeme setkat s heslem „Na tragickej život jsem já pes!\". Anně Urbanové hrozí císařský řez, ale svou nezměrnou vůlí i tuto hrozbu přečká. Dítě „Svoboděnky” se asi narodí přirozenou cestou. Konec zůstává otevřený.\n\n"}
{"id": "359981", "url": "https://cs.wikipedia.org/wiki?curid=359981", "title": "Marlène Jobertová", "text": "Marlène Jobertová\n\nMarlène Jobertová, nepřechýleně \"Jobert\" (* 4. listopadu 1940, Alžír, Alžírsko), je francouzská výtvarnice, herečka, zpěvačka, textařka a autorka knih pro děti. V roce 1999 s ní Česká televize provedla rozhovor v rámci cyklu \"Francouzské rozhovory\". Její českou dabérkou bývá obvykle Libuše Švormová.\n\nJe dcerou italské herečky Elsy Lunghiniové, matkou herečky Evy Greenové a tetou herečky Josephine Jobertové.\n\nPůvodně chtěla být výtvarnicí nebo módní návrhářkou. Ještě během svých studií výtvarného umění také začala hrát amatérsky divadlo a vystupovat v krátkých skečích během koncertů hudební skupiny svého bratra. Herectví se jí nakonec zalíbilo natolik, že jej posléze studovala ns Státní konzervatoři v Dijonu a v Paříži. Během svých studií pracovala jako filmová statistka, fotomodelka a reklamní výtvarnice.\n\nV roce 1963 debutovala jakožto divadelní herečka po boku svého učitele Yvese Montanda ve hře \"Tisíc klaunů\" v Théâtre Montparnasse. Pro francouzský film jí objevil režisér Jean-Luc Godard. Její jemný půvab, pihovatá tvář a rusé vlasy spolu s jemným a neokázalým civilním herectvím způsobily, že začala pak být obsazována do mnoha dalších filmů. Zpočátku hrála zejména v kriminálních filmech a thrillerech a před kamerou se setkala například s Linem Venturou nebo Jean-Paulem Belmondem. Později začala být obsazována i do jemnějších melodramat, z nichž vyniká zejména snímek \"Nahá láska\" z roku 1981.\n\nKromě své výtvarné a herecké činnosti činnosti se také jedná o uznávanou spisovatelku, jež píše knihy pro děti, známá je též jako příležitostná zpěvačka a písňová textařka.\n\n"}
{"id": "359986", "url": "https://cs.wikipedia.org/wiki?curid=359986", "title": "Ferdinand Zecca", "text": "Ferdinand Zecca\n\nFerdinand Zecca (1864 – 23. březen 1947) byl francouzský průkopník filmu, herec, režisér, scenárista a producent, který se do filmové historie zapsal sérií snímků, kterou nazval \"\"Dramatické aneb realistické scény\"\". S jeho jménem je spojeno dominantní postavení francouzské filmové společnosti Pathé na počátku 20. století a přechod od řemeslné výroby k masové průmyslové produkci filmů.\n\nNarodil se v Paříži roku 1864 jako druhorozený syn zaměstnance pařížského divadla Théâtre de l'Ambigu. Již od dětství se pohyboval v uměleckém světě a později, již jako zpěvák a herec, začal vystupovat po pařížských kavárnách. Od roku 1891 natáčí gramofonové desky pro firmu Pathé, která se od roku 1895 soustředila na výrobu filmů a která, a to i zásluhou Zeccy, získala krátce v prvních letech existence filmu vedoucí postavení nejen ve francouzské ale i světové kinematografii. Svůj první film \"Le Muet mélomane\" natočil Zecca v roce 1899. V dubnu roku 1900 najal Charles Pathé Zeccu jako manažera pro svůj pavilon na Světové výstavě v Paříži. Po skončení výstavy přijal Pathé Zeccu jako asistenta režie do svého studia ve Vincennes. Zde až do roku 1906 natáčí nebo dohlíží na natáčení několika stovek filmů.\n\nVe svých prvních filmech navázal námětově na své předchůdce u společnosti Pathé a často také nalézá inspiraci u svého největšího konkurenta Georgese Mélièse. Ačkoli při natáčení využívá postupů, které jsou typické pro filmy jeho francouzského konkurenta, je i ve své rané tvorbě silně ovlivněn britskou brightonskou školou a neuzavírá, na rozdíl od Mélièse, hrdiny svých filmů na pomyslné \"divadelní jeviště\" a vhodně využívá střídání záběrů z exteriérů se záběry natočenými v ateliéru. Jeho trikové komedie a výpravné snímky jako \"Nemožné koupaliště\" (\"Une Baignade impossible\"; 1902), \"Dobytí vzduchu\" (\"À la conquête de l'air\"; 1901) nebo \"Bouře v ložnici\" (\"Une tempête dans une chambre à coucher\"; 1901), nedosáhli takového úspěchu jako podobné snímky jeho protivníka Mélièse. Většího úspěchu dosáhl Zecca v žánru, ve kterém se Méliès vůbec neangažoval, a ve kterém byl Zecca původnější, v žánru tzv. „realistických dramat“. Sérii těchto filmů, kterou zahájil v roce 1901, sám nazval \"\"Dramatické aneb realistické scény\"\". Prvním úspěchem v rámci tohoto cyklu se stal snímek \"Historie zločinu\" (\"Histoire d'un crime\", 1901). Námět pro tento film nalezl Zecca v Grévinově muzeu voskových figurín, kde se nacházela série scén, která pomocí voskových figurín v životní velikosti, rekonstruovala drama vraha odsouzeného na smrt. Zecca oživil tyto scény na filmovém plátně a doplnil je o scénu poslední noci odsouzeného, ve které vzpomíná na spáchaný zločin a vše co mu předcházelo. Tyto události se objevují v „medailónku“ v rohu filmového plátna. Na úspěch tohoto snímku navázal Zecca plynule filmy \"Oběti alkoholismu\" (\"Les Victimes de l'alcoolisme\"; 1902), ve kterém zpracoval několik výjevů ze Zolova románu Zabiják, \"Život hráče\" (\"La Vie d'un joueur\"; 1903), \"Stávka\" (\"La Grève\"; 1904) nebo \"V černém kraji\" (\"Au pays noir\"; 1905).\n\nZecca, stejně jako většina tehdejších filmařů, natáčí své filmy nejen jako režisér, ale zároveň figuruje i jako herec, kameraman, scenárista nebo výtvarník v jedné osobě. Postupně však tento způsob natáčení opouští a obklopuje se početným štábem spolupracovníků. V roce 1905 je jmenován generálním ředitelem společnosti Pathé a stává se jakýmsi uměleckým vedoucím celé produkce společnosti Pathé. Od tohoto roku se věnuje především uměleckému dohledu a vedení výroby stovek filmů, které pro společnost Pathé natáčí režiséři jako např. Lucien Nonguet, Gaston Velle, Albert Capellani, Louis J. Gasnier, André Heuzé nebo Henri Pouctal. V roce 1914 byl poslán do spojených států, kde byl jmenován na post ředitele zdejší pobočky firmy Pathé. Do Francie se vrátil v roce 1919, aby převzal vedení Pathé Baby, společnosti vyrábějící přístroje a kamery pro úzký film, kde působil až do svého odchodu do důchodu v roce 1939. V roce 1919 natočil také svůj poslední film. V březnu roku 1947 ve věku 82 let Ferdinand Zecca umírá.\n\n\n\n"}
{"id": "359990", "url": "https://cs.wikipedia.org/wiki?curid=359990", "title": "Úhlový hledáček", "text": "Úhlový hledáček\n\nÚhlový hledáček je příslušenství fotoaparátu (nejčastěji jednooké zrcadlovky), které umožňuje pohled do hledáčku z jiných úhlů než jen v ose fotoaparátu. Používá se především při fotografování z poloh, kde by pohled do hledáčku byl nepohodlný či nemožný. Má podobu trubky, zalomené do tvaru L. Nasazuje se na hledáček, respektive na jeho přírubu. Uvnitř obsahuje úhlový hledáček zrcadlo a sadu čoček.\n\nV současnosti je někdy úhlový hledáček nahrazován elektronickým zařízením (kamera a display), které poskytuje větší flexibilitu, ale menší rozlišení.\n"}
{"id": "359991", "url": "https://cs.wikipedia.org/wiki?curid=359991", "title": "Alex Lifeson", "text": "Alex Lifeson\n\nAlex Lifeson, rodným jménem Aleksandar Živojinović (* 27. srpna 1953 Fernie, Britská Kolumbie) je kanadský muzikant, který se proslavil jako kytarista kanadské rockové skupiny Rush. Tu založil v létě roku 1968 a je její nedílnou součástí. S Rush, hraje jak na elektrickou, tak i akustickou kytaru; také na množství ostatních strunných nástrojů jako je mandola, mandolína a bouzouki. Během živých vystoupení zpívá doprovodné vokály a občas hraje na klávesy a basový syntezátor.\n\nVedle muziky, je Lifeson spolumajitel torontské restaurace The Orbit Room, pilot s licencí, motocyklový jezdec a kuchař.\n\nSpolu s dalšími členy z Rush, kterými jsou Geddy Lee a Neil Peart, byl 9. května 1996 oceněn jako důstrojník řádu Order of Canada.\n\nJeho jméno \"Lifeson\" je něco jako překlad svého původního \"Živojinović\" (jeho rodiče byli srbští imigranti).\n\n"}
{"id": "359992", "url": "https://cs.wikipedia.org/wiki?curid=359992", "title": "Magda Schneiderová", "text": "Magda Schneiderová\n\nMagda Schneiderová, nepřechýleně Magda Schneider (17. května 1909, Augsburg, Německo – 30. července 1995, Berchtesgaden, Německo), byla rakousko-německá herečka, matka herečky Romy Schneiderové. Jejím manželem byl rakouský herec Wolf Albach-Retty, otec Romy.\n\nČeským divákům je známa především z filmů své mnohem slavnější dcery Romy, kterou přežila o plných 13 let. Ve známé rakouské filmové trilogii o císařovně Alžbětě Bavorské ztvárnila roli císařovniny matky, vévodkyně Ludoviky Bavorské, takže i ve filmu hrála matku své dceři. Spolu se svou dcerou Romy hrála ještě v několika dalších snímcích, např. ve filmu \"Hudba pro císaře\" (kde jí byla svěřena role tety hlavní hrdinky) či ve snímku \"Šeříky až bílé začnou kvést\". Ve filmu \"Královna Viktorie\" z roku 1954 hrála roli vychovatelky a důvěrnice královny Viktorie, baronky Louisy Lehzenové.\n\n\n"}
{"id": "359995", "url": "https://cs.wikipedia.org/wiki?curid=359995", "title": "Illés", "text": "Illés\n\nIllés (maďarsky Illés együttes) byla maďarská rocková skupina, aktivní mezi roky 1960 až 1973, v období kdy v Maďarsku vzniklo mnoho rockových skupin. V té době tu patřila k nejpopulárnějším a je často srovnávána s Beatles pro podobné období činnosti, umělecký a kulturní vliv i srovnatelnou popularitu. \n\nNázev byl původně odvozen od příjmení Lajose Illése, jednoho z členů skupiny. Později si skupina zvolila jako logo noty stylizované do tvaru vozu, taženého dvěma koňmi. Pod tímto obrázkem pak byl nápis \"Illés\" a slunce, obojí spolu situováno do podoby kruhu. Toto logo záměrně odkazovalo na vůz proroka Eliáše (\"Illés\" je podoba jména \"Eliáš\" v maďarštině).\n\n\nSkupina byla založena v roce 1960, do roku 1963 však nezískala mimo studentské kluby větší popularitu. První singl vydala v roce 1964, první album vyšlo v roce 1967, byl jím soundtrack k filmu \"Ezek a fiatalok\" (v překladu \"Toto jsou mladí lidé\"), ve kterém kromě Illés együttes vystupovala i skupina Omega a hlavní ženskou roli ztvárnila zpěvačka Zsuzsa Koncz. Do konce 60. let pak vzniká rivalita mezi fanoušky Illés együttes a Omegy – podobná rivalitě mezi příznivci Beatles a Rolling Stones.\n\nNa přelomu desetiletí skupina spolupracovala se zpěvačkou Zsuzsou Koncz, se kterou nahrála alba Szerelem, Kis virág, Élünk és meghalunk a Jelbeszéd. V roce 1973 bubeník Zoltán Pásztory opustil Maďarsko a odešel do Západního Německa.\n\nSkupina se rozpadla v roce 1973, zřejmě kvůli politickému tlaku. Kvůli kritice vlády během interview ve Spojeném království dostala pokutu a roční zákaz činnosti. Levente Szörényi a János Bródy vytvořili novou skupinu Fonográf a spolupracovali spolu i mimo ni – napsali například rockovou operu \"István, a király\", založenou na životopisu sv. Štěpána, prvního maďarského krále. Zakladatel skupiny Lájos Illés vytvořil novou skupinu s názvem \"Illés\", která fungovala až do počátku 80. let 20. století.\n\nPo pádu komunismu se skupina několikrát sešla při různých příležitostech – nejvýznamnější jsou koncert na Népstadionu v Budapešti v roce 1990 a společné vystoupení s dalšími legendami maďarské rockové historie, skupinami Omega a Metró, v roce 2002.\n\nZoltán Pásztory zemřel 1. května 2005, Lajos Illés 29. ledna 2007 (oba v Budapešti).\n\n\n\"Autory písní jsou Levente Szörényi a János Bródy, pokud není uvedeno jinak.\"\n\n\n\n"}
{"id": "359996", "url": "https://cs.wikipedia.org/wiki?curid=359996", "title": "Milton Keynes Dons FC", "text": "Milton Keynes Dons FC\n\nMilton Keynes Dons FC (celým názvem: Milton Keynes Dons Football Club) je anglický fotbalový klub, který sídlí ve městě Milton Keynes v nemetropolitním hrabství Buckinghamshire. Založen byl v roce 2004, poté co se majitelé klubu rozhodli z důvodu klesající návštěvnosti přestěhovat klub Wimbledon FC do města Milton Keynes. Klubové barvy jsou zlatá a bílá.\n\nI přes svou krátkou existenci si klub vybudoval silnou mládežnickou akademii, která v letech 2004 – 2014 vyprodukovala 14 hráčů pro profesionální mužské družstvo. Nejznámějším odchovancem klubu je anglický reprezentant Dele Alli (v sezóně 2019/20 hrající za Tottenham Hotspur FC).\n\nSvé domácí zápasy odehrává na stadionu Stadium mk s kapacitou 30 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "359999", "url": "https://cs.wikipedia.org/wiki?curid=359999", "title": "Blackburn Olympic FC", "text": "Blackburn Olympic FC\n\nBlackburn Olympic FC (celým názvem: Blackburn Olympic Football Club) byl anglický fotbalový klub, který sídlil ve městě Blackburn v nemetropolitním hrabství Lancashire. Založen byl v roce 1878, zanikl v roce 1889. Největšího úspěchu dosáhl v roce 1883, když získal FA Cup. Ve finále porazil Old Etonians poměrem 2:1 po prodloužení. Klubové barvy byly modrá a bílá.\n\nSvé domácí zápasy odehrával na stadionu Hole-i'th'-Wall.\n\nZdroj: \n\n\n"}
{"id": "360000", "url": "https://cs.wikipedia.org/wiki?curid=360000", "title": "Task Force 16", "text": "Task Force 16\n\nTask Force 16 (TF 16) byl operační svaz amerického námořnictva, bojující v Tichomoří během druhé světové války. TF 16 byl vytvořen v únoru 1942. Jeho prvním velitelem se stal viceadmirál William Halsey, Jr. Jádrem svazu byla letadlová loď USS \"Enterprise\" a těžké křižníky USS \"Salt Lake City\" a USS \"Northampton\", které doprovázel půltucet torpédoborců (časem se složení doprovodu \"Enterprise\" měnilo).\n\nV dubnu 1942 se svaz s spojil s Task Force 18, jehož jádrem byla letadlová loď USS \"Hornet\" a společně uskutečnily Doolitlův nálet na Tokio. Když Halsey onemocněl, převzal velení TF 16 Raymond A. Spruance a úspěšně ho vedl během bitvy u Midway. V srpnu 1942 svaz podporoval americké vylodění na Guadalcanalu, bojoval v bitvách u východních Šalomounů (srpen 1942), u ostrovů Santa Cruz (říjen 1942) a v námořní bitvě u Guadalcanalu (listopad 1942). TF 16 také podporoval svaz TF 18 bojující u Rennellova ostrova. V březnu 1943 se Task Group 16.6 (složka TF 16) střetla s japonskými křižníky v bitvě u Komandorských ostrovů a celý TF 16 se podílel na znovudobytí Aleut. V letech 1944–1945 se svaz změnil na jednotku určenou pro doplňování paliva a tvořily ho pouze tankery a eskortní torpédoborce.\n"}
{"id": "360001", "url": "https://cs.wikipedia.org/wiki?curid=360001", "title": "Old Etonians FC", "text": "Old Etonians FC\n\nOld Etonians FC (celým názvem: Old Etonians Association Football Club) je anglický amatérský fotbalový klub, který sídlí ve městě Eton v nemetropolitním hrabství Berkshire. Klub hraje v (není součástí anglického ligového systému), která je určena pro družstva nezávislých škol. Hráči nastupující za tento tým jsou absolventi místní školy Eton College.\n\nSvé domácí zápasy odehrává na stadionu Dutchman's Playing Fields.\n\nKlub byl založen v roce 1871 Lordem Kinnairdem. V roce 1882 to byl poslední skutečně amatérský tým, který vyhrál FA Cup, když porazil ve finále 1:0 Blackburn Rovers. V roce 1883 podlehl 1:2 ve finále Blackburnu Olympic. Kromě toho získal FA Cup ještě v roce 1879 a v letech 1875, 1876 a 1881 se dostali do finále. V těchto letech také často zásoboval národní tým Anglie svými hráči. V roce 1879 zasáhly do utkání proti Walesu dokonce tři.\n\nV současné době jsou Old Etonians členy (Amatérská fotbalová aliance) a nastupují v nejvyšší soutěži , kde skončili v sezóně 2010/11 na 2. místě. V letech 1993 a 2005 se jim tuto soutěž podařilo vyhrát.\n\nZdroj: \n\n\n"}
{"id": "360003", "url": "https://cs.wikipedia.org/wiki?curid=360003", "title": "Obdurodon dicksoni", "text": "Obdurodon dicksoni\n\nObdurodon dicksoni je druhem prehistorického ptakopyska rodu Obdurodon, který se vyskytoval v Austrálie ve spodním a středním miocénu (před 23 – 10 miliony let).\n\nPrvní nález tohoto ptakopyska byl uskutečněn roku 1984 Michaelem Archerem, F. A. Jenkinsem, S. J. Handem, P. Murrayem, a H. Godthelpem, na lokalitě Riversleigh v severozápadním Queenslandu. Tento druh je charakterizován lebkou a několika roztroušenými zuby. Fyzicky se tyto fosílie podobají modernímu ptakopysku, ale nachází se na nich také několik průkazných rozdílů. Holotyp (typový exemplář) je uložen v Queenslandském Museu v Brisbane.\n\n\"Obdurododon dicksoni\" byl větší než ptakopysk podivný. Septomaxilla (část horní čelisti) je větší než u ptakopyska, což předpokládá zbytnělý zobák. Coronoidální výběžek spodní čelisti a angulární výběžek u ptakopyska z boku lebky úplně vymizel. To signalizuje, že \"Obdurodon\" měl jinou techniku žvýkání, protože při ní používal svaly zakotvené na těchto výběžcích. Jeho zobák měl oválný otvor obklopený kostmi, zatímco zobák ptakopyska má tvar V a nekončí na vrcholu. Měl také moláry, zatímco ptakopysk má v dospělosti pouze keratinizované destičky (zuby má ptakopysk pouze v mládí). Vzhledem k tvaru zobáku se předpokládá, že \"Obdurodon\" se živil rytím a zkoumáním břehů řek, zatímco ptakopysk svůj zobák používá na průzkum říčního dna. \"Obdurodon dicksoni\" měl (podobně jako ptakopysk) namísto předních zubů a špičáků stříhací hřebínky. Na každé straně dolní čelisti tak nosil dva třenáky a tři stoličky. Molár M1 měl šest kořenů, M2 měl pět a M3 jen jeden kořen. Horní čelist obsahovala dva třenové zuby a dvě stoličky na každé straně. M1 měl šest kořenů, M2 čtyři kořeny. Třenové zuby měly jen jeden kořen a velmi různý tvar na rozdíl od stoliček. Byly odděleny od stříhacích hřebínků oblastí bez dentice. Kořeny stoliček měly sotva třetinovou výšku oproti jejich koruně. Stoličky nalezené mimo lebku naznačují, že nebyly dostatečně ukotveny.\n"}
{"id": "360005", "url": "https://cs.wikipedia.org/wiki?curid=360005", "title": "Royal Engineers AFC", "text": "Royal Engineers AFC\n\nRoyal Engineers AFC (celým názvem: Royal Engineers Association Football Club) je anglický amatérský fotbalový klub, který sídlí ve městě Chatham v nemetropolitním hrabství Kent. Hráči nastupující za tento tým jsou členové britské armády. Největších úspěchů klub dosáhl na konci 19. století, kdy byl čtyřikrát ve finále FA Cupu, ale jenom v roce 1875 se klubu podařilo tuto cennou trofej získat.\n\nSvé domácí zápasy odehrává na stadionu Number one ground s kapacitou 500 diváků.\n\nZdroj: \n\n\n"}
{"id": "360006", "url": "https://cs.wikipedia.org/wiki?curid=360006", "title": "USS Salt Lake City (CA-25)", "text": "USS Salt Lake City (CA-25)\n\nUSS Salt Lake City (CA-25) byl těžký křižník třídy \"Pensacola\", který v řadách amerického námořnictva bojoval v druhé světové válce.\n\nV době útoku na Pearl Harbor \"Salt Lake City\" doprovázel letadlovou loď USS Enterprise z atolu Wake. Poté se připojil k operačnímu svazu TF 8, se kterým uskutečnil nájezd na ostrov Minami Torishima a nájezd na Marshallovy a Gilbertovy ostrovy. V dubnu 1942 doprovázel americké letadlové lodě při Doolitlově náletu na Tokio. Po náletu se však svaz nestihl vrátit dostatečně rychle, aby se připojil ke zbytku letadlových lodí v bitvě v Korálovém moři.\n\nÚčastnil se bitvy u Midway a u Guadalcanalu (všude i se svou sesterskou lodí USS Pensacola). Dále bojoval v bitvě u mysu Esperance a bitvě u Komandorských ostrovů, kde ho těžce poškodili japonské těžké křižníky \"Nači\" a \"Maja\". Jen díky váhavosti japonského viceadmirála Boširó Hasogaji, který místo doražení nehybné lodi raději odplul pryč, zde nebyl potopen.\n\nKřižník přečkal válku a byl použit v operaci Crossroads, tedy v jaderných testech na atolu Bikini. \"Salt Lake City\" přečkal dva jaderné výbuchy a nakonec byl potopen 25. května 1948 jako cvičný cíl.\n\n\n"}
{"id": "360011", "url": "https://cs.wikipedia.org/wiki?curid=360011", "title": "Zomba", "text": "Zomba\n\nZomba patří mezi největší města africké republiky Malawi. V letech 1964-1975 plnila funkci hlavního města země. Směrem na severozápad leží současné hlavní město Lilongwe, jižně od Zomby je další velké město, Blantyre.\n\nVedle města se tyčí hora Zomba, podle níž bylo sídlo pojmenováno.\n\nMěsto začalo vznikat u cesty, po které byli hnáni otroci k Indickému oceánu, mezi lety 1880-1885. Po krátké době se Zomba stala centrem britské kolonie (protektorátu) Ňasko. Od roku 1900 byla městem, v letech 1932-1934 jí městská práva byla odebrána. Po vyhlášení nezávislosti Malawi (6. července 1964) se stala hlavním městem nového státu. Od roku 1975 je hlavním městem Lilongwe, ležící zhruba 210 km severozápadně od Zomby.\n\nMěsto je dobře plánováno. V zástavbě převažují menší budovy. Zachovaly se stavby, kde sídlil parlament a ministerstva. Ve městě je též řada parků s tropickými dřevinami. Dále se zde nachází tržnice, krásné golfové hřiště a lázně.\n\nV Zombě sídlí Malawijská univerzita (\"University of Malawi\"), která zde byla založena v roce 1964.\n\nPrůmyslový význam má zpracování mléka, tabáku a dřeva, rovněž jsou zde textilní závody.\n\nV lednu spadne průměrně 200 mm srážek a průměrná denní teplota dosahuje 22 °C, v červenci, kdy vůbec neprší, se teplota pohybuje okolo 15 °C.\n\nV roce 1962 mělo město 22 000 obyvatel, od té doby jejich počet roste. Roku 1985 zde žilo 53 000 lidí, sčítání z roku 2008 uvádí 101 140 osob.\n"}
{"id": "360017", "url": "https://cs.wikipedia.org/wiki?curid=360017", "title": "Pavel J. Hejátko", "text": "Pavel J. Hejátko\n\nPavel Josefovič Hejátko (* 30. září 1975 Rakovník) je český básník, písničkář a performer.\n\nTitul Bc. získal vystudováním afrikanistiky a rusistiky na FF MU v Brně a v roli odborného asistenta zde i nějakou chvíli přednášel. Žije na samotě v malé vesničce Zahrádka poblíž města Náměšť nad Oslavou, kde od roku 1995 také tvoří.\n\nJeho oblíbencem je písničkář Karel Kryl. K dalším oblíbencům patří František Gellner, Egon Bondy a Ivan Diviš. V letech 1993–1997 byl členem grindcore skupiny Agony Conscience.\n\nPublikoval v mnoha literárních časopisech: \"Psí víno,\" \"Protimluv,\" \"Obrys-Kmen,\" \"Tvar\", \"A2\", \"Totem\", \"Divoké víno\" atd., ve kterých vyšla i řada pozitivních recenzí na jeho knihy. Za svou básnickou tvorbu byl nominován na cenu Magnesia Litera.\n\n\n\nMnohými označován za „disidenta“ současného liberálního režimu. Pro své dlouholeté a kontinuální „nevýhodné“ politické postoje (komunista, slovanský tradicionalista) si vysloužil mnoho nedoporučení a uměleckou „smrt tichem“. Současným režimem je tak silně přehlížen, zesměšňován nebo bagatelizován, vynecháván z kulturního života a dění.\n\nDo veřejného prostoru výrazněji vstoupil v roce 2007, kdy začal jménem fiktivní české odnože teroristické organizace RAF rozesílat výhružné dopisy kvůli tehdy připravovanému americkému radaru. Sám to poté označil za mystifikaci, politickou satiru a marketingový tah.\n\n"}
{"id": "360023", "url": "https://cs.wikipedia.org/wiki?curid=360023", "title": "V(D)J rekombinace", "text": "V(D)J rekombinace\n\nV(D)J rekombinace je mechanismus genetické rekombinace u obratlovců, který náhodně vybírá a spojuje segmenty genů kódujících specifické proteiny zásadní pro fungování imunitního systému. Tento proces rekombinace dává vzniknout rozmanitému repertoáru molekul receptorů T buněk (TCR) a imunoglobulinů, nezbytných k rozpoznávání množství antigenů, ať už pocházejících z cizorodých bakterií, virů, parazitů, nebo vlastních poškozených buněk, zejména nádorových.\n\nLidské protilátky (a receptory B buněk) sestávají z těžkých (\"heavy\") a lehkých (\"light\") řetězců s \"konstantními\" (C) a \"variabilními\" (V) oblastmi. Jednotlivé řetězce jsou kódovány třemi typy genů:\n\n\nMnožství genů kódujících variabilní oblasti každého z řetězců je seskupeno do tří segmentů. Lokus kódující těžký řetězec u člověka například obsahuje 65 genů ve V (\"variable\") segmentu, 27 v D (\"diversity\") segmentu a 6 v J (\"joining\") segmentu. Pro lehké řetězce také existuje mnoho genů V a J, geny D zcela chybí. Mechanismem přesmyku DNA v těchto segmentech lze dosáhnout enormního repertoáru protilátek -- 65 V × 27 D × 6 J genů = 10 530 kombinací jen u těžkých řetězců, počet možností ještě mnohonásobně zvyšuje obdobná variabilita lehkých řetězců.\n\nVětšina receptorů T buněk sestává z α (\"alfa\") a β (\"beta\") řetězce. Geny pro tyto receptory, podobně jako pro imunogobuliny rovněž obsahují V, D a J segmenty v β řetězcích (a V a J segmenty v α řetězcích), které se během vývoje T-lymfocytů stejným způsobem přeskupují a dávají tak vzniknout buňce s jedinečným povrchovým receptorem.\n\nBěhem vývoje B buněk dochází k první rekombinaci mezi jedním z D genů a jedním z J genů v lokusu pro těžký řetězec. Veškerá DNA mezi těmito geny je z genomu nenávratně vystřižena a odstraněna. Po této D-J rekombinaci následuje podobným způsobem připojení jednoho z V genů ke vzniklému DJ komplexu, čímž vzniká gen VDJ; veškeré geny mezi vybranými V a D geny jsou opět trvale odstraněny. Primární transkript (tj. nesestřižená RNA, dříve, než dochází ke splicingu) vždy obsahuje VDJ oblast a oba konstantní řetězce \"mí\" a \"delta\" (C a C; primární transkript tedy obsahuje segmenty V-D-J-C-C). Tato pre-mRNA je posttranskripčně modifikována přidáním poly (A) konce na 3'-konec mRNA a vystřižením sekvence mezi VDJ segmentem a C řetězcem. Translace této mRNA pak vede k produkci těžkého řetězce imunoglobulinu M.\n\nLokusy pro kappa (κ) a lambda (λ) řetězce imunoglobulinů se přeskupují podobným způsobem, chybí zde však D segment. V prvním kroku rekombinace zde tedy dochází k vytvoření VJ komplexu, při transkripci pak k připojení genu pro konstantní oblast. Translace sestřižené mRNA kódující κ nebo λ řetězce pak vytváří samotný Igκ nebo Igλ protein.\n\nSpojením těžkého řetězce Igμ s jedním z lehkých řetězců vzniká membránová forma imunoglobulinu IgM (tzv. B-buněčný receptor), který je exprimován na povrchu nezralých B buněk.\n\nBěhem vývoje T buněk dochází v genech pro receptory T buněk (TCR, \"T cell receptor\") ke stejným procesům, které byly výše popsány u imunoglobulinů. D-J rekombinace nastává nejdříve v genu pro β řetězec TCR, kde se připojuje buď gen D1 k jednomu ze šesti J1 genů, nebo gen D2 k jednomu ze šesti J2 segmentů. Po D-J rekombinaci následuje V-DJ přesmyk. Všechny geny mezi příslušnými V-D-J geny jsou nenávratně odstraněny. Na konec primárního transkriptu se vedle zmíněného VDJ řetězce začleňuje gen pro konstantní oblast proteinu, C. RNA splicing vystřihne všechny nadbytečné sekvence a hotovou mRNA lze posléze přeložit do formy C řetězce TCR.\n\nPřeskupení α řetězce TCR je analogické přeskupení β řetězce a podobá se V-J rekombinaci lehkých řetězců imunoglobulinů (viz výše). Spojení α a β řetězců dává vzniknout αβ-TCR, které na svém povrchu exprimuje většina T buněk.\n"}
{"id": "360029", "url": "https://cs.wikipedia.org/wiki?curid=360029", "title": "Chase", "text": "Chase\n\nAnglické slovo chase může znamenat:\n\n\n\n\n"}
{"id": "360032", "url": "https://cs.wikipedia.org/wiki?curid=360032", "title": "Ministerstvo zahraničí Spojených států amerických", "text": "Ministerstvo zahraničí Spojených států amerických\n\nMinisterstvo zahraničí (anglicky: \"United States Department of State\", nebo jen\" State Department\") je ministerstvo federální vlády ve Spojených státech, jehož hlavním úkolem je tvorba, obhajoba a prosazování zahraniční politiky USA.\n\nMinisterstvo zahraničí sídlí v Harry S Truman Building na 2201 C Street, N.W., což je jen několik ulic od Bílého domu. Podle zákona o nástupnictví na úřad prezidenta, pokud prezident zemře nebo je neschopen vykonávat svůj úřad, je ministr zahraničí prvním členem vlády, který jej nahradí. Před ministrem zahraničí jsou pak už jen viceprezident, předseda Sněmovny reprezentantů a předseda pro tempore Senátu.\n"}
{"id": "360035", "url": "https://cs.wikipedia.org/wiki?curid=360035", "title": "Ministerstvo spravedlnosti Spojených států amerických", "text": "Ministerstvo spravedlnosti Spojených států amerických\n\nMinisterstvo spravedlnosti Spojených států amerických (angl. Department of Justice) je ministerstvo federální vlády ve Spojených státech. Bylo založeno za účelem prosazování práva a obrany zájmů USA a zajištění spravedlivého a nestranného systému spravedlnosti pro všechny Američany. V čele úřadu stojí ministr spravedlnosti, jakožto generální prokurátor (angl. \"Attorney General\"), od roku 1789 člen kabinetu Spojených států.\n\nV únoru 2019 se ministrem Trumpova kabinetu stal republikán William Barr.\n"}
{"id": "360036", "url": "https://cs.wikipedia.org/wiki?curid=360036", "title": "Hněvkovice (Humpolec)", "text": "Hněvkovice (Humpolec)\n\nHněvkovice () jsou část města Humpolec. V roce 2008 měly přes 350 obyvatel.\n\nV Hněvkovicích se v roce 1920 narodila regionální básnířka Libuše Pamětnická. Její nejznámějšími sbírkami byly Rytmy kraje, Milování, Planutí a zhasínání, Kalendář srdce. Napsala i knihu pověstí a pohádek Strašidla ze Zálesí.\n\n\n"}
{"id": "360037", "url": "https://cs.wikipedia.org/wiki?curid=360037", "title": "Kladrubský klášter", "text": "Kladrubský klášter\n\nKladrubský klášter () je bývalý benediktinský klášter v Kladrubech, nedaleko města Stříbro v Tachovském okrese. Nachází se na návrší nad říčkou Úhlavkou a zejména klášterní kostel Nanebevzetí Panny Marie je dominantou krajiny. Klášter založen roku 1115 českým knížetem Vladislavem I., roku 1421 byl pobořen husity, obnoven byl v celém rozsahu ve stylu barokní gotiky v 1. až 2. třetině 18. století a poté roku 1785 zrušen za josefinských reforem.\n\nKlášter byl po staletí významným náboženským, hospodářským a kulturním činitelem celé oblasti. V současnosti je v majetku českého státu a jeho správu obstarává Národní památkový ústav. Část památkového komplexu je také přístupná veřejnosti.\n\nKlášter v roce 1115 založil český kníže Vladislav I. ke cti Panny Marie a sv. Benedikta. Sloužil ke kolonizaci pohraničního území západních Čech. Podle dochované zakládací listiny jej osídlili mniši z bavorského kláštera ve Zwiefaltenu. Zdejší konvent během 13. a 14. století patřil k největším komunitám české provincie benediktinů. Původně románský komplex staveb ze 12. století až první třetiny 13. století byl údajně dokončen roku 1233. Byl dovršen výstavbou trojlodní gotické baziliky s pozdější příčnou lodí, západním chórem a s jižní pohřební kaplí zakladatele. Impozantní stavby pobořili roku 1421 nejen husité, o zkázu uměleckého vybavení se významně zasloužili také následující obrazoborci. Roku 1996 archeologové nalezli unikátní soubor přibližně 1400 fragmentů opukových skulptur a prvků architektonické plastiky ze druhé poloviny 14. století. Koncem 15. století byl kostel důkladně opraven a roku 1504 znovu vysvěcen. Klášterní budovy byly opraveny ve druhé čtvrtině 16. století. Zkázu způsobil nejprve požár z roku 1590 a následně armády během třicetileté války.\n\nV roce 1653 započala generální obnova konventní budovy a chrámu Panny Marie a v letech 1664–1670 byla postavena nová prelatura. V roce 1705 získal klášter do svého majetku zpět přeštické panství a v roce 1712 začala přestavba ojedinělého architektonického skvostu, chrámu Nanebevzetí Panny Marie. Ten dodnes dominantou města Kladruby. Bylo plně využito románsko-gotické zdivo a doplněn nový trojlistý závěr. Chrám byl vysvěcen v roce 1726, dodnes je třetím největším chrámem v českých zemích, po chrámu sv. Víta v Praze a po mariánském chrámu v Sedlci u Kutné Hory (ten však má délku kostelní lodi dle Wikipedie pouze 87 m). Patří mezi vrcholná díla stavitele Jana Blažeje Santiniho, postavená ve slohu barokní gotiky. Celková délka kostela je 93 m, vnitřní výška kupole pak téměř 40 m. Na podlaze kostela je v místě křížení lodí vyznačena osmicípá hvězda. Především je to symbol Panny Marie – tzv. Mariánská hvězda. Někdy se uvádí, že jde také o Santiniho symbol, zastoupený v geometrickém ornamentu všech staveb. Autorem sochařské výzdoby byl především Matyáš Bernard Braun. Jeho pražská sochařská dílna v letech 1725–1728 dodala do interiéru kostela početný soubor oltářů architektonicky navržených Santinim, a dále mnoho dřevěných soch světců v nadživotní velikosti. Některé jsou bíle štafírované a zčásti zlacené, v čele se sochou titulárního světce řádu, sv. Benedikta. Dále dílna zhotovila chórové lavice a sochařskou výzdobu mauzolea zakladatele kláštera, Vladislava I. Na sochařské výzdobě spolupracoval také sochař Řehoř Theny, nejdříve jako pomocník Braunovy dílny, a dále po svém osamostatnění roku 1728, kdy dodal například alegorické sochy Víry a Naděje. Fresky v klenbě kupole, v chóru a mezi příporami hlavní lodi vymalovali bratři Asamové. Rokokové fresky na stěnách příčné lodi po roce 1750 vytvořil Juda Tadeáš Supper. Jsou to výjevy \"Pokušení svatého Benedikta\" a \"Nebeský Jeruzalém.\"\n\nPřestavba kláštera pokračovala po Santiniho smrti především výstavbou nového konventu, jehož projektantem byl Kilián Ignác Dientzenhofer. Výstavba byla z větší části dokončena roku 1739, celkového dokončení se klášter dočkal až v roce 1770. Dokončovací práce ale byly již poznamenány omezováním církevního hospodaření ze strany státu, které vyvrcholily v roce 1785, když Josef II. klášter zrušil. Vnitřní zařízení, kromě oltářů, pak bylo rozprodáno a rozvezeno do jiných kostelů.\n\nV objektech kláštera byly postupně zřízeny kasárny, nemocnice a invalidovna. Roku 1825 přikoupil polní maršál kníže Alfréd Windischgrätz ke svému majetku Štěkeň a Tachov kladrubské panství, které představovalo významnou součást Windischgrätzova rodinného fideikomisu. Jeho politické a vojenské aktivity mu bránily věnovat se správě svého majetku a klášter nebyl efektivně využíván. Z tohoto období se v kostele dochovala Windischgrätzova hrobka. Roku 1864 zde byl zřízen pivovar. V roce 1945 museli Windischgrätzové na základě Benešových dekretů opustit majetek a ten byl konfiskován. Na konfiskátu, spravovaném Ministerstvem zemědělství a Národním pozemkovým fondem, hospodařily Československé státní statky a Československé státní lesy. V roce 1946 měl být klášterní majetek přidělen řádu benediktinů. Řád ale majetek nepřevzal a v roce 1948 tak přešel pod správu Národní kulturní komise v Praze. Po roce 1960 vzniklo v Kladrubech ředitelství Státního statku Kladruby a devastace klášterního areálu pokračovala. V roce 1967 převzalo správu zdevastovaného kladrubského kláštera Krajské středisko státní památkové péče a ochrany přírody v Plzni a klášter byl otevřen návštěvnické veřejnosti.\n\nBarokní klášterní kostel Nanebevzetí Panny Marie, svatého Wolfganga a svatého Benedikta zůstal až do dnešních dnů v provozu a o velkých svátcích (Velikonoce, Vánoce a Nanebevzetí Panny Marie) se v něm konají mše. Klášter byl po zrušení např. vojenskou nemocnicí, chudobincem, státním statkem a postupně chátral. V 80. letech začal být opravován a po sametové revoluci se stal národní kulturní památkou. Každoročně ho navštíví asi 20 tisíc návštěvníků. Probíhají v něm též různé kulturní akce, pořádané občanským sdružením Klášter Kladruby. Pravidelnými akcemi jsou historický jarmark, vánoční prohlídky se speciálním programem, koncerty vážné hudby – tzv. festival Kladrubské léto (za komunistického režimu Stříbrské léto) a varhanní koncerty.\n\nU příležitosti 900. výročí založení kláštera v roce 2015 byla vydána vlastní série parfémů a zpřístupněna expozice \"Archiv vůní.\"\n\nSv. Jan Nepomucký (resp. Johánek z Pomuku) byl podle ne zcela zřetelné hypotézy možná umučen proto, že zmařil plány Václava IV. na zrušení kláštera a jeho přeměnu na nové biskupství. Měl údajně využít královy nepřítomnosti v hlavním městě a nechat po smrti starého opata urychleně zvolit nového, dříve než král mohl do věci zasáhnout.\n\nZáměrem Václava IV. bylo založením nového biskupství oslabit vliv pražského arcibiskupa Jana z Jenštejna. Václav IV. prodléval na Zvíkově a Johánek z Pomuku z titulu generálního vikáře volbu nového opata stvrdil. Nejasné zůstává, zdali Johánek mohl při zápisu konat jinak, velmi sporné je, zdali termín volby mohl ovlivnit. Pravděpodobné je, že posel směřující s listinami do Prahy okolo Zvíkova projel. Václav IV. dal poté průchod své prchlivosti, a protože Jan z Jenštejna byl mimo dosah, hněv obrátil proti Johánkovi. Ten byl posléze popraven utopením ve Vltavě.\n\n\n\n"}
{"id": "360041", "url": "https://cs.wikipedia.org/wiki?curid=360041", "title": "Kandidát", "text": "Kandidát\n\nKandidát (z lat. \"candidatus\", oblečený do bílého roucha, od \"candidus\", čistý) je konkrétní člověk – fyzická osoba (někdy jím může být i organizace či instituce – tedy právnická osoba), který se buď sám uchází o nějakou funkci, členství, hodnost nebo poctu, anebo jehož k tomu navrhují jiní. Kandidát je obvykle nominován nějakou skupinou nebo výborem a potom volen nebo schvalován k tomu oprávněným sborem.\n\nDůležité politické funkce se v demokracii obsazují volbou, některé přímou, tj. všemi oprávněnými voliči, anebo nepřímou, tj. sborem volitelů. U malých seskupení (spolek, komise, rada, výbor), pokud mají volit např. svého předsedu, mohou kandidovat všichni oprávnění, pokud s tím souhlasí. Ve volbách s velkým množstvím oprávněných osob (s tzv. pasivním volebním právem) se musí rozumný počet kandidátů předem nominovat, aby se volba mohla prakticky uskutečnit. Ve volbách do parlamentu nominují kandidáty obvykle politické strany, v obecních volbách jsou to často občanská sdružení. Pro kandidáty stanoví zákon určité podmínky, například věk a bezúhonnost, někdy i další omezující podmínky (podpisové archy s podporou voličů, kauce a podobně), které mají zajistit, že kandidát to s volbou myslí vážně, že má nějakou podporu atd .\n\nV poměrném volebním systému, kde se voliči nerozhodují pro jednotlivé kandidáty, nýbrž pro politické strany (sdružení), spočívá nominace v sestavení kandidátní listiny nebo stručně kandidátky, tj. uspořádaného seznamu kandidátů. Jednotliví kandidáti na listině se pak pokládají za zvolené podle počtu získaných hlasů, a to počínaje prvním místem na listině.\n\nŘada společenských i odborných organizací, asociací, klubů a podobně nemá otevřené členství, nýbrž své členy jmenuje nebo volí, a to na základě nominace, doporučení, případně i záruky jednoho nebo několika členů. Podobnou povahu mělo v historii i členství v (rytířských aj.) řádech, z něhož se vyvinula dnešní vyznamenání.\n\nOsoba, která se uchází a připravuje na nějakou jmenovanou funkci, se pak nazývá čekatel nebo kandidát.\n\nTitulem kandidáta (JUC., MUC., PhC. a podobně) se dříve označovali také vysokoškolští studenti, kteří již úspěšně absolvovali první rigorózní zkoušku a dalo se tak předpokládat, že svá studia později řádně dokončí a získají skutečný akademický titul (JUDr., MUDr., PhDr. a podobně).\n\nObecně je při vyhledávání kandidátem jakýkoli prvek vyhodnocované množiny: Každý má teoretickou možnost naplnit ověřovaná kritéria a stát se výstupem vyhodonocovacího algoritmu nebo alespoň součástí toho výsledku. Cílem vyhodnocování je buď vybrat podle zadané testovací podmínky, vlastnosti a její (hraniční) hodnoty, buď všechny splňující prvky, anebo právě či nanejvýše jediný prvek. Nalezený prvek je buď prvním splňujícím prvkem, anebo nejlepším, že ze všech splňujících kandidátních prvků dané kritérium splňuje nejlépe: Pak i samo kritérium výběru navíc splňuje předpoklad, že výstupem atomického vyhodnocení je jediná hodnota a že nad výsledkovou množinou existuje uspořádání, že je vlastností kritéria, že onu uspořádanost umožňuje, že generuje uspořádaný výsledek.\n\nSlovo kandidát se často používá i v ironickém významu pro osoby, u nichž lze očekávat nějakou změnu postavení, pověření, odměnu nebo naopak trest. Tak se o úspěšném člověku dá říci, že je „kandidát“ na postup, nebo o žákovi se špatným prospěchem, že je „kandidát“ na propadnutí: Protože k tomu naplňuje příslušná kritéria.\n\nV přeneseném významu lze podobný obraz použít i o institucích, věcech a podobně. O špatně fungující instituci lze říci, že je kandidátem na zrušení.\n\n\n"}
{"id": "360042", "url": "https://cs.wikipedia.org/wiki?curid=360042", "title": "Megafon", "text": "Megafon\n\nMegafon neboli hlásná trouba je ruční trychtýřovité zařízení, sloužící k zesílení lidského hlasu a směrování ho do určité oblasti. Vynalezl jej Nikola Tesla v roce 1880.\n\nLidský hlas má tendenci šířit se stejnoměrně do všech stran, zatímco když je odesílán skrz megafon, je jeho zvuk koncentrován do dané oblasti. Pokud člověk stojí mimo oblast, do které je zvuk megafonem vysílán, je obtížnější ho slyšet. Existují i elektronické megafony, které zvuk zesilují ještě mnohem silněji. Ty se skládají z mikrofonu, zesilovače a reproduktoru.\n\nMegafonů je užíváno hlavně při sportovních událostech, politických nebo propagačních činnostech.\n"}
{"id": "360045", "url": "https://cs.wikipedia.org/wiki?curid=360045", "title": "Kanonen auf Spatzen", "text": "Kanonen auf Spatzen\n\nKanonen auf Spatzen je první live album německé punk rockové kapely Beatsteaks, které vyšlo v roce 2008. Deska vyšla jako dvoualbum společně s DVD, které zachycuje největší odehraný koncert berlínské kapely ve \"Wuhlheide\", který navštívilo přes 17 000 lidí.\nKonečný tracklist alba vybírala kapela ze 759 písní, které zaznamenala a finální podoba obsahuje písně, které kapela odehrála na různých místech, včetně proslulých festivalů Rock am Ring a Highfield.\n\nDesku produkoval Moses Schneider, který s kapelou spolupracoval i na deskách Smack Smash a Limbo Messiah a Tom Körbler, zvukař kapely\n\nZáznam pořízen 7. července 2007 v Berlíně, Wuhlheide\nJako první singl vyšla 25. dubna píseň \"Hail to the Freaks\", kterou jako klip doprovázely sestříhané záběry právě z koncertu Wuhlheide. Jako druhý live singl byla zvolena německy zpívaná píseň kytaristou \"Peterem Baumannem\", která se jmenuje Hey Du.\n"}
{"id": "360046", "url": "https://cs.wikipedia.org/wiki?curid=360046", "title": "Nástupnictví na úřad prezidenta Spojených států amerických", "text": "Nástupnictví na úřad prezidenta Spojených států amerických\n\nNástupnictví na úřad prezidenta Spojených států amerických je pořadí vybraných členů federální vlády, ve kterém při prezidentově úmrtí, jeho neschopnosti vykonávat úřad, rezignaci nebo impeachmentu, přejímají pravomoci a povinnosti prezidentského úřadu.\n\nTabulka zobrazuje pořadí nástupnictví k výkonu prezidentských pravomoci a povinnosti z pozice úřadujícího prezidenta podle federálního právního předpisu \"Presidential Succession Act\", vydaného Kongresem v roce 1947 a naposledy novelizovaného roku 2006. Osoby zastávající jednotlivé úřady musí splňovat ústavní podmínky pro výkon funkce úřadujícího prezidenta. Pokud není v prvním sloupci tabulky uvedeno pořadí, pak je daná osoba nezpůsobilá k výkonu funkce; číslo zapsané \"kurzívou\" uvádí nejednoznačnost v otázce nezpůsobilosti k výkonu funkce.\n\nZ Ústavy vyplývá, které osoby jsou nezpůsobilé nastoupit do úřadu prezidenta. Jedná se o osoby, které se nenarodily na území Spojených států, osoby mladší 35 let věku nebo pokud žily méně než 14 let na území Spojených států amerických.\n\nDvacátý pátý dodatek Ústavy Spojených států byl ratifikován 10. února 1967. Má čtyři oddíly a mimo jiné upravuje předání pravomocí prezidenta.\n\n„\"V případě zbavení prezidenta úřadu nebo v případě jeho smrti nebo rezignace stane se prezidentem viceprezident.\"“ \n„\"Kdykoli nastane uvolnění úřadu viceprezidenta, jmenuje prezident viceprezidenta, který se ujme úřadu, ihned po schválení většinou hlasů obou komor Kongresu.\"“ \n„\"Kdykoli prezident postoupí prozatímnímu předsedovi Senátu a předsedovi Sněmovny reprezentantů písemné prohlášení, že není způsobilý vykonávat pravomoci a povinnosti svého úřadu, a dokud jim nepředá písemné prohlášení o opaku, vykonává takové pravomoci a povinnosti viceprezident jako úřadující prezident.\"“ \n„\"Kdykoli viceprezident a bud' většina vedoucích sekcí exekutivy, nebo jiného takového útvaru, který může Kongres zákonem zřídit, postoupí prozatímnímu předsedovi Senátu a předsedovi Sněmovny reprezentantů písemné prohlášení, že prezident není způsobilý vykonávat pravomoci a povinnosti svého úřadu, ujme se pravomocí a povinností úřadu viceprezident jako úřadující prezident.\"“ \n\nPosléze když prezident předá dočasnému předsedovi Senátu a předsedovi Sněmovny reprezentantů písemné prohlášení, že nezpůsobilost pominula, ujme se prezident opět pravomocí a povinnosti svého úřadu, pokud viceprezident a většina bud' vedoucích sekcí exekutivy, nebo jiného takového útvaru, který může Kongres zákonem zřídit, nepředá do čtyř dnů prozatímnímu předsedovi Senátu a předsedovi Sněmovny reprezentantů písemné prohlášení, že prezident není způsobilý vykonávat pravomoci a povinnosti svého úřadu. V tomto případě rozhodne spornou otázku Kongres v zasedání, které se - jestliže Kongres nezasedá - za tímto účelem sejde do čtyřiceti osmi hodin. Pokud Kongres během jednadvaceti dnů po přijetí uvedeného písemného prohlášení nebo - jestliže Kongres nezasedá - během jednadvaceti dnů po jeho svolání rozhodne dvoutřetinovou většinou v obou komorách, že prezident je nezpůsobilý vykonávat pravomoci a povinnosti svého úřadu, pokračuje viceprezident v jejich vykonávání jako úřadující prezident. Nestane-li se tak, ujme se opět prezident pravomocí a povinností svého úřadu.\n\nDodatek byl využit šestkrát:\n\nV roce 1997 prezident Bill Clinton odmítl celkovou anestézii při operačním výkonu přišití utrženého čtyřhlavého stehenního svalu právě proto, aby nemusel přenést své pravomoce na viceprezidenta Gorea.\n\n"}
{"id": "360047", "url": "https://cs.wikipedia.org/wiki?curid=360047", "title": "Monte Cristo (rozcestník)", "text": "Monte Cristo (rozcestník)\n\nMonte Cristo má více významů:\n\n"}
{"id": "360049", "url": "https://cs.wikipedia.org/wiki?curid=360049", "title": "Aqua", "text": "Aqua\n\nAqua je dánsko-norská hudební skupina, která se do světových hitparád dostala roku 1997 svým hitem \"Barbie girl\". Založena byla 1994 trojicí Dánů a jednou Norkou (Lene Nystrøm Rasted). Do rozpadu v červnu 2001 vydali dvě alba, Aquarium a Aquarius.\n\nOd 26. října 2007 spolu opět všichni původní členové vystupují a v roce 2009 vypouštějí do světa nový singl s názvem Back To The 80's (25. 5. 2009), který patří k jejich výběrovému albu Greatest Hits jenž vychází 15. června 2009.\n\n"}
{"id": "360051", "url": "https://cs.wikipedia.org/wiki?curid=360051", "title": "Victorin-Hippolyte Jasset", "text": "Victorin-Hippolyte Jasset\n\nVictorin Jasset se narodil 30. března 1862 ve Fumay ve francouzských Ardenách. Než se začal věnovat novému filmovému médiu, pracoval jako malíř a dekoratér. Své první významné filmy natočil v ateliérech francouzské filmové společnosti Gaumont. Šlo zejména o film \" Sen kuřáka opia\" (\"Les Rêves du fumeur d'opium\"; 1905) a \"Kristův život\" (\"La Vie du Christ\"; 1906), který natočil společně s Alicí Guyovou. Pro neshody s Leónem Gaumontem společnost opustil a od roku 1906 natáčel své filmy pro společnost Eclair, kde byl v roce 1907 jmenován ředitelem produkce. Pro společnost Eclair natočil až do své předčasné smrti v roce 1913 několik filmových seriálů z nichž nejznámější je série filmů, v nichž v pařížských reáliích vystupuje oblíbený detektiv z amerických šestákových románů Nick Carter (1908–1911) nebo maskovaný bandita Zigomar (1911–1913). 22. června 1913, uprostřed natáčení nového filmového seriálu s názvem \"Protéa\" (\"Protéa\"; 1913), Victorin Jasset ve věku 51 let umírá.\n\n\n\n"}
{"id": "360054", "url": "https://cs.wikipedia.org/wiki?curid=360054", "title": "Zbigniew Brzezinski", "text": "Zbigniew Brzezinski\n\nZbigniew Kazimierz Brzeziński (28. března 1928, Varšava – 26. května 2017 Falls Church, Virginie) byl polsko-americký politolog, vedle Henryho Kissingera a Samuela P. Huntingtona považovaný za šedou eminenci americké zahraniční politiky. V letech 1977–1981 byl bezpečnostním poradcem amerického prezidenta Jimmyho Cartera a později zahraničně-politickým poradcem Baracka Obamy. Zároveň byl profesorem americké zahraniční politiky na Univerzitě Johnse Hopkinse v Baltimoru, poradcem Centra pro strategická a mezinárodní studia (CSIS) ve Washingtonu D.C. a autorem odborných politologických knih. Vedle toho byl činný jako poradce mnoha velkých amerických a mezinárodních firem.\n\nBrzezinski se narodil ve Varšavě jako syn polského diplomata Tadeusze Brzezinského. Strávil část svého dětství v Lille (Francie), v Lipsku (Německo) a v Charkově, v ruské části dnešní Ukrajiny, poté se s rodinou přestěhoval do kanadského Montrealu. Vystudoval McGillovu univerzitu v Montrealu, kde v roce 1949 získal titul bakaláře a v následujícím roce i magistra. V roce 1953 promoval v oboru politických věd na renomované Harvardově univerzitě, kde poté i přednášel. Roku 1961 přestoupil na Kolumbijskou univerzitu, kde převzal vedení nově založeného Institutu komunistických věd.\n\nZbigniew Brzezinski se stal naturalizovaným občanem Spojených států amerických v roce 1958. V šedesátých letech působil jako poradce pro administrativy Kennedyho a Johnsonovy vlády. Během posledních let Johnsonovy administrativy byl zahraničněpolitickým poradcem viceprezidenta Huberta Humphreyho.\n\nV roce 1973 se Brzezinski stal prvním ředitelem Trilaterální komise, což byla skupina prominentních politických, akademických a vědeckých osobností ze Spojených států, západní Evropy a Japonska. Cílem této skupiny bylo posílit vztahy mezi těmito třemi regiony. Členem komise byl i budoucí americký prezident Jimmy Carter. Během své kandidatury na post prezidenta USA v roce 1974 si Carter vybral jako svého zahraničně-politického poradce právě Brzezinského, který byl kritikem Nixonovy a Kissingerovy zahraniční politiky. Po svém vítězství v roce 1976 jmenoval Carter Brzezinského svým poradcem pro národní bezpečnost.\n\nJako bezpečnostní poradce prezidenta Cartera (ve funkci 1977–1981) proslul Brzezinski díky své politice vůči SSSR jako „hardliner“ (zastánce tvrdé linie). Od té doby je mu přičítána, i podle jeho vlastních slov, klíčová role při „zatažení“ Sovětského svazu do války v Afghánistánu a podpora muslimských mudžáhidů proti SSSR. Brzezinski se také zabýval vývojem politických vztahů mezi USA a Čínou a doporučoval novou dohodu o kontrole zbrojení s Moskvou. Dále sdílel prezidentův názor, že Spojené státy americké mají místo samostatné diplomatické politiky pěstovat mezinárodní spolupráci. V otázkách zahraniční politiky měl Brzezinski časté spory s tehdejším ministrem zahraničí USA Cyrusem Vancem.\n\nVe své knize \"Jediná světová velmoc\" vykreslil Brzezinski globální jednostrannou dominanci Spojených států, kterou spojoval také s pronikáním amerických zájmů do středoasijského prostoru. V této souvislosti požadoval od zahraniční politiky USA omezení rozvoje velmocí konkurujících Spojeným státům, zvláště Číny a Ruska, a to pomocí podpory separatistických hnutí v jejich hraničních oblastech.\n\nOd roku 2006 vystupoval Brzezinski jako kritik americké politiky vůči jaderným programům Íránu, ale také války v Iráku, kterou vedly USA v době prezidentství George W. Bushe. Brzezinski se domníval, že tato americká strategie ztroskotala. Začátkem roku 2007 upozorňoval, že vedoucí kruhy USA hledají záminku, aby iniciovaly válku proti Íránu, a varoval před tím.\n\nJako akademicky činný politolog rozvíjel Brzezinski společně s Carlem Joachimem Friedrichem teoretický model totalitarismu.\n\nBrzezinski se oženil s praneteří Edvarda Beneše sochařkou Emilií Annou Benešovou. Spolu měli tři děti – Jana, Marka, který je americkým diplomatem, a Miku, která je moderátorkou zpráv na televizní stanici MSNBC.\n\n26. května 2017 informovala rodina o jeho úmrtí. Zemřel ve věku 89 let.\n\n\nBrzezinski od 50. let 20. století napsal přes desítku knih a neméně dalších prací a esejí (často ve spolupráci s dalšími autory). Mezi jeho nejvýznamnější, v angličtině vydané, knihy patří:\n\n\n\nTématem Brzezińského knih většinou byly a jsou úvahy v kontextu strategického směřování americké zahraniční politiky a diplomacie pro posílení její role ve světě. Brzeziński tam nezřídka rozvíjí svoje hypotézy a strategie proto, aby Spojené státy americké nejenom dobyly geopolitických cílů, ale získaly i prestiž v oblastech, které byly odjakživa doménou eurocentrismu, kde se tento přístup pokouší alespoň částečně zpochybnit.\n\nMimo jiné uvádí, že země, pod kterou sloužil jako poradce v několika érách a vládních administrativách, se od konce druhé světové války staly světovou supervelmocí po stránce\nZ její nezpochybnitelné vojenské síly pak pramení i její geopolitické ambice, a to v měřítku nikoli menším než globálním. Z toho důvodu považuje tedy Brzeziński za oprávněné, aby za „centrum“ současného světa byl považován americký kontinent.\n\nToto téma je společné pro řadu jeho děl. Nejvíce se o něm zmiňuje v knize \"Velká šachovnice: Americké prvenství a její geostrategické imperativy\", dále též v knihách \"Volba: Globální dominance nebo globální vedení\", \"Jediná světová velmoc\" a v menší míře i v knihách \"Mezi dvěma věky: Role Ameriky v technetronické éře\" a \"Amerika a svět: Konverzace o americké zahraniční politice budoucnosti\". Ve \"Velké šachovnici\" (\"The Grand Chessboard: American Primacy and Its Geostrategic Imperatives\") dokonce detailně popisuje, že cílem k americkému triumfu bude (ekonomicky, strategicky, diplomaticky nebo v nezbytném případě i vojensky) ovládnout strategicky důležitý region Střední Asie.\n\nV roce 1963 byl zvolen Americkou obchodní komorou jedním z 10 nejvýznamnějších lidí v Americe. V roce 1969 se stal čestným členem Americké akademie umění a vědy (American Academy of Arts and Sciences). Roku 1981 obdržel Prezidentskou medaili svobody za svou roli při normalizaci politických vztahů mezi Lidovou republikou Čína a USA a za svůj přínos pro lidská práva a národní bezpečnostní politiku Spojených států. Za svůj přínos ke znovunabytí nezávislosti Polska obdržel v roce 1995 Řád bílého orla (polské nejvyšší civilní vyznamenání).\n\nPřijal akademické čestné doktoráty z univerzit Georgetown University, Williams College, Fordham University, College of Holy Cross, Alliance College, Katolické univerzity v Dublinu a Varšavské univerzity.\n\nDalší vyznamenání získal od Harvardovy univerzity (Centennial Medal of the Graduate School of Arts and Sciences) nebo Americké politologické asociace (Hubert Humphry Award for Public Service a U Thant Award). Mimoto byl čestným členem různých nadací (Guggenheimova nadace a Fordova nadace).\n\n"}
{"id": "360060", "url": "https://cs.wikipedia.org/wiki?curid=360060", "title": "Politický systém Slovinska", "text": "Politický systém Slovinska\n\nSlovinsko je unitární demokratická, právní a sociální republika. Slovinská ústava kombinuje přímou a zastupitelskou demokracii. Zdrojem moci je lid, který svou moc vykonává bezprostředně a ve volbách na základě dělby moci na exekutivu, legislativu a moc soudní.\n\nPrvní ústava tehdy ještě socialistického Slovinska byla přijata v roce 1963 (10/63 UL SRS), v roce 1974 byla v důsledku přijetí nové federální ústavy přijata i nová republiková ústava (6/74 UL SRS). Tato ústava pak byla v letech 1988 až 1990 doplněna řadou ústavních dodatků. Významným dokumentem byla ústavní listina o samostatnosti a nezávislosti Republiky Slovinsko z roku 1991, kterou Slovinsko vyjádřilo vůli nesetrvat v jugoslávské federaci.\n\nV červnu 1990 se slovinský parlament usnesl na nutnosti přijetí nové ústavy, což se stalo 23. prosince 1991. Slovinská ústava má deset hlav a 174 článků. Slovinská ústava začíná prohlášením, které definuje východiska ústavy. První hlava – Obecná ustanovení (\"Splošne določbe\") – klasifikuje Slovinsko jako demokratickou, právní a sociální republiku, ve které moc pochází z lidu. Hlava první pak dále upravuje územní jednotu a nedělitelnost, akcentuje lidská práva a svobody, prohlašuje oddělení státu od církve, upravuje státní symboly (vlajku, znak a hymnu), hlavní město a úřední jazyky. Do hlavy první byla později zapracována i obecná úprava přechodu práv na mezinárodní organizaci, což bylo učiněno v souvislosti se vstupem Slovinska do EU. Hlava druhá – Lidská práva a svobody (\"Človekove pravice in temeljne svoboščine\") – obsahuje katalog základních práv a svobod (rovnost před zákonem, nedotknutelnost lidského života, zákaz mučení, ochrana osobní svobody, uvalení a trvání vazby, ochrana osobních a osobnostních práv, právo na soudní ochranu, právo na opravné prostředky, presumpce neviny, záruky zákonného procesu, právo na soukromé vlastnictví aj. ). Zvláštní úprava je věnována právům italské a maďarské národnostní skupiny a Romům. Hlava třetí – Hospodářské a sociální poměry (\"Gospodarska in socialna razmerja\") – upravuje zejména ochranu práce, vlastnictví, vyvlastnění a svobodu odborů. Nejrozsáhlejší je hlava čtvrtá – Státní zřízení (\"Državna ureditev\") – upravující Státní shromáždění, Státní radu, prezidenta, vládu, správu, obranu státu, soudnictví, státní zastupitelství, právní zastoupení a notářství. Hlava pátá – Samospráva (\"Samouprava\") – upravuje samosprávu v obcích, jiných místních společenstvích a v oblasti společenských aktivit. Hlava šestá – Veřejné finance (\"Javne finance\") – upravuje financování státní státu a samosprávy, daně, státní rozpočet a Účetní dvůr RS a Centrální banku. Hlava sedmá řeší Ústavnost a zákonnost (\"Ustavnost in zakonitost\"). Hlava osmá Ústavní soud (\"Ustavno sodišče\") a hlava devátá upravuje \"Řízení o změně ústavy\" (\"Postopek za spremembo ustave\"). Poslední desátá hlava upravuje Přechodná a závěrečná ustanovení (\"Prehodne in končne določbe\").\n\nNositeli zákonodárné moci ve Slovinsku jsou lid a parlament. Samotná ústava však konstrukci parlamentu nevytváří, ale hovoří samostatně o Státním shromáždění (\"Državni zbor\") a Státní radě (\"Državni svet\"). Z pohledu teorie ústavního práva je však slovinským parlamentem výhradně jeho dolní komora. Podoba slovinského „parlamentu“ je výsledkem diskusí z počátku devadesátých let dvacátého století, kdy byla zvažována i možnost jednokomorového parlamentu.\n\nLze vysledovat, že se ve vztahu k oběma komorám nepoužívá adjektivum státní, ale národní. Volné nahrazování pojmů ale není vhodné, neboť i samotná slovinská ústava akcentuje občanský princip.\n\nStátní shromáždění (či Státní sbor), dolní komora parlamentu, je voleno na čtyřleté období a je dle ústavy centrem politické moci ve Slovinsku. Státní shromáždění má devadesát členů, z nichž osmdesát osm kandiduje individuálně v 88 nominačních jednotkách a zbývající dva zastupují národnostní menšiny (Italy a Maďary). Shromáždění bylo ustaveno v roce 1992.\n\nStátní rada, horní komora parlamentu, reprezentuje sociální, hospodářské, profesionální a místní zájmy. Má čtyřicet členů volených na pět let. Volba probíhá odděleně pro každou skupinu. Státní rada má možnost i korespondenční schůze, kdy předseda telefonicky nebo jinou cestou zjistí názor radů na řešenou problematiku. Státní rada má vůči Státnímu shromáždění právo veta, které ale bývá ve většině případů přehlasováno. Z hlediska politologie je státní rada subjektem reprezentujícím korporativní a regionální zájmy.\n\nDo účinnosti ústavy z roku 1991 měl slovinský parlament – v duchu tradice jugoslávského samosprávného socialismu – tři komory: Sociálně-politickou komoru (\"Družbenopolitični zbor\"), do které se volilo klasickým způsobem, Komoru občin (\"Zbor občin\"), která reprezentovala územní členění Slovinska, a Komoru odborů (\"Zbor druženega dela\"), do které nepřímo volili příslušníci odborů a různých profesních svazů.\n\nPrezident Republiky Slovinsko je nejvyšším představitelem slovinské exekutivy. Je volen na pět let v přímých, tajných a všeobecných volbách. Do roku 1992 stála v čele Slovinska kolektivní hlava státu, Předsednictvo, v čele s předsedou. Relativně úzké vymezení pravomocí prezidenta odráží vztah parlamentu k prvnímu slovinskému prezidentu Milanu Kučanovi. Pokud se funkce prezidenta uvolní a nový prezident nebyl zvolen nebo není úřadující prezident způsobilý výkonu funkce, zastupuje přechodně prezidenta předseda Státního shromáždění. Pokud prezident poruší ústavu, anebo hrubým způsobem zákon, může jej Státní shromáždění obžalovat před Ústavním soudem, který může dvěma třetinami hlasů prezidenta zbavit úřadu.\n\nVláda Republiky Slovinsko se skládá z předsedy a ministrů. Předseda je ustavován volbou, ministři jmenováním. Předseda vlády je v první fázi navržen prezidentem republiky po poradách s politickými kluby Státnímu shromáždění. Pokud v tajné volbě není předseda vlády zvolen, může prezident opět navrhnout kandidáta (i stejného), ovšem kandidáty v této chvíli mohou navrhnout i parlamentní skupiny nebo seskupení deseti poslanců. Je-li více kandidátů, hlasuje se nejprve o kandidátovi prezidenta republiky a není-li tento zvolen, pak o kandidátech ostatních. Jestliže nebyl žádný z kandidátů zvolen, rozpustí prezident Státní shromáždění a vypíše nové volby, pokud do čtyřiceti osmi hodin Shromáždění nerozhodlo o nové volbě premiéra, kdy pro zvolení stačí většina počítaná z přítomných poslanců. O kandidátech se hlasuje podle pořadí určeného počtem hlasů z předchozích voleb, kandidát prezidenta má přednost. Není-li ani při této volbě zvolen premiér, rozpustí prezident Shromáždění a vypíše nové volby. Samotné ministry jmenuje a odvolává Státní shromáždění na návrh předsedy vlády. Nedůvěra může být vyjádřena pouze konstruktivně, tj. že většina všech poslanců zvolí zároveň nového premiéra. Pokud vládě není vyslovena důvěra, musí Státní shromáždění do třiceti dnů zvolit nového předsedu vlády nebo vyslovit důvěru původnímu. Obžalobu pro porušení ústavy nebo zákonů při výkonu úřadu může proti premiérovi nebo ministrovi předložit Státní shromáždění Ústavnímu soudu.\n\nSoustava obecných soudů je tvořena 44 okresními soudy (\"okrajna sodišča\"), které jsou podřazeny pod jeden z jedenácti krajských soudů (\"okrožna sodišča\"), které jsou rozděleny mezi čtyři vrchní soudy (\"Višja sodišča\"). Na vrcholu soustavy se nachází Nejvyšší soud Republiky Slovinsko (\"Vrhovno sodišče\").\n\nNa úrovni vrchních soudů existuje ještě Správní soud (\"Upravno sodišče\") a Vrchní pracovní a sociální soud (\"Višje delovno in socialno sodišče\"), pod který patří tři pracovní soudy a jeden pracovní a sociální soud.\n\nVe Slovinsku existuje Ústavní soud. Výjimečné soudy a v době míru vojenské soudy se z dikce ústavy nevytvářejí.\n\nPodle ústavy jsou soudci slovinských soudů vázáni ústavou a zákonem.\n\nV kontextu voleb a hlasování lze ve Slovinsku hovořit o volbách prezidenta republiky, volbách do Státního shromáždění a Státní rady, volbách do Evropského parlamentu, místních volbách a konečně i o referendech, kterých se zatím uskutečnilo šestnáct (sedmnáct celostátních a dvě místní).\n\nOdborná literatura v případě vývoje slovinského stranického systému hovoří o několika fázích (do 1945, do 1986, do 1991, od 1992). První fáze vývoje slovinského stranického systému v období od devadesátých let devatenáctého století do čtyřicátých let dvacátého století byla ve znamení rozvoje občanské společnosti a vytváření prvních politických stran. V důsledku politického vývoje byla na sklonku tohoto období faktická legální politická činnost znemožněna. Od konce druhé světové války až do roku 1986 existovala jedna politická strana – Svaz komunistů Slovinska, organizačně začleněná do Svazu komunistů Jugoslávie. Vedle strany existovala soustava společensko-politických organizací. V letech 1986 až 1991 došlo k přechodu k pluralitnímu stranickému systému. Od roku 1992 funguje současný stranický systém. Relevantní politické strany současné politické scény jsou zejména Sociální demokraté (\"Socialni demokrati – SD\"), Slovinská demokratická strana (\"Slovenska demokratska stranka – SDS\"), ZARES – Nová politika (\"Zares – Nova politika\"), Demokratická strana důchodců Slovinska (\"Demokratična stranka upokojencev Slovenije – DeSUS\"), Slovinská národní strana (\"Slovenska nacionalna stranka – SNS\"), Slovinská lidová strana (\"Slovenska ljudska stranka – SLS\") a Liberální demokracie Slovinska (\"Liberalna demokracija Slovenije – LDS\").\n\nSlovinsko se stalo samostatným svrchovaným státem 25. června 1991, 26. června 1991 bylo Slovinsko uznáno Chorvatskem. 7. července 1991 byla Brionskou deklarací účinnost aktů z 25. června 1991 na tři měsíce přerušena. V říjnu 1991 potvrdilo Slovinsko svou vůli opustit Jugoslávii. Následně ho uznaly některé bývalé státy SSSR, 19. prosince 1991 bylo Slovinsko uznáno Islandem, Švédskem a Spolkovou republikou Německo. Vatikán Slovinsko uznal 13. ledna 1992, San Marino 14. ledna 1992 a Evropská společenství pak 15. ledna 1992. ČSFR uznala Slovinsko společně s Chorvatskem 16. ledna 1992. Spojené státy americké uznaly Slovinsko 7. dubna 1992.\n\nSlovinsko je od 28. března 2004 členem NATO, od 1. května 2004 členem Evropské unie, od 1. ledna 2007 členem Evropské měnové unie, od června 2010 pak i OECD.\n\nMimořádnou a zplnomocněnou velvyslankyní Republiky Slovinsko v České republice je od února 2011 Smiljana Knez.\n\n"}
{"id": "360063", "url": "https://cs.wikipedia.org/wiki?curid=360063", "title": "Edwin Jacob Garn", "text": "Edwin Jacob Garn\n\nEdwin Jacob Garn (* 12. října 1932 Richfield, Utah, USA) je bývalý senátor Kongresu USA, astronaut-pozorovatel na raketoplánu Discovery v roce 1985.\n\n\nLetěl pouze jednou a to v roce 1985, kdy mu bylo 52 roků. Byl zapsán do kosmonautických seznamů jako 164. člověk ve vesmíru. Jednalo se o sedmidenní let na palubě raketoplánu Discovery s misí STS-51-D, katalogizovanou v COSPAR 1985-028A. Sedmičlenná posádka (Karol Bobko, Donald Williams, dr. Margaret Seddonová, Stanley Griggs, dr. Jeffrey Hoffman, Charles Walker a prominentní osobnost, senátor Garn) dopravila do vesmíru družice Telesat 9 a Leasat 3, přičemž Leasat se nepodařilo uvést do provozu. Garn první dva dny trpěl kinetózou. Start i přistání raketoplánu bylo z Kennedyho vesmírného střediska na Floridě.\n\n\n\n"}
{"id": "360064", "url": "https://cs.wikipedia.org/wiki?curid=360064", "title": "Přednosta stanice", "text": "Přednosta stanice\n\nPřednosta stanice je pracovník provozovatele železniční dráhy, vedoucí pracovník výkonné jednotky nebo organizační jednotky. Je v železniční stanici nebo skupině železničních stanic administrativně nadřízen výpravčím, výhybkářům, signalistům, závorářům a dalším zaměstnancům, a zajišťuje-li i prodej jízdenek provozovatel dráhy, pak zpravidla i prodejcům jízdenek. Jako manažer odpovídá i za stavební a provozní stav a vybavení odbavovacích budov a nástupišť včetně ostrahy, úklidu atd.\n\nU ČSD v době komunistického režimu byl používán výraz náčelník stanice, podobně jako pro jiné přednostenské funkce.\n\nU SŽDC, s. o. působí přednostové pouze v tzv. Provozních obvodech (PO), jimž jsou podřízeny desítky stanic a zastávek v okolí. PO jsou základními účetními, organizačními a administrativními jednotkami. Přednosta stanice administrativně odpovídá za chod v celém PO a je administrativně nadřízen všem pracovníkům zúčastněným na provozování dráhy a drážní dopravy v obvodu PO (b. 42, str. 31 předpisu D2). Přednosta má hlavní i náhradní klíče od trvale uzamčených výhybek (b. 93 a 95 D2). Přednosta podepisuje seznam vlaků, který slouží pracovníkům stanice (b. 160 D2).\n\n\n"}
{"id": "360068", "url": "https://cs.wikipedia.org/wiki?curid=360068", "title": "Ropucha obrovská", "text": "Ropucha obrovská\n\nRopucha obrovská (\"Rhinella marina\") je velká pozemní ropucha s domovinou ve Střední a Jižní Americe. Má velmi dobrou rozmnožovací schopnost. Tato žába je tak reprodukčně úspěšná také díky svým stravovacím návykům, které jsou mezi ostatními žábami neobvyklé. Požírá totiž nejenom živou kořist, ale i mrtvou. Dospělé žáby mají velikost obvykle 10 až 20 cm, ale největší zaznamenaný exemplář měřil 40 cm a vážil 2,70 kg.\n\nKvůli svému nenasytnému apetitu byla ropucha obrovská vysazena do mnohých oblastí Pacifiku (včetně Austrálie) a Karibiku jako způsob boje proti škůdcům. Byla využívána zejména na třtinových plantážích proti škodlivému broukovi \"Dermolepida albohirtum\" a tak taky získala své anglické jméno \"cane toad\" (cane = třtina, toad = ropucha). Paradoxně se na mnoha místech vysazení sama stala škůdcem. Dospělé žáby i pulci jsou po požití vysoce toxičtí pro většinu zvířat. V oblastech nepůvodního výskytu tak tato ropucha zabíjí mnoho místních predátorů. Je to nejenom ekologický problém, ale přináší to také mnoho negativních dopadů pro zemědělce.\n\nJak české druhové jméno napovídá, ropucha obrovská patří k největším druhům žab. Samice jsou obecně větší než samci a mívají průměrnou velikost 10 až 15 cm, mohou však dorůst i mnohem více. Ropucha jménem \"Prinsen\", chovaná ve Švédsku, je zaznamenána v Guinnessově knize rekordů jako největší exemplář. Vážila 2,65 kilogramů a měřila od nosu po řitní otvor 38 centimetrů, a s nataženýma nohama 54 centimetrů. Délka života se v přírodě odhaduje na 10 až 15 let a v zajetí je okolo dvaceti let.\n\nRopuchy obrovské mohou být zbarveny v různých odstínech šedé, hnědé, červenohnědé nebo olivové barvy a na těle mají proměnlivé barevné vzory. Břišní strana je zbarvena krémově a můžou na ní být skvrnky v odstínech černé a hnědé. Kůže ropuchy obrovské je suchá a bradavičnatá. Nad očima má jasně viditelné hřebeny, které pokračují dolů po čenichu. Za očima jsou velké příušní žlázy. Zornice je horizontální a je obklopena zlatou duhovkou. Mezi prsty zadních nohou je plovací blána, prsty předních nohou jsou bez ní.\n\nMladé žabky bývají velké jen 5 až 10 milimetrů. Většinou mají hladkou tmavou kůži, ale některé exempláře mají načervenalé zbarvení. Mladé žabky postrádají velké příušní žlázy, takže jsou méně jedovaté. Protože postrádají tuto klíčovou obranu, odhaduje se že pouze půl procenta žabek dosáhne dospělosti. Pulci jsou celí černí. Mohou dosáhnout velikosti až 27 milimetrů ale obvykle jsou menší - do 22 milimetrů, a to kvůli podmínkám v pulci přecpaném prostředí. Obývají dno a shromažďují se okolo rostlin.\n\nDospělé ropuchy obrovské mají za očima velké příušní žlázy a ještě další žlázy na hřbetě. V ohrožení žáby vylučují z těchto žláz mléčně bílou tekutinu. Tato tekutina obsahuje bufotoxiny, které jsou toxické pro mnoho zvířat i pro člověka. Existují zprávy o mnoha úhynech zvířat a dokonce i o úmrtích lidí po požití jedu ropuchy obrovské. Kromě jedu mají ropuchy obrovské ještě další ochranu před predátory - zaujmou výhrůžný postoj, při kterém se nafouknou a vypadají tak větší.\n\nVětšina žab rozpoznává kořist zrakem - podle jejích pohybů. Ropuchy obrovské jsou schopny najít potravu také čichem. Z toho důvodu nejsou omezeny na konzumaci živé kořisti a mohou žrát mrtvou kořist, rostliny, žrádlo pro psy nebo domácí odpad. Jsou aktivní hlavně v noci a pohybují se i velice daleko od vody.\n\nDospělé ropuchy obrovské žijí plně suchozemský život a do vody chodí pouze kvůli rozmnožování. Pulci se vyvíjí ve sladké vodě. Bylo zjištěno, že jsou schopni tolerovat koncentraci soli ve vodě odpovídající asi 15% slanosti mořské vody. Vajíčka i pulci jsou jedovatí. Ropuchy obrovské obývají otevřené pastviny, kulturní krajinu i mírně zalesněné oblasti, ale obecně se vyhýbají mohutně zalesněným územím. To brzdí jejich šíření v některých oblastech, kam byly vysazeny.\n\nV oblasti svého původního rozšíření je ropucha obrovská (včetně vývojových stádií) kořistí pro mnoho druhů predátorů. Patří mezi ně kajman šíronosý (\"Caiman latirostris\"), had \"Leptodeira annulata\" z čeledi užovkovitých), některé druhy úhořů, mnoho druhů halančíků, vějířovek a jim příbuzných ryb, některé druhy sumcovitých ryb (řád Siluriformes) a některé druhy ibisů. Někteří predátoři z oblastí nepůvodního výskytu ropuchy obrovské se ji také naučili úspěšně požírat.\n\nMezi ně patří luňák hvízdavý (\"Haliastur sphenurus\"), myš bobří (\"Hydromys chrysogaster\"), krysa obecná (\"Rattus rattus\") a varan skvrnitý (\"Varanus salvator\"). Byl pozorováni také lelkouni soví (\"Podargus strigoides\") a lelkouni papuánští (\"Podargus papuensis\") krmící se na ropuchách obrovských. Tito predátoři jsou buď obdařeni jistou snášenlivostí k ropušímu jedu nebo přizpůsobeními v chování, které jim při konzumaci umožňují vyhnout se nejjedovatějším částem ropušího těla.\n\nBufotenin, jedna z látek vylučovaných ropuchou obrovskou, spadá podle australského práva do stejné skupiny drog jako heroin a marihuana. Může způsobovat mírné halucinace, přetrvávající méně než hodinu. Ropucha obrovská vylučuje bufotenin ve velmi malém množství a ostatní toxiny v relativně velkém množství. Olizování ropuch proto může vyústit ve vážné zdravotní potíže nebo smrt.\n\nOblast přirozeného rozšíření ropuchy obrovské sahá od údolí řeky Rio Grande na jihu Texasu po centrální Amazonii a jihovýchodní Peru. Tato oblast zahrnuje prostředí tropických lesů i polopouští. Hustota populace ropuchy obrovské je v oblasti jejího přirozeného výskytu podstatně nižší než v oblastech vysazení. V Jižní Americe je zaznamenána hustota populace 20 dospělců na 100 metrů pobřeží. V Austrálii dosahuje hustota populace 1000 až 2000 dospělců na 100 metrů pobřeží.\n\nRopucha obrovská byla vysazena na mnoha místech světa jako způsob boje proti zemědělským škůdcům. Do roku 1840 byly tyto žáby vysazeny na Martiniku, Barbadosu a Jamajce. Na Jamajce byly úspěšně použity ke snížení populace krys.\n\nV roce 1920 byly vysazeny na ostrově Puerto Rico za účelem boje s brouky škodícími na cukrové třtině. Během následujících let se populace škodlivých brouků znatelně zmenšila. To bylo samozřejmě přičítáno ropuše obrovské, přestože svou roli mohly sehrát i jiné faktory. Během šestiletého období po roce 1931 (kdy byly ropuchy nejvíc plodné a populace brouků dramaticky klesla) byly na ostrově zaznamenány největší úhrny dešťových srážek za celou dobu měření. Předpoklad, že ropuchy dokázaly zbavit plantáže škůdců vedl k mnoha vysazením na mnoha dalších místech světa.\n\nMezi části světa kde jsou zavlečené populace ropuchy obrovské patří Austrálie, Florida, Papua Nová Guinea, Filipíny, japonské ostrovy Ogasawara a Rjúkjú, většina ostrovů Karibiku a mnoho ostrovů Pacifiku, včetně Havajských ostrovů a Fidži.\n\nRopucha obrovská patří do poměrně početné skupiny zavlečených druhů, způsobujících v Austrálii problémy. Kromě ní jsou dobře známí králíci, lišky, kočky nebo stromy druhu Mimosa pigra.\nRopuchy obrovské byly do Austrálie přivezeny v červnu 1935, aby bojovaly se zdejším škodlivým broukem \"Dermolepida albohirtum\". V zajetí se ihned množily a v srpnu 1935 bylo více než 3000 mladých ropuch vypuštěno v několika oblastech australského státu Queensland. Po vypuštění ropuchy prudce zmnohonásobily svou populaci. Teď je jich okolo 200 milionů. Ropuchy vytrvale rozšiřovaly oblast svého rozšíření v Queenslandu, až v roce 1978 dosáhly hranice s Novým Jižním Walesem a v roce 1984 hranice se Severním Teritoriem. Je zajímavé, že ropuchám na západní hranici rozšíření se vyvinuly delší nohy. Je to připisováno tomu, že takovéto ropuchy mohou cestovat dále a rychleji. Jako následek delších nohou, větších těl a rychlejšího pohybu se u asi 10% „průkopnických“ ropuch projevila artritida. Odhaduje se, že ropuchy se šíří průměrnou rychlostí 40 kilometrů za rok.\n\nDopad ropuchy obrovské na australský ekosystém je nezanedbatelný. Byl zaznamenán strmý pokles populace kunovce \"Dasyurus hallucatus\" poté, co ropuchy obsadily danou oblast. Také existují četná pozorování úbytku populací varanů a hadů po příchodu ropuch. Různé studie vyhodnotily, že největším rizikem pro ekosystém je požírání ropuch zdejšími predátory, kteří se tak otráví. Jiné faktory, jako potravní konkurence nebo požírání původních druhů ropuchami, byly vyhodnoceny jako méně rizikové.\n\nOd roku 2005 bylo ke snížení stavů ropuch používáno ultrafialové světlo. Toto světlo totiž přitahuje můry, které ropuchám velice chutnají. Přivábené ropuchy jsou chytány a usmrceny. V červnu 2006 Queenslandská univerzita ohlásila genový výzkum za účelem udělat z ropuších samic samce. To by znemožnilo ropuchám další rozmnožování a populace by se zredukovala.\n\n"}
{"id": "360072", "url": "https://cs.wikipedia.org/wiki?curid=360072", "title": "Sandra Bernhard", "text": "Sandra Bernhard\n\nSandra Bernhard (* 6. června 1955, Flint, Michigan, USA) je židovská komička, herečka a zpěvačka žijící ve Spojených státech amerických.\n\nV roce 1972 byla v rámci dobrovolnického projektu v izraelském kibucu Kfar Menache.\n\nPřed prezidentskými volbami v roce 2008 ve svém vystoupení ostře zaútočila na republikánskou kandidátku na viceprezidentku Sarah Palinovou, když ji označila za gójskou děvku, varovala ji před používáním citací ze Starého zákona během volební kampaně, nadávala na Nový zákon a uvedla, že pokud se Palinová ukáže na Manhattanu, bude skupinově znásilněna „velkými černými bratry.“\n\n"}
{"id": "360075", "url": "https://cs.wikipedia.org/wiki?curid=360075", "title": "Pronie", "text": "Pronie\n\nPronie ( , \"pronoia\" – „zaopatření“) byl systém držby půdy, resp. výnosů z ní, příslušníky vyšších vrstev v Byzantské říši za vrcholného středověku. Systém pronií existoval od 11. století až do konce existence byzantského státu; nebyl však omezen pouze na Byzanc, ale převzaly jej také státy byzantského kulturního okruhu, zejména Srbská říše (\"пронија, pronija\") a později i Moskevská Rus (\"поместье, pomesťje\"). Přímým následníkem pronií pak byl systém tzv. tímárů v Osmanské říši, která se v této i jiných věcech byzantskou státní správou inspirovala. \n\nDo 11. století neměli členové byzantské aristokracie žádnou významnější úlohu a tíhli pouze k získávání čestných titulů, které drželi na základě spřízněnosti s vládnoucím císařem. Pozice takového titulu se pak rovnala i samotnému trůnu. Od vlády Konstantina IX. v polovině století se však šlechtici začali snažit o získání některých částí říše, vybírali daně jen pro sebe a často se i bouřili proti samotnému císaři. Ke konci 11. století se pokusil Alexios I. systém držení půdy reformovat. Rozdělil části byzantského území mezi členy vyšších vrstev, což mu umožnilo situaci v provinciích uklidnit. Šlechtici se tak stěhovali pryč z Konstantinopole, což jim ztížilo postavit se proti císařovým rozhodnutím. Většinu pronií však císař daroval členům svého vlastního rodu – Komnenovcům. Alexius jednoduše legitimoval držení půdy v rukách aristokracie a zavedl nad ním centralizovanou kontrolu pod hlavičkou státu.\n\nAlexiův vnuk Manuel I. Komnenos pokračoval v politice svého předchůdce a dále obdarovával členy aristokracie pozemky namísto pravidelného platu. Pronie se vyvinuly v oprávnění vybírat od obyvatel (\"paroiků\"), kteří žili na území, jež se nacházelo v oblasti darované aristokratovi, daně. \"Pronoiariové\" („ti, jimž byla darována pronie“) se stali čímsi jako vyběrači daní a bylo jim dovoleno nechat si část nasbíraných příjmů. Tento způsob správy území nebyl úplně nový. Několik set let předtím zavedl císař Herakleios (610–641) správní systém zvaný themní, v němž jednotlivé okrsky (\"themata\") byly vedeny vojenským hodnostářem (\"stratégem\"), který mj. shromažďoval od rolníků dávky. Avšak paroikové nikdy nebyli (ať už v thematech nebo proniích) nevolníky jako rolníci v západní Evropě. Nebyli tedy povinni žádným druhem věrnosti vůči strategovi či proniariovi, protože v obou případech byl oficiálně skutečným majitelem půdy byzantský císař. Pronoiariové často dokonce z oblasti svěřené jim do péče ani nepocházeli. \n\nVelikost a hodnota pronie, počet paroiků a povinnosti, které paroikové měli, byly zaneseny do takzvaných \"praktik\" („záznamů“). Pronoiarios většinou mohl vybírat příjmy z obchodu a část sklizené úrody, někdy též vlastnil lovecká a přepravní práva. Praktika také zaznamenávala povinnosti správce půdy vůči císaři. V případě potřeby mohl císař požádat o nastoupení do vojenské služby, i když proniariové nemohli nutit své plátce daní, aby se k nim přidali. Proniariové se ovšem často zdráhali se do takové služby zapojit, většinou žili celkem úspěšný život a navíc získali určitou autonomii, pakliže se k připojení do služby nerozhodli. V případě, že získali podporu svých plátců, mohli se pokusit vést proti říši vzpouru, ale taková povstání nebyla příliš nebezpečná, zejména v porovnání s povstáním v hlavním městě. Alexiův systém ale pomáhal císařům se takovým nebezpečím vyvarovat. Alexios, Manuel ani ostatní císaři 12. století se povstání v provinciích neobávali, pravděpodobně se domnívali, že pronie nakonec vzpurné šlechtice uspokojí. Rovněž Alexios IV. Angelos během čtvrté křížové výpravy stále myslel tímto způsobem a daroval proto Krétu Bonifácovi z Montferratu v domnění, že křižáci odtáhnou, jestliže jejich velitel získá nějakou půdu. \n\nPo pádu Konstantinopole do rukou křižáků roku 1204 systém pronií dále pokračoval na území Nikájského císařství, kde vládli císaři v exilu. Jeden z nikájských císařů Jan III. Dukas Vatatzes přišel s novinkou: začal udělovat pronie i šlechtičnám a církvi, což dříve běžné nebylo. Po znovudobytí Konstantinopole císařem Michaelem VIII. Palaiologem se pronie stala dědičnou, čímž přiblížila byzantský správní systém evropským feudálním státům. Zároveň systém pronií revidoval, aby tak lépe odpovídaly současné situaci, protože Byzantská říše na rozdíl od 11. století ztratila značné množství území i příjmů. Za dynastie Palaiologů mohli být proniariové lépe organizováni do vojenských jednotek v případě, že císař potřeboval jejich službu. Císař také mohl z jakéhokoliv důvodu pronii odejmout. Například Andronikos II. využil peníze od proniariů na financování vojenských výprav proti Bulharům, ale nežádal od nich vojenskou službu. V této době také mohli proniariové přilákat potenciální stoupence tím, že jim pronie sami dali. Nábor pronoiariů pomohl sjednotit po roce 1261 zbytky Byzantské říše, avšak tentokrát mohl císař postavit pouze několik tisíc vojáků. Přestože si tito vojáci platili za sebe sami, nemohli si již císaři dovolit dostatečně silnou armádu či námořnictvo na ochranu říše. Zchudlé císařství mělo pouze malé daňové výnosy a proniariové začali vybírat od rolníků dávky, čímž se vrátili k původnímu systému themat. Byzantská říše dále ztrácela území ve prospěch Osmanské říše a nakonec roku 1453 padla i Konstantinopol. Systém pronií však pod změněnými názvy přežil zánik říše a existoval dále v říši Osmanské a Ruském carství až do novověku.\n\n"}
{"id": "360077", "url": "https://cs.wikipedia.org/wiki?curid=360077", "title": "The College Dropout", "text": "The College Dropout\n\nThe College Dropout je debutové album amerického rappera a hudebního producenta Kanye Westa, které bylo vydáno v roce 2004 u nahrávacích společností Roc-A-Fella Records a Def Jam Recordings. Deska obdržela dvě ceny Grammy Award v kategoriích \"Nejlepší rapové album\" a \"Nejlepší rapová píseň\" za singl \"Jesus Walks\". Časopis Rolling Stone zařadil desku do žebříčku nejlepších desek roku 2004 a magazín \"Spin\" ji ve stejném žebříčku zařadil na 1. místo.\nKanye West jako hudební producent prorazil již roku 2000, kdy začal nahrávat skladby pro umělce z Roc-A-Fella Records, kterým vévodil rapper Jay-Z. Po vybudování si renomé jako producent však toužil být i rapperem, nicméně nahrávací společnosti ho odmítaly, jelikož odmítl rapovat v tehdy dominujícím mainstreamovém žánru gangsta rap, s tím ho odmítli například u Capitol Records. Brzy poté ho jako producenta upsal Damon Dash k Roc-A-Fella Records.\n\nV roce 2002 přežil dopravní nehodu, při které si rozdrtil čelist. Později téhož roku ho tyto události přiměly nahrát píseň \"Through The Wire\", která mu otevřela cestu k nahrání alba. \"The College Dropout\" se začal nahrávat ve studiu The Record Plant v Los Angeles, ale produkce pocházela z různých zdrojů. V polovině roku 2003 bylo album hotové a okamžitě uniklo na internet, a to měsíc před oficiálním datem vydání v srpnu 2003. West se rozhodl nahrávky změnit, některé zremixoval, jiné zremastroval, dalším přidal sloky a některé zcela změnil. Nově stvořené album i proto bylo vydáno až v únoru 2004.\n\nPrvním singlem byla píseň \"Through the Wire\", která byla vydána v září 2003. Ta vstoupila do žebříčku Billboard Hot 100 na 94. příčce a v únoru 2004 dosáhla 15. příčky. Úspěchu dosáhla i ve Spojeném království, kde se umsíitla na 9. příčce v UK Singles Chart.\n\nDruhý singl \"Slow Jamz\" byl společným singlem s rapperem Twista, který ho měl i na svém albu \"Kamikaze\", píseň se vyšplhala až na první příčku žebříčku.\n\nTřetí singl \"All Falls Down\" vstoupil do žebříčku na desáté pozici a postupně se vyšplhal na sedmou. V USA se ho prodalo přes 500 000 kusů a získal certifikaci zlatý singl.\n\nČtvrtý singl \"Jesus Walks\" se v USA umístil na 11. příčce, ve Spojeném království poté na 16. příčce. I tento singl dosáhl certifikace zlatý singl.\n\nPátý singl \"The New Workout Plan\" již v žebříčcích nezabodoval.\n\nAlbum debutovalo na 2. příčce v žebříčku Billboard 200 s 441 000 prodanými kusy v první týden prodeje v USA. O druhý týden se prodalo 196 000 ks, ve třetí poté dalších 132 000 ks. V dubnu 2004 získalo album certifikaci platinová deska od společnosti RIAA. Dne 30. června získalo certifikaci 2x platinová deska. Celkem se v USA prodalo 3,3 milionů kusů, celosvětově poté přes 4 miliony kusů.\n\n"}
{"id": "360080", "url": "https://cs.wikipedia.org/wiki?curid=360080", "title": "Index snadnosti podnikání", "text": "Index snadnosti podnikání\n\nIndex snadnosti podnikání (anglicky: \"Ease of Doing Business Index\") je index vytvářený Světovou bankou. Jedná se o hodnocení jednotlivých států z pohledu podnikové sféry zaměřující se na příznivé podmínky pro podnikání, regulace v podnikání, vlastnická práva, atraktivitu pro zahraniční investory a konkurenceschopnost. Čím vyšší index je, tím je situace příznivější.\n\n50 (z celkových 190) států na nejvyšších příčkách z hodnocení publikované v roce 2017:\n\n"}
{"id": "360083", "url": "https://cs.wikipedia.org/wiki?curid=360083", "title": "Vernéřov (Aš)", "text": "Vernéřov (Aš)\n\nVernéřov ( \"\") je vesnice ležící na západě České republiky, spadající pod město Aš. V roce 2011 zde trvale žilo 123 obyvatel.\n\nNachází se v nadmořské výšce 602 metrů, v údolí mezi vesnicemi Horní Paseky a Dolní Paseky. Od Aše je Vernéřov vzdálen zhruba 4 kilometry. Vernéřov je ve společném osadním výboru s obcemi Dolní Paseky a Horní Paseky.\n\nPrvní písemná zmínka o obci pochází z roku 1395.\n\nV 15. století byl ve Vernéřově nalezen cín. V roce 1490 získávají bratři Vít a Oldřich Zedtwitzovi povolení těžit zde zlato, stříbro a cín od českého krále Vladislava Jagellonského. Zedtwitzové těžili na Ašsku kovy ještě na přelomu 17. a 18. století. Pozůstatky vernéřovských dolů jsou dnes chráněnou přírodní památkou.\n\nNa konci 19. století žilo ve Vernéřově okolo 1000 obyvatel. Po druhé světové válce, kdy bylo německé obyvatelstvo vysídleno, se tento počet radikálně snížil.\n\nMístní hřbitov byl po 2. světové válce téměř zničen. V 90. letech 20. století byl jeho prostor upraven a nalezené náhrobní kameny byly vráceny zpět. Před hřbitovem se nachází památník obětem první světové války. Zajímavou budovou je zde také bývalá škola, která jako jediná ve Vernéřově má menší cibulovitou věžičku. Zachován zůstal i hostinec, který svému účelu slouží dodnes. Nad bývalým mlýnem se nachází tzv. Petrova studánka, kterou v roce 1912 vybudoval ašský měšťan Gustav Geipel. Ta byla v roce 1994 rekonstruována.\n\nDříve se ve Vernéřově nacházela i policejní stanice. Ta byla před několika lety zrušena. V současné době zde probíhá výstavba nových rodinných domků. Žije zde okolo 100 obyvatel.\n\n"}
{"id": "360085", "url": "https://cs.wikipedia.org/wiki?curid=360085", "title": "Jiří Sopko", "text": "Jiří Sopko\n\nJiří Sopko (* 20. února 1942 Dubove, Podkarpatská Rus) je český malíř, grafik a sochař.\n\nMatka byla učitelkou a pocházela z Kladna. Vyučovala v Podkarpatské Rusi. Otec byl tamější úředník. Po roce 1945 Podkarpatská Rus připadla Sovětskému svazu, rodina se přestěhovala do poválečného Československa.\n\nNejdříve studoval základní školu na Slovensku, poté krátce navštěvoval keramickou školu v Bechyni.\n\nV letech 1956–1960 studoval na Výtvarné škole Václava Hollara, v letech 1960–1966 Akademii výtvarných umění v Praze u prof. Antonína Pelce.\n\n\nV roce 1987 vstoupil do umělecké skupiny \"12/15 Pozdě, ale přece\" (Jiří Beránek, Václav Bláha, Jaroslav Dvořák, Kurt Gebauer, Ivan Kafka, Vladimír Novák, Jiří Načeradský, Ivan Ouhel, Petr Pavlík, Michael Rittstein, Tomáš Švéda).\n\nOd roku 1990 působí na AVU v Praze jako docent, později profesor v atelieru malby.\n\nV roku 2002 se stal jejím rektorem na dvě funkční období do roku 2010.\n\nBěhem doby, kdy Jiří Sopko působil na AVU jako vedoucí ateliéru Malba I, prošla tímto ateliérem řada malířů, kteří se následně etablovali na umělecké scéně. Patří mezi ně např.: Filip Černý, Dalibor David, Jaroslav Fritsch, Petr Gruber, Alice Nikitinová, David Pešat, Miroslav Polách, Jan Poupě, Zbyněk Sedlecký, Jakub Sýkora, Robert Šalanda, Jakub Tomáš, Vladimír Véla.\n\nJedná se především o malíře, ale věnuje se i grafice a sochařství. Je zařazován do České grotesky. Jeho obrazy se vyznačují charakteristickou barevností, použitím akrylových barev. Na dílech jsou nahé, nereálné postavy s útlými protáhlými údy, často se opakujícími motivy hlav s výraznými grimasami.\n\n"}
{"id": "360088", "url": "https://cs.wikipedia.org/wiki?curid=360088", "title": "Středozemní podnebí", "text": "Středozemní podnebí\n\nStředozemní podnebí je klima podobné klimatu ohraničující Středozemní moře. Mimo tuto oblast mají oblasti s podobným klimatem malé rozlohy. Obecně se tento druh klimatu nachází na západním pobřeží kontinentů, zhruba mezi 30° a 45° severní nebo jižní šířky. Pro středozemní klima je typické velmi suché a horké léto a mírná deštivá zima.\n\nMimo oblast Středomoří se středozemní klima nachází v oblasti Kalifornie, u mysu Dobré naděje v Jihoafrické republice, ve středním Chile, jihozápadní Austrálii a pobřežních oblastech střední a jihovýchodní Austrálie.\n\nStředozemní klima je vhodné pro pěstování vinné révy a proto se zde nachází řada známých vinohradnických oblastí.\n\nPrůměrná teplota nejteplejšího měsíce v roce překračuje 22 °C a průměrná teplota nejstudenějšího měsíce je mezi 18 °C až 0 °C. Alespoň 4 měsíce mají průměrnou teplotu vyšší než 10 °C. Léta jsou suchá a některé letní měsíce mohou být prakticky bez deště, tím se letní počasí podobá tomu v aridních a semiaridních oblastech. Naopak zimy jsou deštivé, ale přesto i v ní slunné dny nebývají nic neobvyklého. V zimě může někdy i sněžit, ale to je mnohem pravděpodobnější ve vnitrozemí, u pobřeží Chorvatska nebo Itálie je sněžení vzácnost.\n\nNejvyšší letní teploty bývají mezi 30 °C a 40 °C. Nejnižší zimní teploty jsou obvykle v okolí bodu mrazu nebo přibližně okolo −5 °C, ale na těch nejstudenějších místech u Kaspického moře můžou klesat až pod −10 °C. V zimě je přes den maximálně zhruba mezi 5 °C až 20 °C.\n\nLéta jsou teplá a suchá, ale průměrná měsíční teplota nejteplejšího měsíce nepřekračuje 22 °C. Průměrná měsíční teplota nejstudenějšího měsíce je mezi 0 °C až 18 °C. Alespoň 4 měsíce musejí mít průměrnou teplotu nad 10 °C. Jinak je toto klima téměř stejné jako horké středozemní. Zimní teploty jsou stejné jako u horkého typu, letní teploty jsou však nižší, nejvyšší letní teploty bývají mezi 25 °C a 35 °C.\n\n"}
{"id": "360091", "url": "https://cs.wikipedia.org/wiki?curid=360091", "title": "Le Pen", "text": "Le Pen\n\nLe Pen je příjmení více osob:\n\n"}
{"id": "360092", "url": "https://cs.wikipedia.org/wiki?curid=360092", "title": "Jan Kosořský z Kosoře", "text": "Jan Kosořský z Kosoře\n\nJan Kosořský z Kosoře (†1580 Praha) byl český písař a tiskař. \n\nByl pravděpodobně synem Matiáše Kosořského z Kosoře, jenž jako písař v různých panských rodinách přeložil pro pana \"Tovačovského z Cimburka\" z latiny Platonův spis »De Republica«.\nJanova tiskárna prosperovala v letech 1537–62 a vyšlo z ní mnoho památných děl. \n\nNa rohu Melantrichovy a Kožné vlastnil v roce 1564 dům (čp. 475/I), kterému se říká dům U Dvou zlatých medvědů.\n\nJanův tchán byl pražský tiskař Pavel Severýn.\n\n\n"}
{"id": "360095", "url": "https://cs.wikipedia.org/wiki?curid=360095", "title": "Miloš Willig", "text": "Miloš Willig\n\nMiloš Willig (28. ledna 1921 Velké Svatoňovice – 23. srpna 1979 Praha) byl český herec.\n\nJako herec začínal v době druhé světové války v Horáckém divadle v Jihlavě. Od roku 1948 přesídlil do Prahy, kde se stal členem souboru libeňského Divadla S. K. Neumanna (dnešní Divadlo pod Palmovkou).\n\nPro český film jej v roce 1949 objevil režisér Martin Frič pro svůj film \"Pětistovka\". Mezi jeho vůbec nejznámější role patří plukovník Kalina ze seriálu \"Třicet případů majora Zemana\".\n\nMiloš Willig byl také krátce ženat s televizní a rozhlasovou hlasatelkou a moderátorkou Kamilou Moučkovou; z manželství pochází dcera Kateřina.\n\nV roce 1973 byl jmenován zasloužilým umělcem.\n\n\n\n"}
{"id": "360098", "url": "https://cs.wikipedia.org/wiki?curid=360098", "title": "Makabi Tel Aviv BC", "text": "Makabi Tel Aviv BC\n\nMakabi „Electra“ Tel Aviv (hebrejsky: מכבי \"אלקטרה\" תל-אביב) je telavivský profesionální basketbalový tým, zúčastňující se izraelských a evropských basketbalových soutěží. Jedná se o basketbalovou divizi sportovního klubu Makabi Tel Aviv. Založen byl v roce 1932. Od 1. července 2008 se v názvu klubu nachází jméno sponzora klubu – společnosti Electra.\n\nKlub dominuje izraelskému basketbalu a do dnešní doby vyhrál 48 Mistrovství izraelské superligy (včetně 23 vítězství v řadě v letech 1970 až 1992) a 37 Izraelský pohár. Makabi patří mezi vynikající kluby účastnící se Evropské ligy a od roku 1977 pětkrát Evropský pohár vyhrál a osmkrát skončil na druhém místě.\n\nMezi známé basketbalisty, kteří hráli za klub Makabi Tel Aviv patří: Tom Chambers, Anthony Parker, Beno Udrih, Šarūnas Jasikevičius a Carlos Arroyo.\n\n"}
{"id": "360101", "url": "https://cs.wikipedia.org/wiki?curid=360101", "title": "Evropský polytechnický institut", "text": "Evropský polytechnický institut\n\nEvropský polytechnický institut, s.r.o., (EPI) je česká soukromá vysoká škola vzniklá roku 1999. Její nejstarší pracoviště (kampus) se nachází v Kunovicích u Uherského Hradiště, druhý vznikl roku 2003 v Hodoníně a třetí roku 2009 v Kroměříži. Evropský polytechnický institut vznikl jako první soukromá vysoká škola na Moravě. Studium je možné na kampusech v Kunovicích, v Hodoníně a v Kroměříži.\n\nRektorem Evropského polytechnického institutu je Prof. Ing. Oldřich Kratochvíl, Dr.h.c., CSc., Ph.D., MBA.\n\nV prezenční i kombinované formě studia nabízí tyto tříleté české bakalářské studijní obory:\nNa škole je možné získat i magisterské vzděláni s americkou akreditací AAHEA v následujících oborech:\n\nV rámci celoživotního vzdělávání (DVPP) je možno na škole získat pedagogickou kvalifikaci pro výuku na ZŠ a SŠ a dále absolvovat širokou škálu konkrétně zaměřených manažerských kurzů.\n\n"}
{"id": "360102", "url": "https://cs.wikipedia.org/wiki?curid=360102", "title": "Marcela Handlová", "text": "Marcela Handlová\n\nMarcela Handlová (rozená Roubínková) (* 22. srpna 1974) je česká házenkářka.\n\nHraje na pozici levého křídla a je nejlepší exekutorkou sedmimetrových hodů v české historii . Prošla mnoha českými kluby. Dlouhou dobu působila také v kádru české reprezentace.\n\nJejí sestra Simona hraje také házenou.\n\n\n\n"}
{"id": "360110", "url": "https://cs.wikipedia.org/wiki?curid=360110", "title": "Vladimír Zeman", "text": "Vladimír Zeman\n\nVladimír Zeman (9. ledna 1942 Rychnov nad Kněžnou – 8. dubna 2013) byl český politik, po sametové revoluci československý poslanec Sněmovny lidu Federálního shromáždění za Občanskou demokratickou stranu, od 90. let senátor za ODS, později za Unii svobody.\n\nNarodil se v Rychnově nad Kněžnou. V roce 1964 se oženil. S manželkou Ludmilou rozenou Váňovou měli dva syny. Vystudoval Vysokou školu dopravní (Fakulta provozu a ekonomiky dopravy). Před rokem 1989 pracoval u Československých státních drah na různých technických a správních pozicích. V letech 1965–1974 působil na traťové distanci ČSD v Kolíně. Do politiky vstoupil po sametové revoluci, kdy patřil mezi předáky Občanského fóra v Kolíně. Působil pak jako předseda Okresního národního výboru, později Okresního úřadu, v Kolíně.\n\nPo rozkladu OF přešel do ODS. Ve volbách roku 1992 byl zvolen za ODS, respektive za koalici ODS-KDS, do Sněmovny lidu (volební obvod Středočeský kraj). Ve Federálním shromáždění setrval do zániku Československa v prosinci 1992.\n\nV období let 1992–1996 byl náměstkem ministra vnitra. V pozici náměstka řídil civilněsprávní úsek a Hasičský záchranný sbor České republiky.\n\nV senátních volbách roku 1996 byl zvolen členem horní komory českého parlamentu za senátní obvod č. 26 – Praha 2, coby kandidát ODS. Získal přes 53 % hlasů a mandát nabyl již v 1. kole. Během rozkolu v ODS na přelomu let 1997-1998 vstoupil do Unie svobody, za kterou (respektive za formaci Čtyřkoalice) ve volbách v roce 2000 obhajoval svůj mandát (v kampani používal slogan „\"jmenuji se Zeman, vypadám jako Klaus, ale mně můžete věřit\"“). V 1. kole získal 31 % hlasů a skončil na druhém místě, v 2. kole ho porazila a senátorkou se stala Daniela Filipiová z ODS.\n\nOd roku 2001 byl ředitelem odboru pro místní správu na ministerstvu vnitra. Od 1. září 2002 pracoval jako náměstek ministra vnitra Stanislava Grosse pro sociální oblast a archivnictví. Na ministerstvu se udržel i později. Za Ivana Langera byl od roku 2006 náměstkem ministra vnitra pro ekonomiku a provoz. V volbách v roce 2004 neúspěšně kandidoval do senátu za senátní obvod č. 40 – Kutná Hora jako nestraník za SNK-ED. Získal ale jen necelých 5 % hlasů a nepostoupil do 2. kola.\n\nV září 2007 byl při autonehodě vážně poraněn na levé noze. Ta mu musela být ve Fakultní nemocnici na Královských Vinohradech v Praze amputována. Autem ho srazila starostka Zbýšova Květa Němcová, když stál na okraji silnice u svého auta. K roku 2001 se uvádí jako ženatý, z prvního manželství měl dva dospělé syny.\n\nZemřel náhle 8. dubna 2013.\n\n"}
{"id": "360113", "url": "https://cs.wikipedia.org/wiki?curid=360113", "title": "Ghardája", "text": "Ghardája\n\nGhardája (arabština: غرداية , berberština: ) je hlavní město\nstejnojmenné provincie Ghardája v Alžírsku. Také je centrem údolí M'zab, které je světovým dědictvím dle organizace UNESCO. Má překvapivě zachovalou středověkou architekturu.\n"}
{"id": "360114", "url": "https://cs.wikipedia.org/wiki?curid=360114", "title": "Seed AI", "text": "Seed AI\n\nSeed AI je vyvíjený typ silné umělé inteligence, která bude schopna se sama zdokonalovat. Toto sebezdokonalování může potenciálně vést k rapidnímu zvýšení inteligence. V současnosti žádná taková umělá inteligence neexistuje, ale výzkumní pracovníci se snaží udělat Seed AI realitou.\n\nModerní překladače jsou optimalizované pro vysokou rychlost, stále to ale není dostatečné pro neomezené sebezdokonalování, potřebné k vytvoření superinteligence, jakou by Seed AI měla být. Stávající překladače mohou přeměnit kód do fungující formy, ale nejsou schopné identifikovat záměr a přepsat algoritmus pro efektivnější výsledky. Seed AI musí být schopné rozumět účelu různých prvků své konstrukce a vytvořit zcela nové moduly, díky kterým bude moci efektivněji vykonat své úkoly.\n\nVytvoření Seed AI je cílem několika organizací. Například \"Singularity Institute for Artificial Intelligence\" pracuje výhradně na vytvoření Seed AI.\n"}
{"id": "360116", "url": "https://cs.wikipedia.org/wiki?curid=360116", "title": "Renáta Doleželová", "text": "Renáta Doleželová\n\nRenáta Doleželová (2. června 1950 v Brodku u Přerova – 12. června 2000 v Praze) byla česká herečka a dabérka.\n\nPo dokončení chemické průmyslovky se přihlásila na brněnskou JAMU, kde úspěšně vystudovala herectví. Jejím prvním divadelním angažmá se stalo Divadlo Petra Bezruče v Ostravě. Od roku 1979 byla členkou hereckého souboru Filmového studia Barrandov. Její poslední divadelní angažmá proběhlo v pražském Divadle u Hasičů. Mezi její nejznámější televizní role patří jedna z hlavních rolí v televizním seriálu \"Okres na severu\", kde hrála sekretářku tajemníka Pláteníka a dále také role první manželky majora Zemana ze seriálu \"Třicet případů majora Zemana\".\n\nKe konci svého života trpěla velkými depresemi. Zemřela krátce po svých 50. narozeninách, když se předávkovala léky ve spojení s alkoholem.\n\n\n"}
{"id": "360119", "url": "https://cs.wikipedia.org/wiki?curid=360119", "title": "Robert Cenker", "text": "Robert Cenker\n\nRobert Joseph Cenker jr. (* 5. listopadu 1948, Uniontown, Pensylvánie, USA) je americký inženýr, 198. kosmonaut planety Země po letu v raketoplánu Columbie z roku 1986 ve funkci specialisty na užitečné zatížení.\n\nCenker získal titul bakaláře (1970) a magistra (1973) na Pennsylvania State University v aerokosmických technologiích a inženýrem elektrotechniky se stal na Rutgers University v roce 1977.\nIng. Cenker byl v týmu kosmonautů NASA od roku 1985 jako specialista firmy RCA na užitečná zatížení v kosmu.\n\nJednalo se o šestidenní misi raketoplánu Columbia, která vynesla družici Satcom 1. Posádku tvořila tato sedmička kosmonautů: Robert Gibson, Charles Bolden, Franklin Chang-Diaz, Steven Hawley, George Nelson, Robert Cenker a zástupce Demokratické strany za stát Floridu ve Sněmovně reprezentantů Clarence Nelson. Start raketoplánu byl na floridském mysu Canaveral, přistání kvůli zhoršenému počasí bylo na základně Edwards v Mojavské poušti v Kalifornii.\n\nIng. Cenker měl na starosti práci s citlivou televizní kamerou IR-IE, vyvinutou právě jeho firmou. Byla určená pro snímání objektů vyzařujících teplo v atmosféře i na Zemi, což byl jeden z aspektů programu Hvězdných válek (projekt SDI).\n\n\nVe skotském Edinburghu se zúčastnil v roce 2007 XX. planetárního kongresu ASE - Asociace kosmických cestovatelů, která sdružuje většinu kosmonautů světa.\n\n"}
{"id": "360120", "url": "https://cs.wikipedia.org/wiki?curid=360120", "title": "Juno", "text": "Juno\n\nSlovo Juno má několik významů:\n\n"}
{"id": "360122", "url": "https://cs.wikipedia.org/wiki?curid=360122", "title": "We Are the World", "text": "We Are the World\n\nWe Are the World je singl, který roku 1985 nazpívali a vydali přední američtí interpreti v rámci pomoci hladovějící Africe. Singl o nákladu 800 000 kusů byl během tří dní od vydání vyprodán a v následujících týdnech obsadil nejvyšší pozice v hitparádách po celém světě. \n\nProtože v roce 1984 zasáhly africké země v pásu Sahelu obrovská sucha a následný hladomor, při němž bez výraznější humanitární pomoci denně umíraly tisíce lidí. Harry Belafonte se rozhodl uspořádat benefiční koncert černošských zpěváků, jehož výtěžek chtěl věnovat do Afriky. Tento nápad však rozvinul Ken Kragen, prezident United Support of Artists for Africa, který chtěl uspořádat americkou verzi Band Aid. Ken Kragen přednesl svůj návrh Lionelu Richiemu, který se s Michaelem Jacksonem stal autorem písně. Nahrávání proběhlo v noci z 28. ledna 1985, kdy byly vyhlašovány ceny American Music Awards, protože šlo o jediný termín kdy byla většina předních amerických zpěváků a zpěvaček na jednom místě.\n\nKdyž se v pátek 7. března 1985 dostala nahrávka na pulty obchodů v nákladu 800 tisíc kusů, byl o ni takový zájem, že již v neděli byla vyprodána. 23. března singl obsadil \"21. místo\" amerického žebříčku Billboard Hot 100 a během tří týdnů se stal nejúspěšnějším singlem od písně Johna Lennona \"Imagine\" a nejrychleji prodávanou písní od roku 1975, kdy Elton John nazpíval \"Island Girl.\"\n\nJeště téhož roku získala \"„We Are the World“\" dvě ceny Grammy Award za píseň roku a nahrávku roku.\n\n\n\n"}
{"id": "360124", "url": "https://cs.wikipedia.org/wiki?curid=360124", "title": "Šiška (rozcestník)", "text": "Šiška (rozcestník)\n\nŠiška může být:\n\n\n\n"}
{"id": "360125", "url": "https://cs.wikipedia.org/wiki?curid=360125", "title": "Madridská konference", "text": "Madridská konference\n\nMadridská konference byla třídenní mírová konference pořádaná ve španělském Madridu pod patronací Spojených států a Sovětského svazu. Začala 30. října 1991 a zúčastnili se jí ministři zahraničí a čelní představitelé všech států Blízkého východu. Jednalo se o raný pokus mezinárodního společenství o nastartování mírového procesu prostřednictvím vyjednávání Izraele, arabských zemí (Sýrie, Libanon, Jordánsko) a palestinských Arabů. Krátce po Válce v Zálivu zformuloval americký prezident George H. W. Bush a jeho ministr zahraničí James Baker rámec plánů, který spolu se Sovětským svazem rozšířili ve zvací dopis pro Izrael, Sýrii, Libanon, Jordánsko a palestinské Araby. Cílem konference bylo popostrčit bilaterální jednání mezi Izraelci a palestinskými Araby a stejně tak multilaterální jednání mezi Izraelem a jeho arabskými sousedy.\n\nI přesto, že samotná konference neměla bezprostředně žádný hmatatelný důsledek, do budoucna znamenala prolomení ledů a následující nová izraelská vláda Jicchaka Rabina tak měla lepší možnost pro jednání. Jicchak Šamir, který byl v době konference izraelským premiérem zpětně přiznal, že žádné ze zmiňovaných ústupků nemyslel vážně a pokoušel se tak pouze získat čas. Krátce po Madridské konference se mírový proces úplně zastavil, a to až do následujících izraelských parlamentních voleb a do jmenování Rabinovy vlády v roce 1992.\n\nK prvním multilaterálním jednáním došlo již téhož roku v Moskvě a mnoha dalších evropských a blízkovýchodních městech. Mezi řešené problémy patřili uprchlíci, zdroje vody, zbrojení, ekonomický rozvoj, atp. Bilaterální jednání se konala hlavně ve Washingtonu a později tajně v Norsku. Právě tato multilaterální jednání nakonec vedla k uzavření Mírové dohody z Osla.\n\n"}
{"id": "360126", "url": "https://cs.wikipedia.org/wiki?curid=360126", "title": "Geesthacht", "text": "Geesthacht\n\nGeesthacht je město ve spolkové zemi Šlesvicku-Holštýnsku v severním Německu. Leží na pravém břehu Labe blízko Hamburku a je největším městem v okrese Vévodství Lauenburské (\"Kreis Herzogtum Lauenburg\"), k historickému knížectví Sasko-Lauenbursko však nepatří. Až do 1. dubna 1937 patřil Geesthacht jako exkláva k hanzovnímu městu Hamburk. Tehdy získal Hamburk na základě zákona „o Velkém Hamburku a dalších územních úpravách“ některé sousední obce a města (například Bergedorf), naopak ztratil některé exklávy jako např. Geesthacht. Toto město bylo připojeno k tehdy pruskému Šlesvicku-Holštýnsku. Leží prakticky na okraji Hamburku, s kterým je spojen dálnicí A 25.\n\nPrvní písemná zmínka jako „Hachede“ pochází z roku 1216. V polovině 13. století změnilo Labe svůj tok a tím byla zničena vesnice Hachede spolu s jejím kostelem. Jméno zaniklé vesnice však žije dál v názvech města Geest\"hacht\" („Geest-Hachede“) a obce Marschacht („Marsch-Hachede“) v Dolním Sasku, která leží naproti Geesthachtu na levém břehu Labe. Dolnoněmecké slovo \"Geest\" označuje výše položený vlnitý nebo kopcovitý kraj hlavně v severním Německu, Nizozemí a Dánsku s neúrodnou a většinou písčitou půdou, který vznikl hlavně nánosem z doby ledové. Naproti tomu označuje slovo \"Marsch\" úrodný náplav. Z toho vyplývá, že Geesthacht je nové Hachede na vyšším břehu Labe, takzvaném \"Geesthang\".\n\nOd roku 1420 patří tato vesnice hanzovním městům Hamburk a Lübeck. Společná nadvláda obou hanzovních měst trvala do šedesátých let 19. století, od té doby patřil Geesthacht jako exkláva k hamburskému státu. Od roku 1924 má Geesthacht městská práva, patřil však ještě do roku 1937 k hamburskému státu.\n\nV radě města (Ratsversammlung) je po volbách z 25. května 2008 zastoupeno pět stran:\nMěsto Geesthacht je momentálně bez starosty. Dne 22. června 2009 zemřel náhle dosavadní starosta Ingo Fokken (nestraník). Fokken byl starostou od roku 2000. 4. září 2005 byl znovu zvolen. Datum voleb na nového starostu zatím není známo.\n\nObyvatelstvo severního Německa patří převážně k evangelické luterské církvi. Tato církev má v Geesthachtu dva kostely: St. Salvatoris (sv. Vykupitele) a St. Petri (sv. Petra). Dále existuje v obci katolický kostel Sv. Barbory.\n\n"}
{"id": "360129", "url": "https://cs.wikipedia.org/wiki?curid=360129", "title": "Vývojka", "text": "Vývojka\n\nVývojka je vodní roztok chemických sloučenin, sloužící ke zviditelnění latentního obrazu, zaznamenaného na světlocitlivou vrstvu fotografických desek, filmů a papírů. Chemicky vývojka zajišťuje redukci bezbarvých halogenidů stříbra na viditelný černý kov. Po použití vývojky obvykle musí následovat přerušení procesu vyvolávání přerušovací lázní a vymytí zbylých stříbrných solí ustalovačem. \n\nObvykle je materiál zpracováván postupem vývojka-přerušovač-ustalovač. Pro některé barevné a především pak inverzní procesy může být před konečným ustálením aplikováno postupně několik vývojek a přerušovačů.\n\nPodle požadavků na vyvolání (zvláště na gradaci, zvýšení citlivosti a zrno) lze volit mnoho druhů vývojek. Silně zásadité vývojky obvykle mají velkou gradaci (jsou označovány jako tvrdé), méně alkalické vývojky způsobují měkké (méně kontrastní) podání obrazu.\n\nModernější fotografické procesy vyžadují své vlastní vývojky, určené speciálně pro ně. \n\nKonkrétních receptur na vývojky existují minimálně desítky. Obecně se ale vývojka skládá z těchto složek:\n\n\n\n\nKromě výše uvedených základních složek obvykle vývojka obsahuje také:\n\n\n\n"}
{"id": "360132", "url": "https://cs.wikipedia.org/wiki?curid=360132", "title": "Juno (film)", "text": "Juno (film)\n\nJuno je americký film, který natočil režisér Jason Reitman v roce 2007. Žánrově film spadá mezi komedii a drama. Hlavní roli ztvárnila mladá herečka Ellen Pageová, která byla za tuto roli nominována na Oscara. Film byl oceněn jedním Oscarem za nejlepší scénář.\n\nPříběh filmu je o mladé dívce jménem Juno MacGuffová (Ellen Page). Je to velice osobitá a charismatická 16letá studentka střední školy s originálním smyslem pro humor. Jednoho dne však Juno nechtěně otěhotní se svým spolužákem a zároveň nejlepším kamarádem Pauliem Bleekerem (Michael Cera). O tomto problému se jako první svěří své kamarádce Leah (Olivia Thirlby). Juno se nejprve rozhodne pro potrat, což si však brzo rozmyslí a společně s Leah hledají jinou možnost, jak situaci řešit. Obě kamarádky najdou v novinách inzeráty pro rodiče, kde si vyhlédnou pár, který by mohl Junino dítě adoptovat. Juno se tedy rozhodne dítě porodit a ihned po porodu ho přenechat novým rodičům, kteří budou dítě schopni vychovávat a budou ho mít rádi. Sama Juno se totiž nechce v 16 letech stát matkou.\nJuno se rozhodne obeznámit se svým problémem i své rodiče. Ti se s touto skutečností nakonec smíří a jsou rozhodnuti Juno co nejvíce pomoci. Její otec spolu s ní jede navštívit potenciální adoptivní pár. Jsou to mladí manželé Vanessa a Mark Loringovi (Jennifer Garner a Jason Bateman). Vše probíhá jak má a Juno se rozhodne, že Vanesse a Markovi své dítě svěří.\n\nHudební doprovod snímku, nazývaný též anglicky soundtrack obsahuje 19 písní od následujících autorů: Barry Louis Polisar, Belle & Sebastian, Buddy Holly, Cat Power, The Kinks, Mott the Hoople, Sonic Youth a The Velvet Underground, Carpenters ale především od Kimya Dawson a jejích hudebních skupin The Moldy Peaches a Antsy Pants.\n\nFilm vydělal 143,5 milionů dolarů v Severní Americe a 87,9 milionů dolarů v ostatních oblastech, celkově tak vydělal přes 231,4 milionů dolarů po celém světě. Rozpočet filmu činil 7,5 milionů dolarů. V Severní Americe byl uveden limitovaně 5. prosince 2007, poté byl uveden do více kin dne 25. prosince 2007. Za první víkend vydělal 413 tisíc dolarů ze 7 kin .První víkend při rozšíření do více kin snímek vydělal za první víkend přes 10 milionů dolarů.\n\nFilm získal pozornost hlavně díky extrémně pozitivním recenzím od kritiků. Na recenzní stránce Rotten Tomatoes získal z 205 započtených recenzí 94 procent s průměrným ratingem 8,1 bodů z deseti. Na serveru Metacritic snímek získal z 38 recenzí 81bodů ze sta. Na Česko-Slovenské filmové databázi si snímek drží 79 procent.\n\nFilm byl v roce 2008 nominován na Oscara a to hned ve čtyřech kategoriích: nejlepší film, nejlepší ženský herecký výkon v hlavní roli, nejlepší režii a nejlepší scénář. Ze čtyř nominací nakonec film získal jednoho Oscara a to za nejlepší scénář. Za scénář také získal Filmovou cenu Britské akademie a cenu od National Board of Review. Cenu Critic's Choice Award si odnesl domů v kategorii nejlepší komedie. Cenu Canadian Comedy Award si odnesli Ellen Page v kategorii nejlepší ženský herecký výkon v hlavní roli a režisér Jason Reitman v kategorii nejlepší režie. Ellen Page také získala cenu od National Board of Review v kategorii Objev roku – žena. Cenu Satellite Award získal film v kategorii nejlepší film (komedie nebo muzikál) a také Ellen Page v kategorii nejlepší ženský herecký výkon v hlavní roli (muzikál nebo komedie). Na filmovém festivalu v Římě film získal cenu za nejlepší film. Scénář byl také oceněn na ceremoniálu Writers Guild of America Awards. Tři ceny Independent Spirit Awards si odnesli v kategorii nejlepší film, nejlepší ženský herecký výkon v hlavní roli (Ellen Page) a nejlepší první scénář.\n\n"}
{"id": "360133", "url": "https://cs.wikipedia.org/wiki?curid=360133", "title": "Ladislav Hemmer", "text": "Ladislav Hemmer\n\nLadislav Hemmer (16. června 1904 Praha – 9. dubna 1949 Praha) byl český herec.\n\nV mládí hrával ochotnicky divadlo, na počátku 20. let působil krátce jako elév v Národním divadle. Poté vystřídal několik oblastních scén a kočovných divadel. Na konci 30. let 20. století působil v souboru Divadla Vlasty Buriana. Svým hereckým projevem i tělesným vzezřením představoval herecký typ, který jej předurčoval zejména do komediálně laděných rolí, frašek, burlesek a zábavních skečů. Z tohoto důvodu byl poměrně známým i vyhledávaným filmovým hercem.\n\nZemřel ve věku 44 let, na jeho náhle a brzké smrti měl neblahý vliv pobyt ve vězení (po roce 1942), kam se dostal za podvod způsobený hlavně jeho náročnou ženou Emilii Budinskou rozenou Mrázkovou (1907), kterou 21. června 1937 na Staroměstské radnici v Praze pojal za manželku. Když po roce 1945 vypovídal jako svědek u soudního procesu s obžalovaným hercem Karlem Postraneckým, prohlásil, že Karel Postranecký jako jeden z mála z jeho divadelních kolegů a kamarádů mu do vězení posílal balíčky s jídlem na přilepšení.\n\n"}
{"id": "360134", "url": "https://cs.wikipedia.org/wiki?curid=360134", "title": "Bitva na Piavě", "text": "Bitva na Piavě\n\nBitva na Piavě bylo vojenské střetnutí mezi Rakousko-Uherskem a Německem na straně jedné a Itálií a Dohody na straně druhé v době první světové války. Odehrávalo se od listopadu roku 1917 do počátku listopadu roku 1918.\n\nV letech 1915 až 1917 se odehrávaly boje na italské frontě jak v prostoru řeky Soči (bitvy na Soči), tak ve vysokohorských prostorech Alp, kde vojska sváděla v nepřístupných skalách boj i s klimatickými podmínkami a hladem. Na přelomu října a listopadu 1917 se uskutečnila bitva u Caporetta, která skončila katastrofální porážkou italského vojska, které se bylo nuceno stáhnout za řeku Piavu. Zde se prakticky bojovalo až do konce války.\n\nItalská armáda, která se stáhla za rozvodněnou řeku Piavu, zlikvidovala za sebou mosty a utvořila z řeky neprostupnou hradbu, která byla na severu ohraničena masívem Grappa. Jeho největší horou byla Monte Grappa, kde vytvořili Italové již dříve opevnění a horu protkali sítí podzemních chodeb se stanovišti pro kulomety a kanóny. Dne 15. listopadu se sice podařilo několika málo rakousko-uherským jednotkám řeku Piavu překročit, ale vojáci byli zahnáni Italy zpět za řeku. Velitelům útočících vojsk bylo jasné, že překročení řeky je téměř nemožné. Jejich útoky se proto soustředily na horu Monte Grappa. 16. listopadu 1917 dobyly rakouské jednotky hory Monte Tomacito a Monte Roncone a 20. listopadu Col della Beretta a Monte Fontanasecca. Na italskou frontu byly urychleně přepravovány britské a francouzské divize ze západní fronty, které vyztužily italskou obranu. V Římě mezitím padla vláda a italský vrchní velitel Luigi Cadorna byl vystřídán generálem Armandem Diazem. Byl vypracován nový plán obrany, který pružně reagoval na vzniklou situaci. Na frontě se objevily jednotky československých legionářů, které byly složeny z českých a slovenských zajatců. Ti se měli snažit ovlivnit své krajany v rakouských uniformách. Italská armáda, která měla nepoměrně lepší zásobování potravinami, než nepřítel, též působila na protivníka i psychologicky. Vyhladovělí a podvyživení rakouští vojáci byli vyzýváni letáky, aby přeběhli, přičemž největší lákadlem k tomu byl bílý chléb.\n\nBoje pokračovaly dále. 15. prosince 1917 se rakousko-německým jednotkám podařilo dobýt dva klíčové vrcholy - Monte Tomba a Asolone. Při jasném počasí bylo odtud vidět Benátky. Velitelé německých jednotek oznámili svým vojákům, že Vánoce budou slavit v Benátkách. Rakušané si dokonce nechali vyrobit pamětní vyznamenání za dobytí Benátek. Ve dnech 14. až 17. prosince 1917 proběhl hlavní útok německých vojsk, avšak italská obrana na Monte Grappa tuto horu uhájila. 23. prosince začala pořádná zima, a tak byly veškeré další útoky zastaveny.\n\nNa jaře roku 1918 byla většina německých jednotek z italské fronty stažena na západní frontu, kde byla nasazena do Ludendorffovy ofenzívy. Stejně postupovali i Spojenci a z Itálie stáhli na západní frontu šest britských a francouzských divizí. Rakušané připravovali novou ofenzívu již v březnu roku 1918, ale ta se nakonec uskutečnila až za tři měsíce. Mezi vojáky se objevovala stále větší nespokojenost, na což velitelé reagovali sliby, že po vítězném tažení bude k dispozici bohatá kořist a zejména potraviny. 15. června začal útok, při kterém Rakušané použili jak klasické, tak plynové granáty. Italové však byli vybaveni již novými plynovými maskami, takže jejich ztráty nebyly tak hrozivé. Také se o protiútoku na italské straně díky špionáži vědělo a řada lesních chat a srubů byla přetvořena v betonové bunkry. Na plošině Asiago rakouský útok narazil na britské a francouzské jednotky, které byly doplněné o československé legionáře. Útok rakousko-uherských vojsk však byl zastaven stejně jako u města Altiaga. Tvrdě se bojovalo o horu Monte Grappa, uskutečnil se i pokus o překročení řeky Piavy. 17. června však bylo předmostí o délce 20 km italským protiútokem zlikvidováno a 24 tisíc rakousko-uherských vojáků bylo zajato. Útoky byly neúspěšné také z důvodu kulminace řeky Piavy. Alpské řeky, protože jsou napájeny z ledovců, kulminují v létě, přesto ale útoky pokračovaly a v rakouské armádě vládlo stále větší rozčarování a nespokojenost, což mělo za následek její úplnou demoralizaci.\n\nBojů o Piavu se účastnil i mladý americký dobrovolník u Červeného kříže spisovatel Ernest Hemingway, který zde utrpěl zranění.\n\nV říjnu 1918 se začala šířit mezi vojáky stále větší nespokojenost, která byla navíc živena zvěstmi o blížícím se konci války. Italové tohoto využili a rozhodli se zaútočit. 27. října začala ofenzíva, při níž italské i spojenecké divize překročily řeku Piavu, další jednotky pronikly od masívu Monte Grappa do nížiny. V době probíhajícího útoku však zejména slovanští příslušníci rakousko-uherské armády zjišťovali, že v jejich zemích vznikají nezávislé či provizorní vlády, takže skládali své zbraně a nechávali se odvést dobrovolně do zajetí. Jednotky věrné Rakousku-Uhersku však zahájily organizovaný ústup. Rakousko dohodlo s Italy příměří, které si však Itálie vyložila po svém a nezávisle prohlásila, že příměří vstupuje v platnost až 24 hodin po přijetí podmínek. Zatímco zbývající rakousko-uherská vojska zastavila palbu, pokračovali Italové ještě den ve válečných operacích. V poslední dny války zajali 350 tisíc nepřátelských vojáků. Když 3. listopadu 1918 přijímali zástupci poražené armády příměří, stát, který zastupovali, již prakticky neexistoval.\n\n\n\n"}
{"id": "360138", "url": "https://cs.wikipedia.org/wiki?curid=360138", "title": "Blanice (Bavorov)", "text": "Blanice (Bavorov)\n\nBlanice je vesnice v Jihočeském kraji. Je to místní část obce Bavorov v okrese Strakonice. Leží v Bavorovské pahorkatině na levém břehu řeky Blanice, mezi ústím Dubského a Zlatého potoka, jižně od města Bavorov. V roce 2011 zde trvale žilo jedenáct obyvatel.\n\nPrvní písemná zmínka o vesnici pochází z roku 1274.\n\n\n"}
{"id": "360140", "url": "https://cs.wikipedia.org/wiki?curid=360140", "title": "Klášter Seitenstetten", "text": "Klášter Seitenstetten\n\nKlášter Seitenstetten je benediktinský klášter v Dolních Rakousích, na půl cesty mezi městy Amstetten a Steyr, v obci Seitenstetten.\n\nPřipomíná se poprvé 24. dubna 1109, kdy šlechtic Udalschalk z Stille a jeho švagr Reginbert z Hagenau předali klášteru v Pasově malý kanovnický klášter, který se nacházel u dnešního hřbitovního kostela sv. Víta v Seitenstettenu. Kanovníci se měli zabývat duchovní péči v tehdejší velkofarnosti Wolfsbach, to se však ale nestalo a proto byl konvent rozpuštěn a zboží kláštera se vrátila zakladatelům.\n\nRoku 1112 založil nyní již jen Udalschalk na dnešním místě nový klášter, tentokrát mnišský, kterému dal všechny své majetky v Seitenstettenu, v Grünbachu a Heftu (fara Gastpolsthofen) a v Stille (fara Hofkirchen, obě v Horním Rakousku). V klášteře se roku 1114 usadili benediktini z Göttweigu. O dva roky později byl klášter vysvěcen Ulrichem z Pasova, Udalschalkovým příbuzným a darována mu fara Aschbach. Roku 1142 obdržel klášter od biskupa Reginberta z Pasova též velkofaru Wolfsbach. Z těchto dvou velkofar pochází všech čtrnáct far, které klášter drží dodnes.\n\n\n"}
{"id": "360141", "url": "https://cs.wikipedia.org/wiki?curid=360141", "title": "Jan Baxant", "text": "Jan Baxant\n\nJan Baxant (* 8. října 1948 Karlovy Vary) je český katolický duchovní, od roku 2008 dvacátý biskup litoměřický.\n\nPřed svým jmenováním biskupem byl mimo jiné rektorem Arcibiskupského semináře v Praze (1993 až 1997) a generálním vikářem českobudějovické diecéze (2003 až 2008). Jeho biskupské heslo zní \"„Ut videam“\", „Ať vidím“.\n\nJan Baxant má pět sourozenců, dvě sestry a tři bratry. Bratr Mgr. Pavel Baxant, O.Cr. působí od 1. ledna 2009 jako kněz v Karlových Varech (do 31. prosince 2008 byl farářem v Aši, v letech 1991 až 1998 duchovním správcem ve Františkových Lázních). Sestra Marie vede Bohu zasvěcený život.\n\nVystudoval Střední průmyslovou školu zeměměřickou v Praze a posléze Cyrilometodějskou bohosloveckou fakultu v Litoměřicích. Kněžské svěcení mu udělil 23. června 1973 Mons. František Tomášek. Hovoří německy, francouzsky, italsky a rusky.\n\nByl farním vikářem v Kolíně (1973 až 1975), poté působil jako administrátor farnosti Bystřice (1975 až 1983) a farnosti u kostela sv. Antonína Paduánského v Praze-Holešovicích (1983 až 1990).\n\nV roce 1990 se stal vicerektorem a v roce 1993 rektorem Arcibiskupského semináře v Praze. Poté byl farářem v Kolíně (1997 až 2000) a ve farnosti u kostela Matky Boží před Týnem v Praze (2000 až 2002). Dne 1. ledna 2003 se stal generálním vikářem českobudějovické diecéze.\n\nDne 4. října 2008 jej papež Benedikt XVI. jmenoval sídelním biskupem litoměřické diecéze. Biskupské svěcení přijal z rukou kardinála Vlka v katedrále svatého Štěpána v Litoměřicích 22. listopadu 2008, spolusvětiteli byli apoštolský nuncius Diego Causero a českobudějovický biskup Jiří Paďour.\n\nJako biskupské heslo si vybral \"„Ut videam“\" ( „Ať vidím“), zvolený biskupský znak je čtvrcený a kombinuje znak osobní (zlaté slunce ve druhém a třetím modrém poli) a diecézní znak (červeně čtvrcený heroldský kříž v prvním a čtvrtém modrém poli).\n\nJan Baxant je považován za konzervativního biskupa a v souvislosti s odchodem arcibiskupa Vlka do důchodu byl také často uváděn jako jeden z vážných kandidátů na post pražského arcibiskupa.\n\nDne 25. dubna 2009 se zúčastnil poutní slavnosti ke cti sv. Vojtěcha v Počaplech u Terezína, kde celebroval pontifikální mši, která byla na žádost místního duchovního správce Jana Radima Valíka OSB sloužena podle misálu z roku 1962 (tzv. \"Tridentská mše\").\n\nVe dnech 22. ledna až 1. února 2012 vedl Jan Baxant vizitaci v trnavské arcidiecézi. Na základě podkladů z této vizitace pak 2. července 2012 Svatý otec uvolnil Róberta Bezáka z čela trnavské diecéze. Toto rozhodnutí vyvolalo velkou vlnu diskusí a nevole nejen mezi slovenskými věřícími.\n\nV říjnu 2012 byl delegátem České biskupské konference na XIII. generálním shromáždění biskupského \"Synodu o nové evangelizaci\" ve Vatikánu.\n\nPo pěti letech ve své funkci litoměřické biskupa poskytl v listopadu 2013 médiím rozhovor s bilancováním tohoto období i odmítavý názor k požadavkům revize dohod o majetkovém vyrovnání církve se státem.\n\nDne 12. dubna 2017 byl hospitalizován se srdeční příhodou. Při \"Misse chrismatis\" na Zelený čtvrtek 2017 jej v litoměřické katedrále zastoupil emeritní pomocný biskup pražský Karel Herbst. Od 1. června 2017 se po rekonvalescenci opět ujal svého úřadu.\n\n"}
{"id": "360142", "url": "https://cs.wikipedia.org/wiki?curid=360142", "title": "Valdický potok", "text": "Valdický potok\n\nValdický potok je levostranný přítok řeky Cidliny, do které ústí v Jičíně na jejím 72,6 říčním kilometru. Délka jeho toku činí 4,7 km. Plocha povodí měří 7,2 km².\n\nPramení u obce Valdice. Teče převážně jihozápadním směrem. Na potoce jsou vybudovány 4 rybníky - Valdický, Obora (v Libosadu), Hádek a Šibeňák.\n\nValdický potok nemá žádné významnější přítoky.\n"}
{"id": "360149", "url": "https://cs.wikipedia.org/wiki?curid=360149", "title": "Porák", "text": "Porák\n\nPorák je potok v jihovýchodním okolí města Jičína, pravostranný přítok řeky Cidliny. Délka jeho toku činí 2,2 km. Plocha povodí měří 22,1 km².\n\nPotok vzniká soutokem potoků Malý a Velký Porák západně od Jičína. Po celé své délce je regulován. Na Malém Poráku jsou vybudovány rybníky \"Lochovský\" a trojice rybníků \"Čeperka\", \"Ostruženský\" (jeden z největších rybníků Jičínska) a \"Turecká\" v rámci PP Ostruženské rybníky. Na Velkém Poráku pak leží rybníky \"U Sv. Trojice\", bezejmenný rybník na vedlejším přítoku od vrchu Houser, \"Jíkavec (přírodní památka)\", \"Vyplatil\" a \"Lhotský\" (\"Lhotecký\"). I tyto rybníky jsou řazeny do širší soustavy \"Ostruženských rybníků\". Na jižním okraji Jičína se Porák vléva do Cidliny na jejím 71. říčním kilometru.\n\n\nPrůměrný průtok u ústí činí 0,06 m³/s.\n"}
{"id": "360151", "url": "https://cs.wikipedia.org/wiki?curid=360151", "title": "Největší Kanaďan", "text": "Největší Kanaďan\n\nNejvětší Kanaďan je jednou z verzí soutěže, která proběhla v mnoha státech světa. V České republice např. pod názvem Největší Čech. \n\n\n"}
{"id": "360153", "url": "https://cs.wikipedia.org/wiki?curid=360153", "title": "Ghardája (provincie)", "text": "Ghardája (provincie)\n\nGhardája (arabština: ولاية غرداية , berberština: ) je alžírská provincie. Je pojmenována po svém hlavním městě, Ghardáje.\n"}
{"id": "360156", "url": "https://cs.wikipedia.org/wiki?curid=360156", "title": "Absolutně spojitá funkce", "text": "Absolutně spojitá funkce\n\nAbsolutní spojitost funkce je pojem matematické analýzy, který dále zesiluje stejnoměrnou spojitost. Na rozdíl od ní se ale neomezuje na jeden dostatečně malý interval a velikost jeho obrazu, nýbrž klade nároky i na systémy (malých) intervalů.\n\nFunkci formula_1 označíme jako absolutně spojitou na intervalu formula_2, jestliže k libovolnému formula_3 existuje takové formula_4, že pro každý systém intervalů formula_5, pro který je formula_6, a formula_7 platí formula_8.\n\nProstor všech absolutních funkcí na intervalu formula_2 značíme formula_10\n\n\nformula_12 je absolutně spojitá na formula_2 právě tehdy, když\n\n\n"}
{"id": "360160", "url": "https://cs.wikipedia.org/wiki?curid=360160", "title": "Divadlo Stoka", "text": "Divadlo Stoka\n\nDivadlo Stoka je nezávislé slovenské divadlo.\n\nV lednu 1991 jej založil režisér Blaho Uhlár a výtvarník Miloš Karásek. Od ledna 1992 Stoka působila v budově na Pribinově ulici v Bratislavě. Od poloviny 90. let divadlo zápasilo s nedostatkem peněz. Z těchto důvodů byla v roce 1997 otevřena hospoda - \"krčma\", z které se financoval provoz divadla. Divadlo se stalo multižánrovým prostorem, kde hostovala jiná divadla, probíhaly koncerty, autorská čtení, výstavy a další kulturní aktivity.\n\nProstory na Pribinově ulici muselo divadlo nedobrovolně opustit v roce 2006. Nové se nepodařilo najít. Od té doby je činnost divadla, které působí jako občanské sdružení, sporadická. Situaci kolem divadla reflektovala hudební skupina Živé kvety, jejichž zpěvačka Lucia Piussi byla i herečkou divadla (skladby \"Sladké večery v Stoke\", \"Čakám kým táto chajda spadne\" a další). \n\n\n\n"}
{"id": "360162", "url": "https://cs.wikipedia.org/wiki?curid=360162", "title": "Uccle", "text": "Uccle\n\nUccle (francouzsky) nebo Ukkel (nizozemsky) je jedna z 19 bilingvních obcí v Bruselském regionu.\n\nObec je situována na jihu Bruselu. V jejím sousedství se nachází Bruxelles-ville, Forest, Ixelles, Watermael-Boitsfort, Linkebeek, Rhode-St-Genèse a Drogenbos.\n\nJejí rozloha činí 22,9 km², v současné době má 76 821 obyvatel (dle oficiálních statistik k 1. lednu 2008). Hustota zalidnění je tedy 3 349 obyvatel na km². Uccle obývá vysoký počet cizinců (20 834 v lednu 2008).\n\nJe považována za bohatší část města (\"quartier bourgeois\"), především pro vysoké nájemné. Na jejím území leží několik parků, které jsou ve dnech volna hojně navštěvované lidmi z celého města.\n\nBarvami obce jsou modrá a bílá.\n\nK obci se stahují legendy sahající až k období karlovců. První doložená zmínka o území \"Wolvendael\" (poblíž radnice, dnes se zde nachází park) se datuje na rok 1209. V roce 1467 byl založen na území dnešního Ucclu Řád menších bratří z iniciativy Isabely Portugalské. Dále zde nacházely útočiště rodiny (především šlechtické) hledající klid od ruchu hlavního města. Obec si udržovala zemědělský a lesnický charakter.\n\nNa konci osmnáctého století (přesněji roku 1795) se v reakci na francouzskou revoluci a vznik republiky stal Uccle obcí (\"komunou\") se starostou a municipálním shromážděním. Nicméně až roku 1828 bylo vydáno povolení ke stavbě radnice (už pod nizozemskou správou). Následovalo období hospodářského rozvoje zapříčiněné blízkostí dvou cest vedoucích na Brusel a na industriální jih. Nové a větší město bylo vystavěno v rozmezí let 1872-1882. Ve 20. století bylo založeno hned několik městských parků, které napomáhají i přes rozsáhlou urbanizaci nadále udržovat částečně přírodní charakter obce.\n\nV roce 1806 obývalo Uccle 3 128 obyvatel, hranici deseti tisíc přesáhla komuna roku 1880. I nadále pokračoval růst obyvatelstva, v roce 1930 činil jejich počet okolo 40 000. V 60. letech 20. století se navýšil stav až na úroveň 70 000 lidí. Tento stav i přes určité odchylky vydržel až do dnešních dnů. Na začátku roku 2008 podle oficiálních statistik žilo na území Ucclu 76 732 obyvatel.\n\nNa území Ucclu získává nejvíce voličských hlasů liberální Reformní hnutí (\"Mouvement réformateur\", MR).\n\nMR v legislativních volbách 2007 získalo v kantonu Uccle až 42,53 % hlasů. Významnější zisk hlasů zaznamenala ještě Socialistická strana s 17,04 %, environemntalistické Ecolo s 16,5 % a Humanistický demokratický střed s 12,05 % voličských hlasů. Vlámské strany a strany krajní pravice zůstaly voličsky marginální .\n\nStarostou obce je Armand De Decker.\n\n\n"}
{"id": "360163", "url": "https://cs.wikipedia.org/wiki?curid=360163", "title": "Voigtländer", "text": "Voigtländer\n\nVoigtländer je významná společnost fotografického průmyslu se sídlem v Braunschweigu, která vyrábí optické výrobky.\n\nSpolečnost založil Johann Christoph Voigtländer ve Vídni v roce 1756. Voigtländer brousil čočky a sestavoval objektivy pro slovenského fyzika Josefa Maximilián Petzvala. Na základě vynikajících Petzvalových objektivů založil svou firmu na fotografické přístroje. Voigtländer je i nejstarší název fotografické kamery, která byla vyrobena roku 1841. Jednalo se o první daguerrotypickou celokovovou kameru (\"Ganzmetallkamera\"), která byla vyrobena také jako kamera na fotografické desky. Roku 1849 byla zřízena pobočka v Braunschweigu, kam později bylo přesunuto i ústředí firmy. Během následujících tří desetiletí se firma Voigtländer stala hlavním výrobcem špičkové technologie a výrobcem, který zavedl několik nových produktů, které se později staly hlavními na trhu.\n\nV roce 1911 uvedla firma na trh sklopnou kameru na střední formát 6,5x9 cm s názvem Voigtländer Bergheil. Tato kamera se vyráběla až do konce třicátých let a stala se standardem mezi cestovními kamerami. Vyráběla se i ve verzích pro formát 4,5 x 6, 9 x 12 a 10 x 15 cm\n\nPatří mezi ně první zoom objektiv (36-82/2.8 Zoomar) v roce 1960 a první 35mm kompaktní fotoaparát s vestavěným bleskem (\"Vitrona\") v roce 1965.\n\nRoku 1972 Zeiss/Voigtländer ukončil výrobu fotoaparátů a o rok později prodal Zeiss Voigtländer firmě \"Rollei\". Po kolapsu firmy Rollei v roce 1982, převzala jméno firma Plusfoto, a ta ji prodala roku 1997 firmě \"Ringfoto\". Na konci 90. let si licencoval práva na jméno čoček Voigtländer firma Cosina, které montovala do svých produktů. Od roku 1999 používá tuto značku pro své čočky a těla s dálkoměrem, závitem a bajonetem Leica, dále pro klasické fotoaparáty s bajonetem Nikon a Contax, stejně jako jednooké zrcadlovky s označením objektivů M42 (PRAKTICA / Pentax), pro Nikon a další fotoaparáty. V Evropě patří \"Ringfoto\" na trhu mezi levnější výrobce klasických a digitálních fotoaparátů, které na sobě nesou značku Voigtländer.\n\n\n"}
{"id": "360165", "url": "https://cs.wikipedia.org/wiki?curid=360165", "title": "Ždánice (okres Žďár nad Sázavou)", "text": "Ždánice (okres Žďár nad Sázavou)\n\nŽdánice () jsou obec v okrese Žďár nad Sázavou v Kraji Vysočina. Žije zde obyvatel.\n\nPrvní písemná zmínka o obci pochází z roku 1287.\n\n\n"}
{"id": "360167", "url": "https://cs.wikipedia.org/wiki?curid=360167", "title": "Petzvalův objektiv", "text": "Petzvalův objektiv\n\nPetzvalův objektiv je světelný fotografický objektiv (aplanát) s dobře upravenou sférickou aberací a komou. Přední část tvoří tmelený achromát, zadní část netmelený achromát. V současnosti se používají objektivy tohoto druhu hlavně do zvětšovacích přístrojů a projektorů. Vypočítal ho slovenský fyzik Josef Maximilián Petzval roku 1840.\n"}
{"id": "360168", "url": "https://cs.wikipedia.org/wiki?curid=360168", "title": "Bestiář (film)", "text": "Bestiář (film)\n\nBestiář je český film natočený v roce 2006, režisérkou Irenou Pavláskovou. Kameru vedl vícenásobný držitel Českého lva F. A. Brabec, střih pak vbícenásobný držitel Českého lva Alois Fišárek.\n\nJedná se o příběh mladé ženy Karolíny, jejíž život pronikavým způsobem změní vztah se záhadným a neuchopitelným mužem Alexem. Je to vztah plný nejistoty a podivínských nejasností, vztah, který vyčerpává. Karolína se rozhodne vymanit se ze své citové závislosti a naučit se na jiných mužích, jak přestat být submisivní. Chce být tím, kdo udává tempo, chce změnu rolí. Bude se chovat tak, aby měla věci pod kontrolou, bude nezávislá, bude víc brát než dávat. Záhy se ale ukáže, že toto není cesta a jediný způsob, jak být nezávislý, je být sám sebou a nemít potřebu to nikomu \"natřít\".\n\n"}
{"id": "360169", "url": "https://cs.wikipedia.org/wiki?curid=360169", "title": "Ksí", "text": "Ksí\n\nKsí (majuskulní podoba Ξ, minuskulní podoba ξ; řecký název \"ξῖ\") je čtrnácté písmeno řecké abecedy. Reprezentuje . V řeckém číselném systému má hodnotu 60. Je odvozeno od písmene 𐤎 semk (samech) fénického písma.\n\nMalé písmeno 'ξ' se používá jako symbol pro:\n\nV Unicode je podporováno \n\nV HTML je možné zapsat tyto znaky pomocí jejich Unicode čísla: &#926; respektive &#958;.\nMajuskulní podobu je také možné zapsat pomocí HTML entity &Xi;, minuskulní podobu pomocí &xi;.\n\nV prostředí LaTeXu je možné použít příkaz \\Xi a pro minuskulní variantu příkaz \\xi.\n"}
{"id": "360176", "url": "https://cs.wikipedia.org/wiki?curid=360176", "title": "Chobotnice", "text": "Chobotnice\n\nChobotnice (Octopoda Leach, 1818) jsou řádem hlavonožců. Obývají mnoho rozličných částí světového oceánu, především korálové útesy. Řád zahrnuje zhruba 300 druhů ve dvou podřádech Cirrina a Incirrina. Líhne se z vajíček\n\nChobotnice jsou charakteristické osmi rameny s přísavkami. Jejich tělo je bilaterálně symetrické. Jejich útrobní vak je bez ploutvovitého lemu. Hlubokomořské chobotnice z podřádu Cirrina mají na těle dvě ploutve. Pohybují se lezením a plaváním.\n\nChobotnice dokáže měnit barvu i strukturu své kůže, také vylučuje inkoust a tím mate nepřítele. V testech se dokázala chobotnice zbarvit do šachovnice i puntíků. Dalším způsobem, jak se chránit, je i napodobení různých zvířat, v tomto případě jde o Batesovské mimikry. Chobotnice dokáže napodobit hada, platýse, a další i nebezpečné živočichy, aby mohla přeplavat přes nebezpečné území.\n\n\n"}
{"id": "360180", "url": "https://cs.wikipedia.org/wiki?curid=360180", "title": "Jmenování", "text": "Jmenování\n\nJmenování či nominace (z lat. \"nomen\", jméno) je jednostranný akt, kterým oprávněná osoba nebo grémium ustanovuje určitou osobu s jejím souhlasem do funkce, pověřuje něčím nebo zařazuje do úředního seznamu. Nominovat lze i ve smyslu kandidatury na určitou pozici, např. nominací kandidáta ve volbách.\n\nSamo jmenování, například do funkce, již dává jmenovanému do rukou pravomoc či oprávnění k výkonu, např. funkce, zároveň s tím i odpovědnost.\nJmenovaný byl\n\nJmenovaný\n\nNapříklad situace přímého jmenování (pokusu o to) hned první osoby představené rozhodující radě jedním její členem (předsedou) bývá nazývána \"taháním králíka z klobouku\", ostatní tak jsou \"postaveni před hotovou věc\", což bývá kontrovezní a vnímáno s odporem ostatních v radě: že jsou obcházeni a na jejich hlasech nezáleží, neměli možnost je uplatnit.\n\nNěkteré veřejné funkce, například ministři, soudci, členové Bankovní rady České národní banky, dále profesoři vysokých škol, ředitelé, vedoucí zaměstnanci, vyšší úředníci aj. jsou do svých funkcí jmenováni oprávněnou osobou, nejčastěji nadřízeným nebo představeným. Toto oprávnění je určeno ústavou, zákonem nebo statutem organizace. Katoličtí církevní hodnostáři jsou jmenováni biskupem nebo papežem. Jmenování se zpravidla děje jmenovacím dekretem, předpokládá souhlas jmenovaného a v některých případech ještě další podmínky. Tak děkan fakulty je jmenován rektorem, ale na základě výsledku volby senátem fakulty. Některé funkcionáře státu jmenuje prezident republiky, je však třeba i spolupodpis (kontrasignace) předsedy vlády. Jmenováním může vzniknout pracovní poměr vedoucího zaměstnance, který však odvoláním z této funkce přímo nezaniká. Obvykle platí, že kdo do funkce jmenuje, může z ní také odvolat, v některých případech ale jen s uvedením platných důvodů.\n\nAkt nominace, jak je v ČR zpravidla chápán, je teprve první krok ze dvou zamýšlených, na cestě ke jmenování vybrané osoby: Při typickém průběhu výběrového řízení nejprve bývají nominováni kandidáti, jmenován pak má být jeden z nich. Jde o postup, kdy se nejprve řeší kvantitativní otevřená otázka, až pak kvalitativní uzavřená otázka: Nejprve se hledá odpověď, kdo by vůbec byl ochoten a alespoň částečně schopen požadovanou funkci zastat, teprve až následně jsou kandidáti hodnoceni, z již konečné množiny. Pro akty nominování, a jmenování, tedy jsou definovány různé účely a samostatné rozhodovací procesy: Nejprve nominování kandidátů, teprve pak jejich vzájemné porovnání, určení nejvhodnějšího a konečně jeho jmenování.\n\nAčkoli výběrové řízení sestává přinejmenším z těchto dvou kroků, jde sice o nejmenší nutný, ne však postačující průchod procesem: Kroků může být i vícero, kroky obdobného účelu se mohou i opakovat. Účelem vícekolových výběrových řízení je soustředění se na jednotlivá témata, kdy je složitý problém (výběr jednoho z mnoha) přeměněn na množství jednodušších dílčích rozhodnutí, jak radí běžná manažerská praxe.\n\nVýslovně řečeno, ačkoli mají obě slova, nominace a jmenování, stejný významový původ, na rozdíl od konečného jmenování je dnes nominace či nominování chápáno jako zařazení do množiny kandidátů, jako pouhá možnost pozdějšího jmenování, podle výsledku výběrového řízení, kdy teprve následně bude o kandidátovi rozhodnuto. Nominace je okamžikem přechodu obecného člověka do situace, kdy je o člověku rozhodováno.\n\nNominována za kandidáta může být osoba\n\n\n\nAčkoli situace \"býti kandidátem\" je spíše trpná, že je o kandidátovi rozhodováno, samotné jmenování už je aktem oboustranně vědomým: Buď přijetím zodpovědnosti, anebo odmítnutím obou, funkce i odpovědnosti z ní vyplývající.\n\nPři volbách, kterých se účastní velký počet voličů (osob s aktivním volebním právem), mohou voliči vybírat pouze mezi nominovanými kandidáty. Pro parlamentní volby nominují své kandidáty obvykle politické strany (koalice, hnutí), pro obecní volby to bývají i sdružení občanů. Kandidáty pro volbu prezidenta republiky nominují skupiny poslanců a senátorů, nebo občan podpořený peticí 200 000 občanů. V USA se i nominace kandidáta strany do prezidentských voleb děje prostřednictvím vnitrostranických, tzv. primárních voleb, do nichž kandidáty nominuje vedení strany.\n\nV poměrném volebním systému spočívá nominace v zařazení na kandidátní listinu, tj. uspořádaný seznam kandidátů, kteří se pokládají za zvolené v závislosti na počtu získaných hlasů, a to počínaje prvním místem na kandidátce. Podle předpokládaného zisku hlasů se někdy mluví o „volitelných místech“ na kandidátce.\n\nPro udílení cen, o nichž rozhodují různé výbory a komise (Nobelova cena, Oscar, ceny filmových festivalů atd.), jsou kandidáti nominováni obvykle nějakou institucí. Pro udílení státních vyznamenání sestavuje seznam návrhů komise Poslanecké sněmovny.\n\nV náročnějších sportovních soutěžích, zejména v kolektivních sportech, jsou hráči jednotlivých mužstev k utkání nominováni trenérem podle pravidel dané soutěže. Sportovní svazy nominují hráče a závodníky do národní reprezentace, na Olympijské hry atd.\n\nZrovna toto chápání však ve sportu může být zavádějící:\n\n"}
{"id": "360182", "url": "https://cs.wikipedia.org/wiki?curid=360182", "title": "Kandidátní listina", "text": "Kandidátní listina\n\nKandidátní listina, krátce kandidátka, je uspořádaný seznam kandidátů pro volby v poměrném volebním systému. Volič si zde nevybírá mezi jednotlivými kandidáty, nýbrž mezi politickými stranami (hnutími, sdruženími), které soutěží o mandáty v zastupitelském sboru.\n\nV poměrném volebním systému je každému volebnímu obvodu přidělen předem stanovený počet (nejméně dva) mandáty. Tento počet, určený obvykle podle počtu voličů v daném obvodu, se pak rozdělí mezi jednotlivé kandidátky v poměru získaných hlasů. Na kandidátní listině je obvykle tolik jmen, kolik by odpovídalo zisku 100 % hlasů. Z kandidátky, jež získala 50 % hlasů, bude zvolena první polovina osob. Umístění na kandidátce je tedy velmi důležité: Zatímco první nebo vedoucí kandidát má vysokou výchozí pravděpodobnost zvolení (největší ze všech na dané kandidátce), kandidáti na posledních místech mají pravděpodobnost zvolení mizivou. Proto se často hovoří o \"nevolitelném místě\" v pořadí.\n\nKandidátky sestavují orgány politických stran a hnutí a prosazují tak své preference v tom, kdo je má v parlamentu zastupovat. Aby se tento málo demokratický prvek omezil, doplňuje se poměrný volební systém často nějakým systémem preferenčních hlasů, jimiž mohou voliči pořadí na kandidátce ovlivnit. V Česku se ve volbách používá tzv. kroužkování jednotlivých kandidátů na hlasovacím lístku: Kandidát, který získal jisté procento těchto preferenčních hlasů, postupuje na vyšší nebo první místo kandidátky (tzv. „kumulování“). \n\nPro volby do Poslanecké sněmovny ČR platí, že pokud kandidátovi určité strany nebo hnutí, která celkově překročila hranici 5 % hlasů, dalo nejméně 5 % voličů této strany v daném volebním obvodě preferenční hlas, postupuje na první místo dané kandidátky. Je-li takových kandidátů víc, řadí se podle počtu preferenčních hlasů. V komunálních volbách má volič dokonce možnost dát své hlasy až tolika kandidátům, kolik se jich do zastupitelstva volí, a to bez ohledu na volební stranu, tedy například z každé strany jednoho (tzv. „panašování“).\n\n"}
{"id": "360185", "url": "https://cs.wikipedia.org/wiki?curid=360185", "title": "Wild Energy. Lana", "text": "Wild Energy. Lana\n\nWild Energy. Lana ( , přepis: \"Dyka enerhija. Lana\", , přepis: \"Dikaja eněrgija. Lana\") je fantasy novela napsaná v roce 2006 autory Marynou a Serhijem Ďačenkovými. Autoři byli vyhlášeni nejlepšími evropskými spisovateli fantasy pro rok 2005. Hlavní hrdinka příběhu se jmenuje Lana. Dílem se inspirovala ukrajinská zpěvačka Ruslana. O děj se opírá mnoho prvků jejího stylu \"Wild Energy\".\n\nKniha byla vydána ve dvou vazbách.\n\nLana, hlavní hrdinka příběhu, žije ve městě postiženém energetickou krizí a pracuje jako pixel. To znamená, že jako miliony jiných vystupuje každý den ve dvacetiminutové světelné show pro cizince. Pixely se oblékají do barevných šatů a během každého západu slunce dostávají do sluchátek formou hudby rozkazy. Každý z nich znamená nějaký typ pohybu. Tímto cvičením a tančením ve slunečním svitu odrážejí jejich kostýmy různé barvy a celá show je viditelná na jedné velké obrazovce ve městě.\n\nPo každé světelné show obdrží všechny pixely (doslova „syntetičtí lidé“) energetický box, díky němuž přežijí do dalšího přídělu. Pokud udělají během show chybu a obraz bude v důsledku toho deformovaný, žádný box neobdrží. Pokud si neuloží žádnou energii z předchozích přídělů, následující den nepřežijí.\n\nNejlepší přítelkyně Lany Eva takovou chybu udělá a nedostane svoji energii. Lana zkusí všechno, co může, ale její snažení není korunováno úspěchem. Ve městě koluje fáma, podle které někteří lidé energetické boxy nepotřebují a stačí jim energie jejich srdcí a ducha. Tito lidé jsou pronásledováni energetickou policií a zabíjeni v „továrně“ (mystické místo, o kterém nikdo nic neví) a jejich energie je užita k dobíjení energetických boxů.\n\nLana je rozhodnuta tyto Divoké lidi najít a zkusit žít jen s pomocí své vlastní energie (fráze „Najdu ji nebo zemřu“ – „I'll find it or die“ – se stala nejen mottem knihy, ale též celého projektu Ruslany). Našla je v místě zvaném „Overground“. Nachází se na střechách opuštěných nebo polorozpadlých vysokých mrakodrapů, kde na ně nikdo nemůže. Vytvořili si svůj vlastní svět, kulturu a specifický způsob cestování – křídla i vlastní jazyk podobný ptačímu. Lana s nimi nějaký čas pobude, najde si zde přátele a stane se z ní výkonný „generátor divoké energie“, za což je pronásledována energetickou policií. Jednoho dne zjistí, že když jí policisté hledali, zaútočili také na „Divoké lidi“ z „Overground“. Měla tedy štěstí, že zrovna nebyla doma. Když se vrátí, najde tam vše zdevastované. Vydává se zničit továrnu, kde mohli její kamarádi s největší pravděpodobností skončit.\n\nNa cestě potkává lidi – „vlky“, kteří žijí v lese. Zůstane tam a učí se od nich, jak svolat přírodní síly, což jí pomůže zničit továrnu. Během těchto rituálů je jí pomoženo malým bubnem, který dostane jako dárek od jednoho starého chlápka z města. Shromáždí partu mladých „divokých vlků“ a jdou bojovat s továrnou a její zničující energií. První pokus nevyjde a mladí vlci zemřou, ale Laně se povede se do továrny dostat. Je chycena jejím správcem, který sám sebe nazývá „Srdce továrny“. Stane se jeho rukojmím. Zde autor knihy několikrát naznačí, že by správce mohl být jejím otcem, ale nikde to není řečeno přímo.\n\nLana uteče a zachrání své přátele z „Overground“. Jdou zpět k lidem – „vlkům“ a opět bojují s továrnou. Charakteristickými zbraněmi jsou rozdílné hudební nástroje nebo předměty schopné produkovat hluk. Všechny zvuky a rytmy jsou ale ztraceny, když se k továrně přiblíží. Její „antirytmus“ je silnější než jakákoliv životní energie či energie srdce. Úkolem Lany se stane tento „antirytmus“ zničit svoláním blesků, které musejí současně zasáhnout několik nejslabších míst továrny k jejímu zničení.\n\nJejím kamarádům se to povede a dostanou se dovnitř, ale „antirytmus“ je téměř zabije. Přežijí, protože „Srdce továrny“ jim pomůže být v nebezpečné zóně „antirytmu“ na správných místech. On pak zemře a Lana se svými přáteli v pořádku vyvázne. „Divocí“ se vrátí zpět do svých domovů a ona se stane novým správcem továrny, novým „Srdcem“.\n"}
{"id": "360187", "url": "https://cs.wikipedia.org/wiki?curid=360187", "title": "Bank Austria-TennisTrophy 2008", "text": "Bank Austria-TennisTrophy 2008\n\nTenisový turnaj ATP Bank Austria-TennisTrophy 2008 se konal ve dnech 6.–12. října ve Vídni, hlavním městě Rakouska v hale na kurtech s tvrdým povrchem. Odměny činily 674 000 EUR.\n\n"}
{"id": "360188", "url": "https://cs.wikipedia.org/wiki?curid=360188", "title": "Rozhledna Vrbice", "text": "Rozhledna Vrbice\n\nRozhledna Vrbice je dřevěná stavba, která se v nadmořské výšce 439 metrů tyčí ve Svitavské pahorkatině na návrší \"Kastel\" (444 m) nad obcí Vrbice v okrese Rychnov nad Kněžnou. Byla postavena na podzim roku 2005 podle projektu Ing. Antonína Olšiny, do provozu byla uvedena 15. dubna 2006. V letech 1937 až 1946 ve stejné lokalitě stála rozhledna vybudovaná armádou, která sloužila jako triangulační bod. Byla vysoká 37 metrů.\n\nSoučasná rozhledna je dřevěnou stavbou s ocelovým točitým schodištěm o 118 schodech. Je vysoká 30 metrů a má dvě vyhlídkové plošiny ve výškách 11 a 25,5 metru. Poskytuje výhled na část Českomoravské vrchoviny, Pardubicko, Královéhradecko, Krkonoše, Orlické hory a za dobré viditelnosti i na část Jeseníků. Provozovatelem rozhledny je obec Vrbice, v průběhu hlavní turistické sezóny je otevřena denně, mimo sezónu jen o víkendech. \n\n"}
{"id": "360189", "url": "https://cs.wikipedia.org/wiki?curid=360189", "title": "Surtees", "text": "Surtees\n\nSurtees byl tým Formule 1 v letech 1970–1978, který založil a vedl mistr světa F 1 z roku 1964 John Surtees. Nejlepším výsledkem v závodě započítávaném do MS bylo druhé místo Mikea Hailwooda v Itálii 1972. Rok předtím zde byl Hailwood čtvrtý v nejtěsnějším závodě historie o dvě desetiny sekundy za vítězem, když několik kol dokonce vedl.V celkové klasifikaci bylo Hailwoodovo osmé místo v sezóně 1972 rovněž nejlepším výsledkem pro tento tým stejně jako páté místo značky v Poháru konstruktérů. Za Surtees závodili mnozí špičkoví piloti: Již zmínění Surtees a Hailwood, dále Carlos Pace, Jochen Mass, John Watson, Alan Jones, Vittorio Brambilla. Lépe než v mistrovských závodech se týmu vedlo ve velkých cenách nezapočítávaných do mistrovství světa. V roce 1970 vyhrál John Surtees v Oulton Parku a o rok později si své vítězství zopakoval. Rolfu Stommelenovi se podařilo v roce 1971 získat v Argentině pole position a v závodě dlouho vedl. V roce 1972 byl již zmíněný Hailwood třetí v Race of Champions, stejného umístění dosáhl majitel stáje John Surtees v International Trophy v Silverstone a Tim Schenken v Gold Cupu v Oulton Parku, Andrea de Adamich byl druhý ve Vallelunze za Fittipaldim. Největším úspěchem sezóny pak byl závěrečný závod v Brands Hatch, kde dojel Carlos Pace druhý a de Adamich třetí.V roce 1974 byl Jochen Mass druhý v International Trophy na Silverstone a o rok později John Watson taktéž druhý v Race of Champions. Jones dosáhl stejného výsledku ve stejném závodě o rok později. Tím výčet úspěchů stáje končí. V roce 1978 se Surtees z formule 1 stáhl. Posledním startem vozu této značky ve významném závodě F1 je účast v Race of Champions 1979, kde vůz pilotoval soukromý jezdec.\nVedle F1 stavěl Surtees také vozy F2 a v této kategorii byl úspěšnější než v královské disciplíně motosportu. V Roce 1972 vyhrál Hailwood na Surteesu Mistrovství Evropy a o rok později byl Jochen Mass v tomto šampionátě druhý.\n"}
{"id": "360203", "url": "https://cs.wikipedia.org/wiki?curid=360203", "title": "Teka obrovská", "text": "Teka obrovská\n\nTeka obrovská neboli teak (čti: \"týk\") či týk je tropický strom z čeledi hluchavkovité, pocházející z jižní a jihovýchodní Asie. Dosahuje výšky a v zimě listy opadávají. Je to významný strom pěstovaný a těžený v tropických zemích pro kvalitní dřevo. Oblíbenosti se teakové dřevo dočkalo v letech 1950 a 1960, protože se využívalo pro prvky dánského stylu. Teakový nábytek se dočkal velkého rozmachu, protože se stal vyhledávaným pro svou jedinečnost a elegantní vzhled.\n\nTeakové dřevo se používá na výrobu venkovního zahradního nábytku, palub lodí a dalších produktů, které jsou vystavené vlivům počasí.\nZ teakového dřeva se též vyrábějí podlahy a dýhy na nábytek.\nKromě toho slouží teakové dřevo také pro výrobu různých bicích a strunných hudebních nástrojů nebo jejich součástí, například sitárů nebo v Indonésii vyráběných bubnů typu afrického djembe.\n\nVýznamným zpracovatelem teakového dřeva je Indie, která z něj vyrábí dveře, rámy oken, nábytek a sloupy pro domy stavěné ve starém stylu. Mnoho typických anglických knihoven je postavených právě z teakového dřeva.\n\nListy a kůra jsou bohaté na červené pigmenty a jsou proto bohatě využívány pro barvení textilií. Kůra, dřevo a květy obsahují léčivé látky zmírňující střevní potíže, horečku a napomáhající při léčbě některých kožních onemocnění.\n\nVýznamným škůdcem na plantážích v jihovýchodní Asii je můra \"Hyblaea puera\", jejíž housenky se živí teakovými listy.\n\n\nBez ošetření se barva dřeva mění ze žlutohnědé na stříbrošedou. Pro zachování původní barvy je potřebné napustit dřevo teakovým olejem. Teakové dřevo je možné chránit několika způsoby: povrchovým nátěrem, postřikem, ponořením, máčením a mořením.\n\n"}
{"id": "360207", "url": "https://cs.wikipedia.org/wiki?curid=360207", "title": "Ladislav Lábus", "text": "Ladislav Lábus\n\nLadislav Lábus (* 24. listopadu 1951 Praha) je český architekt a vysokoškolský pedagog, děkan Fakulty architektury ČVUT v Praze, bratr herce Jiřího Lábuse.\n\nJeho otec byl Ladislav Lábus, jenž byl také architektem, matka byla zdravotní sestra. Bydlel na Vinohradech v Bělehradské ulici společně s rodiči a bratrem. Na počátku 70. let 20. století absolvoval Stavební fakultu ČVUT v Praze, obor architektura. Po vojenské službě pracoval v Projektovém ústavu hlavního města Prahy, zde působil v ateliéru Delta, kde spolupracoval s Alenou Šrámkovou a od roku 1986 zde pracoval ve funkci vedoucího projektanta.\n\nOd 1990 se datuje jeho pedagogická činnost na Fakultě architektury ČVUT v Praze, kde působil jakožto vedoucí ateliéru. V roce 1991 založil svůj vlastní architektonický ateliér Lábus. V roce 1993 byl jmenován vedoucím Ústavu navrhování III. na Fakultě architektury ČVUT v Praze, v roce 1995 se habilitoval jakožto docent tamtéž.\n\nV roce 2002 byl prezidentem republiky jmenován profesorem na Fakultě architektury ČVUT v Praze. Od roku 2014 působí jako děkan na téže fakultě. V roce 2014 získal cenu Ministerstva kultury za architekturu.\nOd roku 1997 pracoval nebo spolupracoval na těchto projektech:\n\n\n\n"}
{"id": "360212", "url": "https://cs.wikipedia.org/wiki?curid=360212", "title": "Petr I. Bulharský", "text": "Petr I. Bulharský\n\nPetr I. († 30. ledna 970, bul. \"Петър I.\") byl od 27. května 927 do roku 969 bulharský car.\n\nPo znamenité vládě cara Simeona Bulharsko upadlo. Historici to kladli za vinu Petrovi I. – následníkovi trůnu po Simeonovi. Popisovali ho jako slabého, krotkého a nezkušeného panovníka, který nerozuměl diplomacii. I naproti tomuto handicapu tento pokojný a skromný monarcha zůstal na trůně déle než všichni středověcí panovníci – od roku 927 do roku 970.\n\nCelá příčina bulharského neštěstí má kořeny právě v synovi cara Simeona. Války, které car Petr uskutečnil, přivedly bulharskou říši do totální katastrofy. A v polnohospodářství, které bylo hlavním zdrojem obživy vojáků brzy nastal kolaps.\n\nBěhem jeho vlády vyšší duchovenstvo bohatlo na rozdíl od obyvatelstva. Rozšířilo se nové hnutí – bogomilství. Jeho cílem bylo projevovat nenávist vůči carovi a duchovenstvu. Jeho členy se stali i dva Petrovi synové, aby tak mohli dělat víc nepříjemností otci. Car se už na ně potom nemohl spolehnout v bitvách proti nepříteli.\n\nKdyž car nastoupil na trůn, ihned ztratil část svého území – v bitvě proti Uhrům na severu Bulharska. Za oběť padlo území při Dunaji a dokonce i Thrákie. Dunaj se stal severní hranicí odkud sousední státy podnikaly vojenské výpravy do regionu Dobrudža.\n\nVztahy s Byzantskou říší byli tou dobou pokojné, protože v roce 927 se Petr I. oženil s vnučkou Romana Lakapense. Podepsala se i mírová smlouva na období 30 let. V ní byl potvrzen titul car pro bulharského panovníka.\n\nNa konci vlády Petra I. mír mezi Byzancí a Bulhary také skončil. Carovi synové – Roman a Boris – byli v Konstantinopoli zajati a panovník Nikifor poštval knížete Svjatoslava, aby na bulharskou říši zaútočil. Petrova armáda byla v Dobrudži poražena a zajata ruskou armádou. Rusové obsadili pár pevností a kníže Svjatoslav založil své nové centrum ve městě Preslav.\n\nBěhem vykořisťování země car utrpěl infarkt a vstoupil do kláštera. Pár dní po jeho smrti byl kanonizován v bulharské pravoslavné církvi.\n"}
{"id": "360214", "url": "https://cs.wikipedia.org/wiki?curid=360214", "title": "Triquetra", "text": "Triquetra\n\nTriquetra (také trikvetra, z latinského \"tri\" – tři, a \"quetrus\" – opatřený rohem, původně prostě ve významu trojúhelník) je mytologický symbol mnoha významů. Původně toto označení znamenalo téměř jakýkoliv třírohý symbol, dnes se označení většinou používá pro složitější geometrické útvary, z nichž nejtypičtější je zobrazen vpravo. Trikvetra obecně většinou znamená neoddělitelné spojení tří prvků, může mít ale jiný význam. \n\nDva Symboly jsou doloženy na germánských runových kamenech a mincích, kde symbolizoval především tzv. Valknut, symbol nejasného významu spojovaný s bohem Ódinem, i v keltském umění, kde je často spojován s dalšími symboly (kde měla význam nejrůznějších trojic z keltského chápání světa, např. narození – život – smrt, tělo – mysl – duše, země – moře – nebe apod.). \n\nSymbol byl rozšířen i v křesťanském umění, kde symbolizoval Svatou Trojici, byl také interpretován jako „ztrojení“ dávného křesťanského symbolu, stylizované ryby.\n\nSymbol je často užíván v rekonstrukcionistických náboženstvích jako snaha o návaznost na původní symboliku, často také slouží v kultuře jako magický symbol, většinou bez bližší specifikace a vztahu k původnímu významu (seriál Čarodějky).\n"}
{"id": "360216", "url": "https://cs.wikipedia.org/wiki?curid=360216", "title": "Skot", "text": "Skot\n\nSkot může být:\n\n\n\n"}
{"id": "360225", "url": "https://cs.wikipedia.org/wiki?curid=360225", "title": "Wanderers FC", "text": "Wanderers FC\n\nWanderers FC (celým názvem: Wanderers Football Club) byl anglický fotbalový klub z Londýna. Založen byl v roce 1859 pod názvem Forest FC, svůj nejznámější název obdržel v roce 1864. Ve fotbalových prvopočátcích byl klub považován za nejlepší v celé Anglii. V těchto dobách se stal také pětinásobným vítězem FA Cupu. Zanikl v roce 1887.\n\nNejvíce oficiálních zápasů odehráli \"The Rovers\" na kenningtonském Ovalu (celkem 151 zápasů).\n\nZdroj: \n\n\n\n"}
{"id": "360226", "url": "https://cs.wikipedia.org/wiki?curid=360226", "title": "Atlant Mytišči", "text": "Atlant Mytišči\n\nAtlant (Moskevská oblast) (rus.:Московская область), byl ruský profesionální hokejový klub, který do sezóny 2014/15 hrál Kontinentální hokejovou ligu. Vznikl v roce 1953 ve Voskresensku jako Chimik Voskresensk, v roce 2015 zanikl kvůli finančním problémům. Ve Voskresensku nyní hraje novodobý Chimik Voskresensk založený v roce 2005.\n\n\n"}
{"id": "360227", "url": "https://cs.wikipedia.org/wiki?curid=360227", "title": "Horští myslivci", "text": "Horští myslivci\n\nHorští myslivci (z německého Gebirgsjäger: \"das Gebirge\" – „hory“, \"der Jäger\" – „myslivec“) je označení pro německé a rakouské pěchotní vojsko speciálně uzpůsobené pro pohyb a boj v horském terénu. Slovo \"lovec\" resp. \"myslivec\" (jäger), je v němčině tradičně používáno pro označení jednotek lehké pěchoty a např. historie rakouské horské pěchoty sahá do období rakousko-uherských jednotek \"Landesschützen\". Německá horská pěchota navazuje na tradici tzv. \"Alpenkorps\", které působily za I. světové války, přičemž jednotky obou německy hovořících zemí jsou shodně označovány symbolem alpské protěže. Symbol protěže byl zvolen již roku 1907 císařem Františkem Josefem I., jakožto označení rakousko-uherských regimentů \"Landesschützer\". Tento symbol nosily jednotky na límci svých uniforem. Když v květnu 1915 přišly na pomoc Rakousku německé Alpenkorps, aby pomohly při obraně proti italskému útoku, vyjádřili vojáci jednotek Landesschützen svou vděčnost připnutím symbolu protěže na uniformy německých vojáků.\n\nBěhem 2. světové války vznikl na popud Wehrmachtu a Zbraní SS poměrně velký počet horských jednotek.\n\nJedny z prvních řádných horských jednotek byly zformovány v Norsku roku 1941. Jejich divize měly lehké vybavení, přičemž přenos zásob byl zajišťován především mulami. Vojáci horských myslivců byli většinou vybaveni menším počtem automatických zbraní, jejich kulometčíci však měli naproti tomu k dispozici daleko více střeliva než tomu bylo u pěchotních kulometčíků. Příslušníci německých horských myslivců byli označeni symbolem alpské protěže na čepici a rukávu.\n\nHorští myslivci se účastnili mnoha významných válečných operací jako např. Operace Weserübung, Operace stříbrná liška, Operace platinová liška, Operace arktická liška, bitvy o Kavkaz, Gothic Line, invaze na Krétu a vojenských operací ve francouzském departementu Vosges.\n\nHorské jednotky se po druhé světové válce navrátily do složek německé armády po jejím vzniku v roce 1957 a staly se její nedílnou součástí. Až do roku 2001 byly seskupeny v 1. Gebirgsdivision, která byla ovšem v rámci reformy armády rozpuštěna. Nástupcem této jednotky se stala \"Gebirgsjägerbrigade 23\" s velitelstvím v Bad Reichenhall (Bavorsko).\n\nSeznam aktivních horských jednotek Bundeswehru (stav roku 2007):\n\n\nSoučasné rakouské horské jednotky jsou zorganizovány do 6. Jägerbrigade s velitelstvím v Innsbrucku, která sestává z:\n\nPříslušníci německých horských vojenských jednotek nosí kšiltovou čepici šedé barvy (něm.: „Bergmütze“) se symbolem protěže na její levé straně čímž se odlišují od všech ostatních složek armády, které nosí barety. Formální uniforma částečně vycházející z tradičních lyžařských oděvů, je též značně odlišná od standardní uniformy německého Bundeswehru a sestává ze zimního kabátu, širokých dlouhých kalhot a vysokých vojenských bot.\n\nJako tradiční slavnostní pochod využívají horské jednotky obou zemí od roku 1914 tzv. „Kaiserjägermarsch” (pochod císařských myslivců).\n"}
{"id": "360228", "url": "https://cs.wikipedia.org/wiki?curid=360228", "title": "Oxford University AFC", "text": "Oxford University AFC\n\nOxford University AFC (celým názvem: Oxford University Association Football Club) je anglický fotbalový klub, který sídlí ve městě Oxford v nemetropolitním hrabství Oxfordshire. Založen byl v roce 1871. Hráči nastupující za tento tým jsou studenti reprezentující Oxfordskou univerzitu.\n\nSvé domácí zápasy odehrává na stadionu Iffley Road Stadium s kapacitou 499 diváků.\n\nZdroj: \n\n\nZdroj: \n\n\n"}
{"id": "360229", "url": "https://cs.wikipedia.org/wiki?curid=360229", "title": "Ellen Page", "text": "Ellen Page\n\nEllen Philpotts-Page (* 21. února 1987, Halifax, Kanada), známá jako Ellen Page, je kanadská herečka. Je známá především hlavní rolí v dramatické komedii \"Juno\" z roku 2007, za kterou byla nominována na Oscara.\n\nNarodila se a vyrostla v Halifaxu. Chodila na tři různé střední školy, než v roce 2005 odmaturovala na Shambhala School v Halifaxu. Své divadelní vzdělání začala v Neptun Theatre School.\n\nHereckou kariéru odstartovala už v 11 letech v televizním filmu \"Pit Tony\". Díky tomu dostala několik menších rolí v kanadských filmech a seriálech. V šestnácti letech dostala roli v nezávislém filmu natáčeném v Evropě \"Mouth to Mouth\".\n\nEllen hrála jednu z hlavních rolí ve filmu \"V pasti\" (2006). Natáčela film \"An American Crime\", založený na skutečném příběhu Sylvie Likens. Spolu s ní se ve filmu objevila také Catherine Keenerová. Premiéru měl v roce 2007 na filmovém festivalu Sundance.\n\nV polovině února 2014 vystoupila na konferenci o zdravém životě LGBT mládeže v Las Vegas a zveřejnila zde oficiálně svou homosexuální orientaci.\n\n"}
{"id": "360230", "url": "https://cs.wikipedia.org/wiki?curid=360230", "title": "Olešnice nad Halštrovem", "text": "Olešnice nad Halštrovem\n\nOlešnice nad Halštrovem (německy: Oelsnitz) je německé velké okresní město v saském zemském okrese Vogtland na řece Bílý Halštrov.\n\nPrvně byla oblast města osídlena Slovany.První písemná zmínka pochází z roku 1200. V roce 1227 je v historických dokumentech zmiňován místní kostel svatého Jakuba. Mezi lety 1232 až 1248 zde nechali fojti ze Strassbergu vybudovat hrad Voigtsberg. Jako město je Olešnice poprvé prokazatelně zmiňována až v roce 1357, kdy jí během Vogtlandské války získali i s hradem Voigtsberg fojti z Plavna.\n\nV roce 1927 byla Olešnice prvním německým městem, kde byl zvolen starostou člen strany KPD, Otto Karl Bachmann.\n\n\n"}
{"id": "360231", "url": "https://cs.wikipedia.org/wiki?curid=360231", "title": "Jana Drbohlavová", "text": "Jana Drbohlavová\n\nJana Drbohlavová (22. listopadu 1940 Praha – 28. října 2019 Praha) byla česká herečka, bývalá manželka herce Ladislava Županiče, dcera českého fotografa Karla Drbohlava a matka historika Jana Županiče.\n\nNarodila se v rodině jednoho ze zakladatelů divadelní fotografie Karla Drbohlava. Po absolvování Střední průmyslové škole grafické v Hellichově ulici v Praze 1, kde absolvovala v oboru fotografie, vystudovala v letech 1958–1962 pražskou DAMU. K jejím profesorům patřili např. Miloš Nedbal, Leoš Spáčil a Libuše Pešková. Mezi její spolužáky patřili např. Josef Abrhám, Petr Čepek, Jiří Krampol, Ladislav Mrkvička, Václav Sloup, Jan Odl, Marie Málková, Helga Čočková, Jana Kasanová, Daniela Šrajerová či Jaroslava Tvrzníková. \n\nPo absolutoriu působila krátce v nuselské Divadle na Fidlovačce, krátce v Komorním divadle a po jeho zrušení a na základě úspěšné role ve hře \"Sladká Irma\" (režie Václav Hudeček) dostala několik dalších nabídek na angažmá . Z popudu Oty Ornesta nastoupila v roce 1963 do Městských divadlech pražských. V Divadle ABC působila až do roku 2016, kdy musela z důvodu zdravotního stavu na hereckou kariéru rezignovat. \n\nOd počátku 60. let působila také v televizi a to včetně pořadů vysílaných živě. Ve filmu poprvé vystoupila roku 1959 v dramatu Život pro Jana Kašpara režiséra Vladimíra Síse, do obecného povědomí ale vešla zejména rolemi role učitelky Peškové ve filmu Dívka na koštěti a paní Hermanová v seriálu Arabela. Posledními vystoupeními před kamerou byly drobné role ve filmech Líbáš jako ďábel a Školní výlet z roku 2012. Byla také známou rozhlasovou herečkou a dabérkou (role Nšo-Či ve filmu Vinnetou nebo prof. McGonnagallová ve filmech o Harry Potterovi). Namluvila též i několik televizních večerníčků (např. \"Vepřík a kůzle\"). Roku 2007 ji Herecká asociace udělila Cenu Františka Filipovského za celoživotní mistrovství v dabingu. \n\nJana Drbohlavová zemřela ve spánku v Nemocnici Milosrdných sester sv. Karla Boromejského v noci z 28. na 29. října 2019.\n\n\n\n\n\n"}
{"id": "360234", "url": "https://cs.wikipedia.org/wiki?curid=360234", "title": "Městská autobusová doprava v České Lípě", "text": "Městská autobusová doprava v České Lípě\n\nMěstská autobusová doprava v České Lípě je provozována přibližně od 60. let 20. století; od roku 2004 do roku 2008 proběhly dvě optimalizace provozu. Do roku 1993 MHD provozoval ČSAD BUS Ústí nad Labem a. s. (jako nástupce ČSAD KNV Ústí nad Labem n. p.), v letech 1993–2008 společnost VETT, od roku 2008 MHD provozovala ČSAD Semily a. s. Spor města se společností VETT a. s. v roce 2007 vedl k řadě soudních sporů a trestních oznámení. Ve výběrovém řízení na provozování MHD od roku 2011 zvítězila společnost ČSAD Jablonec nad Nisou a. s. Vzhledem k tomu, že od prosince 2010 se právním nástupcem jak dosavadního, tak nového dopravce stala společnost BusLine a. s., ke změně dopravce fakticky nedošlo.\n\nV minulosti provozoval MHD v České Lípě krajský podnik ČSAD KNV Ústí nad Labem n. p.\n\nOd roku 1993 přešla MHD do režimu tržní ekonomiky a majitelem veškerého podílu provozu se stal František Homolka ze Zákup, (IČ 19033443, od 8. června 1995 firma doplněna na František Homolka – VETT), později provozování přešlo na společnost VETT a. s. (IČ 25404717), založenou v červenci 1999, jejímž jediným akcionářem byl František Homolka. Původní smlouva platila do 30. června 2003. Od 1. července 2003 s ní město uzavřelo smlouvu na dalších 10 let.\n\nKolem roku 2006 začaly být medializovány spory s městem Česká Lípa. František Homolka v otevřeném dopise z března 2008 dává počátek těchto do problémů do souvislosti s tím, že v roce 2006 údajně odmítl výzvu jakéhosi zastupitele k „jisté formě mimosmluvního plnění“. Od té doby se údajně začalo stupňovat nátlakové jednání ze strany vedení města.\n\nZe studie optimalizace MHD, kterou v prvním čtvrtletí roku 2007 zpracovala OREDO s. r. o., vyplynulo, že vykazovaná prokazatelná ztráta dopravce výrazně převyšuje částky, za které by MAD provozovali jiní dopravci. Dopravce byl vyzván k uzavření dodatku ke smlouvě, který by ceny srovnal rámce obvyklého u jiných dopravců, a aby znovu předložil vyúčtování za dřívější období. Město spor vysvětlovalo tím, že VETT a. s. požaduje za dopravu až dvojnásobně vyšší ceny, než jsou obvyklé v jiných městech a než by požadovali jiní dopravci, a tvrdilo, že analýza odhalila neefektivní využití vozového parku, nadměrné stavy zaměstnanců, nedůvodně vysoké náklady na pohonné hmoty a nestandardní účetní praktiky dopravce. V březnu 2007 podalo město žalobu, kterou se domáhá vrácení částky 51 142 789 Kč, která je tvořena rozdílem mezi finančními prostředky (zálohami, tržbami a investičními dotacemi) přijatými dopravcem v letech 2003 až 2005 a částkou, která podle města dopravci za dané období náleží. Později město Česká Lípa podalo v rámci konfliktu žalobu ohledně platnosti či neplatnosti \"Smlouvy o závazku veřejné služby k zajištění dopravní obslužnosti města Česká Lípa\" ze dne 1. 3. 2002 (uzavřené na dobu 10 roků od 1. července 2003) a údajného bezdůvodného obohacení společnosti VETT a. s.\n\nNa zastaralé a nevyhovující linkové vedení a ještě horší konstrukci jízdního řádu (jehož zadavatelem je město Česká Lípa), které vedou k neekonomickému využití vozového parku a celého provozu MHD a tím k vysokému podílu stálých nákladů, které se tzv. rozpouští do malého počtu ujetých kilometrů, však upozorňovala VETT a. s. již předtím, město však z nejasných důvodů nerespektovalo své vlastní usnesení zastupitelstva č. 346/2004, jímž schválilo plán optimalizace, a v roce 2006 navíc sabotovalo pokus dopravce jeden z kroků optimalizace realizovat.\n\nSpor o dodatek ke smlouvě na rok 2007 se vystupňoval tak, že v červenci 2007 se město rozhodlo, že po zbytek roku objedná dopravu u jiného, výrazně levnějšího dopravce. V období od 26. srpna 2007 do 30. září 2007 z důvodu nedohody o ceně za dopravní výkony zajišťovala náhradní dopravu na objednávku města bez výběrového řízení, formálně jako příležitostnou osobní dopravu (což je z hlediska legálnosti sporné), firma ČSAD Semily a. s. za 1 737 000 Kč (35 Kč za 1 km). Pro cestující byla doprava bezplatná.\n\nFrantišek Homolka se pokusil prodat akcie společnosti VETT a. s. Přitom se společnosti DC SPED s. r. o. údajně podařilo neférovým jednáním dostat do čela představenstva Alenu Cajthamlovou, matku majitele DC SPED s. r. o., do funkce předsedy představenstva VETT a. s., aniž by DC SPED spol. s r. o. za akcie cokoliv zaplatila.\n\nPoté město se společností VETT a. s. uzavřelo dodatek smlouvy, podle něhož byl normální provoz obnoven od 1. října 2007 a byla dohodnuta výše nákladů (nikoliv výše dotace) 39 Kč/km. Současně byl obsahem dodatku nákup 6 nových, nízkopodlažních autobusů, z toho čtyř do 8. října 2007. Společnosti VETT a. s. bylo v rámci úhrady prokazatelné ztráty za celý rok 2007 městem zaplaceno 8 906 670 Kč (tato dotace představuje asi 22 Kč/km, další část nákladů je hrazena z jízdného), ačkoliv podle rozpočtu města byla schválena úhrada ve výši 20 milionů Kč, v předchozích letech byla dotace kolem 29 milionů Kč ročně. František Homolka tuto dohodu označil za pokus o vytunelování společnosti ze strany DC SPED s. r. o. a zároveň se pozastavil nad tím, že starostka města uzavřela dodatek ke smlouvě, kterou podle dříve podatné žaloby považovala za neplatnou.\n\n15. listopadu 2007 byl do funkce předsedy představenstva znovu zvolen František Homolka, ačkoliv údajně neměl majoritu akcií.\n\n3. prosince 2007 byla firmou DC SPED spol. s r. o. založena dceřiná společnost Dopravní podnik Česká Lípa s. r. o. se sídlem v Ústí nad Labem, jejíž vznik podle Homolky souvisel s pokusem o vytunelování společnosti VETT a. s. František Homolka podal v této věci trestní oznámení, na jehož základě orgány činné v trestním řízení prověřovaly právní úkony osob, které se podílely na zakládání společnosti.\n\nV listopadu 2007 projevili zájem o akcie společnosti VETT a. s. zástupci ČSAD Semily a. s. Zároveň se dohodli na prodeji areálu v Zákupech třetí osobě.\n\nČSAD Semily a. s. 14. prosince 2007 uzavřela smlouvu o koupi společnosti VETT a. s. s tím, že doplatek kupní ceny měla doplatit do 15. února 2008. Zároveň 14. prosince 2007 ČSAD Semily a. s. zvolila své zástupce (pány Vařila a Roubíčka) do představenstva firmy VETT a. s.\n\n13. února 2008 však ČSAD Semily a. s. oznámila, že nemůže kupní cenu zaplatit, protože stav firmy VETT je mnohem horší, než uváděla, a ČSAD Semily tak od kupní smlouvy odstoupila. Ještě 4. března 2008 však Jiří Vařil, zástupce ČSAD Semily a. s. v představenstvu firmy Vett a. s., vystupoval za firmu Vett při soudním sporu mezi touto firmou a městem. František Homolka podal na členy představenstva ČSAD Semily a. s., kteří byli zároveň členy představenstva VETT a. s., trestní oznámení pro trestný čin zneužívání informací v obchodním styku. Společnost VETT a. s. zastupuje JUDr. Jiří Teryngel.\n\n19. února 2008 společnost VETT a. s. oznámila, že z ekonomických důvodů není schopna dopravu dále zajišťovat. Městskou autobusovou dopravu tak od 20. února 2008 opět převzala bez výběrového řízení a formálně jako příležitostnou osobní dopravu (pro cestující bezplatně) ČSAD Semily a. s.\n\nMezitím ČSAD Semily a. s. zvítězila ve výběrovém řízení, jehož výsledek rada města schvalovala 27. února 2008, a městskou dopravu od začátku dubna převzala pod vlastním jménem na řádné licence a za jízdné (už od počátku března však bylo reformováno linkové vedení). František Homolka považoval za porušení zákona o zadávání veřejných zakázek, protože město tvrdilo, že se na toto koncesní řízení tento zákon nevztahuje.\n\nČSAD Semily a. s. odkoupila od předchozího dopravce 8 vozů: dva nízkopodlažní vozy Irisbus Citybus 12M, 2 nízkopodlažní vozy Irisbus Citelis 12M a 4 starší autobusy Karosa (po jednom kusu B 931 a B 951). Zároveň se v MHD objevily i mikrobusy Renault Master a Iveco Daily připomínající dodávkové automobily. Zároveň dopravce nasadil autobusy MAN D20, SOR BN 9,5 s manuální převodovkou, meziměstské nízkopodlažní autobusy Mercedes, meziměstský SOR C 9,5 a meziměstská Karosa C 954 E.\n\nVett a. s. se soudně domáhala náhrady škody a ušlého zisku za období platnosti smlouvy, která měla platit do roku 2013. V červnu 2008 v Brně proběhlo soudní řízení mezi žalovaným městem Česká Lípa a žalující společností VETT. Žaloba byla zamítnuta.\n\nKrajský úřad Libereckého kraje v roce 2010 rozhodl, že nároky města Česká Lípa vůči společnosti Vett jsou neopodstatněné. Starostka města chce kauzu předložit Ústavnímu soudu.\n\nV únoru 2010 byl oznámen výsledek výběrového řízení na provozování MHD v České Lípě a Sosnové na roky 2011–2018. Soutěže se zúčastnil dosavadní dopravce ČSAD Semily a. s., dále dopravce ČSAD Jablonec nad Nisou a. s., v němž má ČSAD Semily většinový podíl a který s ní má být zfúzován, a Veolia Transport. Nejnižší cenou zvítězila ČSAD Jablonec nad Nisou a. s., 39 Kč za kilometr (z novinové zprávy není zřejmé, zda jde o náklady nebo dotaci).\n\nČSAD Semily a. s. a ČSAD Jablonec nad Nisou a. s. od 13. prosince 2010 (termín platnosti nových jízdních řádů) zanikly a jejich právním nástupcem se stala nová společnost BusLine a. s. Fakticky tak ke změně dopravce nedošlo, autobusy však jezdí pod novou značkou.\n\nMístostarosta Jurajem Raninec (ODS) prosazoval společný dopravní podnik města a BusLine, tento záměr na poslední chvíli zásluhou opozice nevyšel. Radnice proto vypsala výběrové řízení. Bezprostředně před komunálními volbami v roce 2018 podepsala v pátek 5. října 2018 starostka Romana Žatecká (ČSSD) se společností BusLine smlouvu na dalších 10 let v hodnotě 770 milionů Kč. Údajně tak učinila bez vědomí zastupitelstva, na základě rozhodnutí rady, učiněného v neúplné sestavě 5 členů, přičemž pro hlasovali představitelé ČSSD a ODS, zatímco zástupci PRO Českou Lípu se hlasování zdrželi. Zastupitel Tomáš Vlček (NaS) to označil za prasárnu galaktických rozměrů. Lídryně ANO Jitka Volfová označila za naprosto nemorální a neuvěřitelné, že rada města schválila v den voleb největší zakázku za čtyřleté období i přesto, že je všeobecně známo, že nadpoloviční většina zastupitelstva s tím nesouhlasí. Petra Chocová (PRO Českou Lípu) řekla, že legální postup to podle ní rozhodně není, protože to mělo rozhodovat zastupitelstvo. Podle ní to byl něčí delší dobu promyšlený plán, jak obejít ostatní zastupitele. Zdeněk Ježák (NaS) řekl, že ODS a ČSSD uzavřely největší smlouvu v dějinách města v den voleb, navíc se společností, kterou vyšetřuje Národní centrála proti organizovanému zločinu, a navíc na mimořádném jednání, kde několika radním smlouvu položili na stůl. To je podle něj nevídané a podezřelé, ale nikoli překvapivé. Petr Jeník (Piráti) řekl, že celé je to podivné – už jen to, že ve výběrovém řízení požadovali seznam řidičů, přepálená cena za kilometr, rychlost dokončení výběrka, aby to stihli ještě oni, tajnůstkaření okolo celé věci, kdy se i zastupitelé o uzavření smlouvy dozvědí až po jejím podepsání. Celé to podle Jeníka musí přezkoumat skutečně nezávislý arbitr.\n\nVedení radnice ve společném prohlášení na internetových stránkách města pouze uvedlo, že motivací k urychlenému podpisu smlouvy byla obava o to, aby 1. ledna vyjely ve městě autobusy. Rozhodnutí podle starostky muselo padnout, aby se nakonec nejezdilo dráž, než je současná vysoutěžená cena, která je podle ní srovnatelná s jinými stejně velkými městy.\n\nDopravce František Homolka převzal síť MHD po předchozím dopravci. Podle požadavků města docházelo zpočátku jen k dílčím úpravám.\n\nV srpnu 2003 si město objednalo u pražské firmy DHV CR studii za 338 000 Kč, které měla posoudit systém městské dopravy a navrhnout změny. Jedním z cílů bylo přetáhnout do veřejné MHD cestující, které dosud přepravovali soukromí dopravci objednávaní k přepravě zaměstnanců zaměstnavateli v oblasti (např. Johnson Controls či Delphi Packard) a zvýšit tak využívanost MHD a její podíl v dopravě. Za vzor si město kladlo Jablonec nad Nisou, který je jen o málo větší, ale tamější MHD je mnohem více využívána. Podle studie využívali MHD hlavně děti a důchodci, zatímco ostatní obyvatele přepravuje buď smluvní doprava zaměstnavatelů, nebo se přepravují osobními automobily, pěšky a na jízdních kolech. Studie navrhovala v rámci optimalizace dosavadní počet 8 linek zvýšit na 12. Od začátku roku 2005 přibyla devátá linka (č. 10) a další tři linky se připravovaly. V listopadu 2005 již se místo plánovaných třech linek psalo jen o dvou, obě měly jezdit do průmyslové zóny. Dopravce VETT a. s. v roce 2006 požádal o licence na linky 11 a 12 bez nároku na finanční příspěvek města, licence byly uděleny s platností do 31. května 2009 a linky nebyly součástí smlouvy o závazku veřejné služby k zajištění dopravní obslužnosti města Česká Lípa. V srpnu 2006 dopravce předložil městu vyhodnocení dosavadního provozu a návrh na zařazení těchto dvou linek do závazku veřejné služby od 1. 1. 2007. Ačkoliv město zavedení těchto linek v rámci optimalizace schválilo usnesením zastupitelstva č. 346/2004, po několika urgencích místostarosta Jan Stejskal 30. listopadu 2006 poslal dopravci rozhodnutí, že se město na pokrytí ztráty z linek 11 a 12 v roce 2007 nebude podílet. Proto tyto dvě linky, 11 a 12, s koncem roku 2006 dopravce z ekonomických důvodů zrušil. Město s tím vyjádřilo nesouhlas. Poté tvořilo systém MHD opět jen 9 linek s čísly 1 až 10 (licenční čísla 505001 až 505010), číslo 9 bylo neobsazeno, linka 8 byla školní.\n\nV prosinci 2006 město opět tvrdilo, že připravuje optimalizaci MHD, jejíž nová verze má být dokončena v lednu 2007. V srpnu 2007 město avizovalo na začátek roku 2008 optimalizaci na základě studie, kterou v prvním čtvrtletí roku 2007 zpracovala OREDO s. r. o. Optimalizace měla spočívat v zavedení taktové dopravy, zapracování návazností na regionální spoje, posílení ranních spojů do průmyslové zóny a posílení dopravy do okolních obcí. Zpracovatel nové studie, Oredo, se vyjádřil, že není znám důvod, proč město neudělalo nic pro zavedení původní optimalizace z roku 2003, která nebyla špatná.\n\nZastupitelstvo schválilo variantu optimalizace C podle studie společnosti OREDO. Starostka Hana Moudrá však po dopravci požadovala realizovat variantu A.\n\nOd ledna 2008 byly opět zavedeny dvě linky do průmyslové zóny.\n\n1. března 2008 byla změnou linkového vedení a zavedením nového způsobu číslování linek opět zahájena optimalizace systému MAD. K 1. září 2008 se počet linek MHD ustálil na 15 s čísly v rozmezí 202 až 235 (licenční čísla 505202 až 505235). Byla zavedena taktová doprava s páteřními linkami a proklady spojů na souběžných linkách. Pravidelně jsou nyní obsluhovány oblasti Dolní Libchavy, sídlišť Holý Vrch, Slovanka, Lada, Špičák, dále pak Staré Lípy, Žizníkova, Manušic, Vlčího Dolu, Častolovic, centra města, Kopečku, Dubice, obcí Horní Libchava a Sosnová.\n\nZávěrečnou etapou optimalizace byl vstup do Integrované dopravy Libereckého kraje (IDOL), provedený 1. července roku 2009.. Do systému je začleněna řada dopravních společností a pro využití jeho výhod je třeba si koupit kartu Opuscard.\n\nNejméně do roku 1993 se používaly klasické děrovací jízdenky z předprodeje.\n\nDo konce února 2008 autobusy, provozované společností VETT a. s., měly hlásiče zastávek, elektronické informační panely a palubní počítače Apex.\n\nČSAD Semily a. s. zahájila 26. srpna 2007 i 20. února 2008 dopravu autobusy bez elektronického informačního systému, číslo linky a směr byly uváděny na potištěném kancelářském papíru vloženém za čelní sklo. Hlásiče zastávek byly nefunkční.\n\nOd dubna 2008 zahájila ČSAD Semily a. s. odbavování pomocí terminálů EMtest určených pro meziměstskou dopravu.\n\nKoncem léta 2008 měl být do vozů namontován odbavovací a informační systém včetně hlásičů zastávek a čteček čipových karet.\n\n\n"}
{"id": "360235", "url": "https://cs.wikipedia.org/wiki?curid=360235", "title": "USS Iwo Jima (LPH-2)", "text": "USS Iwo Jima (LPH-2)\n\nUSS Iwo Jima (LPH-2) byla vrtulníková výsadková loď amerického námořnictva třídy \"Iwo Jima\". Byla první lodí stavěnou od počátku pro tento účel a druhou postavenou lodí amerického námořnictva tohoto jména. Název lodi je odvozen od bitvy o Iwodžimu (také její sesterské lodě jsou pojmenovány podle významných bitev, ve kterých bojovala námořní pěchota). \n\nPlavidlo bylo stavěno jako nosič vrtulníků a výsadku 2000 vojáků americké námořní pěchoty. Vrtulníků bylo přibližně 30. Původní obrannou výzbroj tvořilo pouze osm 76mm kanónů. Na konci 80. let se změnila na čtyři 76mm kanóny, dvě osminásobná odpalovací zařízení protiletadlových řízených střel Sea Sparrow a dva komplety Phalanx CIWS s rotačním šestihlavňovým 20mm kanónem M61 Vulcan. Phalanx sloužil pro blízkou obranu, zejména proti útoku protilodních střel.\n\nV 60. letech byla \"Iwo Jima\" nasazena ve válce ve Vietnamu. V roce 1970 byla vlajkovou lodí svazu \"TF 130\", který čekal na přistání kosmické lodi Apollo 13 a vyzvedl z mořské hladiny její posádku. Ve filmu Apollo 13 z roku 1995 však \"Iwo Jimu\" představovala její sesterská loď USS New Orleans. \"Iwo Jima\" se účastnila války v Zálivu. Ze služby byla vyřazena v roce 1993 a v roce 1995 sešrotována.\n\nVelitelský ostrov lodi je nyní vystaven v \"The Museum Of The American GI\" v College Station v Texasu. \n\n"}
{"id": "360242", "url": "https://cs.wikipedia.org/wiki?curid=360242", "title": "Amort", "text": "Amort\n\nPříjmení Amort neslo více osobností:\n\n"}
{"id": "360244", "url": "https://cs.wikipedia.org/wiki?curid=360244", "title": "Gordon (příjmení)", "text": "Gordon (příjmení)\n\nAnglosaské příjmení Gordon nosí více různých osobností:\n\n"}
{"id": "360246", "url": "https://cs.wikipedia.org/wiki?curid=360246", "title": "Salomon Sulzer", "text": "Salomon Sulzer\n\nSalomon Sulzer (30. března 1804, Hohenems, Vorarlbersko – 17. ledna 1890, Vídeň) byl rakouský kantor (synagogální předzpěvák neboli chazan) a skladatel.\n\nJeho rodina, která se původně jmenovala Löwy, se v roce 1748 přestěhovala ze Sulzu do Hohenems v rakouském Vorarlbersku a od roku 1813 přijala jméno podle svého původního bydliště „Sulzer“. Salomon se věnoval studiu kantorského zpěvu již od raného mládí. K tomu se váže historka, kdy se jako chlapec při hře málem utopil a jeho matka přísahala, že pokud přežije, dá jej na náboženská studia. Salomon studoval nejdříve ve švýcarském Endingenu a v Karlsruhe u místních kantorů, se kterými také hodně cestoval. Později se jeho výuky ujal Salomon Eichberg, kantor v Hohenems a Düsseldorfu. V roce 1820 byl Sulzer v Hohenems jmenován kantorem a zde začal modernizovat synagogální rituál, m. j. přidal sborový zpěv. Na popud vídeňského rabína Isaaka Mannheimera byl v roce 1826 povolán do rakouského hlavního města jako vrchní kantor. Zde zcela reorganizoval pořádek bohoslužeb v synagoze, avšak zároveň zachoval tradiční zpěvy a melodie. Zavedl však nová aranžmá, která odpovídala modernímu hudebnímu stylu.\n\nSulzerův „Šir Cijon“ (Schir Zion, Wien, 1840–1865) vytvořil model pro hudební pasáže bohoslužby v synagoze, zavedl recitativ kantora, chorální doprovod pěveckého sboru a responsa kongregace. Obsahoval hudební doprovod bohoslužeb na šabat a svátky, pro svatby a pohřby. Tato liturgie byla přejata téměř na celém světě. Při komponování a kompilaci tohoto díla mu pomáhali nejlepší hudebníci tehdejší Vídně.\n\nSulzer také publikoval svazek písní pro šabatovou školu pod názvem \"„Duda'im“\" a řadu dalších kompozic, jak náboženských, tak světských. Jeho skladby jsou velmi melodické a přestože se liší od zpěvů katolického chorálu, je nesporné, že jimi byly ovlivněny. Ve všech jeho kompozicích je kladen důraz na hebrejský text a přísné dodržení skladebné syntaxe. Sborník \"„“\" (Dvacet zpěvů pro izraelitskou bohoslužbu, Vídeň, 1892) byl vydán až posmrtně. Ve svém \"„“\" (Úvahy pro vídeňskou náboženskou obec) formuluje své názory na úlohu kantora. Sulzer se také proslavil jako zpěvák a jako vynikající interpret Schuberta. Vyučoval také na Císařské a královské konzervatoři ve Vídni a byl mu udělen řád Františka Josefa. Byl jmenován i koncertním mistrem na v Římě. Byl uznáván jako tvůrce moderní synagogální hudby a přezdíván „otcem nového kantorského zpěvu“.\n\n"}
{"id": "360247", "url": "https://cs.wikipedia.org/wiki?curid=360247", "title": "Clapham Rovers FC", "text": "Clapham Rovers FC\n\nClapham Rovers FC (celým názvem: Clapham Rovers Football Club) byl anglický fotbalový klub, který sídlil v jihozápadním Londýně. Založen byl v roce 1869, zanikl v roce 1911.\n\nSvé domácí zápasy odehrával na stadionu Clapham Common.\n\nZdroj: \n\n\nZdroj: \n\n\nOsm hráčů Clapham Rovers hrálo za reprezentační výběr Anglie v letech 1874 až 1887 (zápasy v závorce):\n\n\nNásledující hráči reprezentovali anglickou reprezentaci při zápasech se Skotskem v letech 1870 až 1872:\n\n\n"}
{"id": "360248", "url": "https://cs.wikipedia.org/wiki?curid=360248", "title": "Obdurodon insignis", "text": "Obdurodon insignis\n\nObdurodon insignis je druhem prehistorického ptakopyska rodu \"Obdurodon\", který se vyskytoval v Austrálii v svrchním oligocénu (před 33–22,5 miliony let).\n\nPrvní nález tohoto ptakopyska byl uskutečněn roku 1975 Mikem O. Woodburnem a Dickem H. Tedfordem ve formaci Etudunna v poušti Tirari, ležící v Jižní Austrálii. Holotypem je spodní stolička, která je uložena v South Australia's Museum v Adelaide. Zub má šest kořenů. Na stejném nalezišti byl také nalezen molár M2 se čtyřmi kořeny a fragmenty čelisti a pánve. U \"Obdurodona\" byl zjištěn, oproti jeho předkovi s názvem Steropodon galmani, navíc jeden špičák (NC1). Oproti druhu \"Obdurodon dicksoni\" musel mít \"Obdurodon insignis\" relativně menší zobák.\n"}
{"id": "360257", "url": "https://cs.wikipedia.org/wiki?curid=360257", "title": "Krajtovka dvoubarvá", "text": "Krajtovka dvoubarvá\n\nKrajtovka dvoubarvá (\"Loxocemus bicolor\") je had a jediný zástupce čeledi krajtovkovitých. Ačkoliv se často řadí mezi krajty, tak je mnohem příbuznější s duhovci. Proto je daleko vhodnější vlastní čeleď, protože jde o poměrně výjimečného hada.\n\nJe to jediná krajta, která se vyskytuje v Americe. Žije v oblasti od jihu Mexika až po Kostariku, v současnosti nejsou známy žádné poddruhy.\n\nJde o asi metr dlouhého hada, který však někdy dosahuje až 150 centimetrů délky. Jde o hrabavého hada, proto má zploštělou hlavu a zašpičatělý ocas. Na rozdíl od jiných podzemních hadů má dobrý zrak. Její tělo je masivní a svalnaté. Zbarvena bývá v různých hnědých odstínech, někdy i do červena nebo do šeda. Bříško má krémově žluté nebo bílé.\n\nJde o hada, který si kořist příliš nevybírá. Loví malé savce, ptactvo, ještěrky, zajímavé je, že pojídá i leguaní a želví vejce.\n\nKrajtovky kladou až 4 vejce, o která se samice stará. V zajetí se odchov doposud nezdařil. Mláďata pohlavně dospívají až v pěti až šesti letech.\n\n"}
{"id": "360260", "url": "https://cs.wikipedia.org/wiki?curid=360260", "title": "Roberto Luongo", "text": "Roberto Luongo\n\nRoberto Luongo (* 4. dubna 1979, Montréal, Québec, Kanada) je bývalý kanadský hokejový brankář, který několikrát reprezentoval Kanadu na MS nebo OH. Svou hokejovou kariéru v NHL začal v klubu New York Islanders. Poté se dostal do Florida Panthers. Již zde zářil, ovšem sám na postup do play-off, po kterém toužil, nestačil.\nV roce 2006 byl vyměněn do kanadského klubu Vancouver Canucks. Již v první sezóně se Canucks spolu s Luongem dostali do play off do semifinále konference. Tentýž rok byl Luongo nominován na Vezina Trophy. V sezóně 2010/2011 byl potřetí nominován na Vezina Trophy. Během sezóny 2013/2014 byl vyměněn do týmu Florida Panthers, kde se s ním počítá jako se základem pro tým, který by se měl probojovat do play-off. V této sezóně se to Floridě nepovedlo, skončila 2 místa pod postupovou hranicí.\n\n"}
{"id": "360261", "url": "https://cs.wikipedia.org/wiki?curid=360261", "title": "Bernoulli", "text": "Bernoulli\n\nBernoulli je příjmení, které měli příslušníci rodiny významných švýcarských matematiků a fyziků:\n"}
{"id": "360263", "url": "https://cs.wikipedia.org/wiki?curid=360263", "title": "Hadmar II. z Kuenringu", "text": "Hadmar II. z Kuenringu\n\nHadmar II. z Kuenringu (1140 – 21. července 1217) byl rakouský ministeriál, syn Albera III. z rodu Kuenringů a neznámé Alžběty.\n\nÚčastník křížové výpravy Richard I. Lví srdce (podezřelý z vraždy Konráda z Montferratu) se roku 1192 vracel domů ze Svaté země přes Korfu, Dubrovník, Zadar a Benátky. Z Benátek cestoval do Rakous a před vánocemi 1192 se ubytoval v Erdbergu nedaleko Semmeringu. Ve zdejší krčmě byl údajně podle prstenu rozpoznán a zajat. Stal se vězněm rakouského vévody Leopolda, který nepřítele Říše umístil na hrad Dürnstein pod kuratelu Hadmara II. z Kuenringu. Richard byl Kuenringovým vězněm cca dva měsíce do konce února 1193, kdy byl předán císaři Jindřichovi VI.\n\nHadmar II. se do historie zapsal především založením města Vitoraz (Weitra); v análech rodového cisterciáckého kláštera Světlá je jmenován jako druhý fundátor.\n"}
{"id": "360265", "url": "https://cs.wikipedia.org/wiki?curid=360265", "title": "Antonín Kapek", "text": "Antonín Kapek\n\nAntonín Kapek (6. června 1922 Roudnice nad Labem – 23. května 1990 Svinná) byl český politik a funkcionář KSČ, jeden z pěti lidí, kteří podepsali roku 1968 tzv. zvací dopis, a jeden ze strůjců následné normalizace, původním povoláním strojní zámečník. V letech 1949–53 vystudoval Fakultu strojního inženýrství ČVUT v Praze.\n\nOd roku 1958 až do roku 1989 byl členem Ústředního výboru KSČ, tedy více než 30 let, od roku 1970 až do roku 1988 byl členem jeho předsednictva. V letech 1965 až 1968 vykonával funkci generálního ředitele pražského koncernu ČKD. Od roku 1964 až do roku 1989 působil také jako poslanec, nejprve v Národním shromáždění ČSSR, posléze ve Sněmovně lidu Federálního shromáždění ČSSR. Působil také ve funkci vedoucího tajemníka městské organizace KSČ v hlavním městě Praze.\n\nV roce 1968 byl jedním z kolaborantů, kteří podepsali a odeslali či předali generálnímu tajemníkovi KSSS Leonidu Brežněvovi jeden z tzv. zvacích dopisů. Sám podepsal i druhý předaný zvací dopis. Jednalo se o čin, který by mohl být posuzován jakožto trestný čin vlastizrady, ale nebyl za něj nikdy souzen ani jakkoliv potrestán. V 1. polovině 70. let byl veden dle tzv. Mitrochinova archivu jako důvěrník KGB pod krycím jménem Vít. Kontaktním důstojníkem KGB mu byl V. F. Jašečkin.\n\nV roce 1989 byl nucen odstoupit ze všech svých stranických a veřejných funkcí, v únoru 1990 byl vyloučen z tehdejší KSČ. Ve Svinné, části obce Hlohovic na Rokycansku, se pak v seníku u své chalupy střelil do hlavy z revolveru ráže 9 mm, který dostal v roce 1972 od tehdejšího ministra vnitra Junga. Tento svůj první sebevražedný pokus přežil. Byl převezen do Rokycan, ošetřen a poté převezen na psychiatrickou kliniku FN v Plzni.\n\nSvůj život ukončil sebevraždou oběšením na své chalupě.\n\n\n"}
{"id": "360266", "url": "https://cs.wikipedia.org/wiki?curid=360266", "title": "Metalcore (elektronická hudba)", "text": "Metalcore (elektronická hudba)\n\nMetalcore (nebo také gabber metal) je hudební styl, jedna z odnoží hardcore techno.\n\nJe to kombinace gabberu a terroru s metalovými samply kytar. Bývá tvořen jen exklusivně, pro tento styl není mnoho typických interpretů nebo labelů.\n\n\n\n"}
{"id": "360271", "url": "https://cs.wikipedia.org/wiki?curid=360271", "title": "Pobřežní stráž Spojených států amerických", "text": "Pobřežní stráž Spojených států amerických\n\nPobřežní stráž Spojených států amerických (angl.: \"United States Coast Guard\", \"USCG\") je jedna ze šesti složek Ozbrojených sil Spojených států. Jejím hlavním úkolem je dohlížet na dodržování zákonů, a to jak ve vodách Spojených států, tak i v mezinárodních vodách. V době míru spadá USCG pod Ministerstvo vnitřní bezpečnosti a v době války spadá pod Námořnictvo Spojených států.\n\nUSCG je druhou nejmenší ze šesti složek Ozbrojených sil USA. Její další úkoly jsou ochrana veřejnosti, životního prostředí, ekonomických a bezpečnostních zájmů Spojených států kdekoliv na pobřeží, kde mohou být ohroženy, včetně mezinárodních vod, amerických přístavů a domácích řek.\n\nPobřežní stráž byla založena 28. ledna 1915, kdy vznikla spojením United States Revenue Cutter Service a United States Life-Saving Service. V současné době v ní slouží více než 42 000 námořníků, 1600 lodí a 192 letadel.\n\n\n\n\n\n\n\n"}
{"id": "360275", "url": "https://cs.wikipedia.org/wiki?curid=360275", "title": "Jan Sahara Hedl", "text": "Jan Sahara Hedl\n\nJan „Sahara“ Hedl, někdy zkráceně pouze Sahara (* 9. ledna 1957, Praha) je český zpěvák, textař a písničkář, někdejší člen skupin Precedens či Duševní hrob. Sám vydal několik sólových alb, z nichž se s největším úspěchem setkalo třetí album, \"Matka zebra\".\n\nOd dětství hrál na klavír a později studoval výtvarnou činnost na Střední uměleckoprůmyslové škole v Praze, kde se potkal s Martinem Němcem. Spolu s ním založil Duševní hrob a nedlouho poté pak Precedens. Hedl ze skupiny odešel v roce 1984. O deset let později vydal své první sólové album nazvané \"Tajnej svatej\" a hned v následujícím roce se opět spojil s kapelou Precedens a za jejího doprovodu nahrál album \"Šílené pondělí\". Jeho posledním sólovým albem je \"Matka zebra\" z roku 2001. V roce 2014 začal spolupracovat se zpěvačkou Blankou Šrůmovou, s níž v září roku 2015 založil skupinu Něžná noc. Dále je také autorem textů k muzikálům \"Excalibur\" (2003) a \"Obraz Doriana Graye\" (2006). Rovněž je autorem několika textů pro Luboše Pospíšila.\n\n\n\n"}
{"id": "360277", "url": "https://cs.wikipedia.org/wiki?curid=360277", "title": "Světla Amortová", "text": "Světla Amortová\n\nSvětla Amortová (7. ledna 1911 Dobromilice u Prostějova – 14. března 1985 Praha) byla česká herečka, politička a divadelní pedagožka, dcera českého sochaře Vlastimila Amorta, manželka herce Karla Beníška.\n\nHerectví studovala pouze soukromě, koncem 20. let 20. století působila jako elévka činohry Národního divadla v Praze, své první angažmá získala v holešovickém Divadle Uranie. Za velmi významnou etapu jejího života je považováno angažmá ve Slovenském národním divadle v Bratislavě v letech 1932 až 1935. Po svém návratu do Prahy v roce 1935 se věnovala především rozhlasové práci.\n\nZa 2. světové války se jako komunistka zúčastnila odbojové činnosti a byla jeden a půl roku nacisty vězněna. Po roce 1945 byl společensky značně angažovaná, stala se komunistickou funkcionářkou a pražskou poslankyní (zastupitelkou), funkcionářkou Svazu československo-sovětského přátelství, zakladatelkou Svazu dramatických umělců. Za svoji společenskou angažovanost byla také často odměňována totalitními řády, tituly a vyznamenáními. Byla jednou ze signatářek petice, žádající trest smrti pro Jiřinu Štěpničkovou.\n\nPo 2. světové válce působila v Divadle 5. května, v Městských divadlech pražských (1950–1951) a nakonec od roku 1951 až do roku 1981ve Vinohradském divadle. Dlouhá léta byla profesorkou herecké tvorby před mikrofonem na pražské DAMU.\n\nČeskými filmaři nebyla příliš vyhledávána, ke konci svého života si zahrála několik zajímavých televizních rolí v československých seriálech.\n\n\n"}
{"id": "360279", "url": "https://cs.wikipedia.org/wiki?curid=360279", "title": "William McCool", "text": "William McCool\n\nWilliam Comeron McCool (23. září 1961 San Diego, Kalifornie, USA – 1. února 2003) byl americký vojenský pilot a astronaut, který zahynul na palubě raketoplánu Columbia.\n\nStředoškolské vzdělání získal na Coronado High School v Lubbocku, pak pokračoval ve studiích na vysokých školách. Napřed na Námořní akademii v Annapolis (United States Naval Academy) aplikované přírodní vědy (zakončil roku 1983), pak na Marylandské univerzitě počítačové vědy (University of Maryland, College Park) – zdejší studium ukončil v roce 1985.\n\nU armády působil jako vojenský pilot mj. na Whidbey Island s hodností h.Lieutenant Commander, poté se přihlásil k postgraduálnímu studiu leteckého inženýrství, které zdárně dokončil v roce 1992. Dále sloužil na letadlové lodi Enterprise.\n\nV roce 1996 se přihlásil k NASA. Ve výcvikovém středisku Johnson Space Center v Houstonu prodělal v letech 1996-1998 výcvik a poté zde zůstal pět roků jako připravující se astronaut až do svého letu. Používal přezdívku Willie. Byl ženatý, jeho manželkou byla Leni R., rozená Vallejos.\n\nRaketoplán Columbia odstartoval z mysu Canaveral v půli ledna, na první pohled bez zjevných problémů. Na palubě bylo sedm kosmonautů: Richard Husband, Michael Anderson, Kalpana Chawlaová, David Brown, Laurel Clarková, Ilan Ramon z Izraele a William McCool ve funkci druhého pilota. Během letu provedli 80 různých experimentů. Úspěch mise se však proměnil v katastrofu, když během přistávacího manévru se v atmosféře nad Texasem raketoplán rozpadl a celá posádka zahynula.\n\nMcCoolovi bylo 41 roků, je registrován jako 427. člověk ve vesmíru.\n\n"}
{"id": "360286", "url": "https://cs.wikipedia.org/wiki?curid=360286", "title": "Mouvement écologiste indépendant", "text": "Mouvement écologiste indépendant\n\nMouvement écologiste indépendant (MEI, česky \"Nezávislé ekologické hnutí\") je francouzská environmentalistická politická strana. MEI založil v roce 1994 bývalý čelný představitel Zelených (\"Les Verts\") Antoine Waechter, který nesouhlasil s příklonem strany k Socialistické straně. Nezávislé ekologické hnutí odmítá dělení politického spektra na levici a pravici, staví se jak proti kapitalismu a individualismu, tak proti socialismu a kolektivismu. Oba póly totiž podle něj nerespektují šetrný příštup k přírodě a soustředí se pouze na produktivismus.\n\nMEI zůstává na celostátní úrovni bez parlamentního zastoupení, volební úspěchy zaznamenává na lokální úrovni spíše v menších obcích. Ačkoliv strana získává podle odhadů až třetinu \"ekologických hlasů\", na politické scéně zůstává marginálním subjektem.\n\nPro volby do Evropského parlamentu 2009 se spojilo s dalšími stranami obdobné orientace do Nezávislé ekologické aliance (AEI), která získala přes 3,5 % hlasů.\n\n"}
{"id": "360290", "url": "https://cs.wikipedia.org/wiki?curid=360290", "title": "Nemačkavá úprava textilií", "text": "Nemačkavá úprava textilií\n\nNemačkavá úprava textilií (anglicky: crease-resistant finish, německy: knitterarme Ausrüstung) je zušlechťování plošných textilií, které mají sklon k pomačkání. \n\nMačkavost je vlastní všem celulózovým vláknům. Zapříčiňuje ji vysoká \"bobtnavost\" těchto materiálů. Sklon k pomačkání se dá snížit směsováním s vlákny s nízkým procentem bobtnání (syntetická vlákna a materiály živočišného původu) nebo chemickou úpravou.\n\nÚprava se provádí nejčastěji u tkanin z regenerované celulózy a směsí s tímto materiálem. síťováním za sucha. Jako síťovací prostředky se nejlépe hodí umělé pryskyřice, ke kterým patří formaldehyd, močovina nebo melamin. Impregnační lázeň musí obsahovat katalyzátor (nejčastěji soli silných kyselin) a často se přidávají také přípravky na úpravu omaku zboží (měkčení nebo tužení). \n\nZákladní technologický postup sestává z napouštění textilie, sušení a kondenzace. \n\nZboží, které se po kondenzaci (z úsporných důvodů) dodatečně nepere, často páchne po formaldehydu. \nJe to vyšší forma nemačkavé úpravy. Tato apretura je účinná jen u tkanin z přírodní celulózy, případně u směsí s bavlnou.\nÚprava se provádí síťováním za sucha, vlhka, mokra nebo \"ambivalentně\" (kombinací suchého a mokrého síťování). Jako síťovací přípravky se používají tzv. \"reaktanty\" a vedle katalyzátorů se k impregnační lázni přidávají aditiva k úpravě omaku tkaniny.\n\nPodle některých odborníků se dá nežehlivá úprava aplikovat také na tkaninách z viskózy. Mimo toho existují vlákna z modifikované viskózy, ze kterých se tkaniny i bez nežehlivé úpravy údajně nemusí žehlit.\n"}
{"id": "360296", "url": "https://cs.wikipedia.org/wiki?curid=360296", "title": "Přerušovač", "text": "Přerušovač\n\nPřerušovač je pojem s více významy\n\n"}
{"id": "360297", "url": "https://cs.wikipedia.org/wiki?curid=360297", "title": "Program Erasmus", "text": "Program Erasmus\n\nProgram Erasmus (\"EuRopean Action Scheme for the Mobility of University Students\") je program Evropské unie podporující zahraniční mobilitu vysokoškolských studentů a pedagogů a spolupráci ve vysokoškolském vzdělávání v Evropě.\n\nProgram byl zřízen v roce 1987 rozhodnutím 87/327/EHS. V letech 2000 až 2006 byl součástí programu Socrates. Ve finančním rámci EU pro roky 2007 až 2013 byl zařazen jako součást Programu celoživotního učení.\n\nNázev Erasmus je odvozen z příjmení holandského renesančního humanisty Erasma Rotterdamského, může být však rovněž čten jako akronym \"European Action Scheme for the Mobility of University Students\".\n\nProgram v Česku spravuje Národní agentura pro evropské vzdělávací programy (NAEP).\n\nProgram Erasmus je od ledna roku 2014 nahrazen programem Erasmus+.\n\n"}
{"id": "360300", "url": "https://cs.wikipedia.org/wiki?curid=360300", "title": "Michael Anderson", "text": "Michael Anderson\n\nMichael Philip Anderson (25. prosince 1959 v Plattsburghu, stát New York, USA – 1. února 2003 nad Texasem) byl americký fyzik, astronom, vojenský letec a astronaut, který zahynul na palubě raketoplánu Columbia.\n\nStřední školu absolvoval v roce 1977 na Cheney High School v Cheney ve státě Washington. Poté pokračoval ve studiu na universitě University of Washington se zaměřením na fyziku a astronomii, kterou zdárně ukončil v roce 1981. V letech 1986 až 1994 byl vojenským pilotem na několika amerických základnách. V roce 1990 ukončil studium na Creighton University.\n\nDo Johnsonova výcvikového střediska JSN v Houstonu se dostal v roce 1994. Zde prodělal dvouletý výcvik astronautů NASA a byl zařazen do jejich stálého týmu v roce 1996. Po dvou letech pak do vesmíru odstartoval poprvé.\n\nPoprvé letěl na raketoplánu Endeavour ve svých 39 letech, byla to osmidenní mise STS-89 se Spacelabem na palubě. Posádku tvořilo 7 astronautů: Terrence Wilcutt, Joe Edwards, Bonnie Dunbarová, James Reilly, Saližan Šaripov z Ruska, Andrew Thomas a Michael Anderson, který zde zastával post letového specialisty. Raketoplán odstartoval z rampy 39A na mysu Canaveral v lednu 1998, spojil se s orbitální stanicí Mir, kam přivezl zásoby vody a potravin. Ponechal zde ze své posádky Andrewa Thomase a na Zem odvezl z Miru Davida Wolfa, který tam pracoval 128 dní. Přistání bylo opět na mysu Canaveral.\n\nPodruhé letěl za pět let. Raketoplán Columbia odstartoval z mysu Canaveral v půli ledna 2003 bez problémů. Na palubě bylo sedm astronautů: Richard Husband, Michael Anderson, Kalpana Chawlaová, David Brown, Laurel Clarková, Ilan Ramon z Izraele a William McCool. Během letu provedli 80 různých experimentů. Úspěch mise se však proměnil v katastrofu, když se nad Texasem během přistávacího manévru v atmosféře raketoplán rozpadl a celá posádka zahynula (více viz heslo Havárie raketoplánu Columbia).\n\nMichael Anderson zemřel ve věku 44 roků, je registrován jako 370. člověk ve vesmíru, kde strávil 24 dní.\n\n\n\n"}
{"id": "360302", "url": "https://cs.wikipedia.org/wiki?curid=360302", "title": "Henri Abraham César Malan", "text": "Henri Abraham César Malan\n\nHenry Abraham César Malan (7. června 1787, Ženeva – 8. května 1864, Vandoeuvres) byl reformovaným teologem, pastorem a učitelem na latinské škole v Ženevě a rozporuplnou osobností probuzeneckého hnutí 19. století.\n\nPocházel z francouzské rodiny, která se do Ženevy přistěhovala počátkem 18. století. Již ve škole byl považován za manuálně i intelektuálně mimořádně nadaného žáka. Po ročním obchodním studiu v Marseille začal studovat roku 1804 theologii ve svém rodném městě, kde mu také bylo roku 1810 uděleno kněžské svěcení ve Státní reformované církvi a začal zde vyučovat na latinské škole. Následujícího roku se oženil s Jenny Schönenbergovou, která mu porodila dvanáct dětí, hlavně s ním ale sdílela jeho další zápasy víry.\n\nPo nástupu do úřadu na něj působili jak Ochranovští bratři, tak i hnuní „\"Společenství\"“ - svobodných křesťanských církví, které zdůrazňovaly osobní obrácení ke Kristu, pietistické hodnoty, ale hlavně působily v industrialisující se společnosti mezi vrstvami obyvatel, které tradiční církve nedokázaly oslovit. Ovlivňovaly jej osobnosti těchto hnutí, jako Paul-Ami Bost, Louis Empaytaz či Emile Guers. Skotský kazatel Robert Haldane bývá označován za Malanova „\"duchovního otce\"“.\n\nMezi lety 1814 a 1817 dochází u Malana k obratu, který jedni hodnotí jako odvrat od původní tolerance k přísnému dogmatismu a intoleranci (W. Troxler), jiní zase jako odvrat od sterilního racionalismu Státní církve k osobní, autenticky prožívané zbožnosti (W. van der Zvaag). Roku 1816 pronesl serii kázání na téma „\"Ospravedlnění pouhou vírou\"“, která vyvolají odpor jeho kolegů. 1823 došlo k jeho sesazení jak z kazatelského tak z učitelského úřadu. Tou dobou Malan zakládá vlastní hnutí. Již dříve posbíral stoupence Bostova hnutí, roku 1820 postavil na vlastním pozemku „\"Kapli Svědectví\"“, kde se scházel rostoucí zástup stoupenců jeho probuzeneckých misií. Pro ně i pro školní děti skládal také své písně. Přesto stále usiloval o zachování spojení se Státní církví a to i po svém vyloučení. Očekávalo se, že se připojí ke svobodné církvi „\"Église du Bourg de four\"“, ale to odmítl, proto jej mnoho jeho stoupenců opustilo.\n\nOd roku 1830 podniká misijní cesty po Evropě - Anglie, Skotsko, Belgie, Holandsko, Francie … - všude je přijímán jako charismatický kazatel. Z tohoto období pochází největší počet jeho traktátů i duchovních písní. Když zemřel, zbytek jeho stále se zmenšujícího sborečku splynul se skotskou Presbyteriánskou církví.\n\nJeho písně jsou ve zpěvnících francouzských i holandských církví. Nacházejí se rovněž ve zpěvnících českých evangelických církvích, především evangelikálních a probuzeneckých. Jsou i ve zpěvníku Českobratrské církve evangelické (ČCE) - písně s Malanovými texty jsou pod číslem 442 a 501; s nápěvy 170, 197, 441 a 623; k písni 231 složil text i melodii. Melodie jeho písní patří k těm, nad nimiž se odborníci pohoršují, nebo je zesměšňují, zejména pro jejich romantické figury. Argument, že splnily svůj účel, že v nich prostí lidé nalezli prostředek k vyjádření své víry, jako by jejich nižší kvalitu potvrzoval. Nebyly však složeny z důvodů uměleckých. Jejich podmanivost pro dobový vkus byla záměrná, vzhledem k lidem, na něž se Malanova misie zaměřovala. Společným jmenovatelem textů je hříšník, prosící o odpuštění, ne však v ponurém tónu, spíš v jakési rozjásané radosti. Nespokojuje se pouze s tímto motivem - Malanův hříšník neprosí jen o odpuštění; touží být ze svého hříchu uzdraven a k tomu se dovolává Boží pomoci. Malanův modlitebník se svým hříchem zápasí, neboť hřích maří Boží plány. Jeho theologie klade důraz na „suverenitu Boží milosti“.\n\n"}
{"id": "360303", "url": "https://cs.wikipedia.org/wiki?curid=360303", "title": "Alalgar", "text": "Alalgar\n\nAlalgar (také psáno jako Alalĝar, jindy Alalngar nebo Alaljar) z Erida byl druhým \"předpotopním\" králem Sumeru (asi před 2900 př. n. l.) a podle sumerského královského seznamu vládl 10 sarsů, odpovídajících asi 36 000 let. Po jeho smrti vláda nad Sumerem přešla z Eridu do Bad-tibiry.\n\n"}
{"id": "360315", "url": "https://cs.wikipedia.org/wiki?curid=360315", "title": "En-men-lu-ana", "text": "En-men-lu-ana\n\nEn-men-lu-ana z Bad-tibiry byl třetím králem předpotopní dynastie Sumeru, kde podle sumerského královského seznamu vládl po 12 sarsů, odpovídajících asi 43 200 let.\n\n"}
{"id": "360316", "url": "https://cs.wikipedia.org/wiki?curid=360316", "title": "John McCarthy", "text": "John McCarthy\n\nJohn McCarthy (4. září 1927, Boston – 23. října 2011, Palo Alto) byl americký informatik a kognitivní vědec. V roce 1971 obdržel Turingovu cenu za přínos v oboru umělé inteligence. V roce 1955 navrhl na konferenci v Dartmouthu používat pojem „umělá inteligence“, který se také ujal. John McCarthy byl také tvůrce programovacího jazyka Lisp.\n"}
{"id": "360322", "url": "https://cs.wikipedia.org/wiki?curid=360322", "title": "Alfonso Cerón", "text": "Alfonso Cerón\n\nAlfonso Cerón (nazývaný též Zerone nebo Girone), byl španělský šachista 16. století, považovaný ve své době po Ruy Lópezovi de Segurovi za druhého nejsilnějšího hráče Španělska. Ve svých pracích jej zmiňují Pietro Carrera a Alessandro Salvio.\n\nPocházel z Granady, kde se narodil kolem roku 1535. Své partie hrával též naslepo. Je autorem díla o šachové hře \"De Juego del Axedrez\", které nebylo vydáno.\n\nCerón se zúčastnil slavného turnaja na dvoře krále Filipa II. v Madridu roku 1575, kde společně Ruy Lópezem podlehli italským šachistům Giovannimu Leonardovi Di Bona a Paolovi Boimu.\n"}
{"id": "360327", "url": "https://cs.wikipedia.org/wiki?curid=360327", "title": "Kopřivka obecná", "text": "Kopřivka obecná\n\nKopřivka obecná (\"Anas strepera\") je hojně rozšířená menší plovavá kachna.\n\nKopřivka obecná dorůstá 46–56 cm a v rozpětí křídel měří 78–90 cm. Samec ve svatebním šatě je nápadný svým převážně šedým opeřením, světle hnědou hlavou, tmavým zobákem a kostřcem a výrazným bílým zrcátkem, které je dobře viditelné především v letu. V prostém šatě se podobá spíše samici, která je celá světle hnědá s nažloutlým zobákem. Bývá také často zaměňována se samicemi kachny divoké, na rozdíl od které dorůstá viditelně menších rozměrů a na místo světle modrého má stejně jako samec bílé zrcátko.\n\nKopřivka obecná žije na rozsáhlém území Evropy, Asie a Severní Ameriky. Její globální populace je stále velmi početná, v roce 2004 čítala odhadem 3 800 000–4 400 000 jedinců. Je převážně tažná a na zimu migruje do jižnějších oblastí s mírnějším klimatem. Pravidelně a nepočetně se vyskytuje také na území České republiky, ve větším počtu ji lze na českém území zastihnout především v létě a při průtahu, ojediněle zůstává i přes zimu. Na českém území hnízdí přibližně 1 500–30 000 párů a zimuje pouze 50–100 jedinců.\n\nK životu preferuje větší vodní plochy, vlhké pastviny nebo močály s hustým vegetačním porostem. Vyskytuje se zpravidla samotářsky nebo v párech, při migracích a hnízdění se často shlukuje do menších skupin. Ozývá se vesměs málo výraznými hlasovými projevy, samec nejčastěji hlubokým „erp“, samice kvákavým „rek rek“. Živí se převážně vodními rostlinami, které někdy získává tzv. panáčkováním, v létě je v jejím jídelníčku zastoupen také drobný vodní hmyz, který zpočátku požírají i její mláďata.\n\nHnízdo si staví na zemi a obvykle bývá dobře ukryté v porostu rákosů nebo jiných vodních rostlin. Snáší obvykle 7–13 lehce nažloutlých vajec, na kterých sedí oba rodiče po dobu 26 dní.\n\nU kopřivky obecné rozeznáváme celkem dva poddruhy. První, \"A. s. strepera\", je zastoupen na většině dnešního areálu rozšíření, druhý \"A. s. couesi\" vyhubený během 19. století, se vyskytoval na ostrovech Washington, New York a Line Islands v Tichém oceánu.\n\n\n"}
{"id": "360328", "url": "https://cs.wikipedia.org/wiki?curid=360328", "title": "Seznam zájmových a volnočasových organizací a skupin Poděbrad", "text": "Seznam zájmových a volnočasových organizací a skupin Poděbrad\n\nToto je seznam zájmových a volnočasových organizací a skupin města Poděbrady, odpovídající stavu v září 2008.\n\n\n\n\n\n\n\n"}
{"id": "360329", "url": "https://cs.wikipedia.org/wiki?curid=360329", "title": "Pietro Carrera", "text": "Pietro Carrera\n\nPietro Carrera (12. července 1573, Militello in Val di Catania, Sicílie – 18. září 1647, Messina, Sicílie) byl italský kněz, malíř a přední šachista první poloviny 17. století.\n\nPietro Carrera vytvořil vlastní variantu šachové hry (jde o jakéhosi předchůdce Capablancových šachů) na desce 10 x 8, kterou popsal ve své rozsáhlé knize s hojným analytickým materiálem \"l gioco degli scacchi diviso in otto libri ne' quali si insegnano i precetti,le uscite,ed i tratti posticci del gioco e si discorre della vera origine di esso\" (1617). Na šachovnici přidal dva exokameny: na sloupec \"b\" figuru spojující pohyb jezdce a věže a na sloupec \"i\" figuru spojující pohyb jezdce a střelce.\n\nJe po něm pojmenována varianta královského gambitu \"1.e4 e5 2.f4 exf4 3.Dh5.\"\n\n"}
{"id": "360333", "url": "https://cs.wikipedia.org/wiki?curid=360333", "title": "David Brown", "text": "David Brown\n\nDavid McDowell Brown (16. dubna 1956, Arlington, Virginie, USA – 1. února 2003 nad Texasem) byl americký vojenský lékař a astronaut, který zahynul roku 2003 na palubě raketoplánu Columbia.\n\nStřední školu ukončil roku 1974 v rodném městě Arlingtonu. Pak studoval biologii na College of William and Mary, zakončil úspěšně roku 1978 a poté pokračoval ve studiích medicíny na Eastern Virginia Medical School − Lékařské škole východní Virginie, kde získal roku 1982 doktorát. Na Lékařské univerzitě Jižní Karolíny pak získával praxi. V roce 1984 vstoupil do armády k námořnictvu, kde absolvoval v roce 1988 pilotní výcvik, po němž se stal stíhačem. Absolvoval Námořní školu zkušebních pilotů U.S.Naval Test Pilot School v Patuxent River v roce 1995 a přihlásil se do NASA. Podrobil se astronautickému výcviku v Houstonu v letech 1996–1998 a pak v týmu zůstal.\n\nDo vesmíru letěl jen jednou ve funkci letového specialisty. Raketoplán Columbia odstartoval z mysu Canaveral v půli ledna 2003 bez problémů. Na palubě bylo sedm kosmonautů: Richard Husband, Michael Anderson, Kalpana Chawlaová, David Brown, Laurel Clarková, Ilan Ramon z Izraele a William McCool. Během letu provedli 80 různých experimentů. Úspěch mise se však proměnil v katastrofu, když se nad Texasem během přistávacího manévru v atmosféře raketoplán rozpadl a celá posádka zahynula.\n\nDavid Brown zemřel ve věku 46 roků, svobodný, je registrován jako 428. člověk ve vesmíru, kde strávil 15 dní.\n\n\n"}
{"id": "360341", "url": "https://cs.wikipedia.org/wiki?curid=360341", "title": "Sedlec (Kutná Hora)", "text": "Sedlec (Kutná Hora)\n\nSedlec () je dnes jednou z městských částí Kutné Hory, rozkládající se na jihovýchodním úpatí vrchu Kaňk (352 m) zhruba 2 km severovýchodně od centra města.\n\nRoku 1142 zde bylo založeno cisterciácké opatství, nejstarší v českých zemích, s klášterním kostelem Nanebevzetí Panny Marie a Sv. Jana Křtitele. Z původního románského areálu se zachoval kostelík, přeměněný po barokní přestavbě na kapitulní síň. V areálu někdejšího kláštera sídlí největší cigaretová továrna v Česku, dnes provozovaná společnosti Philip Morris ČR a. s..\n\nVýznamný je gotický hřbitovní kostel Všech svatých, v jehož suterénu se nachází kostnice.\n\nKatastrální území Sedlec u Kutné Hory není zcela shodné s místní částí Sedlec. Zatímco část Sedlec zasahuje i do katastru Malín, na katastru Sedlce leží částečně i Hlouška, Karlov a Šipší. V katastrálním území se nachází taktéž vrch Kaňk se stejnojmennou národní přírodní památkou, nalezištěm křídových zkamenělin. Roku 1950 byly ke Kutné Hoře připojeny obce Kaňk, Perštejnec a Sedlec.\n\nSkrze Sedlec prochází silnice I/2, spojující Kutnou Horu s Pardubicemi; na východním okraji Sedlce je situováno nejdůležitější kutnohorské vlakové nádraží, stanice \"Kutná Hora hlavní nádraží\", které představuje křižovatku hlavní trati 230 Kolín – Havlíčkův Brod s lokální tratí 235 Kutná Hora – Zruč nad Sázavou (na druhé ze jmenovaných tratí se při jihozápadním okraji Sedlce nachází též zastávka \"Kutná Hora-Sedlec\").\n\n\n"}
{"id": "360357", "url": "https://cs.wikipedia.org/wiki?curid=360357", "title": "Aarschot", "text": "Aarschot\n\nAarschot je město v Belgii. Leží v provincii Vlámský Brabant ve Vlámském regionu. V roce 2006 mělo město 27 864 obyvatel. Celková rozloha je 62,52 km². Hustota zalidnění je tak 446 obyvatel na km².\n\nToto město je známé svou dlouhou historií, která sahá až do dob římského impéria. Aarschotu dominuje kostel, který pochází ze středověku.\n\n"}
{"id": "360358", "url": "https://cs.wikipedia.org/wiki?curid=360358", "title": "Lelov", "text": "Lelov\n\nNázev Lelov má více sídel:\n"}
{"id": "360364", "url": "https://cs.wikipedia.org/wiki?curid=360364", "title": "Vlajka Somalilandu", "text": "Vlajka Somalilandu\n\nVlajka Somalilandu byla zavedena 14. října 1996 po schválení Národní konferencí.\n\nVlajka obsahuje panarabské barvy – zelenou, černou, bílou a červenou. Na vrchním zeleném pruhu je bílým písmem zapsána šaháda. Černá hvězda symbolizuje zánik snu o Velkém Somálsku.\n\nVlajku Somalilandu je zakázáno vyvěšovat na půl žerdi, ani v případech úmrtí významných státníků. Je to z náboženského důvodu, konkrétně jde o náboženský text šahády napsaný na vlajce. Proto by bylo vyvěšování vlajky na půl žerdi neuctivým způsobem urážející islám. Osoba, která tak učiní, může být za to trestně stíhána. Obdobná pravidla se ze stejných důvodů vztahují na vlajku Saúdské Arábie.\n\n\nPřestože ústava stanoví, že dolní pruh má být červený, je často k vidění varianta s pruhem oranžovým, případně s obrácenou hvězdou v bílém poli. Obrázky vlajek na internetu jsou někdy v nesprávném poměru přibližně 2:3.\n"}
{"id": "360369", "url": "https://cs.wikipedia.org/wiki?curid=360369", "title": "Furan", "text": "Furan\n\nFuran je heterocyklická organická látka, je to bezbarvá, vysoce těkavá kapalina vonící podobně jako chloroform s teplotou varu blízko pokojové teplotě, je toxický a může být karcinogenní. Katalytickou hydrogenací furanu za účasti katalyzátoru palladia vzniká tetrahydrofuran. Jeho nejčastější použití je v plastech.\n\n\n\n"}
{"id": "360371", "url": "https://cs.wikipedia.org/wiki?curid=360371", "title": "Přerušovací lázeň", "text": "Přerušovací lázeň\n\nPřerušovací lázeň, přerušovač nebo zastavovací lázeň je vodný roztok chemikálií, který ukončí působení vývojky na světlocitlivý materiál. V době působení přerušovače je latentní obraz již zviditelněný, ale zbytky vývojky a světlo by stále mohly po delší době způsobit zčernání všech částí obrazu. Po použití přerušovače ještě následuje aplikace ustalovače, který vymyje zbytky nezredukovaných stříbrných solí a světlé části obrazu pak už nemohou změnit barvu. Přerušovač má mírně kyselou reakci, aby okamžitě zastavil působení alkalických vývojek.\n\nPřerušovací lázeň se používá i mezi použitím jednotlivých vývojek při vyvolávání inverzních a barevných materiálů.\n\nPro přerušení vyvíjení lze použít i čistou vodu, což ale způsobí jen silné zpomalení a nikoliv úplné zastavení vyvíjení. Před i po použití přerušovače však může být aplikováno opláchnutí vodou. Pro některé procesy může být dovyvíjení při oplachu dokonce žádoucí, proto se přerušovač aplikuje až po několikaminutové vodní lázni.\n\n\n"}
{"id": "360373", "url": "https://cs.wikipedia.org/wiki?curid=360373", "title": "Stařec a moře", "text": "Stařec a moře\n\nStařec a moře je novela amerického spisovatele Ernesta Hemingwaye, kterou napsal na Kubě roku 1951 a publikoval roku 1952. Vypráví příběh o kubánském rybáři Santiagovi, který se vydává na moře rybařit, aby tak prolomil své osmdesátičtyřdenní smolné období, kdy nechytil žádnou rybu. Při prvním vydání v září 1952 se během dvou dnů prodalo 5,2 milionů výtisků.\n\nHemingway žil mnoho let na Kubě. Sám řekl, že postava Santiaga nezobrazuje žádného skutečného člověka. Životopisci však přesto za předobraz Santiaga považují kubánského rybáře a přítele Hemingwaye Gregoria Fuentese z malého přístavu Cojímar, 20 km východně od Havany. Ten se narodil 18. července 1897 na Lanzarote a jako šestiletý se přestěhoval na Kubu. Byl kapitánem Hemingwayovy jachty \"Pilar\". Zemřel 13. ledna 2002 v Cojímaru. \n\nV roce 1954 za novelu dostal Ernest Hemingway Nobelovu cenu za literaturu. Je posledním dílem, které napsal. V roce 2008 ji nakladatelství Tympanum vydalo jako audioknihu načtenou Ladislavem Mrkvičkou.\n\nStařičkého kubánského rybáře Santiaga už několik měsíců (84 dní) provází smůla. Nejenže se mu nepovedlo chytit žádnou větší rybu, ale kvůli jeho neúspěchům na moři ho musel opustit jeho mladý přítel, chlapec, jemuž otec poručil jezdit rybařit s úspěšnějšími rybáři. Stařec sám sebe charakterizuje jako podivného, protože i když už je velmi starý, jeho oči mají stále zvláštní jiskru veselosti.\n\nJednoho dne se Santiago vydává na moře prolomit své smolné období. Stejně jako ostatní rybáři, i on vyplouvá časně ráno, avšak neplánuje lovit blízko u břehu tak, jako jeho kolegové. Až do úsvitu žene loďku směrem od pobřeží, dokud i nejbližší čluny nevidí jako malé tečky na obzoru. Teprve poté ponoří do hlubin návnady, kterých se však kromě malého tuňáka žádná ryba ani nedotkne.\n\nStařec už ztrácí naději, když vtom se na jednu udici chytne ryba takovou silou, že málem chatrnou loďku překotí. Zkušený rybář hned pozná, že jde o obrovskou rybu, kterou nelze zabít jednoduše – naváže tedy na udici záložní kotouče šňůry a čeká, až se ryba, která usilovně táhne loďku směrem od pobřeží, unaví, aby ji mohl harpunovat.\n\nProtože nemůže přivázat šňůru k loďce, aby se nepřetrhla, začíná být Santiago, který šňůru drží svýma zjizvenýma rukama, po pár hodinách unavený a vysílený. Když začíná padat tma, ryba stále táhne stejnou rychlostí a stařec začíná pomalu upadat do mdlob. Sní tedy tuňáka, kterého chytil předtím, a doplní síly vodou, které ale nemá nazbyt.\n\nSouboj starce a ryby pokračuje až do rána a i další den. Ani tak velká ryba však nemůže táhnout loďku věčně, a tak když začne pod loďkou kroužit a snaží se zbavit háku, svitne konečně starci naděje. Po dlouhém a vysilujícím boji se mu konečně podaří rybu zabít harpunou, a když vidí její ohromné rozměry, je mu ihned jasné, že jde o největší rybu, jakou ve svém životě chytil.\n\nPrávě kvůli jejím rozměrům a hmotnosti však nemůže rybu naložit na loďku, a tak ji přiváže k boku, nastaví plachtu a vyrazí směrem, v němž doufá, že leží jeho domov, Havana. Stařec má konečně příležitost si odpočinout, ale ne nadlouho – po pár hodinách zaútočí na Santiagovu rybu žraloci, kteří jsou přivábeni vůní krve. Stařec se ale nevzdává a oba žraloky, kterým se podaří velkou část ryby urvat, zabije harpunou. Už v tu chvíli je mu ale jasné, že to nebyli poslední žraloci, které potkal.\n\nA má pravdu, po pár hodinách se mrtvá ryba opět stane terčem útoku žraloků, které se starci opět podaří zabít, avšak při útoku přijde o svou harpunu. Nemíní se však vzdát, a tak k pádlu přiváže nůž a očekává útok dalších žraloků. Ten přijde po chvíli a Santiago svou rybu, z níž už polovinu sežrali žraloci, usilovně brání. Nůž však není stavěný na prolamování žraločích lebek, a tak se rychle zlomí a stařec je najednou bezmocný. Další žraloky se snaží umlátit kyjem, jejž má na usmrcování ulovených ryb, ale je to jako boj proti větrným mlýnům – žralokům starcovy zoufalé údery nepůsobí žádnou bolest a z ryby ohlodají poslední kousky masa.\n\nPo pár hodinách Santiago konečně dorazí do noční Havany, ale pouze s kostrou obrovské ryby. Dobelhá se do své chatrče, kde okamžitě upadne do hlubokého spánku, ze kterého ho probere až chlapec, který o něj měl strach a je nesmírně rád, že ho vidí v jeho posteli vystlané novinami.\n\nChlapec pláče, zatímco mu stařec vypráví příběh uplynulých tří dnů. Kolem starcovy loďky se zatím shromáždí dav, který obdivuje kostru obrovského marlina, která se povaluje na pláži.\n\nAutor zde ukazuje jak dokonalé splynutí člověka s přírodou (stařec s rybou – vnímá ji, jako sobě rovnou), tak úžasnou vytrvalost starce, který při lovení nepolevuje ani tehdy, když už vyčerpáním upadá do mdlob, a také ukazuje, že odhodlanost nás vždy dovede k vytyčenému cíli.\n\n\nV roce 1988 byla novela zpracována v Československém rozhlasu jako šestidílná dramatizovaná četba na pokračování. Z překladu Františka Vrby připravila Ludmila Pokorná, v režii Pavla Linharta úřinkovali Jan Kačer, Lubor Tokoš a Jiří Langmajer.\n\n"}
{"id": "360379", "url": "https://cs.wikipedia.org/wiki?curid=360379", "title": "Javorka (přítok Cidliny)", "text": "Javorka (přítok Cidliny)\n\nJavorka je řeka v okresech Jičín a Hradec Králové v Královéhradeckém kraji. Je to levostranný a celkově druhý největší přítok řeky Cidliny. Délka toku činí 39,05 km. Plocha povodí měří 208,0 km².\n\nŘeka pramení východně od Nové Paky u městečka Pecka v nadmořské výšce okolo 450 m. Protéká mj. Lázněmi Bělohradem, Šárovcovou Lhotou a Ostroměří. U Nového Bydžova v blízkosti obce Skřivany se vlévá do Cidliny na jejím 44,4 říčním kilometru.\n\n\nPrůměrný průtok u ústí činí 0,94 m³/s.\n\nHlásný profil:\n\n\n"}
{"id": "360383", "url": "https://cs.wikipedia.org/wiki?curid=360383", "title": "Antokyan", "text": "Antokyan\n\nAntokyany (z řeckého ' (\"ánthos\") = květ, ' (\"kyanos\") = ocelově modrý) jsou ve vodě rozpustné pigmenty ve vakuolách některých buněk. Patří ke flavonoidům, v rostlinách se vyskytují ve formě glykosidů, jejich aglykonová (necukerná) část se označuje jako antokyanidin. Barva se mění v závislosti na pH. Kyselé roztoky antokyanů bývají červené, neutrální fialové a zásadité modré.\n\nAntokyany mají značné rozšíření v přírodě. Zbarvují např. modře květy pomněnek, červeně květy máků či růží, dále jsou obsaženy v mnohých plodech (ptačí zob, černý rybíz aj.) v listech (červené zelí) apod.\n\nZměna reakce buněčné šťávy způsobuje u některých rostlin změnu barvy korunních lístků během vývoje květů. U plicníku jsou v poupěti květy červené, při rozkvětu fialové a nakonec, obvykle po opylení, zmodrají. Tyto modré květy již opylovači nenavštěvují (barva květu tak může signalizovat i množství dostupného nektaru).\n\nPoužívá se jako potravinové barvivo s označením E163. Jedná se o bezpečné aditivum, u kterého nejsou známy nežádoucí vedlejší účinky. V České republice je zakázáno její použití pouze v dětské výživě.\n\nJako barvivo se používá v limonádách, alkoholických nápojích, mléčných výrobcích, zmrzlinách a dalších sladkostech.\n"}
{"id": "360384", "url": "https://cs.wikipedia.org/wiki?curid=360384", "title": "2K12 Kub", "text": "2K12 Kub\n\n2K12 M2 KUB (V kódu NATO SA-6 Gainful) je pozemní samohybný taktický protiletadlový raketový komplet krátkého dosahu určený především k ničení letadel, vrtulníků a řízených střel s plochou dráhou letu v malých a středních výškách. Vývoj kompletu 2K12 KUB započal v SSSR koncem 50. let, v roce 1967 byl systém zaveden do výzbroje sovětské armády a následně do ostatních armád východního bloku. \n\nVývoj systému 2K12 Kub započal v SSSR v roku 1958. Vozidlo mělo být schopno ničit cíle letící rychlostí od 420 až do 600 m/s, pohybující se ve výšce do 7 000 metrů a schopné provozu v teplotách od -40 do +50°C. Nejvyšší nadmořská výška pro provoz stroje je 3 000 metrů.\n\nZákladní jednotkou je protiletadlová taktická baterie. Baterie odpalovacích zařízení 2K12 se skládá z několika pásových vozidel. Tvoří ji jeden řídící a naváděcí radiolokátor \"1S91\" (SURN, v kódu NATO \"Straight Flush\") s dosahem 75 km. Jedná se obvykle o vozidlo na podvozku GM-568. Baterie bývá vybavena 4 odpalovacími zařízeními na pásových podvozcích GM-578 a 4 nákladními automobily, z nichž každý nese 3 další rakety a jeřáb. Zařízení 2K12 Kub používají rakety 3М9 a jejich modifikace.\n\n19. srpna 2003 bylo během cvičných střeleb přibližně 21 kilometrů od města Ustka sestřeleno nešťastnou náhodou polskou baterií polské bojové letadlo Suchoj Su-22M4K. Pilot, podplukovník Andrzej Andrzejewski, se stihl katapultovat a dvě hodiny po události byl vyloven z moře. Později 23. ledna 2008 zahynul během havárie letadla CASA C-295M.\n\n"}
{"id": "360387", "url": "https://cs.wikipedia.org/wiki?curid=360387", "title": "Úlibický potok", "text": "Úlibický potok\n\nÚlibický potok je levostranný přítok řeky Cidliny v okrese Jičín v Královéhradeckém kraji. Délka jeho toku činí 17,5 km. Plocha povodí měří 64,2 km².\n\nPramení západně od Nové Paky u osady Brdo v nadmořské výšce okolo 465 m. Teče převážně jihozápadním směrem. Protéká mj. Úbislavicemi (Ořeška), Úlibicemi a Kacákovou Lhotou. U Vitiněvsi se vlévá do Cidliny na jejím 66,8 říčním kilometru v nadmořské výšce 258 m.\n\n\nPrůměrný průtok u ústí činí 0,34 m³/s.\n\n\n"}
{"id": "360388", "url": "https://cs.wikipedia.org/wiki?curid=360388", "title": "Bitva o Hamburger Hill", "text": "Bitva o Hamburger Hill\n\nBitva o kótu 937 nebo bitva o horu Ap Bia, známá spíše jako bitva o Hamburger Hill, byla bitvou vietnamské války, v níž se setkaly jednotky Spojených států amerických a Jižního Vietnamu s jednotkami Severního Vietnamu v období mezi 10. a 20. květnem 1969. Boje si vyžádaly 72 padlých amerických vojáků a asi 630 mrtvých na straně Severního Vietnamu. Výraznou nespokojenost na straně USA kromě palby do vlastních řad, která představovala asi 10 % celkových ztrát, způsobilo i to, že americké jednotky dobytý kopec 2 dny po bitvě opustily a umožnily tak Severovietnamcům jeho opětovné obsazení. Bitva byla součástí rozsáhlejší operace Apache Snow, během níž se v květnu 1969 americké a jihovietnamské jednotky snažily vytlačit severovietnamskou armádu z údolí A Shau.\n\nNa začátku roku 1969 v Jižním Vietnamu neprobíhaly žádné rozsáhlé pozemní bojové operace. USA vedly bombardovací kampaň stroji B-52 na území Kambodže pod krycím označením operace Menu. V lednu však americké síly zlikvidovaly zásobovací základnu partyzánů v pohraničním údolí A Shau.\n\nVrch, americkými vojáky přezdívaný Hamburger Hill (hamburgerový kopec) podle toho, že \"\"boje na něm dělaly z vojáků hamburgery\"\", se vietnamsky jmenuje \"Đồi A Bia\". Je to horský masiv asi 2 km od laoské hranice na západní straně údolí A Shau, který stojí osaměle oddělen od blízkého pohoří Annam. Vrch porostlý hustou džunglí dosahuje nadmořské výšky 937 m.\n\nBěhem operace Apache Snow se Američané a Jihovietnamci pokoušeli o vyvíjení tlaku na severovietnamské oddíly v údolí A Shau, kde se nacházela jejich zásobovací základna. Severovietnamské komunikace v údolí byly součástí Ho Či Minovy stezky. Při postupu do oblasti se 11. května 1969 americká rota 3. praporu 187. pěchotního pluku 101. výsadkové divize dostala pod těžkou palbu z kulometů a raketometů z oblasti kopce. Na kopci se nacházela silně opevněná postavení 7. a 8. praporu 29. pluku severovietnamské lidové armády (VLA).\n\nAmerický 3. prapor se nejprve pokusil v následujících 3 dnech o útok směrem na kopec, ale silná palba nepřítele mu neumožnila postoupit. Prapor byl proto posílen dalšími dvěma prapory divize (1/506 a 2/501) a jedním praporem 3. pluku jihovietnamské armády. Poté, co byl kopec zcela odříznut, se 18. května útokům dvou praporů podařilo prorazit severovietnamské postavení a dostat se k blízkosti vrcholu kopce. Nicméně následná průtrž mračen je přiměla k ústupu. Při boji došlo k nepříjemnému omylu, když vrtulníky AH-1 Cobra vzdušného dělostřelectva spustily v nepřehledném terénu palbu do vlastních jednotek, zabily 2 a zranily 35 vojáků. Přičemž tím pomohly nepříteli odrazit probíhající útok amerických výsadkářů. Postup k vrcholu byl zdlouhavý, převážně kvůli komplikovanému terénu a odhodlání obrany nepřítele. Kopec byl protkán tunely a partyzáni byli proto schopni každou noc přivážet posily a odvážet raněné. Palebné bunkry jim přitom poskytovaly solidní ochranu před útoky letectva a dělostřelectva. Vrcholek kopce byl na konci boje zcela bez stromů. Americké jednotky na kopec svrhly 450 tun pum a 68 tun napalmu. Většina přeživších vojáků VLA se poslední noc bojů stáhla. Po celkem deseti útocích bylo temeno kopce dobyto 20. května.\n\nBoje stály život 72 Američanů a dalších 372 bylo zraněno. Američané napočítali na bojišti 630 těl vojáků VLA, 7. a 8. prapor 29. pluku VLA byly prakticky zničeny. Jelikož cílem amerických útoků bylo zničit nepřítele, po skončení boje americké jednotky na vrcholu nasedly na vrtulníky a odletěly na základnu a dovolily tak Severovietnamcům kopec znovu obsadit bez boje. Zejména řadovým vojákům připadalo takové jednání jako plýtvání jejich životy.\n\nO bitvě vznikl v roce 1987 válečný historický film nazvaný \"Hamburger Hill\". Režisér John Irvin jej natočil podle scénáře Jamese Carabatsose, hudbu složil Philip Glass.\n"}
{"id": "360398", "url": "https://cs.wikipedia.org/wiki?curid=360398", "title": "Dějiny znázornění erotiky", "text": "Dějiny znázornění erotiky\n\nDějiny znázornění erotiky zahrnují malbu, sochařství, fotografii, divadlo, hudbu a literatura ukazující scény sexuální povahy, jak se vyvíjely v čase. Tvořily se téměř v každé civilizaci, dávnověkých i moderních. Rané kultury často spojovaly sexuální akt s nadpřirozenými silami a proto je jejich víra s takovými znázorněními propletena. V asijských zemích, jako je Indie, Nepál, Srí Lanka, Japonsko a Čína, mělo vyjádření sexu a erotické umění specifické spirituální významy v místních náboženstvích, jako je hinduismus, buddhismus, šintoismus nebo taoismus. Ve starověkém Řecku a Římě vznikalo mnoho uměleckých děl a dekorací erotické povahy, mnoho z nich bylo součástí náboženských nebo kulturních praktik.\n\nV nedávnějších dobách se znázornění erotiky z luxusního předmětu pro vyvolené stalo nástrojem propagandy a potom každodenní komoditou, pro některé též obživou. Jak se měnila technologie komunikace, každá nová technika, například tisk, fotografie, film nebo počítače, byla přijata jako nástroj k zobrazování a šíření těchto vyobrazení.\n"}
{"id": "360406", "url": "https://cs.wikipedia.org/wiki?curid=360406", "title": "Macarát jeskynní", "text": "Macarát jeskynní\n\nMacarát jeskynní (vědecký název \"Proteus anguinus\", slovinsky Človéška ríbica neboli \"lidská rybička\") je slepý endemický obojživelník žijící v krasových jeskyních a podzemních vodách Dinárského krasu. Jeskyně, kde žije, musí mít dostatečný kontakt s povrchem, aby byl zajištěn přísun živin. Dožívá se až obvykle zhruba 70 let, odhadovaný maximální možný věk se pohybuje kolem 100 let a vydrží bez potravy až 12 let. Turisté si jej mohou prohlédnout v Postojenských jeskyních, ve Slovinsku, kde je jednou z hlavních turistických atrakcí, nebo v jeskyni Vjetrenica v Bosně a Hercegovině.\n\nDospělci dosahují velikosti kolem 20–25 cm, včetně ocasu, vzácně mohou dorůst i 35 cm. Jako jeskynní živočich téměř ztratil pigment. Zbarvení těla je jednobarevně narůžovělé či růžovobílé. Má keříčkovité žábry.\n\nŽiví se drobnými korýši.\n\nVajec bývá i 70, jsou lepena pod kameny a následně hlídána.\n\n"}
{"id": "360411", "url": "https://cs.wikipedia.org/wiki?curid=360411", "title": "Kačer", "text": "Kačer\n\nKačer může být:\n\n\n\n\n\n\n\n"}
{"id": "360414", "url": "https://cs.wikipedia.org/wiki?curid=360414", "title": "Univerzita Amoud", "text": "Univerzita Amoud\n\nUniverzita Amoud je univerzita v somálském, resp. Somalilandském regionu Awdal, ve městě Boorama. Provoz univerzity byl oficiálně zahájen v 4. listopadu 1998 a jde o první poválečnou instituci vyššího vzdělávání zřízenou v Somalilandu. V současnosti má univerzita sedm fakult:\nPočet studentů univerzity přesahuje 1700, s vysokou účastí studentek. Studenti pocházejí nejen z regionů Somalilandu, ale i jiných oblastí Somálska.\n\n"}
{"id": "360418", "url": "https://cs.wikipedia.org/wiki?curid=360418", "title": "Degenerovaný plyn", "text": "Degenerovaný plyn\n\nDegenerovaný plyn je plyn s tak vysokou hustotou, že jeho fyzikální vlastnosti se v důsledku kvantových efektů podstatně odlišují od vlastností ideálního plynu (stavová rovnice).\n\nKinetická energie částic a tlak degenerovaného plynu nezávisí na teplotě, ale jen na hustotě, t. j. od počtu částic v jednotkovém objemu. Hustota, při které se plyn degeneruje, závisí od hmotnosti částic plynu: Čím je hmotnost částic vyšší, tím vyšší hustota podmiňuje vznik degenerovaného plynu. Při hustotách okolo 5×10 g.cm nastáva degenerace elektronového plynu (elektronová degenerace), která se vyskytuje např. v bílých trpaslících. Gradient tlaku tohoto degenerovaného plynu udržuje hvězdu v rovnovážném stavu bez ohledu na její vnitřní teplotu (vnitřní stavba hvězd). Při hustotách okolo 10 g.cm nastává degenerace neutronového plynu (neutronová degenerace), který vzniknul neutronizací, tj. \"vtlačením\" elektronů do jader atomů, čím se v jádrech změnily protony na neutrony a jádra se slila. Tento stav degenerovaného plynu se vyskytuje v neutronových hvězdách. V hypotetických kvarkových hvězdách dochází ke kvarkové degeneraci, kdy obrovský tlak v jádru hvězdy rozbije neutrony a uvolní jednotlivé kvarky, zejména u, d, s.\n\n"}
{"id": "360422", "url": "https://cs.wikipedia.org/wiki?curid=360422", "title": "Jaroslav Knichal", "text": "Jaroslav Knichal\n\nPlukovník Jaroslav Knichal (* 7. května 1976 Uherské Hradiště) je český katolický kněz a hlavní kaplan Armády České republiky. Byl vojenský kaplan 7. mechanizované brigády v Hranicích a zúčastnil se zahraničních misích Armády České republiky v Kosovu a Iráku a dvakrát v Afghanistánu. Od 1. března 2007 je vikářem vojenského vikariátu České republiky.\n\nPochází z Nedachlebic (okres Uherské Hradiště), vystudoval Arcibiskupské gymnázium v Kroměříži a Cyrilometodějskou teologickou fakultu Univerzity Palackého v Olomouci. Kněžské svěcení přijal 30. června 2001 v katedrále svatého Václava z rukou arcibiskupa Graubnera.\n\nVojenským kaplanem se stal původně jen na rok, když si již jako kněz zvolil toto poslání jako způsob odsloužení povinné vojenské základní služby. Od roku 2003 působil u Armády ČR jako vojenský kaplan u 7. mechanizované brigády v Hranicích a zúčastnil několika misí v Iráku a Kosovu. 1. března 2007 byl jmenován vikářem vojenského vikariátu ČR. Od srpna 2008 do března 2009 a opětovně od srpna 2010 do února 2011 působil u českých jednotek v Lógaru v Afghánistánu. Od roku 2012 je vojenským kaplanem Společného operačního centra Ministerstva obrany ČR.\n\nDne 29. září 2015 byl uveden do funkce hlavního kaplana Armády ČR.\n\n"}
{"id": "360423", "url": "https://cs.wikipedia.org/wiki?curid=360423", "title": "Vojenský vikariát České republiky", "text": "Vojenský vikariát České republiky\n\nVojenský vikariát České republiky je zvláštní vikariát s celorepublikovou působností. Sídlí v Praze v Kanceláři náčelníka generálního štábu AČR a do jeho kompetence patří katolická duchovní péče v Armádě České republiky. Jako nejvýše postavený katolický duchovní v Armádě má vojenský vikář zodpovědnost za všechny katolické duchovní v ní působící, což v roce 2009 představovalo 14 vojenských kaplanů: 10 kněží a 4 trvalí jáhnové. \n\n\n"}
{"id": "360424", "url": "https://cs.wikipedia.org/wiki?curid=360424", "title": "Sämischova varianta", "text": "Sämischova varianta\n\nSämischova varianta je šachová varianta královské indické obrany. Začíná tahy:\n\nJe považována za jednu z nejostřejších odpovědí na královskou indickou obranu. Bílý kryje pěšce e4 a po pozdějším d5 si drží pěšcový řetěz. Dále může oproti jiným variantám královské indické bez obav umístit střelce Se3 a nehrozí mu napadení Jg4. Mimo to se bílý často může rozhodnout mezi velkou nebo malou rošádou. V případě velké rošády vzniká ostrá pozice s opačnými rošádami. Nevýhodou Sämischovy varianty je horší umístění bílého jezdce z Jg1, kterého nemůže vyvinout Jf3, kde by lépe působil na střed. Za bílé tuto variantu hrávali i mistři světa Michail Botvinnik, Tigran Petrosjan, Boris Spasskij, Anatolij Karpov a Garri Kasparov.\n\npo hlavní odpovědi 5... 0-0 (odkládání rochády tu černému štěstí nepřináší)\n\n 1.d4 Jf6 2.c4 g6 3.Jc3 Sg7 4.e4 d6 5.f3 0-0 6. Sg5 (vzácné je 6. Jge2)\nMimo hlavního pokračování 6. Se3 může bílý zkusit i tah Sg5, čímž bílý svazuje černého jezdce získává lepší kontrolu nad polem d5, to má ale nevýhodu v menší kontrole nad polem d4; odpovědět může černý s protihrou tahy:\n\n1. d4 Jf6 2. c4 g6 3. Jc3 Sg7 4. e4 d6 5. f3 0-0 6. Se3 b6 vyskytuje se méně často; černý připravuje c5 ale ztrácí čas, po 7. Sd3 je pozice bílého považována za perspektivnější\n1. d4 Jf6 2. c4 g6 3. Jc3 Sg7 4. e4 d6 5. f3 0-0 6. Se3 c6 se snahou o protihru na dámském křídle\n1. d4 Jf6 2. c4 g6 3. Jc3 Sg7 4. e4 d6 5. f3 0-0 6. Se3 Jbd7 (k přehození tahů často vede i 6... a6 s dalším Jbd7)\n\n1. d4 Jf6 2. c4 g6 3. Jc3 Sg7 4. e4 d6 5. f3 0-0 6. Se3 Jc6\n\n1. d4 Jf6 2. c4 g6 3. Jc3 Sg7 4. e4 d6 5. f3 0-0 6. Se3 e5\n\nklasická odpověď, na kterou se bílý může rozhodnout mezi\n\n1. d4 Jf6 2. c4 g6 3. Jc3 Sg7 4. e4 d6 5. f3 0-0 6. Se3 c5\n\nmodní pokračování, kde černý obětuje pěšce a nebojí se ani hry bez pěšce po výměně dam\ncodice_1\n\n"}
{"id": "360425", "url": "https://cs.wikipedia.org/wiki?curid=360425", "title": "Dálniční tunel Karavanky", "text": "Dálniční tunel Karavanky\n\nTunel Karavanky ( , ) je dálniční tunel spojující Rakousko a Slovinsko. Prochází pohořím Karavanky a překračuje státní hranici mezi oběma zeměmi. Je nejdelším silničním tunelem na území Slovinska.\n\nTunel je součástí rakouské dálnice A11 a slovinské dálnice A2. Nachází se mezi rakouskou obcí Sankt Jakob im Rosental a slovinským městem Jesenice. Délka tunelu je 7864 m, vzdálenost mezi oběma portály je 8019 m. Rakouská část tunelu měří 4569 m, slovinská část 3450 m (měřeno mezi oběma portály). Tunel byl plánován jako čtyřproudový. Postaven byl však pouze v polovičním profilu s jedním jízdním pruhem pro každý směr. Plán byl změněn pro menší hustotu dopravy, než jaká byla původně očekávaná. Stal se tak jediným jednotubusovým tunelem ve slovinské dálniční síti. Za prvních 10 let provozu jím projelo okolo 14 miliónů osobních a nákladních automobilů. Provoz nadále narůstal a tak jím za prvních 25 let provozu projelo 50 miliónů vozidel.\n\nV jeho bezprostřední blízkosti se nalézá železniční tunel Karavanky.\n\nPřed vybudováním tunelu vedl silniční provoz přes blízké horské hraniční přechody Loibl/Ljubelj, Wurzen/Korensko a Seeberg/Jezersko.\n\nStavba byla započata v roce 1986, slavnostní otevření tunelu se konalo 1. června 1991, do provozu byl předán o den později. Dokončovací práce trvaly do června 1992.\n\nNecelý měsíc po otevření, během slovinské války za nezávislost, byla slovinská část tunelu krátce obsazena Jugoslávskou lidovou armádou. Spolu s tunelem byl obsazen i hraniční přechod. Tunel se stal místem krátkých, ale těžkých bojů. 30. června 1991 byl dobyt zpět slovinskými jednotkami.\n\nV roce 2015 podepsaly vlády Rakouska a Slovinska dohodu o dostavbě tunelu. Stavba druhého tubusu začala z rakouské strany v září 2018. V listopadu bylo turecké firmě, která vyhrávala slovinskou soutěž na stavbu slovinské strany tunelu, zakázano začít práce kvůli nesprávným podkladům dodaným pro vyhodnocení nabídek soutěže zájemců o výstavbu tunelu v srpnu 2018. Slovinský správce dálnic vybral nového vítěze soutěže ze zbylých 8 účastníků. Dne 18. srpna 2018 byla zahájena ražba z rakouské strany, stavební práce byly svěřeny společnosti Swietelsky. Rakouská strana tunelu má být hotova v únoru 2024. Po dokončení výstavby nového tubusu do něj bude převeden obousměrný provoz a původní tubus projde dvouletou celkovou rekonstrukcí. Řádný provoz v obou tubusech je plánován na začátek roku 2026.\n\nTubusy jsou navržené na rychlost 100 km/h při jednosměrném provozu a 80 km/h při obousměrném.\n\nV době otevření se jednalo o jeden z nejlépe vybavených tunelů po stránce bezpečnosti. V tunelu jsou umístěné nouzové telefony, požární hlásiče, videokamery, je monitorována hustota provozu, cirkulace vzduchu a koncentrace oxidu uhelnatého. Provoz je regulován pomocí dálkově řízených semaforů a proměnných dopravních značek. V tunelu jsou dostupné signály mobilních operátorů. Je také možné naladit rozhlasové stanice Ö3 (program rakouského rozhlasu ORF) a VAL 202 (program slovinského rozhlasu RTV Slovenija).\n\nK použití tunelu není zapotřebí rakouská ani slovinská dálniční známka, protože k tunelu se dá z obou stran přijet i po nezpoplatněné silnici. Úseky dálnice těsně před a za tunelem k prvním nájezdům a sjezdům (Hrušovice ve Slovinsku a Rosenbach v Rakousku) jsou bezplatné. Použití tunelu podléhá zaplacení mýtného, jehož výše je stejná z rakouské i slovinské strany a pro osobní automobil do 3,5 tuny činila 7 EUR v roce 2015. Pro rok 2016 bylo stanoveno mýto ve výši 7,20€. Od začátku roku 2019 je cena 7,40€.\n\nK dispozici jsou také 2 druhy předplacených karet. První je s platností na 1 měsíc ode dne zakoupení na maximálně 14 průjezdů tunelem za 32,20€. Karta je vázána na registrační značku auta. Nevyužité jízdy na konci 30denní platnosti propadají. Slovinská strana nabízí podobnou kartu za 26,39€ + DPH. Druhá karta v ceně 61,30€ je platná 18 měsíců a přenositelná mezi vozy. Při každém průjezdu tunelem se odečte 4,25€. Zůstatek se neproplácí, ale může být převeden na novou zakoupenou předplacenou kartu.\n\nAutomobily nad 3,5 tuny platí 13,56 až 38,63€ + 20% DPH (16,27 až 46,36€ vč.DPH) podle počtu náprav a emisní třídy EURO jejich motoru. Tato cena je 8,6krát vyšší než mýto za stejně dlouhý úsek běžné dálnice. Při cestě směrem ze Slovinska se platí mýto bez ohledu na emisní třídu EURO.\n\n"}
{"id": "360426", "url": "https://cs.wikipedia.org/wiki?curid=360426", "title": "Plastic People", "text": "Plastic People\n\nPlastic People má více významů:\n\n"}
{"id": "360427", "url": "https://cs.wikipedia.org/wiki?curid=360427", "title": "Pronásledování hnutí Fa-lun-kung v Číně", "text": "Pronásledování hnutí Fa-lun-kung v Číně\n\nOd té doby, co 20. července 1999 vláda ČLR ve své zemi Fa-lun-kung pro údajnou ilegální činnost zakázala, se hnutí dostává mezinárodní pozornosti. Dle humanitárních organizací, a vládních i nevládních organizací za lidská práva je v ČLR Fa-lun-kung tvrdě potlačován formou ilegálního zatýkání, pokutování, věznění v pracovních táborech atp. V Číně měly být zaznamenány případy mučení. Řízení celostátního pronásledování se ujímá takzvaný Úřad 610 pod vedením Luo Kana. V roce 2006 se objevují zprávy o nezákonném a násilném odebírání orgánů vězněným praktikujícím Fa-lun-kungu v Číně.\n\nČínská vláda investuje do pronásledování Fa-lun-kungu obrovské částky ze státního rozpočtu. Amnesty International označuje Fa-lun-kung za skupinu, která je vystavena brutálnímu mučení v čínských vězeních. Na stránkách Minghui (Clearwisdom) přibývá počet zatčení, zpráv o mučení a úmrtích praktikujících v čínských vězeních. Po celém světě se před čínskými ambasádami protestuje proti pronásledování.\n\nPrávníci, kteří přijali právní obhajobu následovníků Fa-lun-kungu v Číně často čelí nátlaku úřadů, fyzickému napadání policejních orgánů nebo věznění a mučení.\n\nV roce 2015 zveřejnila nevládní organizace Freedom House zprávu o vývoji pronásledování duchovního hnutí Fa-lun-kung. Ve zprávě uvádí odhad nákladů na provozování poboček Úřadu 610, který byl zřízen za účelem pronásledování likvidace duchovního hnutí. Podle Freedom House čítají roční náklady 135 milionů USD.\n\n11. listopadu 2009 přijal po dvou letech vyšetřování španělský soudce Ismael Moreno žalobu za genocidu a mučení. Mezi obviněnými figuruje pět vysokých představitelů Komunistické strany Číny, kteří se mají zodpovídat za svou roli při pronásledování duchovní praxe Fa-lun-kung. Poprvé soud uznal kampaň proti Fa-lun-kungu za odpovídající definici genocidy z hlediska právního. Mezi obviněnými je i bývalý vůdce Číny, Ťiang Ce-min, Luo Kan – bývalý ředitel Úřadu 610, Po Si-laj – bývalý ministr obchodu, Ťia Čching-lin – čtvrtý nejvýše postavený člen Strany a Wu Kuan-čeng – předseda interního disciplinárního výboru Strany.\n\n21. prosince 2009 vynesl Argentinský soudce Octavio Araoz de Lamadrid z Federálního soudu č. 9 rozsudek v historickém procesu se dvěma bývalými čelními čínskými funkcionáři. Bývalý předseda komunistické strany Číny Ťiang Ce-min a šéf Úřadu 610 Luo Kan byli souzeni za jejich zodpovědnost ve stále probíhajícím pronásledování milionů praktikujících duchovní disciplíny Fa-lun-kung ze strany čínského komunistického režimu. Součástí rozsudku je i nařízení k zadržení obou funkcionářů, kteří se v současnosti nacházejí v Číně. Pokud obvinění vycestují do země, která má s Argentinou smlouvu o vydávání zločinců, musí být zadrženi a převezeni do Argentiny, aby byli postaveni před soud a poskytli prohlášení na svou obhajobu. Rozhodnutí soudu představuje historický precedent.\n\nPan Li zaregistroval čchi-kungovou metodu Fa-lun-kung u vládní Asociace pro výzkum čchi-kungu. Na začátku roku 1998, se pan Li Chung-č' přesunul do Spojených států. Fa-lun-kung ale nadále vzkvétal a čínská vláda odhadovala v roce 1999 počet stoupenců na 70 milionů. Ten rok byl počet členů komunistické strany stanoven na 60 milionů. Lidé kteří chodili cvičit Fa-lun-kung se pravidelně scházeli po celé Číně, aby si společně zacvičili. Jen v Pekingu bylo více než 2000 cvičebních míst.\n\nV dubnu roku 1999 publikovala Komunistická strana článek v časopise \"Věda a technologie pro mládež\", v němž označila Fa-lun-kung za pověru a hrozbu pro zdraví, protože praktikující mohou u vážných nemocí odmítat běžné lékařské ošetření. Velké množství stoupenců Fa-lun-kungu následně proti obsahu článku demonstrovalo před redakcí časopisu v Tchien-ťinu. Výsledkem bylo zatýkaní a bití účastníků demonstrace ze strany čínské policie. \n\n25. dubna 1999 – Kvůli předchozím zatčením přišlo ke státnímu Úřadu pro odvolání 10 až 15 tisíc praktikujících Fa-lun-kungu, tito lidé se odpoledne shromáždili před úřadem, kde žádali o propuštění lidí zatčených při demonstraci v Ťien-ťinu. Bylo jich takové množství, že je policie směřovala do okolních ulic okolo sídla Čínské komunistické strany v Čung-nan-chaj vedle Zakázaného města v Pekingu, kde zůstali do pozdního večera. Shromáždění bylo poklidné, účastníci nedrželi žádné transparenty ani plakáty. Prezident Ťiang Ce-min byl přítomností těchto apelujících znepokojen. Ideologická nadvláda komunistické strany byla podle jeho názoru ohrožena. Novinář a spisovatel Ethan Gutmann na tiskové konferenci v Evropském parlamentu uvedl, že Generální tajemník komunistické strany Ťiang Ce-min chtěl násilným zásahem proti Fa-lun-kungu před redakcí časopisu v Tchien-ťinu vyprovokovat stoupence Fa-lun-kungu k dalším větším protestům, aby získal záminku pro již naplánované a připravené represe proti němu. Přestože byla demonstrace poklidná a nedošlo ani k zablokování dopravy, státem řízená média prohlásila, že stoupenci Fa-lun-kungu, \"zablokovali dopravu\", \"obklíčili Čung-nan-chaj\" a Ťiang Ce-min je obvinil z ohrožování vládní moci.\n\n10. června 1999 – Generální tajemník komunistické strany Číny Ťiang Ce-min založil takzvaný Úřad 610, který má za úkol pronásledovat a zdiskreditovat Fa-lun-kung a jeho příznivce. Podle Amnesty International přijala čínská vláda tři strategie na rozdrcení Fa-lun-kungu: násilí proti praktikujícím, kteří se odmítnou vzdát své víry, „vymývání mozků”, kdy jsou lidé nuceni, aby se Falun\nGongu vzdali a odmítli ho, a efektivnější mediální kampaň na obrácení veřejného mínění proti Falun Gongu.\n\nOd roku 1999 se politický aparát komunistické strany Číny zaměřil na pronásledování Fa-lun-kungu. Podle zdrojů z čínské vlády byla použita čtvrtina z finančních prostředků vlády na persekuci Fa-lun-kungu. Z těchto zdrojů byla údajně vytvářena nová nápravná zařízení, pracovní tábory a věznice po celé Číně. Kanály státní televize CCTV vysílají o Fa-lun-kungu negativní zprávy a obrací proti němu veřejné mínění. Následně je mobilizován vojenský, policejní a vězeňský systém, pro monitorování, věznění a pronásledování praktikujících.\n\nPodle zprávy Asociace Fa-lun-kung jsou bez soudního procesu do nově vystavěných prostor uvězněni statisíce praktikujících a posíláni do pracovních táborů, či zařazeni do převýchovných programů. Někteří z nich jsou umístěni do psychiatrických léčeben nebo čekají v záchytných centrech. \n\nOficiální zprávy uvádějí přes 3000 úmrtí praktikujících Fa-lun-kungu v důsledku pronásledování. Studie religionistů a historiků hovoří o deseti tisících obětech na životech v důsledku poprav a mučení v čínských pracovních táborech a vězeních. Počet obětí podle zdrojů stále stoupá.\n\n23. ledna 2001 se v čínské státní televizi CCTV objevují zprávy o pokusu o upálení několika lidí na náměstí Tiananmen, které čínské úřady vydávají za praktikující Fa-lun-kungu a obviňují Fa-lun-kung z iniciování jejich sebevraždy.Celá událost byla západními médii a nezávislými vyšetřovateli označena za případ vykonstruované události, která měla vrhnout špatné světlo na duchovní hnutí Fa-lun-kung, které čínský režim pronásleduje od roku 1999.\n\nx. březen 2006 – Asociace Fa-lun-kung zveřejnila výpověď bývalé zaměstnankyně nemocnice Su-ťia-tchun, která vypověděla, že její bývalý muž, který v nemocnici pracoval jako neurochirurg, odebral v nemocnici od roku 2003 do roku 2005 na dva tisíce rohovek praktikujícím Fa-lun-kungu. Podle praktikujících Fa-lun-kungu dala čínská vláda souhlas k použití politických vězňů z řad Fa-lun-kungu jako zdroje orgánů pro komerční transplantace ve vojenských nemocnicích. Podle Fa-lun-kungu byla jejich těla ihned spálena, aby nezbyly o nelegálních transplantacích žádné důkazy.\n\nKanadský advokát David Matas a politik David Kilgour byli následně požádáni Koalicí za vyšetřování pronásledování Fa-lun-kungu (CIPFG), aby provedli vyšetřování obvinění Komunistické strany Číny ze zločinů v oblasti nezákonně odebíraných orgánů. Kanaďané obvinění potvrdili a David Matas situaci označil jako nový druh zla, se kterým se ještě nesetkal.\n\n20. července 2006 – Evropský parlament důrazně odsoudil věznění a mučení vyznavačů Fa-lun-kung ve věznicích, v táborech na ,převýchovu prací“, psychiatrických léčebných zařízeních a ,zákonných vzdělávacích zařízeních“; ve zprávě z jednání uvádí, že je znepokojen zprávami o chirurgickém vyjímání orgánů vězněných vyznavačů Fa-lun-kung a jejich prodeji nemocnicím; naléhavě žádá čínskou vládu, aby skoncovala s vězněním a mučením vyznavačů Fa-lun-kung a okamžitě je propustila.\n\nEvropský parlament také vyjádřil hluboké znepokojení tím, že jsou v poslední době v souvislosti s olympijskými hrami ve větší míře politicky pronásledováni obránci lidských práv, novináři, právníci, signatáři petic, aktivisté z řad občanské společnosti, duchovní všech náboženství a sekt, stoupenci hnutí Fa-lun-kung, jakož i buddhističtí mniši a jeptišky, kteří jsou zadržováni v táborech či ústavech pro duševně choré, nebo jsou drženi v domácím vězení a vyzývá čínské orgány, aby ukončily tato porušování lidských práv.\n\n12. prosince 2007 – Místopředseda Evropského parlamentu Edward McMillan-Scott na summitu EU/Čína ve Štrasburku v dialogu o lidských právech řekl, že ze strany Číny nenastalo v oblasti lidských práv žádné zlepšení a podle něj nepřestalo ani masivní uvězňování, o kterém referoval Harry Wu z nadace Laogai. Ten údajně odhaduje, že je v dnešní Číně uvězněno 6,8 milionu lidí, mnoho z nich kvůli náboženskému přesvědčení – a tím myslíme především stoupence učení Fa-lun-kung, kteří jsou nevinní, ale jsou mučeni za svou víru a v mnoha případech i umírají.\n\n24. listopad 2008 – Na stránkách weeklystandard.com se objevilo zevrubné vyšetřování novináře Ethana Gutmanna vedené za účelem odhalení důkazů o provádění nelegálních odběrů orgánů v čínských věznicích.\n\n18. června 2009 – čínský prezident Chu Ťin-tchao navštívil Slovensko. Na Hodžově náměstí v Bratislavě došlo před prezidentským palácem při příjezdu čínského prezidenta k potyčce mezi zaměstnanci čínských ambasád a aktivisty za lidská práva. Číňané napadali aktivisty a strhávali jim transparenty. Incident přitáhl pozornost veřejnosti k porušování lidských práv v Číně a k pronásledování stoupenců duchovní praxe Falun Gong v ČLR.\n\n19. března 2010 – Bývalý kanadský ministr zahraničí David Kilgour promluvil na tiskové konferenci v Evropském parlamentu ve Štrasburgu o svém vyšetřování pronásledování Fa-lun-kungu v Číně a o obvinění z odebírání orgánů členům Fa-lun-kungu v Číně. Následně na to velká většina členů EP hlasovala pro podání žádosti Evropské komisi o vyšetřování stavu praktikujících Fa-lun-kungu v Číně.\n\n30. října 2010 – Na půdě světové organizace OSN prohlásil její zvláštní zpravodaj Výboru OSN pro lidská práva německý profesor Heiner Bielefeldt, že Křesťanství je nejpronásledovanější náboženství na světě – ovšem pouze co do počtu případů. Co do intenzity a krutosti jsou to jiné víry, především Fa-lun-kung, Bahaí nebo Ahmadia. Jeho vystoupení popudilo čínskou delegátku, která prohlásila, že menšinové víry v její zemi „harmonicky koexistují“. Delegátka prohlásila, že mezi ně ovšem nepočítá zmíněný Fa-lun-kung. Ten podle ní \"musí být vymýcen\". Český rozhlas uvedl, že počet obětí komunistických čistek v Číně se odhaduje na 3 300 a většina jich byla zlikvidována na popud státní moci. V průměru zemře každé tři dny jeden praktikující Fa-lun-kungu.\n\n14. července 2011 požadoval americký senátor za New Jersey Robert Mendez ve svém veřejném prohlášení ukončení pronásledování Falun Gogu čínskou komunistickou stranou.\n\n26. listopadu 2011 – Kanadský právník David Matas zveřejnil článek, že se svými kolegy navrhnou, aby byly informace o pronásledování Fa-lun-kungu umístěny v Kanadském museu (Canadian Museum) pro lidská práva. Důvody přednesli 28. listopadu na veřejně přístupném semináři pořádaném na právnické fakultě University of Manitoba. Podle Matase by měla tato muzejní sekce přinést lidem hluboké ponaučení o neschopnosti mezinárodního společenství zasáhnout při rozsáhlém porušování lidských práv v některé ze světových zemí, o zneužití transplantační chirurgie a dalších závažných otázkách.\n\n27. leden 2012 – Čeští umělci, violistka Jitka Hosprová, zpěvačka Marta Kubišová a Jan Potměšil vystupují na koncertu na podporu právníka Kao Č'-šenga a pronásledované praktikující Falun gongu v Hlavním sále Senátu PČR. Koncert se konal pod záštitou místopředsedkyně Senátu Aleny Palečkové.\n\n21. března 2012 – Desítka aktivistů, mezi nimi herec Jan Potměšil, violistka Jitka Hosprová či bývalá poslankyně zelených Kateřina Jacques, dnes předala do schránky čínského velvyslanectví dopis týkající se lidských práv. Požadují v něm propuštění vězněného čínského advokáta Kao Č’-šenga a lidí praktikujících Fa-lun-kung.\n\nBrněnská skupina mezinárodní lidsko-právní organizace Amnesty International adoptovala vězeňkyni svědomí paní Čchen Čen-pching, která byla uvězněna kvůli praktikování Fa-lun-kungu v čínském vězení. Amnesty protestuje proti jejímu mučení a špatnému zacházení, kterému se jí ve vězení dostalo. Dále uvádí, že její případ zahrnuje nespravedlivý soudní proces, porušení svobody projevu a vyznání, svévolné zadržení a zamítnutí právního zastoupení.\n\n23. května 2012 – Senátní Výbor pro vzdělávání, vědu, kulturu, lidská práva a petice Senátu PČR jednohlasně přijal usnesení, kterým vyzývá režim Čínské lidové republiky k ukončení represí proti následovníkům duchovní praxe Fa-lun-kung a zrušení Úřadu 610, který represe řídí. Zároveň započal přípravná jednání o návrhu rezoluce za ukončení represí proti následovníkům duchovní praxe Fa-lun-kung v ČLR, která by měla být předložena Senátu PČR. O jejím oficiálním schválení bude senátní výbor dále jednat.\n\n23. července 2012 – Blíží se jednání nejvyššího ruského soudu o zákazu literatury spojené s Fa-lun-kungem. Rusko se odvolává na článek 8 smlouvy mezi Ruskem a Čínou, kde je napsáno, že žádná strana nedovolí založení organizací nebo gangů na své půdě, které by ohrožovaly suverenitu, bezpečnost nebo teritoriální integritu druhé země a že jejich aktivity budou zakázány. Na základě tohoto článku začalo Rusko duchovní hnutí Fa-lun-kung pronásledovat již v roce 2011. Rada Evropy, která dohlíží na dodržování úmluvy o lidských právech, může za zákaz literatury Rusko, jako signatáře této úmluvy, pohnat před Evropský soud pro lidská práva ve Štrasburku.\n\n11. září 2012 – Panel odborníků a svědků jednal v Kongresu USA. Závěrem panelu bylo společné vyjádření účastníků, že čínský režim mohl, podle nepřímých důkazů, zavraždit desítky tisíc politických vězňů pro jejich orgány. Orgány a těla vězňů mají být podle vyšetřovatelů a svědků, používány pro komerční účely a orgánové transplantace. Účastník panelu Dr. Damon Noto uvedl, že podle vyšetřování jsou zneužíváni především tito političtí vězni: Praktikující Fa-lun-kungu, Tibeťané, Ujguři a podzemní křesťané. Publicista Ethan Gutmann, který provádí svá vlastní vyšetřování uvedl, že mnozí z příznivců Fa-lun-kungu, se kterými dělal rozhovory, procházeli ve vězení lékařskými prohlídkami, které měly zjistit kvalitu jejich orgánů, jako jsou ledviny nebo oční rohovky. Guttman odhaduje, že mezi lety 2000 a 2008 bylo pro lidské orgány zavražděno 65 tisíc praktikujících Fa-lun-kungu.\n2. prosince 2012 byla na webové stránce Bílého domu v USA založena petice k tématu loupeží orgánů příznivcům Fa-lun-kungu v Číně. Petice obsahuje žádost adresovanou vládě USA, aby vyšetřila a odsoudila tyto případy hrubého porušování lidských práv. Pokud se na petici do 1. ledna 2013 shromáždí 25 000 podpisů, znamená to, že se s peticí bude oficiálně zabývat Bílý dům. Podle zpráv čínského vydání The Epoch Times tuto petici založili profesor Arthur L. Caplan z oddělení bioetiky na newyorské univerzitě, kalifornský neurolog Alejandro Centurion a profesor Sü Ťien-čchao z Ja-le School of Medicine.\n\n21. července 2018 se konal seminář v Poslanecké sněmovně PČR k petici \"Za ukončení genocidy praktikujících Falun Gong páchané čínským režimem\".\n\n19. listopadu se v Zaháňském salónku Valdštejnského paláce konalo veřejné slyšení senátního Výboru pro vzdělávání, vědu, kulturu, lidská práva a petice ohledně petice, kterou podpořilo více jak 38 tisíc osob s názvem „Za ukončení genocidy praktikujících Falun Gongu páchané čínským režimem“.\n\nSlyšení zahájil a moderoval senátor Václav Chaloupek, člen výboru. V úvodu byli přítomní seznámeni se záměrem petice a odůvodněním jejího předložení. Se svými příspěvky a stanovisky vystoupili zástupci Ministerstva zahraničních věcí, Českého helsinského výboru, Aca Media, Sinopsis a řada dalších hostů. Přítomní si vyslechli výpověď paní Liu Yumei z provincie Liao-ning v Číně i prohlášení Amnesty International a zprávu nevládní organizace WOIPFG.\n\nSlyšení se zúčastnili také náměstek ministra zahraničí Lukáš Kaucký (ČSSD), poslanci Olga Richterová, František Kopřiva a Mikuláš Peksa (Piráti), senátor Marek Hilšer, bývalý ministr kultury Daniel Herman (KDU-ČSL), předsedkyně Českého helsinského výboru Lucie Rybová, bývalá zmocněnkyně pro lidská práva Monika Šimůnková, zakladatel festivalu Mene Tekel Jan Řeřicha, za projekt Sinopsis.cz bývalá zpravodajka českého rozhlasu v Číně Kateřina Procházková a sinoložka Anna Zádrapová.\n\n19. listopadu se setkali členové Pirátské strany s expertem na Čínu, spoluautorem vyšetřovacích zpráv a členem mezinárodního sdružení ETAC panem Ethanem Gutmannem.\n\n20. března 2019 vydal Senát Parlamentu České republiky rezoluci odsuzující násilné represe čínského režimu vedené proti duchovnímu hnutí Falun Gong v Číně.. O rezoluci se jednalo na zasedání Senátu Parlamentu České republiky, na němž byla projednávána otázka „genocidy duchovního hnutí Falun Gong v Číně páchané čínským režimem“. Jednání v senátu podnítila petice podepsaná více než 37 000 občany České republiky. Několik senátorů navrhlo text rezoluce směřované k čínskému režimu a drtivá většina přítomných senátorů ji v hlasování podpořila.\n\nAmnesty International označuje Fa-lun-kung za skupinu, která je vystavena brutálnímu mučení v čínských vězeních. Ve svých kampaních na záchranu politických vězňů bojují za vysvobození vězňů z řad Fa-lun-kungu.\n\nPo pokojném shromáždění u Hlavního petičního úřadu poblíž vládního komplexu Čung-nan-chaj v Pekingu, které se konalo v červenci 1999, postavila vláda hnutí mimo zákon a spustila dlouhodobou zastrašovací a perzekuční kampaň, řízenou zvláštní organizací nazývanou Úřad 610.>\n\nPodle Amnesty International bývají lidé praktikující Fa-lun-kung držení na psychiatrii, vězněni v táborech pro pracovní převýchovu což je forma administrativního zadržování bez řádného obvinění, procesu a soudního přezkoumání, nebo odsuzováni k dlouhodobým trestům odnětí svobody.\n\nZástupci Fa-lun-kungu jsou primárním terčem čínského systému „Převýchovy prací“, kdy lidé mohou být zbaveni svobody zcela bez soudního procesu až na dobu 4 let. Očekává se, že je v Číně takto postiženo 300 až 500 tisíc lidí.\n\nAmnesty International říká, že v souvislosti se všemi formami zadržování dochází často k mučení a jinému špatnému zacházení, a to i přesto, že Čína v roce 1988 ratifikovala Úmluvu OSN proti mučení.\n\nPodle Amnesty International se opatření proti hnutí Fa-lun-kung dále zintenzivnila s blížícími se olympijskými hrami v roce 2008. Podle zdrojů hnutí bylo v tomto období zatčeno až 8 tisíc členů. V roce 2007 údajně zemřelo více než 100 lidí ve vazbě nebo krátce po propuštění z důvodu mučení, hladovění a nedostatku léků.\n\nOpozici oficiální čínské tiskové agentuře Xinhua vytváření zahraniční média založená některými příznivci metody Fa-lun-kung (televizní stanice NTDTV a rádio Sound of Hope a noviny The Epoch Times). Snaží se odhalovat zločiny, kterých se podle nich čínský režim v Číně dopouští.\n\nSvětem proběhla Celosvětová štafeta s pochodní za lidská práva, která započala svoji cestu na náměstí Sintagma, Řecko, Atény. Tuto aktivitu spustila Koalice za vyšetřování pronásledování Fa-lun-kungu CIPFG.\n\n\"Falun Gong's Challenge to China\" (2000)\n\n\"Krvavá sklizeň (2006) (Bloody Harvest)\" – zpráva o obviněních z odebírání orgánů praktikujícím Fa-lun-kungu v Číně od Davida Kilgoura a Davida Matase popisuje pronásledování Fa-lun-kungu čínskou vládou, která používá politické vězně z řad Fa-lun-kungu jako zdroje orgánů pro komerční transplantace. \n\n\"Fa-lun-kung – Stručná historie pronásledování (2007) (vydalo pardubické vydavatelství THEO)\" \n\n\"Falun Gong and the future of China\" (2008) – kniha rozebírá krizi post-Maoistické sféry. Dále se věnuje historii Falun Gongu, vzniku a vývoji čchi-kungu, zachycuje život a působení zakladatele Fa-lun-kungu Li Hongzhiho v Číně. Obsahuje události v letech 1952–1995, působení Fa-lun-kungu mimo Čínu a konflikt mezi Fa-lun-kungem a čínským státem.\n\n\"The Religion of Falun Gong\" (2012)\n\n\"Falun Gong: The End of Days\" (2012)\n\n\"Otřásání světem\" (2006) (Shake The World) – Název filmu pochází patrně z buddhistického rčení \"\"když se v člověku probudí buddhovské srdce zatřese světem o deseti směrech a všechny bytosti mu přijdou pomoci, vyprostit se z iluze a utrpení.\"\" Film sleduje osudy lidí v Číně zasažených pronásledováním komunistického režimu proti Fa-lun-kungu. \n\n\"Za rudou zdí\" (2007) – Dokument kanadské televizní společnosti CBC (\"„Beyond the Red Wall“\" – The Persecution of Falun Gong) popisuje pronásledování, vrhá více světla na povahu Fa-lun-kungu, pronásledování čínským komunistickým režimem a zprostředkovává různé názory novinářů, politiků a samotných praktikujících. \n\n\"Tři ženy\" (Three Woman) – Australský dokument, citlivé svědectví tří čínských žen, Esther Wang, Jennifer Zheng a Jane Dai, které se setkaly s terorem čínské vlády a hrůzou táborů nucených prací. Tři ženy s různými životními cestami se ocitají v exilu v Austrálii. Jejich osudy spojilo až pronásledování meditační praxe Fa-lun-kung čínskou vládou.\n\n\"Písečná bouře\" (Sand Storm) – Film vypovídá o pronásledování Fa-lun-kungu čínským režimem a o utrpení, kterým prošli lidé v Číně, kteří se odmítli podvolit režimu a trvali na morálních hodnotách, které zastává Fa-lun-kung.\n\n\"Slzy laskavosti\" (2007) (Tears of Benevolence)\n\n\"Některé pravdy nelze tolerovat\" (Some Truths Are Intolerable) – Krátká filmová sonda do problematiky pronásledování Fa-lun-kungu v Číně, do příprav na olympiádu 2008 v Pekingu, do vyšetřování Davida Kilgoura, názorů politiků a svědectví praktikujících.\n\n\"Desetiletí odvahy\" (2009) (Decade of Courage) – Nezávislá televizní stanice New Tang Dynasty (NTDTV) natočila unikátní sérii čtyř dokumentů, mapujících období deseti let pronásledování čínské vlády, namířeného proti následovníkům duchovní školy Fa-lun-kung.\n\n\"Svobodná Čína: Odvaha věřit\" (2011) (Free China: The Courage to Believe) – Režisér Michael Perlman, autor oceněného filmu „Tibet: Beyond Fear“, natočil snímek v koprodukci s televize televizí New Tang Dynasty.\n\n\"Člověk na prodej\" (2014) (Human Harvest)\n\n\"Hard to Believe\" (2015)\n\n\"The Bleeding Edge\" (2016) – Ve snímku si zahrála Miss Kanada 2015 Anastasia Lin, která se také věnuje Fa-lun Kungu.\n\n\"Harvested Alive: The Ten-Year of Investigation\" (2016)\n\n\"Avenues of Escape\" (2017)\n\n\"Reunion\" (2017)\n\n\"Ravage\" (2017)\n\nPraktikující Fa-lun-kungu použili prvky umění, malířství, tance a hudby, aby hovořili o tradiční kultuře Číny, o pronásledování jemuž jsou praktikující v Číně vystaveni v učení Mistra Li Hongzhiho, a aby hovořili, skrze toto umění, o svém pochopení, které získali na \"\"cestě kultivace\"\".\nMezi takové projekty patří například Nebeský pochodový orchestr (Celestial marching band). Soubory hudebníků z celého světa, pochodující ulicemi hlavních měst se \"\"standartou\"\" školy Fa-lun-kung, protestující proti násilí na praktikujících FG v Číně. Nebo projekty na obnovu čínské kultury televizní stanice New Tang Dynasty Television.\n\n\nOceněný dokumentární film o pronásledování Falun Gongu čínským režimem\n\nDržitel Pulitzerovi ceny za články reportující brutální potlačení hnutí Falun Gong v Číně a jeho důsledky v budoucnosti.\n\nTHE PAST, PRESENT AND FUTURE OF FALUN GONG A lecture by Harold White Fellow, Benjamin Penny, at the National Library of Australia, Canberra, 2001 (Anglicky)\n\nVýbor z restříku dokumentů Evropského parlamentu\nVýbor z restříku dokumentů Evropského parlamentu2 (Anglicky)\n\nNíže je seznam organizací, které provedli vyšetřování incidentu pronásledování Fa-lun-kungu čínskou vládou. Jejich zveřejněné zprávy naleznete v souhrnném uspořádání a možností stažení na specialtribunal.org.\n"}
{"id": "360429", "url": "https://cs.wikipedia.org/wiki?curid=360429", "title": "Tomáš Holub (biskup)", "text": "Tomáš Holub (biskup)\n\nTomáš Holub (* 16. srpna 1967 Jaroměř) je český katolický kněz a od dubna 2016 druhý biskup plzeňský.\n\nNa kněze byl vysvěcen v roce 1993. Prvním českým vojenským kaplanem se pak stal roku 1998. Mezi lety 2011–2016 působil na pozici generálního sekretáře české biskupské konference a také v úřadu kapitulního děkana Královské kolegiátní kapituly sv. Petra a Pavla na Vyšehradě, čímž mu jako kapitulní dignitě náležel titul prelát.\n\nTomáš Holub se narodil v Jaroměři a vyrůstal v prostředí farnosti v Červeném Kostelci. V letech 1985–1989 absolvoval základní kurz teologie na Cyrilometodějské bohoslovecké fakultě v Litoměřicích, který si doplnil ročním studiem na Katolické teologické fakultě v Salzburgu (1990–1991). Následně absolvoval magisterské studium teologie na Katolické teologické fakultě Univerzity Karlovy v roce 1993.\n\nPostgraduální studium v oboru morální teologie absolvoval na Papežské lateránské univerzitě v Římě (2007–2008) a v Institut für Theologie und Frieden v Hamburku (studijní pobyty 2005–2008). Doktorát z morální teologie obdržel složením disertační práce na téma \"Etické aspekty boje proti terorismu ve světle učení o tzv. spravedlivé válce\", kterou obhájil na KTF UK v roce 2008.\n\nKněžské svěcení přijal 28. srpna 1993 v Hradci Králové a do hradecké diecéze náležel až do svého jmenování biskupem v Plzni. Během kaplanské služby ve farnosti Kutná Hora působil i jako spirituál na kutnohorském Církevním gymnáziu sv. Voršily (do 1996). Jako vojenský kaplan působil v jednotkách, které se podílely na mezinárodních mírových misích IFOR/SFOR v bývalé Jugoslávii v letech 1996 až 1997. Byl prvním vikářem Vojenského vikariátu České republiky (1998–2007) a prvním hlavním kaplanem Armády České republiky (1998–2006), v armádě mu byla propůjčena hodnost plukovníka.\n\nPo ukončení duchovní služby pro armádu byl nejprve jmenován moderátorem kurie (2008) a pak zastával v letech 2008–2010, vedle Mons. Josefa Sochy post druhého paralelního generálního vikáře královéhradecké diecéze. Po jmenování královéhradeckého biskupa Dominika Duky arcibiskupem pražským se stal nejprve jeho osobním poradcem a pak od 1. července 2011 generálním sekretářem České biskupské konference.\n\nDne 14. srpna 2003 jej papež Jan Pavel II. jmenoval kaplanem Jeho svatosti. Roku 2006 se Holub stal poradcem ministra obrany pro duchovní službu. Od roku 2011 byl zvoleným děkanem Královské kolegiátní kapituly v Praze na Vyšehradě, kde byl od roku 2015 do roku 2016 také farářem při bazilice svatých Petra a Pavla.\n\nDne 30. dubna 2016 byl pražským arcibiskupem Dominikem Dukou vysvěcen na biskupa plzeňské diecéze. Spolusvětiteli se stali emeritní biskup plzeňský František Radkovský a biskup řezenský Rudolf Voderholzer. Úřadu se ujal jako druhý plzeňský biskup.\n\nJeho bratrem je český filosof a matematik Štěpán Holub, který působí na Matematicko-fyzikální fakultě Univerzity Karlovy. Je vnukem poslance Národního shromáždění Karla Řičáře a bratrancem architekta Marka Řičáře.\n\nJako vůbec první biskup byl vysvěcen přímo na území plzeňské diecéze.\n\n"}
{"id": "360430", "url": "https://cs.wikipedia.org/wiki?curid=360430", "title": "Omar Sharif", "text": "Omar Sharif\n\nOmar Sharif nebo také Omar El-Sharif, rodným jménem Michel Demitri Chalhoub (10. dubna 1932, Alexandrie, Egypt – 10. července 2015, Káhira) byl egyptský herec syrsko-libanonského původu, držitel tří Zlatých glóbů a jedné nominace na Oscara.\n\nPocházel ze syrsko-libanonské rodiny, jeho otec byl bohatý obchodník se dřevem. Své dětství a mládí strávil v hlavním městě Egypta v Káhiře. Na káhirské a alexandrijské anglické univerzitě studoval matematiku a fyziku, posléze tři roky pracoval v otcově dřevařské firmě, teprve poté se rozhodl pro povolání herce.\n\nU filmu začínal v roce 1953 ve svých 21 letech a velice brzy se stal hlavním hrdinou různých dobrodružných filmů. V roce 1954 se při filmování zamiloval do egyptské herečky Fátin Hamámaové, konvertoval k islámu, oženil se s ní a přijal arabské jméno 'Umar al-Sharif. V manželství se jim narodil syn Tarík. Manželé žili od roku 1968 odloučeně a v roce 1974 se rozvedli. Spolu si zahráli v řadě romantických filmů.\n\nNa počátku 60. let 20. století získal celosvětovou známost a popularitu filmem \"Lawrence z Arábie\", kde hrál šejka Ali Ibn El-Khariše, za tuto roli byl posléze nominován na Oscara. Dalšími světoznámými snímky se staly např. filmy \"Doktor Živago\" (postava Jurij Andrejevič Živago) nebo role v muzikálu \"Funny Girl\", kde si zahrál manžela Barbry Streisandové.\n\nJako herec se vyznačoval velmi přitažlivým vzhledem, vysokým osobním charismatem, oplývajícím velkým šarmem i temperamentem. Mezi jeho velké záliby patřil bridž.\n\n\n"}
{"id": "360431", "url": "https://cs.wikipedia.org/wiki?curid=360431", "title": "Odebírání orgánů praktikujícím Fa-lun-kung v Číně", "text": "Odebírání orgánů praktikujícím Fa-lun-kung v Číně\n\nČínský režim (komunistická strana Číny) byl od roku 2000 opakovaně obviňován, že zneužívá vězněné následovníky duchovního hnutí Fa-lun-kung jako nedobrovolné dárce orgánů, které jsou jim odnímány a transplantovány v čínských nemocnicích za vysoké částky. Strmý vzestup a rozvoj transplantační chirurgie v Číně po roce 1999 byl také dáván do paralely se sílícími represemi Fa-lun-kungu, křesťanů, Tibeťanů a Ujgurů. Od roku 2006 bylo ve světle těchto obvinění provedeno několik nezávislých šetření a vydáno několik vyšetřovacích zpráv. K výsledkům vyšetřování se opakovaně vyjadřovaly vrcholové orgány Evropské unie, USA a dalších zemí. Několik zemí a mezinárodní transplantační společenství uvalily zákonné a jiné restrikce na transplantační turistiku do Číny a spolupráci s čínským transplantačním odvětvím.\n\nV roce 2018 byl ve Velké Británii ustaven mezinárodní lidový tribunál, který měl za úkol prošetřit výsledky dosud provedených vyšetřování. Tribunál vyslechl více než 50 svědků, expertů a přeživších obětí, archivoval celý průběh šetření a důkazový materiál, a v červnu 2019 vydal konečný rozsudek. Tribunál vznesená obvinění potvrdil a prohlásil, že zneužívání vězňů svědomí jako nedobrovolných dárců orgánů ke komerčním transplantacím v Číně probíhalo ve velkém měřítku a stále ještě probíhá.\n\nV roce 2006 publikoval deník The Epoch Times sérii investigativních článků, uvádějících, že čínské vojenské nemocnice ve spolupráci s pracovním táborem Su-ťia-tchun v severovýchodní Číně, provincii Liao-ning, ve městě Šen-jang, zneužívají vězně svědomí z duchovního hnutí Fa-lun-kung (Falun Gong), jako nedobrovolné dárce orgánů ke komerčním transplantacím. Čínský režim tato obvinění popřel. V tomtéž roce provedli bývalý kanadský státní tajemník David Kilgour a advokát David Matas na žádost nevládní organizace CIPFG vlastní nezávislé vyšetřování obvinění, a následně pro agenturu Reuters i Českému rozhlasu uvedli, že podle jejich závěrů jsou obvinění pravdivá a zneužívání vězňů svědomí z Fa-lun-kungu skutečně probíhá v řadě čínských nemocnic s vědomím čínského režimu. Kilgour a Matas shrnuli své vyšetřování ve zprávě Krvavá sklizeň (Bloody Harvest, prvotní verze vyšla r. 2006, přepracovaná v r. 2007, podstatně rozšířena v roce 2016). Čínský režim závěry zprávy opakovaně popřel v červenci 2006 a dubnu 2007, trval na tom, že Čína se řídí principy Světové zdravotnické organizace, které zakazují prodej lidských orgánů bez písemného souhlasu dárců, zároveň však neposkytl žádné statistiky či údaje, které by zprávu vyvrátily. Zpráva byla v Rusku a Číně zakázána. V červnu 2016 vydali Kilgour, Matas a Gutmann aktualizovanou vyšetřovací zprávu.\n\nObvinění opakovaně projednával Evropský parlament (2006 , 2008, 2010 a 2013) a následně také Ministerstvo zahraničí USA (2012) a Kongres USA (2014) a (2016).Tyto instituce uznaly předložené důkazy jako důvěryhodné a schválily rezoluce vyzývající čínský režim k neprodlenému ukončení praktik, započetí nezávislého vyšetřování, propuštění vězněných následovníků Fa-lun-kungu a stíhání viníků. Obvinění byla nyní rozšířena také o informace, že stejným způsobem jsou podle vyšetřovatelů zneužívány další skupiny čínských vězňů svědomí – křesťané, Tibeťané a Ujgurové.\n\nOd roku 2006 žádalo několik zvláštních zpravodajů OSN čínskou vládu o podání vysvětlení ke vzneseným obviněním a o jejich vyvrácení. V listopadu 2008 vznesla kritiku vůči nedostatečné evidenci transplantací v Číně také OSN a ve své zprávě vyzvala Čínu, aby provedla nezávislé vyšetřování tvrzení, že byli někteří následovníci Fa-lun-kungu mučeni a že jim byly násilně odebrány tělesné orgány, anebo pověřila vyšetřováním třetí stranu. Dále, aby přijala opatření, jež by odhalila zodpovědné osoby a vedla k jejich trestnímu stíhání.\n\nČínské úřady v odezvě na žádosti OSN informace nepředložily a popřely, že by měly jakékoliv statistiky transplantací orgánů za období 2000-2005. Dále prohlásily, že data, z nichž zpráva OSN vychází, pocházejí z knihy Krvavá sklizeň od Kilgoura a Matase a nejsou doložená. Možnost nezávislého vyšetřování čínský režim nepřipustil.\n\nOd roku 2006 přijalo světové lékařské společenství řadu omezení vůči čínskému transplantačnímu odvětví. Izrael (2006), Malaisie (2007 a 2011), Španělsko (2013), Tchaj-wan (2015) a Itálie (2016) vydaly zákony omezující a postihující občany, kteří by vycestovali do Číny za účelem transplantace. Belgie, Kanada, Francie a Velká Británie zákony také navrhly, ale dosud neschválily. Australské ministerstvo zdravotnictví v roce 2006 zrušilo veškeré vzdělávací programy určené čínským lékařům. V červenci 2007 praktiky odsoudila Česká transplantační společnost a následně se v roce 2012 Česká lékařská komora připojila k mezinárodní výzvě za nezávislé vyšetřování adresované OSN, kterou iniciovalo sdružení doktorů DAFOH a podepsaly 3 miliony lidí.\nNové informace přinesl v srpnu 2014 publicista Ethan Gutmann v knize Jatka (The Slaughter, 2014) v níž zveřejnil svůj sedmiletý výzkum obvinění, zaměřený na rozhovory s očitými svědky, doktory a vyšetřovateli. Gutmann potvrzuje a rozšiřuje zjištění Kilgoura a Matase. Řada dalších svědectví se objevuje na internetových stránkách Fa-lun-kungu.\n\nObvinění dosud nebyla soudně potvrzena ani vyvrácena, čínský režim drží v utajení zásadní informace týkající se obvinění a nepřipouští možnost vstupu týmu nezávislých vyšetřovatelů na území Číny.\n\nV roce 2018 byl ustaven mezinárodní tribunál v Londýně, který měl za úkol prozkoumat výsledky dosud provedených vyšetřování, vyslechl více než 50 svědků, expertů a přeživších obětí a vydat konečný rozsudek.\n\nNa popud mezinárodní koalice ETAC, která čítá několik desítek právníků, akademických pracovníků, etiků, lékařů, výzkumníků a obhájců lidských práv, kteří se zabývají ukončením nucených odběrů orgánů v Číně, byl v roce 2018 ve Velké Británii sestaven nezávislý tribunál sestávající ze sedmi expertů, jejichž úkolem je provést vůbec první nezávislou analýzu o násilném odběrů orgánů v Číně.\n\nPanel expertů pod názvem \"China Tribunal\" nebo také \"Londýnský tribunál\" vede Sir Geoffrey Nice, jenž v minulosti zastával post hlavního prokurátora Mezinárodního trestního tribunálu pro bývalou Jugoslávii, který mimo jiné žaloval jugoslávského prezidenta Slobodana Miloševiče.\n\nV souvislosti s obviněním ze státem podporovaného násilného odebírání orgánů pronásledovaným skupinám v Číně, vypovídalo před tribunálem více než padesát svědků, vědců, zdravotních profesionálů, novinářů a přeživších vězňů, včetně stoupenců duchovní praxe Fa-lun-kung a Ujgurů.\n\n17. června 2019 vynesl konečný rozsudek. CITACE: \"„Členové Tribunálu jsou si jisti - jednohlasně a bez jakýchkoli pochybností - že v Číně byl po dlouhé časové období praktikován nucený odběr orgánů od vězňů svědomí, zahrnující velmi mnoho obětí...“\"\n\nDle právního zástupce Hamida Sabima tribunál opakovaně zval na slyšení představitele čínského režimu včetně předních čínských zdravotníků a úředníků čínské ambasády v Londýně. Na pozvání však nikdo z nich nereagoval.\n\nNa žádost organizace CIPFG v březnu 2006 a na pozvání čínského právníka Kao Č'-šenga provedli bývalý kanadský státní tajemník pro Asii a Tichomoří David Kilgour a obhájce lidských práv, advokát David Matas vlastní vyšetřování. V roce 2006 potvrdili David Kilgour a David Matas agentuře Reuters, že podle jejich závěrů tyto praktiky v Číně skutečně probíhají.\n\nV roce 2007 společně vydali vyšetřovací zprávu o svých zjištěních nazvanou \"Krvavá sklizeň\" (Bloody harvest). V rámci zpracovávání zprávy provedli řadu telefonátů do čínských nemocnic, kde jim lékaři a personál nezávisle na sobě potvrdili, že jsou praktikující Fa-lun-kungu používáni jako živý zdroj pro transplantace orgánů. Zpráva uvádí, že u velkého, ne však přesně známého počtu vězňů svědomí, dochází k odebírání orgánů, jako jsou rohovky, srdce, ledviny nebo játra, a ty jsou pak s velkým ziskem prodávány k transplantacím.\n\nPodle Davida Matase a Davida Kilgoura byly statistiky čínských nemocnic po zveřejnění údajů smazány. Upozornili také na čínské webové stránky, které předtím inzerovaly ceny a krátké čekací doby pro transplantace. Stránky archivovali ještě předtím, než byly zrušeny.\n\nPo vydání zprávy autoři zahájili celosvětovou kampaň za omezování transplantační turistiky do Číny za účelem snížení poptávky po orgánech pocházejících z Číny a zvýšení povědomí pacientů o zdroji orgánů pro transplantaci. David Kilgour o svém vyšetřování mluvil také v Praze na semináři v Poslanecké sněmovně nebo na tiskové konferenci v Evropském parlamentu ve Strasbourgu\n\nV reakci na jejich vyšetřování dvě hlavní nemocnice provádějící transplantace v australském Queenslandu zakázaly výcvik čínských chirurgů. Izrael převzal zákon zakazující prodej a zprostředkovávání orgánových transplantací a ukončil financování transplantací pro své občany skrze zdravotní pojišťovací systém. Belgický senátor Patrik Vankrunkelsven a kanadský poslanec Borys Wrzesnewskyj představili svým příslušným parlamentům mezinárodní legislativu zakazující transplantační turistiku. Oba by penalizovali jakéhokoliv pacienta, který obdrží orgán bez svolení dárce, když pacient ví nebo by měl vědět o neexistenci svolení.\n\nVyšetřovatelé popisují vývoj a průběh procesu prodeje orgánů a transplantací shodně dle následujícího schématu. Toto schéma zatím nebylo soudně potvrzeno, pouze označeno Evropským parlamentem a Sněmovnou reprezentantů USA za důvěryhodné.\n\nPodle terénního výzkumu Ethana Gutmanna, amerického publicisty žijícího ve Velké Británii, se v roce 1997 na malou skupinu mladých ujgurských politických vězňů aplikoval postup transplantace jejich orgánů pacientům z řad úředníků z vyšších míst čínské komunistické strany. Postup aplikovaný na Ujgurech ve vojenské nemocnici ve městě Urumči v provincii Sin-ťiang, se následně použil také na jiné skupiny vězňů.\n\nNejvětší skupinou takto zneužívaných vězňů je dle vyšetřovatelů duchovní hnutí Fa-lun-kung, jehož stoupenci byli podle Amnesty Internetional v důsledku celostátních represí v roce 1999, masově posíláni do pracovních táborů, vězeních, záchytných center a psychiatrických léčeben.\n\nRespektovaný list Epoch Times uvedl, že podle lékařských průzkumů mezi lidmi, kteří se věnují Fa-lun-kungu, jenž se uskutečňovaly v Pekingu od roku 1998, patří následovníci Fa-lun-kungu mezi nejzdravější čínskou populaci. Jejich dobrý zdravotní stav a zdravý životní styl z nich dle vyšetřovatelů rovněž činí vhodné potenciální dárce orgánů.\n\nKdyž represivní kampaň exprezidenta Ťiang Ce-mina proti Fa-lun-kungu zesílila, vydal podle vyšetřovací skupiny WOIPFG osobně pokyn vojenským nemocnicím, aby začali využívat vězněné následovníky Fa-lun-kungu jako dárce pro orgánové transplantace. Telefonní hovor jednoho z vyšetřovatelů proběhl v září 2014 s Pai Šu-čongem, bývalým ministrem zdravotnictví pro Hlavní logistické oddělení Čínské lidově osvobozenecké armády, který tyto informace potvrdil. \n\nVojenské nemocnice ve spolupráci s vězeňským systémem začaly na příkaz tehdejšího generálního tajemníka Ťiang Ce-mina provádět podrobné zdravotní prohlídky zdravým vězňům svědomí a vytvářet databázi potenciálních dárců orgánů. Prohlídky probíhaly podle vyšetřovací zprávy Kanaďanů Davida Kilgoura a Davida Matase na zdravých vězních, kteří si nestěžovali na zdravotní obtíže ani nežádali lékařské ošetření. Stejné prohlídky odhaluje také terénní výzkum Ethana Gutmanna.\n\nSystém komerčních transplantací z tohoto zdroje se zpočátku rozbíhal přímo na webových stránkách čínských vojenských nemocnic a po jeho odhalení ve vyšetřovací zprávě Krvavá sklizeň (Bloody Harvest) v roce 2006 Davidem Kilgourem a Davidem Matasem, se celý proces utajil a přesunul výlučně na zprostředkovatele, kteří nabízejí nalezení vhodného orgánu do dvou týdnů a zajišťují komunikaci mezi nemocnicemi a pacientem.\n\nPokud někdo z Číny nebo ze zahraničí poptává vhodný orgán, je ze seznamu vybrán potenciální dárce s vhodnou krevní skupinou, na němž jsou dále prováděny další podrobnější lékařské testy. Vybraný dárce, kterým je nejčastěji vězeň svědomí ze skupin Fa-lun-kung, Ujgurů, křesťanů a Tibeťanů, zpravidla nedá k odejmutí svého orgánu dobrovolný informovaný souhlas a stává se z něj tedy dárce nedobrovolný.\n\nPodle vyšetřovatelů se jedná o vynucené darování orgánů, které spadá do kategorie obchodování s lidmi, které zapovídá Norimberský kodex, Helsinská deklarace, Belmontská zpráva, příslušné principy WHO a WMA i nedávno přijatá Istanbulská deklarace.\n\nDle vyšetřovatelů jsou před vyjmutím orgánu vězni uspáni anestesií a ještě z živých těl nemocniční personál vyjme životně důležité orgány a transplantuje je zájemcům za vysoké částky. Vyjmutí orgánu z ještě živého těla zaručuje jeho dobrý stav a prodlužuje čas pro úspěšnou transplantaci.\n\nVězni v procesu transplantací umírají a jejich těla jsou následně spalována. Rodina zemřelých obdrží pouze urnu s popelem spáleného těla a zfalšovaný úmrtní list. Peníze za transplantaci si rozdělí vojenské nemocnice (armáda), vězení, soudy a zprostředkovatelé, rodina vězně nedostává žádnou finanční částku ani není informována o tom, že byly orgány z těla příbuzného vyjmuty a prodány.\n\nV případě, že vězeň svoje jméno neprozradil, tělo po jeho smrti propadá dle čínského zákona správě vězeňského systému, neboť není možné kontaktovat jeho příbuzné. Kanadští vyšetřovatelé uvádějí, že vězni svědomí často jména a bydliště zatajují, aby neohrozili své rodiny a přátele.\n\nVězeňský systém ve městě Ta-lien v provincii Liao-ning, podle výzkumu Ethana Gutmanna prodával mrtvá těla těchto bezejmenných vězňů továrnám na zpracování lidských těl, které v Ta-lienu provozoval německý doktor Gunter von Hagens. Zde těla napouštějí polymery a preparují je pro výstavy a Body Worlds. Dodávky mrtvých těl měl údajně zajišťovat dnes již na doživotí odsouzený vysoký čínský tajemník komunistické strany Po Si-laj. Gutmann uvádí, že některým vystavovaným tělům chybějí vnitřní orgány, zejména játra. Hagens odmítl poskytnout vzorek DNA z vystavovaých těl, aby mohlo dojít k případné bližší identifikaci těl.\n\n28. červenec 2006 – Evropský parlament vyjádřil znepokojení nad zprávami o transplantaci orgánů vězněných praktikujících Fa-lun-kungu a prodeji orgánů nemocnicím. Vyjádřil podporu pro započetí nezávislého vyšetřování a požádal čínskou vládu, aby skoncovala s vězněním a mučením vyznavačů Falun Gongu a okamžitě je propustila.. Téma projednával také 28. dubna 2008.\n\n19. května 2010 – Evropský parlament ve svém usnesení poukazuje na zprávu Davida Matase a Davida Kilgoura nazvanou Krvavá sklizeň (Bloody Harvest) o zabíjení členů hnutí Fa-lun-kung za účelem získání jejich orgánů a žádá Výbor pro životní prostředí, veřejné zdraví a bezpečnost potravin, aby Evropskému parlamentu a Radě předložil zprávu o těchto obviněních a dalších podobných případech. Parlament zdůraznil, že členské státy Evropské unie by měly pod záštitou Interpolu a Europolu zintenzivnit svou spolupráci s cílem účinněji řešit problém nezákonného obchodování s orgány. Parlament také důrazně odmítl chování některých zdravotních pojišťoven, které nabádají pacienty k „transplantační turistice“, a žádá členské státy, aby takové chování pečlivě sledovaly a trestaly.\n\n6. prosince 2012 se konalo slyšení Evropského parlamentu, kde byla diskutována problematika současné Číny: jejího právního řádu, změn v jejím vedení, jejího plnění mezinárodních závazků a směřování k demokracii. Jedním z hlavních témat bylo nucené odebírání orgánů vězňům svědomí v Číně.\n12. prosince 2013 – Vydal Evropský parlament usnesení o nedobrovolném odebírání orgánů v Číně, ve kterém \"vyjadřuje hluboké znepokojení nad stále se opakujícími a důvěryhodnými zprávami o systematickém, státem schvalovaném nedobrovolném odebírání orgánů vězňům svědomí v Čínské lidové republice, mezi nimiž je i mnoho stoupenců Fa-lun-kung uvězněných za jejich náboženské přesvědčení a také členové dalších náboženských a etnických menšinových skupin.\" Dále \"vyzývá EU a její členské státy, aby na téma nedobrovolného odebírání orgánů v Číně upozornily; doporučuje Unii a jejím členským státům, aby veřejně odsoudily nekalé praktiky týkající se transplantací orgánů v Číně a zvýšily povědomí svých občanů cestujících do Číny o tomto problému; vyzývá k tomu, aby EU praktiky transplantace orgánů v Číně plně a transparentním způsobem prošetřila a aby ti, kteří byli do těchto neetických postupů zapojeni, byli trestně stíháni.\"\n\n12. září 2016 - Vydal Evropský parlament Písemné prohlášení o zastavení odebírání orgánů vězňům svědomí v Číně.\n\nVe zprávě Spojených národů z roku 2008 požadovali – paní Asma Jahangirová, zvláštní zpravodajka OSN pro svobodu náboženského vyznání nebo víry, a Manfred Nowak, zvláštní zpravodaj OSN ohledně mučení, aby Čína vysvětlila dramatický nárůst počtu orgánů, používaných pro transplantace od roku 2000 do roku 2005, a poukázali na nesoulad mezi vysokým počtem transplantací a poměrně malým počtem známých dárců orgánů. Kanadští vyšetřovatelé uvádějí 40 000 transplantací z neznámých zdrojů.\n\n21. listopadu 2008 vyzvalo OSN Čínskou vládu, aby provedla nezávislé vyšetřování tvrzení, že byli někteří praktikující Fa-lun-kung mučeni a že jim byly násilně odebrány tělesné orgány, anebo aby pověřila vyšetřováním třetí stranu.\n\nV roce 2008 v reakci na zprávu Spojených národů, v níž Asma Jahangirová, zvláštní zpravodajka OSN pro svobodu náboženského vyznání nebo víry, a Manfred Nowak, zvláštní zpravodaj OSN ohledně mučení, požadovali, aby Čína vysvětlila dramatický nárůst počtu orgánů, používaných pro transplantace od roku 2000 do roku 2005, a poukázali na nesoulad mezi vysokým počtem transplantací a poměrně malým počtem známých dárců orgánů, čínské úřady popřely, že by měly jakékoliv statistiky transplantací orgánů za období 2000-2005 a prohlásily, že data, z nichž zpráva vychází, pocházejí z knihy \"Krvavá sklizeň\" od Kilgoura a Matase a nejsou doložená. Možnost nezávislého vyšetřování čínský režim nepřipouští.\n\nV roce 2003 byla v New Yorku založena Světová organizace za prošetřování pronásledování Fa-lun-kungu (WOIPFG) a shromažďuje důkazy zjištěné třetí stanou, přímo či nepřímo potvrzující vzestup transplantačních operací v ČLR a jeho přímé spojení s pronásledováním Fa-lun-kungu čínskou vládou. Také vydává závěry vlastních vyšetřování., které předložila např. vládě Austrálie.\n\nV roce 2006 vznikla Koalice za vyšetření pronásledování Fa-lun-kungu v Číně (CIPFG), která shromažďuje důkazy přímo či nepřímo potvrzující vzestup transplantačních operací v ČLR a jeho přímé spojení s pronásledováním Fa-lun-kungu čínskou vládou, svá zjištění veřejně prezentuje a předkládá vládám a organizacím. V roce 2007, v období před začátkem Olympijských her v Pekingu, organizovala CIPFG Celosvětovou štafetu za lidská práva a vydala 22stránkového průvodce po Číně, který mapuje místa, kde jsou zřízeny pracovní tábory.\n\nSdružení Doktoři proti násilnému odběru orgánů (DAFOH)bylo založeno v roce 2006 jako sdružení lékařů, které upozorňuje lékařskou komunitu a stejně tak veřejnost na nucené odebírání orgánů v Číně. Jeho cílem je bojovat za jeho ukončení a podporovat etické normy v medicíně. DAFOH upozorňuje na tato fakta převážně prostřednictvím článků a rozhovorů s médii.\n\nMezinárodní koalice za ukončení odebírání orgánů v Číně (ICEOPC) vznikla jako mezinárodní koalice právníků, lékařů, zdravotnických pracovníků a lidsko-právních advokátů.\n\nV roce 2014 došlo k významnému sloučení všech dosavadních nezávislých skupin vyšetřovatelů do mezinárodní koalice nazvané ETAC, což je zkratka pro úplný název The International Coalition to End Transplant Abuse in China, tedy v překladu Mezinárodní koalice zabývající se zneužíváním transplantací v Číně. Tato skupina čítá několik desítek právníků, akademických pracovníků, etiků, lékařů, výzkumníků a obhájců lidských práv, kteří se zabývají ukončením nucených odběrů orgánů v Číně.\n\n\"Human Harvest\" (Člověk na prodej) – Dokumentární, Kanada (2014), 66 minut, 7 ocenění na filmových festivalech.\n\n\"Hard To Believe\" (Těžko uvěřitelné) – Dokumentární, USA-Velká Británie (2015), 56 minut, 13 ocenění na filmových festivalech.\n\n\"The Bleeding Edge\" (Krvavé ostří) – Krimi-thriller, Kanada-Čína (2016), 117 minut, 3 ocenění na filmových festivalech.\n\n\"Harvested Alive – Ten Years of Investigation\" (Operováni za živa – deset let vyšetřování) – Dokument, USA (2016), 63 minut, 1 ocenění na Hollywood International Independent Documentary Festival za nejlepší dokumentární film a režii.\n\n\"Bloody Harvest\" (Krvavá sklizeň) – David Kilgour a David Matas (2006).\n\n\"State Organs\" (Orgány státu) – David Matas a Torsten Trey (2012).\n\n\"Slaughter\" (Jatka) – Ethan Gutmann (2014).\n\n\"Bloody Harvest / The Slaughter An Update\" (Krvavá sklizeň / Jatka – aktualizace) – David Kilgour, David Matas a Ethan Gutmann (2016)\n\n20. dubna 2006 – Dr. Wang Wen-ji, patoložka praktikující Fa-lun-kung, která pro list The Epoch Times sleduje a píše o kauze nelegálních transplantací v ČLR, protestovala voláním proti odebírání orgánů při setkání prezidenta Bushe s Chu Ťin-tchaem. Za svůj protest byla zadržena a následně propuštěna washingtonským okresním soudem.\n\nV červenci 2007 obdržela Česká transplantační společnost od sdružení DAFOH dopis, který se týká především praktik odběru orgánů v Číně od vězněných politických vězňů z řad příznivců Fa-lun-kungu. Společnost jednoznačně takové praktiky odsoudila a zcela se od nich distancovala.\n\nV roce 2007 Malaisie vydala zákon o boji proti obchodování s lidmi, který definuje vykořisťování, které zahrnuje odstranění lidských orgánů. Zákony zakazují, zda jednání představující trestný čin probíhalo uvnitř nebo vně, pokud je obchodování s lidmi v Malajsii nebo Malajsii přijímající zemí. Také jakýkoli trestný čin spáchaný občanem nebo trvalým pobytem v Malajsii mimo Malajsii může být řešen, jako by byl spáchán v Malajsii.\n\n22. srpna 2008 – V dokumentu televize Phoenix připustil doktor Lu Kuo-pching z nemocnice Min-cu v autonomní oblasti Kuang-si, že obdržel telefonát, který uvádějí kanadští vyšetřovatelé David Kilgour a David Matas ve své vyšetřovací zprávě, a rovněž uvedl, že volajícího odkázal na nemocnici v Kuang-čou. Na nahrávce, kterou pořídili z telefonátu vyšetřovatelé, uvádí, že jeho nemocnice orgány od stoupenců Fa-lun-kungu odebírala. V dokumentu televize Phoenix ovšem popírá, že by něco takového připustil. Vyšetřovatelé Kilgour a Matas následně prohlásili, že mají nahrávku s doznáním lékaře, že on a jeho kolegové chodívali do věznic vybírat následovníky Fa-lun-kungu na nucené odběry orgánů. Neříká, že to dělal někdo jiný. Říká, že to dělal on sám a jeho kolegové. Podle nich se navíc lékař veřejně doznal, že hlas na druhém konci telefonu je skutečně jeho.\n\n24. listopadu 2008 – O potvrzení probíhajících obchodů s orgány se zasadil také reportér Weekly Standard Ethan Gutmann, který byl v Číně přítomen v roce 1999, kdy začalo pronásledování Fa-lun-kungu čínskou vládou. Gutmann se dotazoval vězňů, kteří opustili čínská vězení, jak ve vězeních probíhají lékařské prohlídky. Podle výpovědí byly u některých zdravých jedinců, a zejména u praktikujících Fa-lun-kungu, jejichž fyzická kondice byla podle vězeňských doktorů nejlepší, prováděny zevrubné lékařské prohlídky, jež se svým postupem shodují s těmi, které se dělají u dárců orgánů před transplantací. Podle Gutmanna u jiných vězňů takové prohlídky prováděny nebyly.\n\n16. října 2011 ministr zdravotnictví Malajsie oznámil, že od 1. ledna 2012 žádný malajský občan, který cestuje do zahraničí pro transplantaci orgánů poskytovaných na komerční bázi, nedostane dodávku Imunosupresivních léků ze státních nemocnic. Ti, kteří potřebují zákrok v zahraničí, musí věc konzultovat s ministerstvem zdravotnictví, aby získali souhlas vlády.\n\n23. března 2012 zveřejnil Český rozhlas zprávu, že čínský režim chce do pěti let zrušit dosavadní praxi odebírání orgánů popraveným vězňům, o níž čínský náměstek ministra zdravotnictví Huang Jiefu podle deníku Legal Daily veřejně přiznal, že je v ČLR hlavním zdrojem pro orgánové transplantace. Zpravodaj Českého rozhlasu Robert Mikoláš: \"Čínské úřady sice vždy tvrdily a tvrdí, že orgány získávají dobrovolně od osob odsouzených k trestu smrti, to už ale v mnoha případech jejich příbuzní vyvrátili. Stejně tak podle Mikoláše obviňují komunistickou vládu v Pekingu členové duchovního hnutí Fa-lun-kung, podle kterého jsou orgány jejich praktikantům právě odebírány násilně. Často to demonstrativně předvádějí i v Hongkongu přímo na ulicích, kde tak chtějí upozornit na to, co se skutečně za vězeňskými zdmi v ČLR děje.\n\n11. září 2012 – Panel odborníků a svědků jednal v Kongresu USA. Závěrem panelu bylo společné vyjádření účastníků, že čínský režim mohl, podle nepřímých důkazů, zavraždit desítky tisíc politických vězňů pro jejich orgány. Orgány a těla vězňů mají být podle vyšetřovatelů a svědků používány pro komerční účely a orgánové transplantace. Účastník panelu Dr. Damon Noto uvedl, že podle vyšetřování jsou zneužíváni především tito političtí vězni: praktikující Fa-lun-kungu, Tibeťané, Ujguři a podzemní křesťané. Publicista Ethan Gutmann, který provádí svá vlastní vyšetřování, uvedl, že mnozí z příznivců Fa-lun-kungu, se kterými dělal rozhovory, procházeli ve vězení lékařskými prohlídkami, které měly zjistit kvalitu jejich orgánů, jako jsou ledviny nebo oční rohovky. Guttman odhaduje, že mezi lety 2000 a 2008 bylo pro lidské orgány zavražděno 65 tisíc praktikujících Fa-lun-kungu.\n18. září 2012 – Americký kongresman Christopher H. Smith, republikán z New Jersey a předseda Výkonné čínské komise Amerického kongresu (AK) a podvýboru pro Afriku, globální zdraví a lidská práva v rámci Výboru zahraničních věcí Amerického kongresu, zveřejnil článek v listu The Washington Times, ve kterém zmiňuje nejzásadnější body obvinění čínské vlády z řízení nelegálních obchodů s lidskými orgány politických vězňů z řad příznivců Fa-lun-kungu.\n\nZačátkem října 2012 začal v americkém kongresu kolovat dopis pro ministryni zahraničních věcí Hillary Rodham Clintonovou, který nakonec podepsalo 106 členů kongresu USA. V dopise požadují odhalení jakýchkoliv informací souvisejících s případem nelegálních transplantací v čínských vojenských nemocnicích. Sepsání dopisu iniciovali kongresmani Robert Andrews a Chris Smith. Dopis s názvem „Drazí kolegové“ vyjadřuje znepokojení členů kongresu nad zvětšujícím se počtem důkazů o provozování státem řízené praxe nelegálních transplantací v čínských vojenských nemocnicích. Kongresmani ve zprávě zmiňují případ Wang Li-tüna, čínského místostarosty metropole Čchung-čching, který zastával také post místního policejního ředitele a v únoru 2012 uprchl na americký konzulát ve městě Čcheng-tu. Kongresmani mají informace, že Wang byl sám do těchto praktik zapojen a také poskytl zaměstnancům amerického velvyslanectví dokumenty, které dokazují, že se na obchodování s lidskými orgány podílel i jeho nadřízený tajemník Po Si-laj.\n\n2. prosince 2012 byla na webové stránce Bílého domu v USA založena petice k tématu loupeží orgánů příznivcům Fa-lun-kungu v Číně. Petice obsahuje žádost adresovanou vládě USA, aby vyšetřila a odsoudila tyto případy hrubého porušování lidských práv. Pokud se na petici do 1. ledna 2013 shromáždí 25 000 podpisů, znamená to, že se s peticí bude oficiálně zabývat Bílý dům. Podle zpráv čínského vydání The Epoch Times tuto petici založili profesor Arthur L. Caplan z oddělení bioetiky na newyorské univerzitě, kalifornský neurolog Alejandro Centurion a profesor Sü Ťien-čchao z Ja-le School of Medicine. Počet podpisů na petici nakonec překročil množství požadovaných podpisů a žádost byla posunuta na program Bílého domu. Bílý dům na petici odpověděl až v lednu 2015.\n\n10. prosince 2013 – U příležitosti mezinárodního dne lidských práv předala delegace sdružení doktorů Doctors Against Forced Organ Harvesting (DAFOH) petici adresovanou Spojeným národům, komisaři pro lidská práva a petice. Petici podepsalo téměř 1.5 milionu lidí z 53 zemí světa včetně České republiky. Dokument vyzývá k okamžitému ukončení násilného odběru orgánů stoupencům Fa-lun-kungu v Číně, k započetí řádného prošetření případů podezřelých transplantací v Číně, které povede k odsouzení viníků, a k okamžitému ukončení represí proti Fa-lun-kung, které jsou kořenem celé kauzy nelegálních odběrů orgánů z těl politických vězňů. Petici iniciovalo začátkem července 2012 sdružení DAFOH. Taipei Times uvádějí, že petici podepsalo 230 000 Tchajwanců.\n\nV červenci 2014 vydal kongres USA rezoluci H.Res.281 vyzývající Čínu k ukončení praxe odebírání orgánů vězňům, a to zejména vězněným následovníkům Fa-lun-kung, vězňům svědomí a členům jiných náboženských a etnických menšin.\n\n12. června 2015 tchajwanský parlament schválil dodatky k zákonu týkajícímu se orgánových transplantací, které mají efekt kriminalizování transplantací orgánů získávaných od vězňů popravených v Číně. Pacienti, kteří vycestují do zahraničí za účelem transplantace orgánu, který byl získán nelegálními prostředky, mohou být odsouzeni k pěti letům vězení a čelit pokutě od 300 tisíc do 15 milionů tchajwanských dolarů (240 tisíc až 12 milionů Kč). Nové dodatky přesouvají zodpovědnost také na lékaře a nemocnice. Doktoři musejí vyplnit zprávu, pro každého pacienta, který v zahraničí obdrží transplantovaný orgán a následně na Tchaj-wanu podstupuje dodatečnou léčbu spojenou s transplantací. Doktorům a nemocím hrozí za nevyplnění zprávy pokuta 150 tisíc $NT (120 tisíc Kč). Rovněž zákon upravuje tresty za uvedení falešných informací v požadované zprávě.\n\nV roce 2015 zveřejnila nevládní organizace Freedom House zprávu o vývoji pronásledování duchovního hnutí Fa-lun-kung. Ve zprávě uvádí odhad nákladů na provozování poboček Úřadu 610, který byl zřízen za účelem pronásledování likvidace duchovního hnutí. Podle Freedom House čítají roční náklady 135 milionů USD. Dále také uvádí, že podle jejich vyšetřování \"od začátku roku 2000 byly věznění následovníci Fa-lun-kungu ve velkém měřítku zabíjeni pro jejich orgány\".\n\nV červnu 2016 vydala Sněmovna reprezentantů USA rezoluci H.Res.343, která \"Vyjadřuje znepokojení nad přetrvávajícími a důvěryhodnými zprávami o systematickém státem podporovaném nedobrovolném odebírání orgánů vězňům svědomí z Čínské lidové republiky, včetně velkého počtu praktikujících Fa-lun-kungu a členů jiných náboženských a etnických minoritních skupin.\nV červnu 2016 bylo v Evropském parlamentu předloženo písemné prohlášení, které vyzývá k nezávislému vyšetřování, podniknutí kroků k ukončení ilegálních a neetických praktik transplantační chirurgie prováděných v Číně. Prohlášení bylo podepsáno potřebnou nadpoloviční většinou poslanců a vstoupilo v oficiální platnost 27.7.2016. Prohlášení doplňuje rezoluci Evropského parlamentu schválenou v roce 2013.\n\n22. června 2016 byla zveřejněna nová vyšetřovací zpráva Bloody Harvest / The Slaughter An Update.<ref name=\"BLOODY HARVEST / THE SLAUGHTER An Update\"></ref> Jejími autory jsou bývalý kanadský ministr zahraničí David Kilgour, právník David Matas a investigativní novinář Ethan Gutmann.\n\nSrpen 2016 – plánovaný summit Světové transplantační společnosti v Hongkongu se setkal se silným odporem ze strany některých transplantologů, vyšetřovatelů a aktivistů za lidksá práva. Podle nich Čína stále využívá orgány vězňů pro transplantace, zatímco prohlašuje, že s touto praxí skončila. Prezident Transplantační společnosti Dr. Philip J. O’Connell vyvrátil tvrzení Číny, že světové transplantační společenství uznává reformu čínského transplantačního systému a akceptuje čínský systém. V srpnu 2016 proběhly před summitem Světové transplantační společnosti v Hngkongu protesty proti zneužívání transplantační chirurgie v Číně. Na místě protestu se kromě následovníků Fa-lun-kungu objevili také zástupci čínského režimu a režimem řízená Anti-Cult Association, kteří naopak všechny obvinění popírali.\n\n10. října 2016 podepsalo 41 členů Britského parlamentu výzvu Early day motion 502, která ve světle nové vyšetřovací zprávy Bloody Harvest / The Slaughter An Update a vyjádření Sněmovny reprezentantů USA a Evropského parlamentu, naléhá na britskou vládu, aby odsoudila odebírání orgánů vězňům svědomí v Číně a naléhá na OSN, aby započala s vyšetřováním a zjistila zda tyto praxe svým rozsahem nedosahuje zločinů proti lidskosti. Dále požaduje shromáždění statistik britských občanů, kteří odcestovali do ČLR za účelem transplantace. Požaduje zamezení orgánové turistiky do ČLR. Požaduje také zamezení vstupu na britské území: zprostředkovatelům transplantací, lékařskému personálu nebo úředníkům, kteří jsou do transplantací zapojeni. A konečně vyzývá vládu, aby neprodleně zvážila další opatření, která by Čínu přinutila nést zodpovědnost za tuto praxi a požadovala její ukončení.\n\n22. listopadu 2016 schválil Italský parlament zákon, který má potrestat každého, kdo neoprávněně obchoduje, prodává, kupuje nebo jakýmkoliv způsobem a z jakéhokoliv důvodu, dováží a nebo prodává orgány nebo části orgánů od žijících osob, odnětím svobody od 3 do 12 let a pokutou od 50 000 do 300 000 EURo. Je-li trestný čin spáchán osobou, která vykonává zdravotnické povolání, bude odsouzena k trvalému zákazu výkonu povolání.\n\nÚnor 2017 – V dopise Papežské akademii věd v Římě, kde v únoru 2017 proběhl dvoutýdenní summit věnovaný obchodování s lidmi a transplantační turistice, zaslalo 11 etiků otevřený dopis organizátorům akce v němž mimo jiné zmiňují: \"Naším znepokojením je odebírání orgánů a obchod s orgány popravených vězňů v Číně\". Mezi signatáři dopisu jsou například Wendy Rogers z Macquarie University Austrálii; Arthur Caplan z lékařského centra Langone při New York University; David Matas a David Kilgour, kanadští právníci a autoři vyšetřovací zprávy Krvavá sklizeň; Enver Tohti, bývalý chirurg západo-čínské nemocnice v Urumči a další. Ve svém dopise se také etikové argumentovali, že neexistují žádné důkazy o tom, že Čína ukončila praxi přijímání orgánů z popravených vězňů, která podle nich zahrnuje vězně svědomí (což zahrnuje následovníky Fa-lun-kungu).\n\n21. července 2018 se konal seminář v Poslanecké sněmovně PČR k petici \"Za ukončení genocidy praktikujících Fa-lun-kung páchané čínským režimem\".\n\n19. listopadu se v Zaháňském salónku Valdštejnského paláce konalo veřejné slyšení senátního Výboru pro vzdělávání, vědu, kulturu, lidská práva a petice ohledně petice, kterou podpořilo více jak 38 tisíc osob s názvem „Za ukončení genocidy praktikujících Fa-lun-kungu páchané čínským režimem“.\n\nSlyšení zahájil a moderoval senátor Václav Chaloupek, člen výboru. V úvodu byli přítomní seznámeni se záměrem petice a odůvodněním jejího předložení. Se svými příspěvky a stanovisky vystoupili zástupci Ministerstva zahraničních věcí, Českého helsinského výboru , Aca Media, Sinopsis a řada dalších hostů. Přítomní si vyslechli výpověď paní Liu Yumei z provincie Liao-ning v Číně i prohlášení Amnesty International a zprávu nevládní organizace WOIPFG.\n\nSlyšení se zúčastnili také náměstek ministra zahraničí Lukáš Kaucký (ČSSD), poslanci Olga Richterová, František Kopřiva a Mikuláš Peksa (Piráti), senátor Marek Hilšer, bývalý ministr kultury Daniel Herman (KDU-ČSL), předsedkyně Českého helsinského výboru Lucie Rybová, bývalá zmocněnkyně pro lidská práva Monika Šimůnková, zakladatel festivalu Mene Tekel Jan Řeřicha, za projekt Sinopsis.cz bývalá zpravodajka českého rozhlasu v Číně Kateřina Procházková a sinoložka Anna Zádrapová.\n\n19. listopadu se setkali členové Pirátské strany s expertem na Čínu, spoluautorem vyšetřovacích zpráv a členem mezinárodního sdružení ETAC panem Ethanem Gutmannem.\n\nProsinec 2018 - kanadský parlament je v procesu schvalování novely transplantačního zákona. Zákon již schválil senát a 11. prosince prošel druhým čtením v poslanecké sněmovně. Podle kanadského poslance Garnetta Genuise má zákon účinkovat zejména na případy transplantační turistiky do Číny. \n\nV roce 2018 byl ve Velké Británii sestaven nezávislý tribunál sestávající ze sedmi expertů, jejichž úkolem je provést vůbec první nezávislou analýzu o násilném odběrů orgánů v Číně. Panel expertů vede sir Geoffrey Nice, QC, jenž vedl v minulosti žalobu proti bývalému jugoslávskému prezidentovi Slobodanu Miloševičovi v rámci Mezinárodního soudního tribunálu. V souvislosti s obviněním ze státem podporovaného násilného odebírání orgánů pronásledovaným skupinám v Číně, vypovídalo před tribunálem několik desítek svědků, vědců, zdravotních profesionálů, novinářů a přeživších vězňů, včetně stoupenců duchovní praxe Falun Gong a Ujgurů.\n\n20. března 2019 vydal Senát Parlamentu České republiky rezoluci odsuzující násilné represe čínského režimu vedené proti duchovnímu hnutí Falun Gong v Číně.. Na jednání o rezoluci několik senátorů zmínilo otázku odebírání orgánů následovníkům Falun Gongu. Konkrétně senátoři Václav Hampl, Pavel Fischer, Marek Hilšer. \n\nVáclav Hampl: \"„Pokud jde o příznivce, o vyznavače hnutí Falun Gong, trvalo to bohužel hodně dlouho… Trvalo hodně dlouho, než se podařilo získat do té míry přesvědčivé údaje, přesvědčivé informace, že dnes už nemáme pochyby o tom, že byli a jsou příznivci tohoto hnutí v Číně, a možná další skupiny obyvatel, zneužíváni (k transplantacím), a to dokonce velmi hromadně.“\" \n\nPavel Fischer: \"„Za zdmi koncentračních táborů (v Číně) vlastně neexistuje právo. Člověk se tam stává nositelem orgánů. Orgány jsou odebírány zdravým živým lidem, a to proto, aby se v největší kvalitě předávaly dál. Není náhodou, že tyto lágry jsou velmi blízko nemocnicím, aby vlastně nedocházelo k znehodnocení biologického materiálu. Tahle nelidská mašinérie dnes způsobuje, že se v podstatě v Číně na transplantaci orgánů téměř nečeká. Provádějí se mnohem rychleji, než kdekoliv jinde na světě. Tělo takového dárce se potom vyhlásí za mrtvé. A kdyby se neměl orgán úspěšně uchytit, v podstatě se nabízí klientům během záruční doby do týdne další operace. Počet odběrů dosahuje skutečně nepředstavitelných čísel. V roce 2016 mělo jít o desítky tisíc. Některé odhady seriózních autorů mluví až o stovce tisíc odběrů. Na transplantace se tam jezdí z celého světa. A členové hnutí Falun Gong jsou vyhledáváni. Protože mají zdraví životní styl a fyzicky jsou aktivní. Samotný režim považuje hnutí Falun Gong za hrozbu, jak uvedla analytička Human Rights Watch pro Čínu paní Weijun Wang. Členové hnutí jsou systematicky mučeni, vězněni a bez procesu zabíjení...“\" \n\n\n"}
{"id": "360434", "url": "https://cs.wikipedia.org/wiki?curid=360434", "title": "Valerij Borzov", "text": "Valerij Borzov\n\nValerij Filipovič Borzov (rusky: \"Валерий Филиппович Борзов\", ukrajinsky: \"Валерій Пилипович Борзов\" – \"Valerij Pylypovyč Borzov\"; * 20. října 1949 Sambir) je bývalý sovětský atlet, běžec, sprinter, olympijský vítěz a trojnásobný mistr Evropy v běhu na 100 metrů a olympijský vítěz a mistr Evropy v běhu na 200 metrů, předseda Ukrajinské lehkoatletické federace a politik.\n\nNa zahájení Letních olympijských her 1972 v Mnichově byl vlajkonošem výpravy Sovětského svazu.\n\nČlen KSSS od roku 1972. Od roku 1994 je členem Mezinárodního olympijského výboru a v roce 1996 se stává předsedou lehkoatletické federace Ukrajiny. V letech 2002 – 2006 byl poslancem ukrajinského parlamentu. V roce 2004 byl po třetí zvolen na další čtyřleté období.\n\nOd roku 1977 je manželem bývalé sovětské sportovní gymnastky, mnohonásobné medailistky z OH, MS a ME Ludmily Turiščevové (nar. 7. října 1952 v Grozném).\n\n\n\n\n\n"}
{"id": "360435", "url": "https://cs.wikipedia.org/wiki?curid=360435", "title": "Betony", "text": "Betony\n\nBrankářské betony neboli chrániče nohou je nezbytná část výstroje brankářů hokejových sportů. Slouží jako chrániče nohou a nástroj pro odrážení puků nebo míčků v závislosti na typu sportu.\n\nBrankáři si snažili chránit nohy již v Kanadě v 19. století. V Evropě se začaly chrániče rozšiřovat postupně s rostoucí oblibou ledního hokeje na počátku 20. století. Přesto např. český brankář Josef Gruss měl na prvním mezinárodním turnaji hokejových reprezentací v Chamonix jako chránič omotanou šálu kolem kotníku.\n\nPůvodně se pro výrobu betonů používala kůže, dnes zpravidla kombinace s umělých vláken (\"například kevlar\") a různé patentované materiály ze strany, kde má brankář upevněnou nohu. Na vnitřní straně bývají chrániče anatomicky tvarované a připínají se k nohám na několika místech řemínky. Brankářský chránič nohy dole obepíná botu brusle a nahoře končí zhruba v půli stehen. Chrániče bývaly tradičně tvořeny na přední straně viditelnými pěti svislými a v oblasti kolen třemi vodorovnými pruhy, což již dnes nemusí nutně platit.\n\nMíry betonů jsou závislé na velikosti brankáře a jeho věkové kategorii (\"junior/senior\"). Maximální rozměry jsou však stanovené v pravidlech daných soutěží. Betony by měly končit zhruba 10 – 12 cm nad koleny. Pokud jsou betony moc vysoké, brání brankářovi v dobrém načasování pádu na kolena a udržet rovnováhu ve stoje. Když jsou betony příliš krátké, nemusí dostatečně chránit koleno při kleknutí.\n\nStandardní maximální rozměr je 300 mm na šířku. NHL tuto míru dokonce omezila na 280 mm a výšku na 960 mm. Podle pravidel IIHF nesmí šířka chrániče na noze brankáře překročit 28 cm a výška měřená uprostřed 96,52 cm. Minimální délka chrániče nártu umístěného dole má být podle těchto pravidel nejméně 17,78 cm.\n\n"}
{"id": "360440", "url": "https://cs.wikipedia.org/wiki?curid=360440", "title": "Hlavní kaplan Armády České republiky", "text": "Hlavní kaplan Armády České republiky\n\nHlavní kaplan Armády České republiky je funkce zřízená k 22. června 1998 rozkazem ministra obrany ČR Michala Lobkowicze o „Zřízení duchovní služby v rezortu Ministerstva obrany“. Hlavní kaplan stojí v čele Duchovní služby v Armádě ČR a je členem Rady pro duchovní službu, kterou svolává buďto jednou za 6 měsíců, nebo do jednoho měsíce na základě žádosti kteréhokoliv jejího člena.\n\nHlavního kaplana jmenuje ministr obrany ČR, který ale ještě před jmenováním žádá o vyjádření ustanovené zástupce ERC a ČBK. Pokud jmenování kandidáta ministra obrany nedoporučí ustanovení zástupci ERC i ČBK, ministr jej může jmenovat pouze tehdy, když mu do půl roku nebudou schopni předložit společného kandidáta vlastního. Funkční období Hlavního kaplana AČR činí čtyři roky, maximální délka setrvání ve funkci osm let.\n\nHlavní kaplan je členem ekumenické komise posuzující vhodnost adepta pro službu vojenského duchovního. Je zodpovědný za duchovní péči o všechny jemu podřízené vojenské duchovní z církví účastných na smlouvě mezi ERC a ČBK.\n\n"}
{"id": "360442", "url": "https://cs.wikipedia.org/wiki?curid=360442", "title": "Kokořov", "text": "Kokořov\n\nNázev Kokořov má více sídel:\n"}
{"id": "360443", "url": "https://cs.wikipedia.org/wiki?curid=360443", "title": "Ján Eugen Kočiš", "text": "Ján Eugen Kočiš\n\nJán Eugen Kočiš (25. června 1926, Pozdišovce – 4. prosince 2019) byl slovenský řeckokatolický biskup rusínského původu, který působil v České republice. \n\nJako kněz působil jako kancléř biskupského vikariátu v Praze (1993-1996), protosyncel (generální vikář) apoštolského exarchátu v České republice (1996-2003) a jeho syncel, tj. biskupský vikář (od roku 2003). Dne 23. února 2002 byl jmenován papežským prelátem a 24. dubna 2004 titulárním biskupem abrittským, od 7. října 2006 byl biskupem emeritním. Zemřel krátce po půlnoci 4. prosince 2019 ve věku 93 let v Prešově.\n\n"}
{"id": "360450", "url": "https://cs.wikipedia.org/wiki?curid=360450", "title": "ZTV", "text": "ZTV\n\nZkratka ZTV má více významů:\n\n"}
{"id": "360460", "url": "https://cs.wikipedia.org/wiki?curid=360460", "title": "Podčeleď", "text": "Podčeleď\n\nPodčeleď (latinsky \"subfamilia\") je vedlejší taxonomická kategorie hierarchické klasifikace organismů. Stojí mezi čeledí a rodem.\n\nPoužívá se příležitostně, pokud je třeba vyjádřit bližší příbuznost pouze některých rodů a odlišit je tak od jiných rodů stejné čeledi.\nStejně jako nadřazená čeleď je i podčeleď tvořená příbuznými rody. \n\n\n"}
{"id": "360461", "url": "https://cs.wikipedia.org/wiki?curid=360461", "title": "Ropušnicovití", "text": "Ropušnicovití\n\nRopušnicovití (\"Scorpaenidae\") tvoří čeleď převážně mořských ryb zahrnují mnohé světově nejjedovatější druhy. Tato čeleď má stovky členů. Jsou rozšířeny v tropických a mírných mořích, ale nejčastěji jsou k nalezení v Indo-Pacifiku.\n\nNěkteré druhy jsou velmi atraktivní, stejně jako nebezpečné, a jsou žádané akvaristy.\n\nPro tuto čeleď je typická velká hlava a tělo porostlé trny s jedovými žlázami.\n\nSystematika ropušnicovitých je velmi komplikovaná a nestálá. Fishes of the World rozpoznává 10 podčeledí s celkem 388 druhy, zatímco FishBase uvádí 3 podčeledi, 25 rodů a 200 druhů. Některé druhy byly přesunuty do čeledi Sebastidae, kterou jiné autority neuznávají.\n\n\n"}
{"id": "360472", "url": "https://cs.wikipedia.org/wiki?curid=360472", "title": "Thiosíran sodný", "text": "Thiosíran sodný\n\nThiosíran sodný (NaSO·5HO, ve starší literatuře též nepřesně sirnatan sodný), je nejběžnější solí kyseliny thiosírové.\n\nThiosíran sodný lze připravit zahříváním vodného roztoku siřičitanu sodného se sírou:\nThiosíran sodný má redukční vlastnosti, příkladem je reakce s jodem, při které vzniká jodid sodný a tetrathionan sodný:\nTéto reakce se využívá v analytické chemii v jodometrii.\nTato látka reaguje se silnými kyselinami, zejména kyselinou sírovou, při této reakci vzniká síran sodný a práškovitá síra. Tato reakce probíhá rychle, roztok zneprůhlední, barví se do bíla. Probíhá-li reakce dál, po čase roztok začne žloutnout, vznikají žluté krystaly. Této reakce se někdy užívá na propagaci kinetické chemie a podle koncentrace se různě rychle stane roztok neprůhledným. Reakce probíhá takto:\nHlavní praktické využití nachází thiosíran sodný v klasické fotografii jako základní složka ustalovače. Jeho komplex se stříbrným iontem je natolik silný, že dokáže rozpouštět i bromid stříbrný (AgBr) z neosvětlených ploch fotografického filmu nebo papíru (vyloučené stříbro na osvětlených plochách zůstává ale zachováno). Reakce probíhá následujícím způsobem:\n\nThiosíran sodný se využívá jako antidotum při otravě kyanidy. Působí jako donor síry při konverzi kyanidu na thiokyanát (který lze bezpečně vyloučit močí), katalyzované enzymem rhodanázou. Lze ho použít také k léčbě kalcifylaxe u hemodialyzovaných pacientů s konečným stadiem ledvinného onemocnění. Další oblastí použití jsou nožní koupele k profylaxi proti kroužkovému lišeji a jako povrchově aplikovaný prostředek proti mykóze způsobované houbou \"tinea versicolor\". Pomocí thiosíranu sodného lze také měřit objem mimobuněčné tekutiny a míru glomerulární filtrace ledvin.\n\nThiosíran sodný lze využít v analytické chemii. Když se například zahřívá se vzorkem obsahujícím hlinitý kation, tvoří bílou sraženinu:\nNejvýznamnější použití thiosíranu sodného v analytické chemii vychází z faktu, že thiosíranový anion stechiometricky reaguje s jodem, redukuje ho na jodid a sám je oxidován na tetrathionát:\nVzhledem ke kvantitativní povaze této reakce, stejně jako ke skutečnosti, že NaSO·5HO má výtečnou trvanlivost, ho lze použít jako titrant v jodometrii. NaSO·5HO je též složkou v jodových chemických hodinách.\n\nToto specifické použití lze upravit pro měření obsahu kyslíku ve vodě pomocí dlouhé série reakcí. Lze to použít také při volumetrickém odhadu koncentrací některých sloučenin v roztocích (např. peroxidu vodíku) a odhadu obsahu chloru v komerčních bělidlech a ve vodě.\n\nThiosíran sodný je jednou ze složek vyluhovadla, které se používá k extrakci zlata jako alternativa ke kyanidům. S ionty zlata tvoří pevný komplex, [Au(SO)]. Výhodou je, že thiosíran je v zásadě netoxický a že lze toto vyluhovadlo použít i pro některé rudy, které vzdorují kyanidovému procesu (například uhlíkaté nebo carlinské rudy). Mezi negativa této metody patří vysoká spotřeba thiosíranu a absence vhodné techniky pro zpětné získání čistého zlata, protože [Au(SO)] se neadsorbuje na aktivní uhlí, které se standardně používá u kyanidové metody.\n\nThiosíran sodný se jako přídatná látka označuje kódem E539. V Česku je jeho používání pro potravinářské účely zakázáno.\n\nThiosíran sodný lze použít také:\n\n"}
{"id": "360473", "url": "https://cs.wikipedia.org/wiki?curid=360473", "title": "Třída Kageró", "text": "Třída Kageró\n\nTřída \"Kageró\" (: \"Kageró-gata\") sestávala z 19 „torpédoborců první třídy“ ( \"Ittó kučikukan\") japonského císařského námořnictva, postavených v letech 1939 až 1941 a bojujících ve druhé světové válce. Císařské námořnictvo je (spolu s následující třídou \"Júgumo\") označovalo jako torpédoborce typu A ( \"Kó-gata kučikukan\"). Se svojí hlavní výzbrojí šesti 127mm kanónů a osmi 610mm torpédometů se v době svého vzniku jednotky této třídy vyrovnaly torpédoborcům případných protivníků, či je dokonce předčily.\n\nVšechny jednotky se aktivně účastnily bojů v Pacifiku od prvních dnů války. Doprovázely těžké jednotky floty, podporovaly vylodění, v rámci tokijského expresu dopravovaly zásoby a posily na ostrovy v Šalomounech, kryly a prováděly evakuace stahovaných jednotek. Toto nasazení si ale mezi nimi vybralo svoji daň: z 19 jednotek se konce války dočkal pouze \"Jukikaze\". Ze zbývajících osmnácti bylo šest potopeno leteckým útokem, pět ponorkami, pět jednotek bylo potopeno v souboji s hladinovými silami nepřítele, jedna najetím na minu a dvě kombinací min a leteckého útoku.\n\nJediná přeživší jednotka (\"Jukikaze\") byla po válce v roce 1947 předána Čínské republice, kde sloužila pod jménem \"Tan-jang\" (DD-12) až do roku 1970.\n\nV terminologii japonského námořnictva byly torpédoborce třídy \"Kageró\" torpédoborci typu A, tedy velkými oceánskými jednotkami, určenými k doprovodu velkých jednotek japonského Spojeného loďstva. Požadavky na novou třídu torpédoborců byly: rychlost nejméně 36 uzlů, dosah 5000 námořních mil při 18 uzlech a výzbroj odpovídající torpédoborcům třídy \"Fubuki\". To vše při velikosti ne větší, než u \"Fubuki\". Stavba prvních 15 jednotek byla schválena na základě programu z roku 1937. Tyto jednotky obdržely trupová čísla 17 až 31.\n\nSoučástí programu z roku 1937 ale byly i tři fiktivní jednotky, které sice nikdy neměly být postaveny, ale jejichž fiktivní existence měla zakrýt alokaci zdrojů na utajovanou stavbu bitevních lodí třídy \"Jamato\".\n\nNásledující program z roku 1939 pak počítal se stavbou posledních čtyř jednotek této třídy (\"Araši\", \"Hagikaze\", \"Maikaze\" a \"Akigumo\"), které obdržely trupová čísla 112 až 115. Trupové číslo 116 pak dostala první jednotka následující třídy \"Júgumo\". To vedlo po válce k častému – a podle Nevitta chybnému – zařazení poslední jednotky \"Akigumo\" do třídy \"Júgumo\" (na základě podobnosti jména a zařazení \"Akigumo\" do 10. divize torpédoborců, která jinak byla vybavena torpédoborci třídy \"Júgumo\"). Proto se v literatuře lze setkat i s údajem, že třída \"Kageró\" měla pouze 18 jednotek.\n\nTřída \"Kageró\" vycházela z předchozí třídy \"Asašio\". Tomu odpovídala i dvoukomínová silueta a rozmístění výzbroje.\n\nPohon zajišťovaly dvě sestavy turbín \"Kanpon\", které byly umístěny vedle sebe v jedné strojovně. Každá sestava se skládala z jedné vysokotlaké, jedné středotlaké a jedné nízkotlaké turbíny, které přes převodovku poháněly jednu hřídel. Každá sestava měla výkon 26 000 k (15 445,5 kW) při 380 otáčkách lodního šroubu za minutu.\n\nKaždá sestava měla navíc jednu vysokotlakou a jednu nízkotlakou turbínu pro plavbu cestovní rychlostí, které byly přes převodovku napojeny na středotlakou turbínu. Při plavbě cestovní rychlostí vstupovala pára do vysokotlaké cestovní turbíny a pokračovala přes nízkotlakou cestovní do nízkotlaké hlavní turbíny. Pro plavbu vysokou rychlostí byly obě cestovní turbíny odpojeny a pára šla přes vysokotlakou hlavní turbínu do středotlaké a nakonec nízkotlaké turbíny. Takovéto složení a zapojení sestavy se objevilo na japonských torpédoborcích vůbec poprvé a po třídě \"Kageró\" ji převzaly i jednotky tříd \"Júgumo\" a \"Akizuki\".\n\nPřehřátou páru pro turbíny generovaly tři vodotrubné kotle \"Ro-gó Kanpon šiki\". Na většině jednotek se jednalo o přehřátou páru o teplotě 350 °C a tlaku 426 lb/in (2937,2 kPa). Výjimku tvořil \"Amacukaze\", jehož nový experimentální typ kotlů vyvíjel přehřátou páru o teplotě 400 °C a tlaku 40 kg/cm (3921,6 kPa). Kotle byly umístěny ve třech kotelnách: v přední a zadní kotelně byl kotel umístěn u zadní stěny (vodotěsné přepážky) a v prostřední kotelně u přední stěny. Přední komín sdružoval kouřovody z přední a prostřední kotelny, zadní komín odváděl spaliny ze zadní kotelny.\n\nHlavní dělostřeleckou výzbroj představovalo šest 127mm kanónů typu 3. roku ve dvouhlavňových dělových věžích typu C: jedné na přídi a dvěma na zádi. Děla hlavní baterie se dala použít nejenom pro palbu na hladinové a pozemní cíle, ale i k protivzdušné obraně.\n\nTorpéda byla odpalována ze dvou otočných zakrytovaných čtyřhlavňových 610mm torpédometů typu 92 model 4, které byly otáčeny motorem na stlačený vzduch. Přední torpédomet byl umístěn ve vybrání na nástavbě mezi komíny a zadní se nacházel na palubě před zadní nástavbou. Nabíjecí zařízení (se čtyřmi náhradními torpédy) pro zadní torpédomet se nacházelo za torpédometem po levé straně zadní nástavby. Nabíjecí zařízení pro přední torpédomet se nacházelo po obou stranách předního komínu (dvě a dvě torpéda), čímž se \"Kageró\" na první pohled odlišovaly od předchozí třídy \"Asašio\". Další odlišností bylo ukončení přední paluby hned za můstkem, takže přední stěžeň byl již umístěn na hlavní palubě.\n\nDva dvouhlavňové protiletadlové kanóny ráže 25 mm se nacházely po obou stranách zadního komínu. Na zádi se nacházel vrhač hlubinných náloží.\n\nStejně jako ostatní lodě japonského námořnictva trpěla třída \"Kageró\" zaostalostí japonské radarové techniky a stejně jako většina předválečných torpédoborců měla v původní konfiguraci slabou protiponorkovou i protiletadlovou výzbroj.\n\nPozdější úpravy se hlavně zaměřovaly na zlepšování radarového vybavení a protiletadlové a protiponorkové výzbroje u přeživších jednotek. Torpédoborec \"Hamakaze\" tak jako první japonský torpédoborec získal koncem roku 1942 centimetrový přehledový radar \"22-gó\" proti vzdušným i hladinovým cílům, který byl následně instalován i na zbývající jednotky. Dalším instalovaným radarem v pozdější fázi války byl metrový přehledový radar \"13-gó\" pro sledování vzdušných cílů.\n\nPostupně byla posilována protiletadlová výzbroj instalací dalších 25mm kanónů v dvou-, tří- a jednohlavňovém uspořádání. Na přeživších jednotkách byla na přelomu let 1943 a 1944 demontována dělová věž číslo 2 na zádi (pozice X) a nahrazena za dva trojhlavňové 25mm komplety. Koncem války mohlo dojít rovněž k instalaci 13,2mm kulometů typu 93 v jednohlavňových lafetacích.\n\n\n"}
{"id": "360479", "url": "https://cs.wikipedia.org/wiki?curid=360479", "title": "Maybach", "text": "Maybach\n\nMaybach-Motorenbau GmbH (), do roku 1918: Luftfahrzeug-Motorenbau GmbH, byl německý výrobce motorů a automobilka, vyrábějící luxusní automobily.\n\nSpolečnost založili v roce 1909 Wilhelm Maybach a hrabě Ferdinand von Zeppelin ve městě Bissingen/Enz. V roce 1912 firma přesídlila do Friedrichshafenu u Bodamského jezera. Řízení společnosti se ujal nejstarší syn jednoho z jejích zakladatelů Karl Maybach. Od roku 1949 byli vedoucími osobnostmi společnosti Karl Maybach, Jean Raebel a Carl Böttner.\n\nV roce 1960 převzala značku tehdejší společnost Daimler-Benz, dnes Daimler AG. V roce 1966 byla výroba velkých motorů oddělena do „Maybach Mercedes-Benz Motorenbau GmbH“. V roce 1969 byla tato firma přejmenována na „Motoren- und Turbinen-Union Friedrichshafen GmbH“ (MTU Friedrichshafen).\n\nNovodobé oživení značky Maybach koncernem Daimler AG v roce 2002 pro výrobu luxusních limuzín nevedlo k trvalému ekonomickému úspěchu. Proto byla produkce těchto automobilů, které byly nejdražšími vozy vyráběnými v Německu, v roce 2013 zastavena.\n\nZpočátku firma vyvíjela a vyráběla dieselové a benzínové motory pro vzducholodě Zeppelin, mimo jiné i letecký motor MB IVa, což byl první motor speciálně řešený tak, aby ve velkých nadmořských výškách neztrácel výkon.\n\nDo roku 1915 již firma Maybach sériově vyráběla motory série CX, kterými byla vybaveno 28 vzducholodí a 6 tzv. FL-člunů (dálkově ovládané čluny naplněné výbušninou). Jednalo se o řadový šestiválec o zdvihovém objemu 22,8 litru, s výkonem 154 kW (210 HP) při 1300 min-1. Motor disponoval řízením předstihu s regulací benzínovou tryskou a zařízením pro odpojení zapalování při překročení otáček nebo při závadě mazání. Dále byl motor vybaven doplňkovým nezávislým manuálním nastavením předstihu.\n\nMotory řady CX byly poprvé použity pro námořní vzducholoď L2 (= LZ 18), vzducholodě  L 17 (=LZ 52) byly vybaveny motory „HS“ o výkonu 240 HP (správně „HSLu“, podle HS-Luftschiff). První motory této typové řady trpěly ale řadou dětských nemocí, které se podařilo uspokojivě vyřešit teprve po mnoha letových zkouškách. Zpravidla byly tyto ukvapeně zavedené motory měněny za nové HSLu. Po třech měsících byly již výsledky velice dobré, motory vydržely dlouhodobé letové nasazení (20-40 hodin) zpravidla bez problémů.\n\nPro námořní vzducholoď L 52 (LZ 98) začala firma dodávat první skutečný výškový letecký motor, typ MB IVa. Tento motor odstranil problémy, které způsoboval řídký vzduch při nízkém atmosférickém tlaku, a to použitím tří rozdílných nastavení karburátoru: „La“ (startování), „V“ (plný plyn, pro stoupání do výšky 1800 m) a „H“ (nastavení pro výšky od 1800 m). Motory se zkoušely na zkušební stolici umístěné na hoře Wendelstein ve výšce 1800 m. V březnu 1917 obdržel typ MB (260 HP) schválení. Měsíčně se vyrábělo až 200 motorů, celkově bylo vyrobeno přes 2000 ks. Ke konci první světové války se tyto motory používaly i do rychlých člunů. V licenci vyráběly tyto výškové motory i další firmy, jako např. BMW (BMW IVa); tyto motory se používaly například pro stíhačky a průzkumná letadla.\n\nV roce 1918 byla firma přejmenována na \"Maybach-Motorenbau GmbH\". Na základě Versailleské smlouvy, která zakazovala výrobu vzducholodí a letadel, začala továrna Maybach s výrobou automobilů. V této době prováděl Maybach rovněž první pokusy v oblasti aerodynamiky.\n\nPro použití v lokomotivách vyvinul Maybach speciální rychloběžné dieselové motory. Motorová jednotka DRG 877 „Létající Hamburčan“, která byla poháněna dvěma dvanáctiválci Maybach, každý o výkonu 410 HP, dosahovala rychlostí až 160 km/h.\n\nPro použití v automobilech byl vyvinut vysoce výkonný zážehový motor. V roce 1919 byl namontován do zkušebního vozidla „W1“; první prodejní automobil „W3“ představila firma v roce 1921 na Berlínském autosalónu. V roce 1930 byla na trh uvedena největší německá limuzína \"Zeppelin \"poháněná dvanáctiválcovým motorem. Jak bylo v té době obvyklé, byly i automobily Maybach vyráběny bez karosérie. Firma úzce spolupracovala s karosárnou Hermann Spohn v Ravensburgu, ale mnoho vozidel Maybach bylo nicméně na přání zákazníků karosováno v jiných výrobnách. Vozy Maybach patřily k nejluxusnějším automobilům v Evropě.\n\nS počátkem druhé světové války byla výroba automobilů ukončena a od roku 1941 již Maybach žádný automobil nevyrobil. Během přibližně dvacetiletého období výroby automobilů bylo vyrobeno pouze 2 300 kusů.\n\nVyráběné motory se dodávaly i pro pohon lodí.\n\nKromě toho se v 30. letech vyráběly navijáky pro navijákový vzlet větroňů vybavené motorem HL 42 o výkonu 100 HP (tzv. „Maybachwinden“). Řada těchto navijáků se používala ještě v poválečném Německu, kde tyto navijáky dobře sloužily především na sportovních letištích a v plachtařských klubech v NDR ještě koncem 70. let.\n\nPřed a během druhé světové války vyráběl Maybach (i další firmy podle jeho licence) benzínové motory pro téměř všechny tanky, polopásy a obrněná vozidla Wehrmachtu, stejně jako i motory pro útočné čluny. Široce rozšířené byly dvanáctiválce Maybach HL 120 o výkonu 300 HP, které sloužily v tancích Panzer III a Panzer IV. Silnější motor HL 230 o výkonu 700 HP se používal do tanků Panther, Tiger I, II a Jagdtiger.\n\nVarianty motorů Maybach během druhé světové války:\n\nPo válce byl sice výrobní závod ve Friedrichshafenu znovu vybudován, nejprve ale sloužil převážně jako opravářská dílna. V začátku se sice opět pomýšlelo na obnovení výroby automobilů, nakonec se pro ni ale nepodařilo zajistit kapitál. Proto se firma dále věnovala výrobě motorů pro dieselové lokomotivy a lodě.\n\nV roce 1960 došlo k převzetí společnosti Maybach-Motorenbau GmbH koncernem Daimler-Benz a forma dále pokračovala v činnosti pod názvem MTU Friedrichshafen GmbH. Od tohoto momentu se firma koncentrovala na výrobu dieselových motorů; výroba automobilů již nebyla nikdy obnovena.\n\nAutomobilový koncern Daimler AG (tehdy Daimler-Chrysler) použil značku Maybach v roce 2002 pro výrobu luxusních limuzín. Technicky byly tyto modely Maybach založeny na typech Mercedes-Benz třídy S W140, které se vyráběly v období 1991-1998. Modely Maybach 57 a 62 vyráběl koncern Daimler v dílnách Maybach v závodě Sindelfingen (na předměstí Stuttgartu) do konce roku 2012. Jako již dříve při výrobě státnických limuzín Mercedes-Benz 600 se výroba limuzín Maybach nedostala ani do blízkosti ekonomického úspěchu a zůstala tudíž čistě otázkou prestiže. V roce 2012 rozhodlo představenstvo společnosti Daimler AG o ukončení používání značky Maybach. Limuzíny Maybach se prodávaly ještě do roku 2013, od té doby je tato luxusní značka odstavená. Limuzíny Maybach byly na trhu nahrazeny vozidly Mercedes-Benz třídy S W222, typ S600.\n\nPrvní automobil Maybach byl v roce 1919 vyroben jako prototyp označovaný „Wagen W1“, na základě podvozku Daimler. Nesl již charakteristickou masku chladiče. Označení W2 nesl další vyráběný motor. Jako W3 byl označován první sériový automobil, vyráběný od roku 1921, poháněný řadovým šestiválcovým motorem s planetovou převodovkou v bloku s motorem; v nabídkách byl označován jako typ 22/70 PS. První číslo znamenalo dřívější „daňový“ výkon. Toto číslo se od roku 1909 používalo v Německu pro daňové účely a určovalo se na základě zdvihového objemu. Druhé číslo znamenalo skutečný výkon motoru.\n\nV roce 1926 následoval model W5, označovaný jako Typ 27/120 PS. V roce 1928 firma představila typ W5 SG (SG je zkratka pro „Schnellgang-Getriebe“, rychloběžnou převodovku). V roce 1930 – paralelně s typem Zeppelin - nastoupil typ W6, který byl od roku 1934 k dispozici rovněž ve verzi W6 DSG (s dvojitým rychloběhem). Od roku 1934 se nabízel i typ DSH („Doppel-Sechs-Halbe“) s 5,2 litrovým řadovým šestiválcem, který byl odvozený z dvanáctiválce DS, posílený na 130 HP a představoval zjednodušení konstrukce.\n\nModel Zeppelin-DS, který Karl Maybach poprvé nabízel v roce 1930 a dodával se od roku 1931, byl označován jako typy DS7 a DS8. Jednalo se o první modely firmy Maybach s 12válcovým motorem do „V“. Označení DS7 znamenalo „Doppel-Sechs-7-Liter“ (dvojitý šestiválec, 7 litrů). DS8 analogicky znamenalo dvojitý šestiválec, 8 litrů. Typ DS7 měl výkon 150 HP, typ DS8 200 HP. Karosérie dodávaly firmy Spohn a Erdmann & Rossi. Ve srovnání s italskými vozy Bugatti Royale Typ 41, který se v roce 1931 prodával za cenu od 100 300 říšských marek (RM), byly vozy Zeppelin DS8 doslova laciné, stály „pouhých“ 33 200 RM.\n\n\n\n31. března 2009 bylo v Neumarktu v Horní Falci otevřeno muzeum historických vozidel Maybach (Museum für historische Maybach-Fahrzeuge). Jedná se zřejmě o jediné muzeum značky Maybach na světě a na rozdíl od muzeí dalších automobilových značek je v soukromých rukách. Na ploše 2500 m2 bývalého závodu Express Werke je vystavováno 16 automobilů a další exponáty, které zakladatel muzea Helmut Hofman shromažďoval po dobu 20 let.\n\n\n"}
{"id": "360480", "url": "https://cs.wikipedia.org/wiki?curid=360480", "title": "Margaret Beckettová", "text": "Margaret Beckettová\n\nMargaret Mary Beckettová (15. ledna 1943, Ashton-under-Lyne, Lancashire) je britská politička, poslankyně a ministryně za Labouristickou stranu.\n\nVystudovala metalurgii a poprvé byla zvolena do parlamentu již v roce 1974 za volební obvod Lincoln. V roce 1979 ve svém volebním obvodu neuspěla, ale od roku 1983 je opět nepřetržitě volena poslankyní za volební obvod Derby - jih . V roce 1994 se stala na krátkou dobu předsedkyní strany.\n\nVe labouristických vládách zastávala postupně několik ministerských funkcí. Působila jako ministryně průmyslu a obchodu (od května 1997 do července 1998), ministryně pro životní prostředí a venkov (od června 2001 do května 2006), ministryně zahraničních věcí (od května 2006 – června 2007). Od 3. října 2008 do 5. června 2009 byla ministryní pro bydlení a územní plánování.\n\n"}
{"id": "360485", "url": "https://cs.wikipedia.org/wiki?curid=360485", "title": "Kremlin Cup 2008 – muži", "text": "Kremlin Cup 2008 – muži\n\nTenisový turnaj ATP Kremlin Cup 2008 se konal ve dnech 4. - 12. října v Moskvě v hale na kurtech s tvrdým povrchem. Odměny činily 1 049 000 dolarů.\n\n\n"}
{"id": "360495", "url": "https://cs.wikipedia.org/wiki?curid=360495", "title": "Panská koalice", "text": "Panská koalice\n\nPanská koalice se přezdívá československé prvorepublikové vládní koalici v letech 1926–1929. Členy této středo-pravicové koalice agrárních a křesťanských stran byly poprvé i strany německé. V jejím čele stál Antonín Švehla a byla to jeho třetí a poslední vláda, ve které byl ministerským předsedou.\n\nKoalice sestávala ze stran:\na později i\n\nMinistrem zahraničí byl Edvard Beneš, který byl funkcionářem Československé strany národně socialistické, ale ve vládě nebyl formálně za svoji stranu.\n"}
{"id": "360504", "url": "https://cs.wikipedia.org/wiki?curid=360504", "title": "Velká Čalykla", "text": "Velká Čalykla\n\nVelká Čalykla ( ) je řeka v Saratovské oblasti v Rusku. Je 155 km dlouhá. Povodí má rozlohu 3330 km².\n\nPramení v Sinich gorach. Je levým přítokem Kameliku (povodí Velkého Irgizu).\n\nZdroj vody je převážně sněhový.\n"}
{"id": "360510", "url": "https://cs.wikipedia.org/wiki?curid=360510", "title": "Luc Montagnier", "text": "Luc Montagnier\n\nLuc Montagnier [\"lyk montanijé\"] (* 18. srpna 1932, Chabris, Francie) je francouzský virolog, který získal v roce 2008 Nobelovu cenu za fyziologii a lékařství. Je pokládán za jednoho z objevitelů viru HIV, který je příčinou nemoci AIDS. Spolu s Françoise Barré-Sinoussi objevili retrovirus způsobující AIDS v bílých krvinkách pacientů se zvětšenými lymfatickými uzlinami v počátečních stádiích AIDS a v krvi pacientů v pokročilém stádiu tohoto onemocnění.\n\nNarodil se v malé obci Chabris, asi 160 km východně od Paříže, vystudoval medicinu v Poitiers a v Paříži. Od roku 1955 byl asistentem na pařížské univerzitě, roku 1960 nastoupil do CNRS, absolvoval několik studijních pobytů ve Velké Británii a po návratu založil oddělení virové onkologie na Pasteurově ústavu. Roku 1983 se svými dvěma spolupracovníky objevili virus HIV, který se ukázal být původcem onemocnění AIDS, a vytvořili sérologický test na tuto chorobu. Roku 1986 objevili v západní Africe druhý, velmi odlišný virus, související s AIDS. \n\nV letech 1991-1997 byl Montagnier ředitelem nově založeného oddělení pro výzkum AIDS v CNRS a v letech 1997-2001 byl profesorem na New York University. Upozornil však na sebe i publikováním podivných, pavědeckých názorů mimo oblast své odborné kompetence a vyvolal tak četné polemiky a kritiky.\nRoku 2009 byl vyznamenán Řádem čestné legie jako velký důstojník, Řádem za zásluhy jako komandér, byl zvolen členem Národní lékařské akademie a Francouzské akademie věd.\n\n"}
{"id": "360512", "url": "https://cs.wikipedia.org/wiki?curid=360512", "title": "Ternární operátor (programování)", "text": "Ternární operátor (programování)\n\nTernární operátor je operátor některých programovacích a skriptovacích jazyků, jako například C, C++, Java, PHP a dalších. Má aritu operace rovnou třem. Nejpoužívanější ternární operátor při programování je operátor pro podmíněný výraz, který se nejčastěji zapisuje pomocí znaků „?:“.\n\nOperátor pro podmíněný výraz se nejčastěji používá pro zkrácení zápisu vyhodnocení podmínky.\nTradiční jazyková konstrukce if-else se v jazycích, které syntaxí vychází z jazyka C (například C++, C#, Vala, Objective-C, Java, JavaScript nebo ActionScript) se zapisuje následovně:\nPomocí operátoru pro podmíněný výraz je možné tento zápis zkrátit:\n\nPostup zpracování je takovýto:\n\nNěkteré jazyky před zpracováním ternárního operátoru vyhodnocují oba výrazy, takže, pokud jsou tyto výrazy náročné na výpočetní čas nebo prostředky, je lepší provést samotné vyhodnocení opisně, pomocí podmíněného vykonání kódu. Operátor ?: má asociativitu zprava doleva. \n\nV C++ vytváří l-hodnotu, pokud jsou výraz1 i výraz2 l-hodnoty. Operátor ?: v jazyce C++ nelze přetížit.\n\nV jazyce CPL, který je předchůdcem jazyka C a kde se operátor poprvé objevil, se zapisoval jako codice_1.\n\nV jazyce Perl 6 se operátor zapisuje pomocí znaků „??!!“:\n\nJako \"Elvis operátor\" je označována dvou-argumentová forma operátoru codice_2, pro ověřování hodnot codice_3: Vrátí první operand (dokonce i bez vyhodnocování druhého), leda by první byl null, to pak tedy vrátí druhý operand.\n\nOproti ternárnímu operátoru v Elvis-operátoru není druhý operand, jen první a třetí: První dva splývají do jednoho.\n\n"}
{"id": "360513", "url": "https://cs.wikipedia.org/wiki?curid=360513", "title": "Harald zur Hausen", "text": "Harald zur Hausen\n\nHarald zur Hausen (* 11. března 1936) je německý vědec, který studoval vznik karcinomu děložního hrdla a podílel se na objasnění role papilomavirů, za což v roce 2008 získal Nobelovu cenu za fyziologii a lékařství.\n\nVystudoval medicínu na univerzitě v Düsseldorfu a dlouhá léta pracoval ve Virologickém ústavu univerzity ve Würzburgu. V roce 1972 jmenován profesorem virologie na univerzitě v Erlangenu. V letech 1983 až 2003 byl vědeckým ředitelem Výzkumného centra pro výzkum rakoviny v Heidelbergu.\n\nJeho objev role papilomavirů při vzniku rakoviny čípku děložního vedl k vývoji dvou sér, která chrání v případně očkování před některými kmeny papilomavirů.\n"}
{"id": "360518", "url": "https://cs.wikipedia.org/wiki?curid=360518", "title": "Odbavovací strojek Setright", "text": "Odbavovací strojek Setright\n\nStrojky Setright byly mechanické odbavovací strojky pro tisk a výdej jízdenek řidičem nebo průvodčím, které zároveň sčítají množství přijatých peněz a počet vydaných jízdenek podle druhu.\n\nV Československu byly strojky Setright masově používány zejména pro výdej jízdenek řidiči v regionálních a dálkových autobusech ČSAD. Používaly se ale i například v lodní dopravě (na Vltavě, na Brněnské přehradě) a ojediněle i například k výdeji vstupenek.\n\nPředchůdci jízdenek z odbavovacích strojků byly různé typy bločkových jízdenek. Od 90. let 20. století byly odbavovací strojky vesměs nahrazeny přenosnými elektronickými odbavovacími terminály.\n\nVynálezce a designér Henry Roy Setright získal v Anglii patent na strojek s názvem „Trambus machine“ v roce 1922. Kolem roku 1932 se začala vyrábět verze SMA (speed machine, typ A).\n\nOd 40. let začala společnost \"Setright Registers Ltd.\" vyrábět strojky typu LRD a SRD v provedení „insert ticket machine“, které neobsahovaly papírovou pásku, ale tiskly údaje na vloženou jízdenku, t. j. fungovaly vlastně jako označovací strojek.\n\nKolem roku 1948 začal být vyráběn typ SMB Mk I a v roce 1965 typ SMB Mk II. Oba tyto typy opět tiskly jízdenky na papírový pás odvíjený z roličky, avšak zároveň umožňovaly i tisk na vloženou kartičkovou jízdenku. Pozdější verze SMB Mk III/Mk IIe měla více plastových dílů, byla méně spolehlivá a měla odlišný způsob nastavování jízdného.\n\nPozději byl vyvíjen typ SMD, který se podobal strojkům Almex. Kličkou se při výdeji jízdenek netočilo o plný úhel, ale jen o 90°.\n\nČeskoslovensko (ČSAD) a Německá demokratická republika (Kraftverkehr) byly hlavními odběrateli strojků Setright, jimiž byla pokryta prakticky celá autobusová síť.\n\nVe Velké Británii strojky Setright používaly firmy Walsall a the Birmingham and Midland Motor Omnibus Company (BMMO) známá též pod názvem Midland Red. Pro tyto dopravce byly charakteristické dlouhé trasy a proto vysoké ceny jízdného. BMMO používala růžový papír, Walsall bílý. Strojky Setright byly spolehlivější a praktičtější než konkurenční značka Ultimates.\n\nČSAD začaly používat strojky SMB Mk II přibližně v letech 1967–1968. V 80. letech se vydávaly jízdenky z těchto strojků prakticky ve všech linkových autobusech ČSAD s výjimkou městských linek. Dodávány byly až do poloviny 90. let. Na Slovensku se objevily i upravené strojky staršího typu SMB Mk I odkoupené z NDR.\n\nTeprve kolem roku 1994 se začaly objevovat v autobusech první počítačové terminály pro výdej jízdenek. Používání strojků Setright však u některých transformovaných nástupců podniků ČSAD i u jiných dopravců, kteří strojky odkoupili, přetrvalo až do počátku 21. století. Jednou z příčin, která urychlila jejich stažení, byla novelizace požadavků zákona a vyhlášky na náležitosti jízdenky, kterým již strojky Setright nemohly vyhovět. Strojky Setright se však používaly při placení vstupného do Koněpruských jeskyní, na koupališti Lhota u Staré Boleslavi, v krytém bazénu v Jičíně, nebo při plavbě po Hracholupské přehradě.\n\nCena strojku v prvních československých zakázkách byla 3500 Kčs, v posledních českých dodávkách 15 000 Kč.\n\nStrojek měl řidič upevněn na stojanu v pracovní poloze. Bylo však možno jej používat také vestoje zavěšený řemenem na krku. \nBěžné jízdenky se tiskly na pás papíru. Někteří dopravci používali bílý papír, jiní papír různých barev (modrý, zelený, žlutý, růžový atd.), vždy však čistý bez předtisku i vodotisku. Kupoval-li cestující více jízdenek najednou (popřípadě jízdenku a zavazadlový lístek), celý pás jízdenek byl souvislý a byl odtržen až za poslední jízdenkou. Někteří řidiči si práci zjednodušovali a místo více jízdenek vydali jednu jízdenku se souhrnnou cenou, což sice nebylo v souladu s předpisy, ale fakticky to nevadilo. Časové týdenní a měsíční jízdenky pro žáky a pracující se vydávaly tak, že řidič vzal ze zásoby předtištěnou kartičku a do její dolní části strojkem otiskl „jízdenku“, tedy údaje o zaplacení. Strojek byl rovněž vybaven děrovačem, jímž se vyznačovalo použití časové jízdenky v dalších dnech. Strojek byl poháněn mechanicky ručním otočením kličkou.\n\nJízdenka obsahovala tyto údaje: \n\nBritská verze strojku obsahovala kromě druhu jízdného ještě údaje „In“ nebo „Out“ označující směr jízdy.\n\nMechanická počitadla strojku sčítala celkový počet jízdenek, počet dělnických jízdenek, počet žákovských jízdenek, počet nulových jízdenek, počet desetikorun a počet padesátihaléřů. Na každé konečné musel řidič či průvodčí zapsat do výkazu stav všech těchto počitadel. Dvojí počítadlo ceny zřejmě souvisí s tím, že v britských podmínkách počítal strojek zvlášť šilinky a zvlášť pence, takže jeho funkčnost nebyla ohrožena decimalizací měny a zavedením nové pence.\n\n\n"}
{"id": "360519", "url": "https://cs.wikipedia.org/wiki?curid=360519", "title": "Mikuláš Athanasov", "text": "Mikuláš Athanasov\n\nMikuláš Athanasov (* 28. listopadu 1930, Košice) je bývalý slovenský zápasník, reprezentant Československa v řecko-římském zápase. Olympionik, který získal bronzovou medaili z Olympijských her.\n\nNa LOH v Helsinkách 1952 získal bronz v řecko-římském zápase v lehké váhové kategorii.\n\n"}
{"id": "360520", "url": "https://cs.wikipedia.org/wiki?curid=360520", "title": "Bitva u Tannenbergu", "text": "Bitva u Tannenbergu\n\nBitva u Tannenbergu bylo střetnutí ruské a německé armády, které se odehrálo za první světové války ve dnech 23. až 31. srpna 1914 v blízkosti vesnice Tannenberg, ležícím ve Východním Prusku (dnes vesnice Stebark na území Polska).\n\n13. srpna 1914 vydal velitel ruského severozápadního frontu generál Jakov Grigorjevič Žilinskij 1. a 2. ruské armádě rozkaz, aby zahájila postup do Východního Pruska, kde měla porazit nepřítele, odříznout Královec a obsadit ústupové cesty k dolní Visle. O tři dny později dorazila ruská armáda, které velel Paul von Rennenkampf (baltský Němec), k východopruským hranicím. Jednotky ještě nebyly úplné, přísun těžké techniky a munice váznul. Ruská armáda však postupovala dál a divize překračovaly hranice v šířce 70 kilometrů. První zkoušku ohněm podstoupila 1. ruská a 8. německá armáda u Stallupönenu, těsně u hranic. Zde se utkala 2. německá pěší divize s 27. ruskou pěší divizí. Ruské armádě chybělo těžké dělostřelectvo, zatímco Němci je měli. V tomto prvním střetnutí měli Rusové ztráty 7 tisíc mrtvých, raněných a zajatých, zatímco německé ztráty činily pouze 1500 mužů.\n\nNěmecká armáda se 18. srpna začala stahovat do vnitrozemí. Její velitel Maximilian von Prittwitz nechal pro jistotu u městečka Gumbinnen jeden sbor, který později doplnil dalším. 20. srpna došlo ke střetnutí, při němž se německým vojskům nejprve podařilo téměř obklíčit 28. ruskou divizi, která byla decimována dělostřeleckými údery. Tento útok byl nařízen Gen. Mackensenem, avšak definitivně ztroskotal na kulometné palbě zakopaných ruských střeleckých jednotek. Rusové však byli posíleni o 29. divizi a vývoj bitvy u Gumbinnen se dostal do opačné situace. Večer došla do německého štábu zpráva o postupu 2. narevské armády generála Samsonova, takže německá vojska se od Gumbinnenu stáhla. 21. srpna došly zprávy o ústupu německých vojsk a o útoku ruských vojsk do německého generálního štábu. Jeho náčelník generál Moltke však neměl za tohoto stavu žádné možnosti, jak útok zastavit posílením obrany, protože jeho vojska byla zaměstnána útokem na západní frontě. Moltke údajně pouze ústně instruoval Von Prittwitze, že v případě že by mohlo dojít ke zničení 8. armády, má 8. armádu stáhnout za Vislu a Východní Prusko vydat nepříteli.\n\nOvšem když došla situace na frontě tak daleko, že dle něj nastala situace pro stáhnutí 8. armády a k ústupu, vzepřel se tomuto plánu podplukovník Max Hoffmann. Nejprve se snažil Prittwitze odradit od vydání rozkazu k ústupu, ale když ho Prittwitz vydal, zatelefonoval Hoffmann přímo Moltkemu do Koblence. Moltke vzteklý, že Prittwitz chce bez boje opustit bojiště, Prittwitze sesadil a s ním i jeho náčelníka štábu, generálmajora Walderse. Proto se rozhodl k jedinému schůdnému východisku - do čela 8. německé armády byl jmenován Paul von Hindenburg a náčelníkem jeho štábu se stal Erich Ludendorff. Po jejich příjezdu do Malborku si vyslechli nápad podplukovníka Hoffmanna, který navrhoval využití výhod vnitřní linie a možnosti železnice. Chtěl přisunout jako posilu jen 1. sbor Gen Francoise. Ludendorff a Hindeburg se však rozhodli pro stáhnutí i dalších dvou sborů - Belowa a Mackensena z fronty proti Rennenkampfovi a nechat proti němu jen slabou jezdeckou clonu … jedinou jezdeckou divizi. To byla základní myšlenka bitvy.\n\nVše záviselo na tom, jestli Rennenkampf přijde na pomoc Samsonovi. Hoffmann však oba ujistil, že Rennenkampf nepřijde … Rennenkampf se se Samsonovem nenáviděli. Původ byl v Rusko-Japonské válce v letech 1904–1905, kdy Rennenkampf dostal přísný rozkaz v případě potřeby přijít okamžitě na pomoc Samsonovi. On však rozkaz nesplnil a Samsonov utrpěl těžké ztráty. Samsonov potom napadl Rennenkampfa na nádraží v Mukdenu, kde mu pořádně rozbil ústa.\n\nK prvním bojům mezi ruskými a německými jednotkami došlo 23. srpna u Orlau. Téhož dne zasedl Samsonův štáb, který zhodnotil situaci a navrhl změnit plán, který byl schválen již dříve. Tento plán byl telegraficky odeslán veliteli severozápadního frontu Žilinskému, který ho však zamítl. Místo toho přikázal Samsonovi útočit na německé linie, které označil jako slabé. Vztahy mezi Samsonovem a Žilinským, které nefungovaly již dříve, zasahování Žilinského do Samsonových rozhodnutí a jejich změny, špatná koordinace Samsonova s ruskou armádou generála Rennenkampfa, nedostatečný průzkum a nefungující spojení poznamenaly další ruské operace. 24. srpna byl Samsonov nucen vydat rozkaz bezdrátovým telegrafem, což zachytili němečtí telegrafisté. Ten byl předán do německého štábu a Hindenburg tak věděl, co jeho protivník zamýšlí. Týž den se Samsonov dozvěděl o ústupu Němců z pozic Orlau - Lahna a přikázal 6. armádnímu sboru s jezdectvem postup k Mazurským jezerům. Samsonov si též nechal zavolat generála Filimonova a přikázal mu, aby odjel okamžitě do Volkovijsk a pokusil se vysvětlit Žilinskému, v jak kritické situaci se nachází 2. ruská armáda. Žilinskij však generála Filimonova odbyl a přikázal mu splnit rozkazy, které vydal. Generál Samsonov byl zprávou ohromen, ale nakonec byl nucen se příkazům svého nadřízeného podrobit.\n\nSamsonovova armáda byla na příkaz Žilinského de facto rozdělena na dvě části. 26. srpna vstoupil Samsonov se svým štábem do městečka Neidenburgu. Toho dne se však rozhořely prudké boje. 1. německá divize zahájila útok na Seeben, další útoky následovaly. Ruský 15. armádní sbor táhl na Hohenstein, který obsadila bez boje jedna ruská brigáda. Za jeho levým křídlem postupovala se zpožděním 2. divize, která narazila na jižní část 20. německého sboru a byla téměř zničena dělostřeleckou palbou. Pohyb ruských jednotek vytvářel nepřehlednou situaci. 27. srpna zahájili Němci útok na Usdau, které bylo dobyto. Generál Samsonov se rozhodl opustit Neidenburg, na který Němci též zaútočili.\n\n28. srpna začaly další německé útoky. První z nich se odehrál u 41. divize, která měla obklíčit ruské jednotky u Waplitz. Zde však Němce překvapila ruská dělostřelba a útok pěchoty, který si vyžádal těžké ztráty. Mezitím se ruský generál Samsonov přemisťoval se svým štábem do Nadrau. Po cestě zvažoval, zda má posílit vojska generála Martose, či zahájit ústup k Janovu. Rozhodl se pokračovat k Martosově sboru, což se mu však stalo osudným. Německý armádní sbor generála Francoise postoupil směrem na Neidenburg a obsadil jedinou cestu, která vedla do Janova. Boje pokračovaly dále a německá smyčka se kolem ruské armády stále více stahovala. Situace se stávala stále více beznadějnou a Samsonov dal rozkaz k všeobecnému ústupu. Stále ještě doufal, že se Rusové mohou dostat z pasti mezi Muschakenem a Willenbergem. Sám začal za neustálého ostřelování německým dělostřelectvem se svým štábem ustupovat. Dne 29. srpna v pět hodin odpoledne dorazil Samsonův štáb do vesnice Saddek. Zde byl napaden německou palbou, takže bylo jasné, že je obklíčen. V noci se vydali lidé ze štábu v čele se Samsonovem na noční pochod, při němž však Samsonov spáchal sebevraždu. Generál Martos se ještě 29. srpna snažil prolomit německé obklíčení, ovšem byl zajat stejně jako jiný ruský generál Klujev. 30. srpna již probíhal poslední odpor. Generál Sirelius ještě stačil obsadit hořící Neidenburg, který však záhy opustil. Jeho vojska se ještě 31. srpna v časných ranních hodinách pokoušela probít z obklíčení, ale bezvýsledně. Bitva skončila katastrofální porážkou ruské armády. Bylo zabito či zraněno 30 tisíc ruských vojáků, 92 tisíc jich skončilo v zajetí, probít z obklíčení se podařilo pouze 15 tisícům mužů. Německé ztráty činily 20 tisíc mrtvých a raněných.\n\n4. září 1914 byla zahájena bitva u Mazurských jezer, jejímiž hlavními aktéry se stala 8. německá armáda a 1. ruská armáda generála Rennenkampfa. Ruské armádní sbory se potýkaly s týmiž problémy, jako Samsonovova vojska. Generál Žilinskij stejně vulgárním a nepromyšleným způsobem zasahoval i zde. Rennenkampfova armáda, která obsadila polovinu Východního Pruska, se začala pod soustředěnými a promyšlenými německými nápory 10. září stahovat od Mazurských jezer k ruským hranicím. Boje byly tvrdé a úporné a německý generální štáb byl nucen převelet dva armádní sbory a jeden sbor jezdectva z Francie. Díky této pomoci se podařilo Němcům vytlačit Rusy z Východního Pruska až k ruským hranicím.\n\n\n"}
{"id": "360521", "url": "https://cs.wikipedia.org/wiki?curid=360521", "title": "Françoise Barré-Sinoussi", "text": "Françoise Barré-Sinoussi\n\nFrançoise Barré-Sinoussi (* 30. července 1947, Paříž, Francie) je francouzská vědkyně, která se spolu s Lucem Montagnierem podílela na objevu viru HIV způsobujícího AIDS, za což v roce 2008 získala Nobelovu cenu za  fyziologii nebo lékařství.\n\nSpolu s Montagnierem objevila retrovirus způsobující AIDS v bílých krvinkách pacientů se zvětšenými lymfatickými uzlinami v počátečních stádiích AIDS a v krvi pacientů v pokročilém stádiu tohoto onemocnění.\n\n"}
{"id": "360522", "url": "https://cs.wikipedia.org/wiki?curid=360522", "title": "Bohumil Kubát (zápasník)", "text": "Bohumil Kubát (zápasník)\n\nBohumil Kubát (14. února 1935, Česká Třebová – 12. května 2016 Chomutov) byl československý zápasník, reprezentant Československa v řecko-římském zápase. Olympionik, který získal bronzovou medaili z Olympijských her. Po skončení kariéry působil jako trenér mládeže a rozhodčí v Chomutově.\n\nNa LOH v Římě 1960 získal bronz v řecko-římském zápase v těžké váhové kategorii. O čtyři roky později skončil na 4. místě.\n\n\n\n\n"}
{"id": "360534", "url": "https://cs.wikipedia.org/wiki?curid=360534", "title": "Zvláštní matrika", "text": "Zvláštní matrika\n\nZvláštní matrika je oddělení odboru matriky, které je součástí Úřadu městské části Brno-střed, a která eviduje narození, uzavření manželství, vznik registrovaného partnerství a úmrtí českých občanů, ke kterým došlo v zahraničí. Rovněž vyřizuje matriční agendu pro bývalé cizince, kteří získali občanství České republiky. Zvláštní matrika vystavuje příslušné matriční doklady, tj. rodné, oddací nebo úmrtní listy. Tato matrika vykonává správu pro celé území České republiky.\n\nZápisy do matriky probíhají na žádost podanou:\n\n"}
{"id": "360535", "url": "https://cs.wikipedia.org/wiki?curid=360535", "title": "Lurex", "text": "Lurex\n\nLurex je chráněná značka příze ve tvaru stužky vyrobené z hliníkové fólie oboustranně povrstvené polyesterem. \n\nV alternativním provedení se používají polyesterové stužky postříkané hliníkovým prachem. \n\nStužky se stříhají na speciálních strojích řízených počítačem na jemnosti 50–670 tex.\n\nPříze má zvláštní kovový lesk nepodléhající oxidaci. Používá se jako efektní nit, kterou se protkávají brokáty, tkaniny na karnevalové kostýmy a na zvláštní švy na módních punčochách. \nOznačení Lurex se také používá pro tkaniny obsahující tuto přízi.\n\n"}
{"id": "360536", "url": "https://cs.wikipedia.org/wiki?curid=360536", "title": "Automobilový průmysl", "text": "Automobilový průmysl\n\nAutomobilový průmysl je strojírenské průmyslové odvětví, které se zabývá vývojem, výrobou, marketingem a prodejem motorových vozidel. Jmenovitě do tohoto odvětví patří všechny automobilky, ale také jejich subdodavatelé. Největší světovou automobilkou je Toyota (podle tržeb i počtu prodaných vozů), která na pomyslném trůnu vystřídala General Motors v roce 2008 (po 27 letech). Největším subdodavatelem je německý strojírenský gigant Bosch, který má obchodní vztahy v podstatě se všemi světovými automobilkami. Automobilový průmysl úzce souvisí také se strojírenským, elektrotechnickým a chemickým průmyslem. Je na něm také z velké části závislý těžební a hutnický průmysl. V roce 2010 bylo ve světě vyrobeno téměř 78 milionů motorových vozidel, což je oproti předchozímu roku růsto o 25,8 %. Celosvětově je v provozu přes 1 mld. automobilů. Obrovský vzestup motorizace zažívá zejména Čína a Indie.\n\nCelosvětově automobilový průmysl přímo zaměstnává minimálně 8,5 mil. lidí. Na výrobu dopravních prostředků jsou ale navázána další odvětví průmyslu, která jsou na autoprůmyslu více či méně závislá.\n\nStáty s největším počtem zaměstnanců v automobilovém průmyslu (absolutně):\n\nVýroba automobilů a jiných motorových vozidel prošla od roku 1885, kdy Karl Benz vyrobil svůj první automobil, bouřlivým vývojem. Od ruční výroby se přešlo díky Henry Fordovi k masové produkci. V mnoha průmyslově vyspělých zemích (v USA, Japonsku, Německu, Jižní Koreji) je automobilový průmysl nejdůležitějším odvětvím celého tamního průmyslu.\n\nAutomobily jsou s námi již přes 100 let a bezpochyby jsou i módními a elegantními doplňky každodenního života. Stejně tak jako domy či oblečení, tak i automobily za posledních 100 let respektovaly mnohé módní trendy. Ty se pak diametrálně odlišovaly dle kontinentů (patrné je to zejm. na vozech z Evropy vs. USA), vzniklo mnoho designérských studií, které byly zaměřeny jen na vzhled a přilákání pozornosti, jejich šance na sériovou výrobu však byla mizivá.\n\nPočátky automobilového průmyslu lze hledat již v roce 1769, kdy Nicolas Joseph Cugnot sestrojil první silniční parovůz. Počátek 19. století byl stále doménou parních strojů, které se postupně zlepšovaly a zrychlovaly. Roku 1836 německý konstruktér Brackenburg zkonstruoval první auto s výbušným motorem. Motor spaloval vodík s čistým kyslíkem. Vůz však neměl žádné významné výhody. Byl nebezpečnější a jeho provoz výrazně náročnější, a tak se neprosadil. V roce 1862 francouz Alphonse Beau de Rochas vymyslel čtyřdobý spalovací motor. Nepostavil ho, ale nechal si jej patentovat. Až Nicolaus August Otto uvedl do pohybu první spalovací motor na světě. Roku 1886 postavili nezávisle na sobě Karl Benz a také Wilhelm Maybach s Gottliebem Daimlerem první automobily poháněné benzínovým motorem.\n\nV roce 1892 získal německý inženýr Rudolf Diesel patent na vznětový motor, který roku 1897 také jako první na světě postavil. Nejprve se tento motor užíval ve strojírenských podnicích jako stacionární motor pro pohon strojů, později po zlepšení (zejména odlehčení) se začal používat také k pohonu automobilů.\n\nPrvním automobilem zkonstruovaným na území Česka byl v roce 1897 Präsident (na počest prezidenta rakouského autoklubu) postavený v Kopřivnické továrně pro výrobu a prodej kolejových vozidel (\"Nesselsdorfer wagenbaufabriksgesellschaft\"). V roce 1898 jej následoval také první nákladní automobil.\nDalším důležitým milníkem je bezpochyby zavedení sériové výroby, která zlevnila a standardizovala výrobu. Tento výrobní postup, kdy se pohybuje výrobek na výrobním pásu a každý pracovník dělá pouze jeden úkon, zavedl Henry Ford roku 1913. Touto metodou bylo možné masové rozšíření automobilů. Modelu Ford T se v letech 1908–1927 prodalo přes 16,5 milionu kusů. Tento princip se následně přenesl do Evropy. V Česku se začal záhy používat v Baťových závodech, v automobilovém průmyslu pak poprvé u Škody.\n\nVe 20. letech se vývoj spalovacího motoru velmi zrychlil a automobily se i nadále rychle zdokonalovaly. Ještě v roce 1919 bylo 90% prodaných vozů otevřených, v roce 1929 již\nbylo 90% uzavřených. Roku 1930 na automobilový průmysl dopadla Velká hospodářská krize, která celé automobilové odvětví sužovala až do konce druhé světové války. Během této doby však zaniklo mnoho automobilových výrobců, jiné automobilky se spojily.\n\nVe 30. letech byly již v podstatě vynalezeny téměř všechny dnešní mechanické technologie, i když některé byly později znovu objeveny ve prospěch někoho jiného.\n\nPo válce se automobilový průmysl začíná vzpamatovávat ze škod způsobených druhou světovou válkou a přeorientovává se zpět na civilní sektor. Na konci 40. let je v podstatě ustaven dnešní design a koncepce vozidel.\n\nNa začátku 50. let se v Evropě projevuje velký zájem o malé levné vozy. Typickými zástupci tehdejší doby je \"Lloyd 300\" či \"BMW Isetta\". Nejmenším sériově vyráběným automobilem je dodnes britský \"Peel P50\", který se vyráběl od roku 1962 do roku 1965 na ostrově Man. Jeho prodejní cena byla 199 liber.\n\nRoku 1956 se u některých aut (např. Citroën či Triumph) začínají montovat kotoučové brzdy namísto bubnových. Poprvé však byla kotoučová brzda použita již roku 1906.\n\nNa počátku 60. let se v USA staly populárními tzv. \"muscle cars\" - výkonná auta s pohonem zadních kol a obvykle motorem V8, stvořená pro legální i pouliční závody. Ford tak roku 1964 představil legendární Ford Mustang, Chevrolet vypustil do konkurenčního boje Chevrolet Camaro a následovaly je další auta jako například Dodge Charger. Všechno se změnilo v roce 1973 s příchodem ropné krize. Najednou auta, která polykala desítky litrů benzínu na 100 km se dostala do pozadí zájmu a éra masivního ničení pneumatik rychle skončila. A s ní také tato auta. Do středu zájmu se pak Ford Mustang vrátil až v roce 2005, kdy byla představena 5. generace v moderním retro stylu a opět jej následovala konkurence.\n\nV oblasti technologií pak nalezlo široké uplatnění nezávislé zavěšení kol a vstřikování paliva, později pak řízené elektronikou. Na přelomu 60. a 70. let se začínají masivně používat plastové materiály, které nahrazují dřevo, ocel a jiné materiály. Tento trend přetrvává dodnes. Roku 1974 přichází Porsche s inovací svého modelu 911 a nově je jeho motor vybaven předkompresí.\n\n80. a 90. léta byla ve znamení zvyšování výkonu a zvětšování jednotlivých modelů (dobře vidět je to např. na Volkswagenu Golf, který během 6 generací významně povyrostl ve všech směrech) a zvláště v 90. letech začala důležitější roli hrát bezpečnost. Auta začala procházet nárazovými crash-testy a Euro NCAP zavedl metodiku hodnocení, kdy bezpečnost vozidla značí hvězdičky (přičemž 5 je nejlépe). Bariérové zkoušky se vyvíjely, ale podstata zůstává stále stejná – co nejlépe ochránit řidiče při případné nehodě. Výsledné poranění posádky, resp. figuríny odpovídá určitému bodovému ohodnocení a součet ze všech bariérových zkoušek pak určitému počtu hvězdiček. Body se strhávají i za sebemenší prohřešky jako např. při odskočení západky u dveří, kvůli které přišla Škoda Fabia 2. generace o pátou hvězdičku. A právě bezpečnost dala vzniknout novým elektronickým systémům jako je ABS či ESP. Důvodem byly jednak snahy automobilek o inovativní řešení, za masovým rozšířením pak stál tlak odborné veřejnosti. Nejznámějším případem budiž nechvalné převrácení Mercedesu A při tzv. losím testu. Ten se provádí právě za účelem ověření manévrovatelnosti vozidla a simuluje vyhnutí se losu, který náhle vběhne před vůz. Mercedes po tomto selhání upravil podvozek a začal systém ESP montovat sériově. A právě příchod moderních systémů začal promlouvat i do hodnocení Euro NCAP – v roce 2009 byla změněna metodika a důležitou roli začala nově hrát ochrana chodců (testuje se již od r. 1998) a pomocné systémy. Dosáhnout maximálního počtu pěti hvězdiček je nyní obtížnější a v budoucnu budou pravidla ještě tvrdší. (Euro NCAP stanovil přechodné období, kdy budou plynule zvyšovány nároky na vůz.)\n\nRoku 1985 se v Evropě poprvé prodávají vozidla vybavená katalyzátorem. Ten snižuje emise automobilů, avšak vyžaduje bezolovnatý benzín. V USA se tento systém používal již dříve. Téhož roku se na evropský trh dostávají také první automobily s palubním počítačem, který má přinést řidiči více informací o vozidle.\n\nDo nového tisíciletí vstoupily automobilky se snahou zaplnit i tu sebemenší skulinu na trhu – vznikly tak různé karosářské varianty modelů a automobilky začaly představovat další a další modelové řady (patrné je to např. u Peugeotu, kde došlo k velkému nárůstu modelových řad nebo u BMW, které opět vstoupilo do segmentu vozidel nižší střední třídy modelem řady 1 a zároveň představilo modely X3, X5, později X6). Zajímavá je také protichůdnost posledních novinek. Na jedné straně stále menší miniautomobily do městských aglomerací jako např. Tata Nano a na druhé straně pak crossovery - např. Audi Q7. Automobilky také začaly současně vyrábět dvě generace vozidel (nejznámější je asi příklad Octavie 2. generace a Octavie 1. generace, která se prodávala dál pod označením „Tour“ současně, dále např. Peugeot 206 a 207, Opel Astra G a H, atd.). Došlo ke smíšení několika kategorií, které daly vzniknout mnoha novým segmentům (jmenujme např. dnes populární Crossovery). A v mnoha případech daly vzniknout konceptovým abstraktním vozidlům jako je Citroën Cruise Crosser. Jednotlivé segmenty se stále více prolínají a již nelze přesně stanovit hranici jako před 20 lety.\n\nPoslední roky jsou pak zejména ve znamení snižování spotřeby a emisí CO. Úzce s tím také souvisí snížení hmotnosti vozidel a snižování objemů motorů. Motory jsou nově vybavovány systémy Stop-start, které mají za úkol snížit spotřebu, jsou vybavovány filtry pevných částic, které zase mají snížit množství vypuštěných sazí, je zvyšován vstřikovací tlak a optimalizováno spalování. K tomu všemu se na trh derou hybridní vozidla. Ta lze rozdělit do několika podskupin. Skupina tzv. \"full-hybridů\", které pohání elektromotory a v případě potřeby je doplňují spalovací motory, které buďto pohání vůz nebo vyrábí elektřinu. Dále \"mild-hybridy\", které mají trvale spřažen elektrický motor se spalovacím - čistě elektrický pohon je tedy nemožný. Za další podskupinu hybridů lze považovat vozidla, která používají setrvačníky či akumulátory ke krátkodobému uchování energie. Poslední kategorii tvoří vozidla na čistě elektrický pohon, která se dobíjejí ze zásuvky. Ani jedna vozidla ovšem zatím nemají z ekonomického ani ekologického hlediska příliš velký význam. Důvody jsou zejména vysoká hmotnost (daná přítomností baterií a 2 motorů), značné výrobní náklady a celková složitost vozidla. Nevýhodou je také nízký dojezd na baterie (malá kapacita akumulátorů) a problémy s jejich životností (životnost baterií je velmi omezená, obnova drahá a recyklace starých baterií zatěžuje životní prostředí). Zajímavá je také opačná situace, kdy jsou do trolejbusů zabudovávány dieselagregáty, jenž se mohou, v případě výpadku proudu či na kratší vzdálenosti, stát zdrojem elektřiny. V tomto směru jsou spíše otázkou blízké budoucnosti vozidla čistě na elektrický pohon, které zatím trpí příliš malou kapacitou akumulátorů. V Česku probíhaly pokusy s elektromobily již v dobách socialismu, k sériové výrobě však nikdy nedošlo. Ke zdánlivě úspěšnému konci dotáhla v roce 1992 svůj projekt \"Ela01\" na bázi Škody Favorit firma ČEZ. Ovšem ani tento vůz se nedočkal rozšíření. Úspěch tedy mohl slavit až malý pickup Tatra Beta, který se vyráběl v Příboře v letech 1996–1999. Prvním sériově vyráběným českým nákladním vozidlem na elektrický pohon je počin letňanské Avie, která využívá technologie anglické firmy Smith. V roce 2010 by prodeje elektromobilů měly tvořit 250 ks z celkem 450 vyrobených Avií.\nV letech 2008–2009 na automobilový průmysl těžce dopadla světová hospodářská krize. Všechny světové automobilky začaly propouštět (vyjma čínských výrobců). V Česku tomu není jinak a propouštějí takřka všichni významní zaměstnavatelé. Americké automobilky tzv. \"„Detroitské trojky“\" – Ford, GM a Chrysler – se ocitly na pokraji bankrotu a žádaly Kongres o půjčky. Po dlouhých vyjednáváních nakonec Kongres poskytl automobilkám půjčku v hodnotě 15 miliard dolarů. Automobilka General Motors však ale nebyla schopna splácet své závazky a byla tak donucena projít řízeným bankrotem. Vláda USA zaplatila dluhy GM a získala za to 60% podíl ve firmě. V podobné situaci se ocitl i Chrysler. Tomu pomohl Fiat, který tak získal 20% Chrysleru. K zisku se \"trojlístek velkých amerických automobilek\" opět vrátil v roce 2010. Automobilky Detroitské trojky však nejsou v potížích osamělé – do ztrát se propadla většina světových automobilek. Kritickou situaci se některé státy snažily zachránit stimulacemi typu šrotovného, které bylo zavedeno např. v Německu či na Slovensku. Zavedení šrotovného společně s neochotou firem utrácet zapříčinilo, že se na výsluní v posledních dvou letech dostaly malé levné automobily. Ty podpořilo i zavedení omezení vjezdu do center evropských měst, které má za úkol zlepšit ovzduší v metropolích tím, že ze svých center „vyženou“ zastaralá neekologická auta. Není proto divu, že se automobilky snaží dostat na trh nová malá auta (jmenujme např. koncepty VW či BMW).\n\nDnes je již kladen důraz nejen na ekologický provoz vozidel, ale také na ekologickou výrobu samotných vozů a na jejich recyklovatelnost. Proto jsou jednak továrny přísně kontrolovány (množství vypouštěných zplodin do ovzduší, znečištění vodních toků a půdy či sledování produkce odpadu a jeho třídění) a také regulovány (emisní povolenky a další poplatky). A jednak existuje legislativní podpora (např. Norsko, Nizozemí) elektromobilů, které méně zatěžují životní prostředí snížením emisí znečišťujících látek vypouštěných do ovzduší, snížením hlukové zátěže, snížením emisí skleníkových plynů a snížením spotřeby fosilních paliv. V České republice má prodej elektromobilů stále nízký podíl - 0,27 %. Přesto se stále rozšiřuje síť nabíjecích stanic, čímž se snižuje problém omezeného dojezdu některých elektromobilů. V současnosti je v ČR podle databáze MPO 131 veřejných stanic, ale celkem je okolo 470 stanic. Celkový počet 470 stanic zahrnuje všechny dobíjecí stanice pro elektromobily, které jsou veřejně přístupné (veřejné dobíjecí stanice) a stanice, které jsou přístupné za určitých podmínek širšímu okruhu uživatelů (např. hotely, restaurace, sportoviště). Nejsou zahrnuty však dobíjecí stanice, které jsou určeny jen pro firemní zaměstnance.\n\nTrendem poslední doby jsou pak různé elektronické pomůcky jako je např. adaptivní tempomat, parkovací senzory, dešťové senzory, monitorování mrtvého úhlu, bezklíčkové startování, noční vidění, parkovací asistent a mnoho dalších. Bohužel tyto systémy mají mnohdy mnoho problémů se spolehlivostí, a tak ne vždy jsou vítanou součástí vozidla.\n\nKonkurenční boj žene automobilky stále kupředu. Modely jednotlivých automobilek se stále porovnávají a každý koncern se snaží být o krok napřed. Jejich výrobky testují redaktoři motoristických magazínů, jsou podrobovány odborné kritice, vedou se o nich vášnivé debaty na odborných fórech, ale i v hospodách, a v neposlední řadě jsou vnímány svými majiteli. Vznikají také mnohé ankety, které mají najít to nejlepší auto. Tou asi nejznámější a nejprestižnější je v Evropě „Auto roku“ (anglicky: \"\").\n\nJiž od počátku automobilové produkce některé automobilky mezi sebou spolupracují nebo se dokonce spojují tak, aby dokázali lépe čelit konkurenci. A to jak společným vývojem lepších výrobků, tak rozložením vývojových (popř. i výrobních) nákladů a z toho plynoucího zvýšení zisku. Jako příklad z historie uveďme jednu z nejznámějších fúzí, kdy v roce 1932 vzniklo spojením firem Audi, DKW, Horch a Wanderer základ dnešního Audi.\n\nFúze a spolupráce jsou v automobilové branži na denním pořádku. Spolupráce nabývá nejrůznějších rozměrů. Spolupracuje se:\n\nNaprosto běžná je i situace, kdy automobilka drží významný menšinový podíl v jiné automobilce. Mezi důležité vztahy patří:\n\nNásledující soupis obsahuje přehled největších koncernů vyrábějící osobní a lehké užitkové vozy a jejich značky. Vzhledem k různým akvizicím, domlouvaným partnerstvím, nákupům nemusí být přehled zcela aktuální. Zahrnuje nejznámnější značky osobních automobilů, nejedná se o zcela kompletní souhrn všech výrobců a jejich značek.\n\nSkupina Toyota\n\nVolkswagen Group\n\nAliance Renault-Nissan-Mitshubishi\n\nSkupina Hyundai\n\nGeneral-Motors\nSkupina Ford\n\nFiat Chrysler Automobiles (FCA)\n\nHonda\n\nGroupe PSA\n\nSuzuki\n\nDaimler AG\n\nskupina BMW\n\nSAIC\n\nMazda\n\nDongfeng\n\nChang'an Motors\n\nGeely\n\nTata Motors\n\nAutomobilový průmysl patří mezi nejdůležitější průmyslová odvětví v Česku. Produkuje více než 20 % objemu výroby, přímo zaměstnává více než 120 tisíc lidí a při plném využití své kapacity vyprodukuje více než 1,2 milionu osobních automobilů za rok. Celkem průmysl tvoří 35 % českého hospodářství. Velmi významně se také podílí na českém exportu. V lednu 2010 tvořily stroje a dopravní prostředky podíl na vývozu 54,3 %. V roce 2016 se v Česku vyrobilo 1 351 124 motorových vozidel, což bylo meziročně o 8,2% více. Za 1. pololetí 2010 bylo v Česku vyrobeno 559 093 ks vozidel (+18,04 %). Osobních vozidel 556 706 ks, nákladních 579 ks, autobusů 1 228 ks, přípojných 351 ks a 229 ks motorek. Nejprodávanější značkou aut zde je Škoda Auto.\n\nOblast automobilového průmyslu nabízí jako první možnost uplatnění strategie \"Průmysl 4.0\". \n\nNa Slovensku je prodej značek podobný tomu v Česku. Pozice české Škodovky je však na Slovensku významně oslabena. Obecně celého koncernu Volkswagen, resp. německých výrobců. Je to způsobeno jinými vazbami slovenské ekonomiky i samotným vnímáním lidí. Značný vliv zde hraje to, že Německo není sousedním státem Slovenska, což má na německé automobilky negativní vliv. Na rozdíl od Česka se tak ojeté vozy nedovážejí přes hranice (spokojený zákazník pak při výběru nového vozu mnohdy zůstane u stejné značky), není zde populační vazba na Německo (Češi (zejm. z příhraničních oblastí) se mnohdy znají s Němci, kteří často jezdí ve vozech domácí výroby a propagují tak své vozy).\n\nPo zasažení Evropy celosvětovou hospodářskou krizí se trend otočil a prodej nových vozidel začal klesat.\n\nV Česku bylo v roce 2007 v provozu 4 280 tisíc vozidel. Následující tabulka ukazuje 5 států s největším počtem registrovaných vozů.\n\nCelosvětová produkce automobilů v roce 2007 dosáhla 73,3 mil. ks vozidel. Celý automobilový trh následně zasáhla světová hospodářská krize a prodej nových vozidel klesl až na 61 mil. v roce 2009. Od té doby však opět roste a v roce 2014 dosáhla 89,7 milionu kusů.\n\nNásledující tabulka ukazuje počet vozidel na 1000 obyvatel ve vybraných (větších) státech. Údaje z let 2010 - 2011, Rusko a Čína z roku 2014.\n\nNásledující tabulka ukazuje státy světa, ve kterých se vyrábějí motorová vozidla. Státy jsou řazeny podle množství vyrobených vozidel v roce 2010. Vzhledem k nízké srovnávací základně z minulého roku zaznamenali významní producenti velké vzrůsty výroby.\n\nTabulka ukazuje koncerny s největšími tržbami. V tabulce lze nalézt oproti největším koncernům (viz výše) významné rozdíly. Např. Daimleru zde patří 4. příčka, podle prodaných kusů je však až 12. Je to způsobeno produkcí dražších a luxusnějších vozů (Mercedes-Benz, Maybach).\n\nNásledující tabulka přináší přehled nejprodávanějších modelů historie automobilů.\n\n\n\n"}
{"id": "360539", "url": "https://cs.wikipedia.org/wiki?curid=360539", "title": "Senzualismus", "text": "Senzualismus\n\nSenzualismus je filosofický směr, odvozený z empirismu a významný hlavně ve Francii 18. století.\n\nSensualismus je silně ovlivněn empirismem, zvláště dílem Johna Locka \"Rozprava o lidském rozumu\" (1690), kde se tvrdí, že původ všech našich idejí je v počitcích. Stejně jako empirismus se sensualismus vymezuje hlavně proti karteziánskému racionalismu a jeho vrozeným idejím, ale stejně tak proti Malebranchovi a Leibnizovi.\n\nNejvlivnějšími zástupci sensualismu jsou Étienne Bonnot de Condillac a Claude-Adrien Helvétius.\n\nSensualismus jde dále než Lockův empirismus: tvrdí nejen to, že neexistují vrozené ideje, ale že neexistují ani vrozené duševní schopnosti. Vjem a vědomí jsou ztotožněny.\n"}
{"id": "360541", "url": "https://cs.wikipedia.org/wiki?curid=360541", "title": "Automobilka", "text": "Automobilka\n\nAutomobilka je strojírenský výrobní podnik v odvětví automobilového průmyslu, ve kterém se vyrábí automobily. Velké koncerny vyrábí v jedné automobilce často více značek.\n\nMezi jednotlivými automobilkami existuje ostrý konkurenční boj, který nutí konkurenty k neustálému vylepšování produkce.\n\nPůvodní budovy továrny Václava Laurina a Václava Klementa slouží nyní jako muzeum AUTO ŠKODA Mladá Boleslav.\n\nAutomobily, vzhledem k vysokému počtu vyráběných výrobků, umožňují vysoký stupeň automatizace výroby. \n\n"}
{"id": "360543", "url": "https://cs.wikipedia.org/wiki?curid=360543", "title": "Unikát", "text": "Unikát\n\nUnikát označuje (lat. \"unus\", jedinečný, jeden jediný) objekt, předmět nebo jev, který je jedinečný svého druhu. Je-li jedinečný a zároveň vzácný výskytem, nazývá se rarita.\n\nMůže to být například kresba, malba, socha nebo fotografie vytvořená přístrojem Polaroid.\n\nPřesná kopie původního díla se označuje jako duplikát, v případě autorského díla jako replika.\n\n\nV logice a matematice se tvrzení o tom, že existuje právě jeden objekt daného druhu, označuje jako kvantifikace jedinečnosti. Značí se často existenčním operátorem formula_1 s vykřičníkem či s dolním indexem „=1“. Například\n\nznamená „existuje právě jedno přirozené číslo \"n\" takové, že \"n\" – 2 = 4“.\n"}
{"id": "360544", "url": "https://cs.wikipedia.org/wiki?curid=360544", "title": "Epizoda", "text": "Epizoda\n\nEpizoda, také díl je samostatný vedlejší děj nebo příběh, vložený do děje nebo příběhu hlavního. Tento hlavní příběh může mít podobu např. románu, eposu nebo dramatu. Epizoda může mít nebo také nemusí mít žádný vztah k ději hlavnímu. \n\nEpizoda může být i část dramatického díla např. televizního seriálu, rozhlasového pořadu či jiného audiovizuálního díla. Epizoda je jedna z částí daného uměleckého díla, podobně jako je kapitola částí knihy.\n\nV přeneseném významu slova může být označením pro jakoukoliv jasně ohraničenou dílčí část nějakého rozsáhlejšího děje (a to i v běžném životě), jeho použití vždy záleží na kontextu sdělení.\n\n"}
{"id": "360548", "url": "https://cs.wikipedia.org/wiki?curid=360548", "title": "Oliver Smithies", "text": "Oliver Smithies\n\nOliver Smithies (23. června 1925, Halifax, West Yorkshire, Anglie – 10. ledna 2017, Chapel Hill, Severní Karolína) byl americký genetik britského původu, který získal v roce 2007 Nobelovu cenu za fyziologii a lékařství za výzkum v oblasti embryonálních kmenových buněk a DNA savců.\n\n"}
{"id": "360549", "url": "https://cs.wikipedia.org/wiki?curid=360549", "title": "Hamrlík", "text": "Hamrlík\n\nPříjmení Hamrlík má více nositelů:\n\n"}
{"id": "360550", "url": "https://cs.wikipedia.org/wiki?curid=360550", "title": "Deutschland", "text": "Deutschland\n\n\n\nv minulosti nesla celá řada lodí toto jméno\n\n"}
{"id": "360551", "url": "https://cs.wikipedia.org/wiki?curid=360551", "title": "Keš", "text": "Keš\n\nKeš může být:\n\n\n"}
{"id": "360562", "url": "https://cs.wikipedia.org/wiki?curid=360562", "title": "Eolambia", "text": "Eolambia\n\nEolambia (\"raný lambeosaurin\") byl rod iguanodontního dinosaura z křídového období (věk alb až cenoman, asi před 102 až 98 miliony let). Fosilie tohoto býložravého ptakopánvého dinosaura byly objeveny v Utahu (USA). \n\nTento druh ornitopoda dosahoval délky kolem 6 metrů a hmotnosti zhruba 1000 kg. Přednostně se pohyboval po čtyřech, byl býložravý a měl rohovinový pokryv čelistí (podobný jakémusi zobáku). Mohl žít v malých stádech, o jeho paleoekologii však není k dispozici mnoho informací.\n\nTypový exemplář byl objeven americkým paleontologem Jamesem Ianem Kirklandem v roce 1998. Byly získány pouze částečně zachované exempláře mladých i plně dospělých jedinců. \"Eohadrosaurus\", který je dalším dinosaurem pojmenovaným Kirklandem, pravděpodobně představuje zástupce stejného rodu. Fylogenetická analýza z roku 2018 ukázala, že mezi nejbližší příbuzné tohoto rodu patřil mongolský rod \"Choyrodon\".\n\n\n"}
{"id": "360565", "url": "https://cs.wikipedia.org/wiki?curid=360565", "title": "Josef Stingl", "text": "Josef Stingl\n\nProf. MUDr. Josef Stingl, CSc. (* 7. srpna 1940 Hradecko, okres Plzeň-sever) je český anatom, chirurg a vysokoškolský pedagog. Specializuje se na morfologii a klinickou anatomii pohybové soustavy a mikrocirkulaci.\n\nNarodil se v obci Hradecko roku 1940. Základní školu a gymnázium navštěvoval v Kraslicích (1946-1957), poté pokračoval studiem všeobecného lékařství na Lékařské fakultě Univerzity Karlovy v Plzni, na které promoval v roce 1963.\n\nV období 1963–1978 pracoval jako odborný asistent na Anatomickém ústavu LF UK v Plzni. Roku 1973 obhájil kandidátskou vědeckou práci (CSc.). V roce 1978 získal atestaci I. stupně pro všeobecnou chirurgii. V letech 1978–1993 působil na Anatomickém ústavu 1. lékařské fakulty UK v Praze. V roce 1991 se habilitoval v oboru anatomie, v roce 1993 pak podstoupil jmenovací řízení v oboru anatomie na Univerzitě Karlově v Praze.\n\nMezi roky 1993 a 2013 byl přednostou Anatomického ústavu a od roku 2009 do roku 2013 současně přednostou Ústavu histologie a embryologie 3. lékařské fakulty Univerzity Karlovy v Praze. V letech 1997–2002 zastával post proděkana pro vědu a výzkum 3. LF UK a v období 2003–2007 funkci prorektora Univerzity Karlovy pro zahraniční styky.\n\nUskutečnil několik zahraničních stáží včetně působení na univerzitě v Hamburgu (1967–1968) a University of South Florida v Tampě (1991–1992).\n\nJe členem České anatomické společnosti a viceprezidentem Evropské asociace klinické anatomie.\n\n"}
{"id": "360566", "url": "https://cs.wikipedia.org/wiki?curid=360566", "title": "Clearing", "text": "Clearing\n\nClearing neboli klíring je mezibankovní účtování vzájemných operací bez hotovostního placení – jedná se o bezhotovostní platební styk, jenž bývá obvykle prováděn zúčtováním oboustranných či vícestranných pohledávek a závazků.\n\nClearingový platební styk funguje mezi bankami – každá banka má v clearingovém (zúčtovacím) centru (u custodiana) svůj clearingový/majetkový účet, na který přicházejí platby od jiných bank (příjmy) a ze kterého jsou prováděny platby jiným bankám (výdaje). Z tohoto účtu se následně hradí platby ostatním bankám. Vyrovnávání pohledávek a závazků probíhá vzájemným započítáváním všech pohledávek a závazků, což je výhodné, neboť se dá vyřešit jednou jedinou platební operací na dorovnání rozdílu za stanovené období.\n\nFinanční instituce, jako švýcarská banka Wir a panamská European Standard Bank, umožňují na svých clearingových platformách provádět zúčtovací operace pro všechny obchodní subjekty. Kromě toho umožňují získat tzv. clearingové úvěry – peníze, které mohou být použity k transakcím pouze v rámci banky (intra-clearing), čímž prakticky nahrazují peníze emitované vládami. Tyto úvěry jsou nabízeny za nízké úrokové sazby (od 1 do 7 % p.a.), někdy také jako zajištění pro nákup aktiv. Podnikatelské subjekty musí projít školením v bance Wir nebo European Standard Bank k získání potřebných podrobných znalostí a pochopení clearingových transakcí. Jako alternativu ke školení je účastníkům doporučeno zajistit ředitele pro rozvoj (Director of Development), který zná techniku zúčtovacích transakcí a má požadovanou úroveň vzdělání.\n\nBěhem finanční krize clearingové transakce začaly být používány jako pomocný vnitrobankový platební nástroj pro všechny obchodní subjekty, což umožnilo kompenzovat celosvětový nedostatek peněz během finanční krize. Poprvé netradiční využití clearingové transakce využila švýcarská banka WIR na začátku 20. století ve Švýcarsku a mezinárodně panamská finanční instituce European Standard Bank. To umožnilo mnoha podnikatelským subjektům nejen výrazně překonat negativní dopady finanční krize, ale také zvýšit obrat a zisky v době, kdy zanedbání této příležitosti znamenalo pokles obratu a cestu k bankrotu.\n\n"}
{"id": "360578", "url": "https://cs.wikipedia.org/wiki?curid=360578", "title": "ArcelorMittal", "text": "ArcelorMittal\n\nArcelorMittal je největší producent oceli na světě s více než 315 000 zaměstnanci a výrobními závody v 60 zemích světa včetně Česka. V roce 2009 společnost vyrobila 71,1 mil. tun oceli, což bylo cca 6 % celosvětové výroby. Oproti 101,7 mil. tun vyrobeným v roce 2008 to byl výrazný pokles produkce, který byl způsoben globální ekonomickou krizí. V roce 2009 také výrazně poklesl čistý zisk společnosti, a to na 118 mil. USD (oproti 1,07 mld. USD v roce 2008).\n\nSpolečnost vznikla v roce 2006 po převzetí lucemburské ocelářské firmy Arcelor společností Mittal Steel Company, kterou vlastnil indický průmyslník Lakšmí Mittal. V roce 2009 byla společnost na 28. místě na světě v žebříčku firem podle výše obratu, který je uveřejňován jako Fortune Global 500. Společnost má hlavní sídlo v Lucemburku, hlavním městě Lucemburska, v budově původního sídla společnosti Arcelor.\n\nAkcie společnosti se obchodují na akciových burzách v New Yorku (NYSE), Paříži, Amsterdamu, Lucembursku, Bruselu a Madridu. Majoritním akcionářem je Lakšmí Mittal.\n\nV Česku vlastní ArcelorMittal dceřinou společnost ArcelorMittal Ostrava, která působí v areálu ostravské Nové hutě. Původní Nová huť a.s. byla převzata v únoru 2005 společností Mittal Steel Company a přejmenována na Mittal Steel Ostrava a.s. Po vzniku holdingu ArcelorMittal dostala ostravská společnost v srpnu 2007 současný název ArcelorMittal Ostrava a.s.\n\n"}
{"id": "360579", "url": "https://cs.wikipedia.org/wiki?curid=360579", "title": "Liberty Ostrava", "text": "Liberty Ostrava\n\nLiberty Ostrava a.s. je česká hutnická firma patřící do holdingu Liberty House Group. Společnost působí v areálu Nové hutě v jižní části Ostravy.\n\nSpolečnost formálně vznikla jako akciová společnost s názvem NOVÁ HUŤ, a.s. zápisem do obchodního rejstříku 22. ledna 1992. Tato akciová společnost přitom vznikla na základě privatizačního projektu firmy NOVÁ HUŤ, státní podnik, založené 28. června 1989 (pod názvem NOVÁ HUŤ Klementa Gottwalda, státní podnik). Z tohoto státního podniku byl ke dni 31. prosince 1991\nvyčleněn majetek v hodnotě 12 612 mil. Kčs, který přešel na Fond národního majetku České republiky a byl základem pro vznik akciové společnosti Nová huť. Samotný zbytkový státní podnik byl dán 7. ledna 1998 k likvidaci a zanikl 14. června 2005 výmazem z obchodního rejstříku.\n\nPo neúspěšné částečné privatizaci do rukou managementu, sdruženého do společnosti Petrcíle, prodal stát v roce 2003 majoritní podíl ve společnosti (67,25 % akcií) společnosti LNM Holdings (jeden z předchůdců ArcelorMittal) indického průmyslníka Lakšmího Mittala za 9 milionů USD (tehdy asi 260 milionů Kč). Společnost byla tou dobou vysoce zadlužená a generovala miliardové ztráty. Společnost LNM Holdings byla zanedlouho pohlcena společností Ispat. K 11. dubnu 2003 se změnil název české společnosti na ISPAT NOVÁ HUŤ a.s. Pod novým vedením začala společnost generovat miliardové zisky. V únoru 2005 byla převzata Mittalovou společností Mittal Steel Company a přejmenována na Mittal Steel Ostrava a.s. Po vzniku holdingu ArcelorMittal dostala ostravská společnost v srpnu 2007 současný název ArcelorMittal Ostrava a.s. Na počátku července 2019 byla společnost převzata novým vlastníkem, britskou skupinou Liberty Steel. K 22. červenci 2019 získala společnost nový název Liberty Ostrava a.s.\n\nPo arbitráži se státem získala 14 % společnosti za 850 milionů Kč společnost Petrcíle (jedním z arbitrů byl i Milan Kindl) spojená s Pavlem Tykačem. Majoritní vlastník ArcelorMittal nadále skupoval další akcie společnosti, v roce 2009 odkoupil od státu 11% podíl za 7 miliard Kč (ve splátkách až do roku 2015) a začátkem roku 2010 pak 14% podíl od PPF, která jej získala od společnosti Petrcíle, za 6,8 mld Kč. Celkem tak v únoru 2010 držel ArcelorMittal 96,5% podíl ve společnosti a mohl tak zahájit tzv. squeeze out (vytěsnění minoritních akcionářů bez jejich souhlasu). Proces vytěsnění byl ukončen v září 2010, stovky drobných akcionářů však s vytěsňovací cenou 4 tis. Kč na akcii nesouhlasily a podaly žaloby na hodnotu protiplnění. V roce 2012 společnost vyplatila svému majoritnímu vlastníkovi dividendu ve výši 8,4 mld. Kč, v roce 2014 8,2 mld. Kč a v roce 2015 23 mld. Kč (asi 1,9 tis. na akcii).\n\nJedná se o největšího výrobce koksu v Česku. V provozu jsou tři koksárenské baterie s celkovou roční produkcí 1,5 mil tun koksu. Závod dále produkuje koksochemické produkty: dehet, benzol, koksárenský plyn a kapalnou síru.\n\nSpolečnost disponuje čtyřmi vysokými pecemi. Zpravidla jsou v provozu pouze tři vysoké pece, které jsou ročně schopny vyrobit přes 3 miliony tun surového železa. Tři čtvrtiny produkce spotřebovává závod Ocelárna, cca pětinu výroby odebírá společnost Evraz Vítkovice Steel, zbývající část je dodávána v pevném stavu jiným subjektům.\n\nZávod Vysoké pece patřil v letech 1996 až 2006 do samostatné společnosti Vysoké pece Ostrava (VPO), kde byla společnost Nová huť (resp. po změnách názvů Ispat Nová huť a Mittal Steel Ostrava) držitelem majoritního podílu. K 31. 12. 2006 byla VPO začleněny zpět do mateřské firmy Mittal Steel Ostrava.\n\nJedná se o největšího producenta oceli v Česku s ročním objemem výroby přes 3 mil. tun. Výroba probíhá ve čtyřech tandemových pecích. Po odpichu se ocel ohřívá na pánvových pecích a odlévá na třech provozech plynulého odlévání.\n\nSoučástí tohoto provozu jsou celkem čtyři válcovací tratě:\n\nV oblasti strojírenské výroby závod zahrnuje výrobu strojních dílů a zařízení, ocelových konstrukcí a železničních dvojkolí. Slévárna vyrábí odlitky z oceli a litiny. Součástí závodu je také kalírna odlitků, výkovků, válcovaného materiálů a svařenců. Závod se dále zabývá dalšími výrobními, opravárenskými, údržbovými a projekčními pracemi pro samotnou firmu AMO i pro externí zákazníky.\n\nJedná se o provoz, který zajišťuje servis jednotlivým závodům AMO v rámci údržby, oprav, modernizacích a investiční výstavby.\n\nÚkolem provozu jsou především dodávky energetických médií do jednotlivých provozů AMO, z menší části také externím zákazníkům. Má za úkol zajišťovat dodávky vody, elektrické energie, plynu a tepla, vyrábí také technické plyny. 15. února 2010 byl tento provoz vyčleněn do k tomu účelu založené dceřiné společnosti ArcelorMittal Energy Ostrava, kde AMO drží 100% podíl.\n\nTento závod provádí služby vnitropodnikové železniční a silniční dopravy pro jednotlivé závody AMO. Spravuje také železniční (199 km kolejí) a silniční (52,5 km silnic) síť v areálu AMO. Závod spravuje také studený odval.\n\nVnitropodnikovou železniční dopravu zajišťovaly motorové lokomotivy následujících řad (stav k roku 2003): 703, 704, 709.5, 720, 721, 729.5, 729.6, 740, 770, 771.\n\nV roce 2016 byly prakticky všechny lokomotivy (s výjimkou dvou strojů řady 704) prodány a nahrazeny dvaceti kusy lokomotiv řady 741.7, které si AMO pronajal na deset let od výrobce CZ LOKO.\n\nKromě vlečkového kolejiště ve správě AMO lze lokomotivy této firmy spatřit také ve stanici Ostrava-Kunčice, kam jsou přetahovány soupravy vystupující z vlečky na síť Správy železnic. Od zastavení provozu vítkovických vysokých pecí zajišťovaly lokomotivy dnešní firmy AMO také dopravu tekutého surového železa ze závodu vysoké pece pro ocelárnu ve Vítkovicích (nyní součást firmy Vítkovice Steel). Doprava železa probíhala po trati Nová huť - Vítkovické železárny a na vítkovickém východním nádraží si soupravu převzala lokomotiva z Vítkovic. Od ledna 2007 již však tyto přepravy v celé trase zajišťuje společnost Vítkovice Doprava svými lokomotivami.\n\nHutnický kombinát AMO je dlouhodobě významným znečišťovatelem životního prostředí. Ředitelka České inspekce životního prostředí Eva Tylová oznámila 4. října 2008, že zahájí s AMO správní řízení. Společnost podle ČIŽP do integrovaného registru znečistění nenahlásila některé povinné údaje a hrozí jí pokuta v řádech desítek tisíc korun. \"„AMO ve stanované lhůtě do konce března nenahlásila nejen množství jemného polétavého prachu, ale zjistili jsme, že jsou další nenahlášená fakta“\", uvedla Tylová. ArcelorMittal Ostrava je podle integrovaného registru znečištění největším znečišťovatelem v Moravskoslezském kraji.\nOcelárna patří k největším zdrojům emisí arsenu, benzo(a)pyrenu a prachu a v bezprostředním okolí závodu jsou překračovány zákonné limity znečištění ovzduší o desítky až stovky procent. Přesto Krajský úřad Moravskoslezského kraje povolil rozšíření kapacity ocelárny a to posvětilo i ministerstvo životního prostředí vedené Martinem Bursíkem (SZ). Rozhodnutí napadli jako nezákonné soudní žalobou právníci Ekologického právního servisu.\n\nKrajský úřad Moravskoslezského kraje v březnu 2009 rozhodl, že firma musí výrazně snížit emise znečišťujících látek ze závodu energetika. Úřad firmě stanovil tři termíny pro postupné snížení emisních stropů - první snížení musí být dosaženo do října 2010 a poslední do začátku dubna 2014. Do roku 2014 by mělo dojít ke snížení emisí oxidu siřičitého ze 4709 na 2000 tun, u oxidů dusíku z 3500 na 2000 tun a tuhých znečišťujících látek z 150 tun na 135 tun.\n\nV roce 2009 bylo v ocelárně instalováno zařízení na odprášení načervenalých spalin, které vznikají při dělení až dvacetitunových slitků a původně volně unikaly do ovzduší. Po instalaci filtrů je ovzduší vypouštěno deset miligramů prachu na metr krychlový, tj. pětina zákonem stanoveného limitu.\n\nV říjnu 2011 ocelárna otevřela na aglomeraci Sever odprašovací zařízení za miliardu korun. Tkaninové filtry mají dle dodavatele účinnost 99,9 % pro prachové částice PM10, PM2,5 a PM1. Na aglomeraci Sever se tak sníží roční emise o 270 tun. Jedná se o nejmodernější a nejvíce účinnou technologii na světě. Ostravská ocelárna se tak zařadila po bok šesti nejvyspělejších oceláren v Evropě.\n\nSpolečnosti ArcelorMittal Ostrava se za rok 2011 poprvé po 60 letech podařilo snížit emise pod 1000 tun za rok, a to na 669 tun.\n\nHlavní zásluhu na dosažení těchto ekologických výsledků má především tkaninový filtr za jednu miliardu korun, který byl instalován na aglomeraci Sever.\nOd roku 2003 společnost investovala 3,7 miliard korun do ekologických projektů.\nDíky soustavné ekologizaci a modernizaci všech svých provozů splňuje ArcelorMittal Ostrava veškerou platnou legislativu, včetně zpřísněných emisních stropů, které jí udávají integrovaná povolení. Na většině provozů se společnost již v roce 2011 pohybovala pod emisními hodnotami, které určují nejlepší dostupné techniky a které budou platné v Evropské unii nejdříve od roku 2016.\n\n"}
{"id": "360583", "url": "https://cs.wikipedia.org/wiki?curid=360583", "title": "Trypsin", "text": "Trypsin\n\nTrypsin je trávicí enzym, který se vyskytuje v dvanáctníku. Podobně jako pepsin štěpí peptidické vazby bílkovin obsažených v potravě.\n\nTrypsin patří mezi hydrolázy, konkrétně proteázy. Vzniká ve slinivce břišní jako proenzym trypsinogen. Ten je pak v dvanáctníku aktivován enzymaticky enterokinázou a také působením dříve vzniklých molekul trypsinu (jde o tzv. autokatalýzu). Oproti pepsinu, jehož aktivita je nejvyšší v silně kyselém prostředí žaludku, katalyzuje trypsin proteolytické (rozkladné) reakce v mírně zásaditém prostředí, které je typické právě pro dvanáctník. Trypsin se od pepsinu liší také větší specifitou – neštěpí bílkoviny v náhodných místech, ale pouze na karboxylovém konci aminokyselin lysinu a argininu, pokud po nich nenásleduje prolin.\n\nIzolovaný trypsin se využívá např. v cytogenetice, kde se nechává působit na chromozomy.\n\nDalší využití má trypsin v proteomice, kde se používá k specifickému naštěpení proteinů na peptidy před určováním pomocí hmotnostního spektrometru.\n"}
{"id": "360585", "url": "https://cs.wikipedia.org/wiki?curid=360585", "title": "Sevran", "text": "Sevran\n\nSevran je francouzské město v severovýchodní části metropolitní oblasti Paříže, v departementu Seine-Saint-Denis, Île-de-France. Od centra Paříže je vzdálené 18 km.\n\nSousední obce: Livry-Gargan, Villepinte, Aulnay-sous-Bois, Vaujours.\n\nMěsto má devět čtvrtí: Beaudottes, Montceleux/Pont-Blanc, Les Sablons, Les Sablons, Les Trèfles, Rougemont, Primevères/Savigny, Centre-ville, Perrin.\n\n\n\"Počet obyvatel\"\n\n"}
{"id": "360589", "url": "https://cs.wikipedia.org/wiki?curid=360589", "title": "Jonathan Lethem", "text": "Jonathan Lethem\n\nJonathan Allen Lethem (* 19. února 1964 New York) je americký spisovatel. Narodil se v Brooklynu do rodiny avantgardního malíře a politické aktivistky. V češtině mu vyšla kniha \"Sirotci z Brooklynu\" (Motherless Brooklyn), detektivní příběh, který v roce 1999 získal cenu National Book Critics Circle Award. Mezi jeho další knihy patří Gun, with Occasional Music, kniha která kombinuje prvky sci-fi a detektivního příběhu nebo The Fortress of Solitude. Lethem je znám také díky svým esejům a krátkým povídkám.\n\n\n"}
{"id": "360603", "url": "https://cs.wikipedia.org/wiki?curid=360603", "title": "Jonathan Edwards (atlet)", "text": "Jonathan Edwards (atlet)\n\nJonathan David Edwards (* 10. května 1966, Londýn) je bývalý britský atlet, olympijský vítěz, dvojnásobný mistr světa, mistr Evropy, halový mistr Evropy a výkonem 18,29 metru držitel světového rekordu v trojskoku.\n\nV roce 1995 se stal prvním a dosud jediným člověkem v historii, který překonal vzdálenost 60 anglosaských stop (18,288 m) rekordním výkonem 18,29 m. V jiném závodě ve stejném roce skočil dokonce 18,43 m, tento výkon byl však znehodnocen příliš výraznou podporou větru.\n\nZávodní kariéru ukončil v roce 2003, tehdy jako medailově nejúspěšnější atlet Velké Británie. Nyní působí jako televizní reportér a komentátor (především pro BBC), mluvčí sportovců pro budoucí OH v Londýně a účastní se také charitativních akcí. To odpovídá jeho přesvědčení - Edwards byl důsledným křesťanem, avšak po skončení své kariéry se vzdal i své víry. V posledních letech byl také za svůj celoživotní přínos sportu i kultuře oceněn několika britskými univerzitami. V roce 1995 se stal vítězem ankety Atlet světa. V roce 1995 a 1998 byl zvolen také nejlepším atletem Evropy.\n\n\n"}
{"id": "360606", "url": "https://cs.wikipedia.org/wiki?curid=360606", "title": "Arcibiskupský palác v Praze", "text": "Arcibiskupský palác v Praze\n\nArcibiskupský palác v Praze je současné sídlo pražských arcibiskupů. Barokní budova stojí na Hradčanském náměstí v blízkém sousedství hlavní brány Pražského hradu. Ze severní strany paláce se svažuje Jelení příkop a na západní straně vede průchod do Šternberského paláce. Arcibiskupský palác byl vystavěn v 17. století v barokním slohu, ovšem do dnešních dní byl mnohokrát přestavován. Je v pořadí již třetím sídlem pražských biskupů a arcibiskupů.\n\nPrvní rezidencí pražských biskupů byl dům na Hradě vedle chrámu sv. Víta, dnešní staré proboštství, který je z větší části zachován v původním stavu.\n\nDruhé sídlo biskupů a arcibiskupů byl tzv. Biskupský dvůr na Malé straně v místech nynějšího ministerstva financí. Tuto rozsáhlou budovu, sahající až do Mostecké ulice, nechal postavit ve 13. století v pozdně románském slohu biskup Ondřej (1214–1224). Ve 14. století ji přestavěl ve slohu gotickém biskup Jan IV. z Dražic (1301–1343). Toto sídlo bylo tak přepychově zařízeno, že tuto nádheru arcibiskupovi záviděl samotný král Václav. Za husitských válek byl dvůr spálen a zničen, arcibiskup Konrád z Vechty (1413–1421) se přidal na stranu husitů, arcibiskupský stolec tak od roku 1421 zůstal neobsazený.\n\nDalší pražský arcibiskup byl zvolen teprve o 140 let později. Stal se jím Antonín Brus z Mohelnice (1561–1580), který byl zároveň velmistrem řádu křižovníků s červenou hvězdou.\n\nNa základě věnovací listiny, datované 5. října 1561, daroval císař Ferdinand I. dům, stojící poblíž Pražského hradu a náležející kdysi Floriánu Gryspekovi z Griespachu, za obydlí výše jmenovanému arcibiskupu a jeho nástupcům jako arcibiskupskou rezidenci. Tato první etapa budování pražského arcibiskupství, plánově nedoložená, zahrnula zřejmě půdorys v rozsahu dnešního prvního nádvoří a východní strany nádvoří druhého. Z korespondence arcibiskupa Bruse vyplývá, že byl původně gotický dům přestavěn, do rezidence zahrnut, rozšířen a zvýšen. Tento dům a i další objekty, které byly do budované rezidence zahrnuty, vznikaly přizpůsobením dřívějších stavebních celků. Proto jsou v paláci dodnes zachovány středověké zdi a dokonce i celé prostory. \n\nVnější vzhled rezidence odpovídal tehdejší době. Fasáda byla pokryta sgrafitem, převážně psaníčkovým, doplněným rostlinným dekorem, pravděpodobně i figurálním a zvířecím. Na východní fasádě západního křídla na prvním nádvoří se dochovaly dva symbolické výjevy. Jsou to „Jákobův sen“ a „Medvědice požírající vlka“ (zřejmě alegorie církve potírající kacíře). Dále se zachovaly plochy psaníčkových sgrafit na stěnách v interiéru, které původně tvořily venkovní fasádu.\n\nArcibiskup Zbyněk Berka z Dubé (1592–1606) přestavěl celý palác v renesančním slohu. Z této doby pochází kaple na jihovýchodní straně paláce, vysvěcená 29. srpna 1599 a zasvěcená „sv. Janu Křtiteli, sv. Oldřichovi, Všem Svatým ke cti Všemohoucího a blahoslavené Panny Marie“. V roce 1888 kapli zasvětil arcibiskup František z Pauly Schönborn ještě sv. Janu Nepomuckému. Malířská výzdoba kaple ilustruje události ze života svatého Jana Křtitele, střední obraz pak legendu rodu Berků z Dubé o záchraně knížete Jaromíra sv. Janem Křtitelem z rukou Vršovců. Na malbě v presbytáři je na stropě vyobrazena Nejsvětější Trojice. Malby jsou autorizovaným dílem Daniela Alexia z Květné. Vstupní portál do kaple je ze sliveneckého mramoru a je ozdoben znakem arcibiskupa Zbyňka Berky z Dubé a Lipé, který byl zároveň velmistrem řádu křižovníků s červenou hvězdou.\n\nNěkteré menší přestavby vznikly za arcibiskupa Matouše Ferdinanda Sobka z Bilenberku v vletech 1669–1675.\nNová velká přestavba paláce byla provedena v letech 1676–1694 za arcibiskupa Jana Bedřicha, hraběte z Valdštejna, který povolal z Říma architekta Jana Baptistu Matheye, stavitele, který zaujímá přední místo v historii českého předdiezenhoferovského baroka. Matheyova přestavba arcibiskupského sídla je základem dnešního dochovaného vzhledu paláce včetně v té době přistavěného balkónu ze sliveneckého mramoru uprostřed hlavního průčelí s nápisem \"Johannes Fridericus archiepiscopus Pragensis\".\n\nVelkou přestavbu paláce ve slohu rokokovém dal provést arcibiskup Antonín Petr, hrabě z Příchovic (1764–1793). Stavbu provedl architekt Jan Josef Wirch. Změnil výškové i šířkové poměry stavby tím, že přidal boční rizality o jedné okenní stěně po každé straně, čímž zároveň překlenul uličku do Šternberského paláce (pozdější Ernestinum, nyní Národní galerie). Provedl zároveň změny v interiéru, kde vyzdobil reprezentační místnosti v rokokovém stylu. V přistavěných bočních rizalitech se nacházejí pokoje oválného půdorysu, ve druhém patře jsou součástí reprezentačních místností. Byly vyzdobeny krásnými látkovými tapetami, které se i při dnešní obnově podařilo restaurovat. Ve východním rondelu jsou to tapety hedvábné s rostlinnými a ptačími motivy a v západním rondelu tapety sametové.\n\n"}
{"id": "360611", "url": "https://cs.wikipedia.org/wiki?curid=360611", "title": "Michal Klasa", "text": "Michal Klasa\n\nMichal Klasa (* 19. prosince 1953 Praha) je český cyklista, reprezentant bývalého Československa, v jehož dresu vybojoval spolu s Alipi Kostadinovem, Jiřím Škodou a Vlastiborem Konečným bronzovou medaili v silničním závodě mužstev na olympijských hrách v Moskvě v roce 1980. Kromě toho se zúčastnil i předchozích olympijských her v Montrealu v roce 1976, kde obsadil v dráhové cyklistice ve stíhacím závodě družstev na 4000 metrů 7. místo a ve stíhacím závodě jednotlivců na 4000 metrů 8. místo.\n\nJe jediným českým cyklistou, který startoval na olympiádě jako dráhař i jako silničář. Začínal v týmu Lokomotiva Přerov, od roku 1972 byl členem Dukly Brno jako silničář, po těžkém pádu na závodě Olympic Tour v Holandsku v roce 1973, kde utrpěl komplikovanou zlomeninu nohy, se stal dráhařem. Byl členem stíhačského kvarteta, které získalo bronzové medaile na MS 1974. Po olympiádě 1976, kde skončil bez medaile, přesedlal zpátky na silnici. Účastnil se šesti ročníků Závodu míru. V roce 1978 vyhrál dvě etapy a sedmkrát stál na stupních vítězů, jel v bílém trikotu pro nejlepšího jezdce v bodovací soutěži, ale přišel o něj kvůli pádu v závěrečné etapě. V roce 1979 vyhrál druhou i třetí etapu a oblékl žlutý trikot vedoucího závodníka, v následující etapě měl ale pád při prudkém sjezdu a ztratil přes osm minut. V roce 1981 vyhrál prolog, žlutý trikot však ztratil po druhé etapě, kdy naši jezdci nezachytili útěk trojice sovětských reprezentantů.\n\nDíky spurtérským schopnostem si připsal řadu etapových vítězství na významných závodech Tour de l'Avenir, Kolem Polska a Milk Race, celkové prvenství získal na závodě Lidice 1979 a na Circuit des Ardennes 1981. V roce 1975 vyhrál jednorázový závod Praha - Karlovy Vary - Praha.\n\nNa mistrovství světa v silniční cyklistice získal v časovce družstev na 100 km třetí místo na domácí půdě v roce 1981 a druhé místo v roce 1985. V této disciplíně také skončil třetí na závodech Družba 84, které byly náhradou za olympiádu v Los Angeles. Nejlepším jeho individuálním umístěním na MS bylo 24. místo v roce 1977. Na olympiádě v Moskvě se v individuálním závodě připletl do hromadného pádu a kvůli zlomenině prstu závod nedokončil.\n\n\n\n\n"}
{"id": "360612", "url": "https://cs.wikipedia.org/wiki?curid=360612", "title": "Vlastibor Konečný", "text": "Vlastibor Konečný\n\nVlastibor Konečný (* 2. ledna 1957 Frýdek-Místek) je český cyklista, reprezentant bývalého Československa, v jehož dresu vybojoval spolu s Alipi Kostadinovem, Jiřím Škodou a Michalem Klasou bronzovou medaili v silničním závodě mužstev na olympijských hrách v Moskvě v roce 1980. Individuálně obsadil 17. místo.\n\n\n"}
{"id": "360613", "url": "https://cs.wikipedia.org/wiki?curid=360613", "title": "Jiří Škoda", "text": "Jiří Škoda\n\nJiří Škoda (* 27. března 1956 Brno) je český cyklista, reprezentant bývalého Československa, v jehož dresu vybojoval spolu s Alipi Kostadinovem, Michalem Klasou a Vlastiborem Konečným bronzovou medaili v silničním závodě družstev na Letních olympijských hrách v Moskvě v roce 1980. Individuálně obsadil 13. místo.\n\n\n"}
{"id": "360614", "url": "https://cs.wikipedia.org/wiki?curid=360614", "title": "Laurel Clarková", "text": "Laurel Clarková\n\nLaurel Blair Clarková, rozená Saltonová (1. března 1961 v Ames, Iowa, USA – 1. února 2003) byla vojenská lékařka a astronautka USA. Zemřela tragicky během návratu z vesmírné mise STS-107 raketoplánu Columbia v únoru 2003.\n\nStředoškolské vzdělání získala roku 1979 na William Horlick High School, ve městě Racine, stát Wisconsin. Poté se dostala na University of Wisconsin-Madison, kde vystudovala obor zoologie a pak i lékařství. Na Wisconsinské univerzitě roku 1987 získala titul doktorky. Pak absolvovala dva kurzy pro podvodní potápění a lékařství a stala se lékařkou na skotské základně atomových ponorek. Později byla lékařkou u dalších jednotek námořního letectva.\nDo NASA se přihlásila v roce 1996, v Houstonu ve středisku Johnson Space Center prošla dvouletým výcvikem a potom byla zařazena do seznamu astronautů připravujících se k letům.\n\nByla vdaná, manželem jí byl Jonathan Clark, měli osmiletého syna. V době úmrtí jí bylo 41 roků. V roce 1996 bydleli na Floridě v Pensacole.\n\nLetěla na svůj první let s raketoplánem Columbia ve funkci letové specialistky. Odstartoval z mysu Canaveral v půli ledna 2003 bez problémů. Na palubě bylo sedm kosmonautů: Richard Husband, Michael Anderson, Kalpana Chawlaová, David Brown, Laurel Clarková, Ilan Ramon z Izraele a William McCool. Během letu provedli 80 různých experimentů. Úspěch mise se však proměnil v katastrofu, když během přistávacího manévru se v atmosféře nad Texasem raketoplán rozpadl a celá posádka zahynula (více viz heslo Havárie raketoplánu Columbia).\n\n\nByla 429. kosmonautem Země, v pořadí 40. žena.\n\n\n"}
{"id": "360621", "url": "https://cs.wikipedia.org/wiki?curid=360621", "title": "Old Carthusians FC", "text": "Old Carthusians FC\n\nOld Carthusians FC (celým názvem: Old Carthusians Football Club) je anglický amatérský fotbalový klub, který sídlí ve městě Godalming v nemetropolitním hrabství Surrey. Klub hraje v (není součástí anglického ligového systému), která je určena pro družstva nezávislých škol.\n\nSvé domácí zápasy odehrává klub na pozemcích nezávislé školy Charterhouse School.\n\nZdroj: \n\n\n"}
{"id": "360625", "url": "https://cs.wikipedia.org/wiki?curid=360625", "title": "Kubát", "text": "Kubát\n\nČeské příjmení Kubát nosí více různých osobností:\n\n\n"}
{"id": "360626", "url": "https://cs.wikipedia.org/wiki?curid=360626", "title": "Alex Webster", "text": "Alex Webster\n\nAlex Webster (* 25. října 1969, New York) je baskytarista death metalové kapely Cannibal Corpse. Spolu s bubeníkem Paulem Mazurkiewiczem je posledním z původních členů skupiny. Současně působí i ve skupinách Hate Eternal a Blotted Science. Hraje na pětistrunnou baskytaru povětšinou třemi prsty. Bývá považován za jednoho z nejlepších baskytaristů světa, hlavně kvůli své extrémně rychlé hře.\n"}
{"id": "360630", "url": "https://cs.wikipedia.org/wiki?curid=360630", "title": "Luboš Zajíček", "text": "Luboš Zajíček\n\nLuboš Zajíček, známý též pod přezdívkou Bob Zajíček (6. října 1938) je český jazzový trumpetista-kornetista, hudební aranžér, od roku 1975 umělecký vedoucí jazzové kapely Classic jazz kolegium, dlouholetý (17 let) spoluhráč klarinetisty Pavla Smetáčka v kapele Traditional Jazz Studio. Jedná se také o jednu ze zakladatelských osobností českého tradičního jazzu, který je také hudebním publicistu. Na ČRo3-Vltava připravuje pravidelný pořad \"Jazzofon\" (Jazzophone) věnovaný tradičnímu jazzu.\n\n"}
{"id": "360633", "url": "https://cs.wikipedia.org/wiki?curid=360633", "title": "Haldir", "text": "Haldir\n\nHaldir je fiktivní postava z Tolkienova díla Pán Prstenů. Je pravděpodobně jedním z Nandor - Zelených elfů a také jedním z mála, kdo v Lórienu mluví jazykem Lidí. Haldir je kapitán Lothlórienu chránící severní hranici lesa, byl oděný do šedého pláště a žil ve vyšších patrech Lorienu na terasách z Mallornů.\n\nByl průvodcem Společenstva prstenu, když procházeli Lorienem právě díky jeho znalosti jejich jazyka. Ve filmu Petera Jacksona \"\" padl v bitvě o Helmův Žleb, kam přišel s dalšími elfy na pomoc králi Théodenovi. Dle knihy tam žádní elfové nepřišli. Zřejmě tedy po zničení Jednoho prstenu odplul s dalšími elfy do Valinoru.\n\nJeho jedinou zmíněnou rodinou jsou bratři Rúmil - pojmenován pravděpodobně po elfovi stejného jména, který vymyslel první elfské písmo , a Orophin, jehož jméno je variantou na jméno Oropher, což byl otec krále Thranduila a předchozí král Temného hvozdu.\n"}
{"id": "360637", "url": "https://cs.wikipedia.org/wiki?curid=360637", "title": "Rudolf Sloboda", "text": "Rudolf Sloboda\n\nRudolf Sloboda (16. dubna 1938, Devínska Nová Ves, Československo – 6. října 1995, Devínska Nová Ves, Slovensko), byl slovenský spisovatel-prozaik, básník, dramatik, scenárista a autor literatury pro děti a mládež.\n\nPocházel z rodiny chorvatského starousedlíka a úředníka. Dětství prožil v Děvínské Nové Vsi v době klerofašistického Slovenského státu a budování komunismu. V ne právě dokonalé rodině, rodiče se rozvedli a matka kromě Rudolfova otce přežila i druhého manžela a později i druha Vince Besedu. Tento fakt je v díle několikrát diskutován z nejrůznějších pohledů.\n\nDo školy chodil v Devínské Nové Vsi a později studoval filozofii na Univerzitě Komenského v Bratislavě, ale po roce toto studium ukončil a odjel pracovat do dolů v Ostravě. Vrátil se do Bratislavy, kde pracoval jako stavební dělník, poté následovala v letech 1959-1962 vojenská prezenční služba v jižních Čechách, po ní opět Ostrava, kde v letech 1962-1964 pracoval ve Vítkovických železárnách, a nakonec definitivní návrat do rodné obce. Zde se také oženil a narodila se mu dcera.\n\nV letech 1965-1969 pracoval jako redaktor ve vydavatelství Smena, v letech 1972-1984 byl dramaturgem v Slovenské filmové tvorbě a v roce 1984 pracoval krátkou dobu ve nakladatelství Slovenský spisovatel. Při příležitostných zaměstnáních (např. ve filmu) se živil především jako spisovatel na volné noze. Se svou psychicky nemocnou manželkou žil ve skromných poměrech ve svém rodišti, až do roku 1995, kdy ve své „chatě“ na Slovinci v Devínské Nové Vsi spáchal sebevraždu.\n\nŽivot Rudy Slobody byl poznamenán neustálým bojem se společností, ale i se sebou samým. S ostatními spisovateli či kolegy měl často bouřlivé vztahy. Známé byly jeho alkoholické excesy. Z alkoholismu se i několikrát léčil. Vícekrát se pokusil o sebevraždu. V posledních letech života byl abstinentem.\n\nJedná se o jednoho z nejzajímavějších a nejvýznamnějších mistrů slovenského psaného slova druhé poloviny 20. století. Publikovat začal v roce 1958 v časopisech Mladá tvorba (zde mu vyšla první povídka \"Do tohto domu sa vchádzalo širokou bránou\") a Slovenské pohľady. Každé z jeho děl je v podstatě postaveno na jeho vlastních zážitcích a životních zkušenostech. Výrazným rysem jeho prozaické tvorby je brilantní vypravěčský styl, který přesně reprodukuje myšlenky a události, jakož i nepřehlédnutelná pocitová a myšlenková upřímnost. Ve vícero dílech staví základní motiv na lásce a jí příbuzných kvalitách - žárlivosti, erotice, sexuálních vztazích, ale i osamělosti a hledání smyslu života či víře v Boha.\n\nDůležitou součástí spisovatelovy osobnosti bylo psaní deníků. Mnohé z nich autor zničil, část (neúplnou) z nich vydal autorův zeť Oto Havrila ve vydavatelství Tatran.\n\nRudolf Sloboda se několikrát objevil i ve filmu, například v Šulíkově díle Všetko čo mám rád.\n\nI když byl především prozaik, zejména po pádu komunistického režimu v roce 1989 se projevil jako talentovaný dramatik a jeho dvě díla se rychle stala stálicemi v repertoáru divadla Astorka Korzo '90.\n\n\n\n\n\n\nSlovenský prezident Andrej Kiska mu 1. ledna 2018 udělil in memoriam Pribinův kříž.\n"}
{"id": "360642", "url": "https://cs.wikipedia.org/wiki?curid=360642", "title": "Špatní pastýři", "text": "Špatní pastýři\n\nŠpatní pastýři (v originale ) je sociální drama o 5 aktech francouzského spisovatele, dramatika a politika Octava Mirbeaua z roku 1897.\n\nPříběh zachycuje krvavé potlačení dělnické stávky, vyjadřuje tragický a mimořádně pesimistický názor na lidský osud – vítězí smrt, neexistuje žádná naděje. \n\n\n"}
{"id": "360643", "url": "https://cs.wikipedia.org/wiki?curid=360643", "title": "Oslednice (rozhledna)", "text": "Oslednice (rozhledna)\n\nOslednice je rozhledna, která se nachází na stejnojmenném vrchu (556,8 m n. m.) na jihovýchodním okraji Telče. \n\nPůvodní dřevěná rozhledna vysoká 16 m zde byla postavena v roce 1898. Současná kovová rozhledna, na jejímž vrcholu jsou umístěny antény telekomunikačního operátora, je vysoká 36 m a z ochozu ve výšce 31,2 m poskytuje výhled na Telč a okolí. Výjimečně lze spatřit i alpský Ötscher (148 km). Byla otevřena 25. března 2000. Jejím provozovatelem je Klub českých turistů. Identická rozhledna byla postavena o rok později ve Vysoké u Kutné Hory.\n\n"}
{"id": "360649", "url": "https://cs.wikipedia.org/wiki?curid=360649", "title": "Seznam největších obcí v Česku", "text": "Seznam největších obcí v Česku\n\nTento seznam obsahuje obce a vojenské újezdy na území České republiky s největším územím.\n\nPodle čl. 99 Ústavy České republiky se Česká republika člení (aniž by ústava připouštěla výjimku) na obce, které jsou základními územními samosprávnými celky. Zákon č. 222/1999 Sb., o zajišťování obrany České republiky v části šesté (§ 30 až § 40) bez vyřešení kolize s Ústavou jako územní správní jednotky státu definuje ještě vojenské újezdy; Český statistický úřad je eviduje jako „ostatní obce“. Obec tvoří územní celek, který je vymezen hranicí území obce (§ 1 zákona č. 128/2000 Sb., o obcích). Podle § 18 odst. 1 zákona o obcích (128/2000 Sb.) má obec jedno nebo více katastrálních území, v některých případech však skutečnost tomuto požadavku neodpovídá. Obcí je podle speciálního zákona i hlavní město Praha.\n\nTento seznam aktuální k 1. lednu 2017 zahrnuje všechny obce s územím větším než 80 km². Pro porovnání jsou do seznamu zařazeny i vojenské újezdy. \n\n\n"}
{"id": "360654", "url": "https://cs.wikipedia.org/wiki?curid=360654", "title": "Kremlin Cup 2008 – ženy", "text": "Kremlin Cup 2008 – ženy\n\nTenisový turnaj WTA Kremlin Cup 2008 se konal ve dnech 4. – 12. října v Moskvě v hale na kurtech s tvrdým povrchem. Odměny činily 1,340,000 dolarů.\n\n\n"}
{"id": "360656", "url": "https://cs.wikipedia.org/wiki?curid=360656", "title": "Charles Pathé", "text": "Charles Pathé\n\nCharles Pathé (26. prosince 1863, Francie – 25. prosince 1957, Monako) byl francouzský průkopník kinematografie a filmového průmyslu.\n\nCharles spolu se svým bratrem, jež se jmenoval Émile založili v roce 1894 společnost s názvem Pathé Records, která se zabývala hudebním průmyslem. O dva roky později, v roce 1896, založili novou společnost Pathé Frères, známou také jako Pathé. Touto společností bratři vstoupili na scénu filmové produkce a distribuce.\n\nV roce 1901 začal Pathé spolupracovat s režisérem jménem Ferdinand Zecca.\nKolem roku 1905 společnost zaměstnávala velké množství spolupracovníků (kameramany, spisovatele, výtvarníky, režiséry). Společnost se rozrůstala a zaujala výsadní postavení na trhu. Postupem času se Pathé dostal i do dalších zemí Evropy, později i do Spojených států. Svým působením ovlivnil i hraběte Sašu Kolowrata, zakladatele rakouského filmového průmyslu.\n\nJednou ze zajímavých novinek, které uvedl do svých filmů jsou titulky. Dříve byly filmy totiž doprovázeny vyprávěním a neobsahovaly žádné titulky. Toto Pathé změnil a filmy doplnil o titulky, které divákovi objasňují děj. Spolupráce pánů Pathé a Ferdinanda Zecca přineslo také prodlužování metráže filmů.\n\nJeho objevem byl i herec Max Linder. Byl to populární divadelní komik, který začal spolupracovat s firmou Pathé a stal se filmovým hercem.\n"}
{"id": "360664", "url": "https://cs.wikipedia.org/wiki?curid=360664", "title": "Seth", "text": "Seth\n\nSeth může znamenat:\n\n"}
{"id": "360673", "url": "https://cs.wikipedia.org/wiki?curid=360673", "title": "Altair 8800", "text": "Altair 8800\n\nAltair 8800 byl 8bitový mikropočítač založený na procesoru Intel 8080 a vyráběný společností MITS od konce roku 1974 ve stavebnicové verzi. Sběrnice Altairu se později stala \"de facto\" standardem jako sběrnice S-100. Počítač používal programovací jazyk Altair BASIC, který pro MITS vytvořil Microsoft. Díky své nízké ceně (400$) se stal oblíbeným.\n\nKoncepce počítače byla velmi modulární, v zásadě se veškeré komponenty připojovaly přes sloty na základní desku pomocí sběrnice S-100. \nProcesor Intel 8080 byl taktovaný na 2 MHz, paměť měla velikost 256 bytů, nicméně pro provoz BASICu bylo nutné paměť rozšířit přídavnou kartou. Data se ukládala na magnetickou pásku, později i na diskety.\n\n"}
{"id": "360676", "url": "https://cs.wikipedia.org/wiki?curid=360676", "title": "Kopaniny (Aš)", "text": "Kopaniny (Aš)\n\nKopaniny (německy \"Krugsreuth\") jsou vesnice na západě České republiky, spadající pod město Aš. V roce 2011 zde trvale žilo 122 obyvatel. Kopaniny jsou ve společném osadním výboru se sousední Doubravou.\n\nKopaniny se nachází 5 kilometrů severovýchodně od Aše, mezi vesnicí Doubrava a obcí Podhradí. Ves je rozptýlená v údolí pod Kopaninským vrchem, v nadmořské výšce 645 metrů.\n\nKopaniny vznikly pravděpodobně již ve 12. století, ale první doložená zmínka pochází až z roku 1315, kdy vesnici vlastnili Feiltschové ze Sachsgrünu. Na přelomu 13. a 14. století patřila vesnice Neubergům. Později, během války rodu Neubergů z Chebem byly Kopaniny obsazeny chebskými. Dalším majitelem vsi se stali Zedtwitzové, kteří získali velký vliv na celém Ašsku po dlouhou dobu. Zedtwitzové vystavěli v Kopaninách hrad. Poté, co byl rozdělen majetek Zedtwitzů mezi několik rodových větví, staly se Kopaniny sídlem jedné z nich. Zdejší území Zedtwitzů se tehdy nazývalo Horní Podhradí, a Kopaniny byly jeho součástí.\n\nV roce 1537 je zapsána zpráva o zámku v Kopaninách. Ten byl z části zbořen již v roce 1764. Po 2. světové válce se stali jeho majitelem Státní statky. Budova nebyla udržována a chátrala. V 70. letech byl zámek pro velmi špatný stav stržen, a dochována zůstala jen jedna jeho část, která je dnes pouze troskou.\n\nV 19. století bylo u Kopanin zřízeno velké koupaliště, jež neslo název \"\"Rudé moře\"\". Bylo často navštěvovaným turistickým lákadlem lidí nejen z celého Ašska, ale také z německého Bad Elsteru. Toto koupaliště po roce 1945 zaniklo.\n\n\nV roce 2009 proběhlo tzv. \"1. česko-německé lovecké troubení\". Akce se zaměřila na hudební seskupení hrající na lovecké dechové hudební nástroje. Akce měla úspěch, proto se plánuje její další ročník.\n\n\n"}
{"id": "360679", "url": "https://cs.wikipedia.org/wiki?curid=360679", "title": "Kyanotypie", "text": "Kyanotypie\n\nKyanotypie (nazývaná také modrotisk nebo železitý tisk) je historická fotografická technika, která využívá fotocitlivosti železitých solí. Poskytuje výrazně modré obrazy. Vynalezl ji sir John Herschel v roce 1842.\n\nCitlivá vrstva se vytváří krátce před expozicí ze směsi (1:1) 25% roztoku citranu železito-amonného zeleného a 10% roztoku kyanoželezitanu draselného (podle jiných zdrojů 20% a 8%). Směs, která je po smíšení fotocitlivá, se nanese na fotografickou desku nebo papír. Nanášet lze při obyčejné žárovce, zářivky nejsou vhodné pro obsah UV záření ve spektru.\nNanesená vrstva se nechá zaschnout (lze použít fén).\n\nPoté následuje expozice. Ideální je UV záření (horské slunce, modrá UV žárovka). Vzor se položí na usušenou vrstvu a osvítí se dle potřeby (lze použít negativ, diapozitiv nebo neprůsvitný vzor). Během osvitu lze pozorovat změnu barvy u osvíceného a zastíněného prostoru. Podle intenzity zabarvení se osvit ukončí.\n\nVyvolání se provádí buď jen čistou vodou (která smyje nevyužité železné soli) asi 30 minut, nebo slabým (do 1%) roztokem kyseliny chlorovodíkové. Lze použít rovněž kyselinu octovou (ocet je její 8% roztok).\nSilně exponovaná místa se mohou vybarvit až po delší době oxidací ještě ve vodě nebo později na vzduchu.\n\n"}
{"id": "360681", "url": "https://cs.wikipedia.org/wiki?curid=360681", "title": "Deutschland (1916)", "text": "Deutschland (1916)\n\nDeutschland byla první německá obchodní ponorka určená pro transatlantické plavby a zároveň první z jediných dvou obchodních ponorek, které kdy byly postaveny.\n\nNěmecká vláda si konstrukci ponorky objednala již v prvním roce 1. světové války. Na její realizaci se podílely různé německé loděnice. Spuštěna na vodu byla 28. března 1916.\n\nPrvní transatlantickou plavbu podnikla s nákladem léčiv a barevných laků do Baltimoru USA mezi 20. červnem a 8. červencem 1916 a v srpnu 1916 doplula zpět do Německa do Brém s nákladem pryže, niklu, cínu a juty. Do USA a zpět podnikla ještě jednu plavbu v říjnu a listopadu téhož roku. V důsledku zhoršení vztahů mezi Německem a USA a jejich následnému vstupu do války (2. dubna 1917) odpadly další obchodní cesty do USA.\n\nOd února 1917 byla ponorka přestavována na podmořský křižník U 155. Byla opatřena dvěma 150 mm děly proti povrchovým cílům a dvěma 88 mm ponorkovými děly. Dále byla vybavena šesti torpédomety a v původním nákladním prostoru mohlo být uloženo až 100 min. Po skončení 1. světové války byla loď předána Velké Británii a roku 1922 byla sešrotována.\n\nBremen, druhá z německých obchodních ponorek, byla ztracena na své první plavbě. Podle některých zdrojů panuje přesvědčení, že Bremen byl spatřen 480 kilometrů jižně od Islandu na kurzu do Baltimore. Jednotky desáté křižníkové eskadry byly vyslány k pronásledování. HMS Mantua údajně najela do těžkého ponořeného objektu. Nicméně oficiální záznamy HMS Mantua žádný takový incident nezmiňují, z čehož se dá usuzovat, že tato verze je mýtus.\n\nJiné zdroje uvádějí, že Bremen byla potopena britskou ponorkou HMS G13. V březnu 1917 byla G13 na hlídce u Shetlandských ostrovů, v prostoru, kudy ponorky proplouvaly ze Severního moře. Zde spatřila ponorku identifikovanou jako Bremen a vypálila dvě torpéda, která však minula. Při otáčení bylo pokračováno v palbě, ale obě torpéda opět minula. Poslední výstřel, ze záďového torpédometu, byl proveden na vzdálenost téměř 7 kilometrů, následovaný zaznamenaným výbuchem, kdy se věřilo, že Bremen byl potopen. Admiralita však nabyla přesvědčení, že to je neprůkazné a neuznala ponorce zásah a potopení nepřátelského plavidla.\n\nNicméně další zdroje uvádějí její ztrátu jako důsledek střetu s minou. Při absenci průkazného důkazu je případ ztráty Bremenu nadále záhadou.\n\nDalších 6 plánovaných obchodních ponorek bylo ještě během stavby přestavěno na bojové ponorky.\n"}
{"id": "360684", "url": "https://cs.wikipedia.org/wiki?curid=360684", "title": "Döbling", "text": "Döbling\n\nDöbling () je bývalá samostatná obec, 19. obvod rakouského hlavního města Vídně. Leží na severozápadním okraji Vídně, na úpatí Kahlenbergu a na kraji Wienerwaldu. Jeho sousedními okrsky jsou Währing, Floridsdorf, Alsergrund, Brigittenau a Hernals.\n\nDöbling je složen z několika dříve samostatných vesnic, jimiž byly a dnes ještě jako součást okrsku jsou:\n\n\nJako v celé Vídni, tak i v Döblingu zajišťují dopravu obyvatelstva Wiener Linien. V okrese jsou tři tramvajové linky, a to 37, 38 a D. Z autobusových spojů lze vyjmenovat 35A, 38A, 39A a 40A. Nádraží Wien Heiligenstadt, které je konečnou stanicí metra U4 a zastávkou S-Bahnu S45, je důležitým dopravním uzlem.\n\nDöbling, tedy především jeho část Grinzing, je jednou z nejatraktivnějších součástí celé Vídně. Grinzing je proslulý svými Heuriger – malými hospůdkami a restauracemi lemující staré uličky. Z vyhlídky na Kahlenbergu lze za dobrého počasí vidět jak budovu OSN, tzv. UNO-City, tak komíny elektrárny Kraftwerk Freudenau, která leží na jihu města.\n\n\n"}
{"id": "360685", "url": "https://cs.wikipedia.org/wiki?curid=360685", "title": "Multilineární forma", "text": "Multilineární forma\n\nMultilineární formu lze intuitivně chápat jako rozšíření lineární formy, eventuálně bilineární formy. Jde o zobrazení kartézského součinu n vektorů na těleso, nad kterým jsou dané vektory vybudovány. Multilineární forma musí být pro každý vektor lineární, to znamená, že při položení fixní hodnoty n-1 vektorů získáme lineární formu.\n\nNechť formula_1 je zobrazení na vektorovém prostoru formula_2 nad tělesem formula_3. Pak funkce\nformula_4\nse nazývá multilineární forma, pokud pro formula_5 platí následující dva axiomy:\n\nformula_6\nformula_7\n\nPokud by bylo z komplexní číslo, pak se v případě, že platí za stejných výchozích podmínek následující axiomy:\n\nformula_6\nformula_9\n\njedná o antilineární zobrazení.\n\n\n"}
{"id": "360686", "url": "https://cs.wikipedia.org/wiki?curid=360686", "title": "Oblek", "text": "Oblek\n\nPánský oblek se skládá ze saka a kalhot ze stejného materiálu. Třídílný oblek navíc z vesty. Společenský oblek bývá většinou z jemné česané vlny; také se používá hedvábí, mohér či kašmír, obvykle jako příměs vlněné látky. Kvalitní vlněný materiál bývá označen slovem Super a číslem (např. Super 120'S). Čím vyšší je toto číslo, tím jemnější a kvalitnější látka. Levné obleky se vyrábějí z umělých vláken nebo směsi vlny a umělého vlákna, nejčastěji polyesteru. Vycházkové obleky bývají obvykle v chladných měsících z hrubší vlny (např. flanel nebo tvíd) nebo z bavlněného manšestru, v teplých měsících pak z lehčí bavlny nebo lnu.\n\nK obleku se nosí košile s vyztuženým ohrnutým límcem a dlouhým rukávem, přičemž manžeta rukávu košile by měla o kousek (cca 1-2 cm) přesahovat rukáv saka. Nosí-li muž košile s manžetovými knoflíčky, měla by délka rukávu saka umožnit, aby knoflíčky byly viditelné. Jako obuv se k obleku nosí kožené šněrovací boty, často doplňuje oblek vesta, kravata nebo motýlek, kabát a klobouk. Pověstný byl také Karel Gott který na každý koncert či jiné setkaní se společností si bral jiné sako.\n\nJe také nazýván formální, může mít různé barvy, tradičně šedou a tmavě modrou pro nošení ve městě a hnědou nebo olivovou na venkov. V současnosti je populární i černá barva, dříve vyhrazená pouze pro smokingy a fraky. Tmavý oblek se hodí na večerní nošení a ve dne pro formálnější nebo slavnostnější příležitosti, např. do divadla, na koncerty, večeře, promoce nebo plesy. Světlý oblek pro běžné nošení do kanceláře nebo na obchodní schůzky. Společenský oblek se až na výjimky nosí s kravatou, méně často s motýlkem.\n\nZvýšit slavnostnost obleku je možné pomocí tradičních doplňků jako je vesta (obvykle ze stejného materiálu jako sako a kalhoty, ale může být i z odlišného) nebo kapesníček do kapsičky u saka. U společenského obleku v zemitých tónech volíme hnědé boty. K šedému a modrému obleku je možné nosit jak černé (anglický styl) tak hnědé boty (italský styl). Boty by ovšem neměly být světlejší než kalhoty. Barva ponožek by měla odpovídat barvě kalhot. Na večerní příležitosti se hodí výhradně tmavý oblek a černé polobotky.\n\nŘíká se mu také neformální, odpolední či denní. Nosí se buď s kravatou či motýlkem nebo s rozepnutou košilí, přičemž kolem krku může být uvázán šátek či tzv. kravatová šála. Je nošen na neformální obchodní schůzky, vycházky, večírky zahradní party apod. Alternativou k vycházkovému obleku je blejzr, což je sako v námořnické modré barvě, obvykle s kovovými knoflíky, nejčastěji nošené s šedými kalhotami.\nPodle zapínání se obleky dělí na jednořadové a dvouřadové. \"Dvouřadová saka\" se během nošení nerozepínají a v současnosti jsou méně častá. \"Jednořadová saka\" se rozepínají v sedě a také v uvolněné společnosti. Saka jednořadových obleků mají tradičně tři knoflíky, v současnosti jsou moderní dva knoflíky (střih přejatý od sportovních sak) a občas se setkáme i s jedním nebo naopak čtyřmi knoflíky. Spodní knoflík saka se nezapíná. U saka se třemi knoflíky se zapínají první dva knoflíky od shora u klasických sak, u sak se zvlněnými klopami (tzv 3-roll-2) pouze prostřední. Počet knoflíků na rukávu saka obleku bývá nejčastěji čtyři, méně často tři. U luxusnějších nebo ručně šitých obleků bývají i tyto knoflíky rozepínací.\n\nV Evropě se nazývá \"smoking\", v USA \"Tuxedo\", v Anglii \"Dinner Jacket\". Smoking je formální večerní oblek. Bývá černý, občas v barvě půlnoční modři. Má lesklé (hedvábné) klopy, tradičně buď schodovité, špičaté nebo šálové (západní střih), nebo je bez klop (východní střih). Kalhoty mají po stranách jeden lesklý lampas. Nosí se k němu bílá košile s dvojitými manžetami na manžetové knoflíčky a s běžným nebo s tzv. frakovým límečkem. Ke smokingu patří výhradně černý motýlek (odtud angl. označení „black tie“ pro společenské události vyžadující smoking). Nezbytnou součástí je buď černá hluboko vykrojená smokingová vesta nebo hedvábný smokingový pás, který je obvykle černý, ale může mít i jinou barvu (např. vínový, lahvově zelený). Smoking se nosí s černými lakovanými nebo dobře vyleštěnými polobotkami s uzavřeným šněrováním a černými hedvábnými ponožkami. Je vhodný na slavnostní večerní společenské události, jako jsou slavnostní večeře, galavečery, předávání cen, opery a plesy. Je o stupeň slavnostnější a formálnější než společenský oblek. Neměl by se oblékat před šestou hodinou večerní. Pro letní období a teplé kraje je typická záměna klasického černého smokingového saka za bílé nebo krémové smokingové sako. Vhodným kloboukem ke smokingu je černý homburg.\n\nSmoking je vhodný do divadla při premierách, derniérách, pro obvyklou návštěvu divadla muži volí oblek tmavších barev s motýlkem nebo vázankou. Hranice mezi použitím smokingu či fraku splývají a nejsou přesně stanovené.\n\nDetaily a doplňky:\n\n\nU ostatních akcí, které jsou svátečnější či oficielnější, se bere frak nebo žaket. \n\nFrak je černý formální večerní oblek. Frak má kabát se šosy, který se nezapíná, a lesklé špičaté klopy. Nosí se pod něj bílá košile s jednoduchými ztuženými manžetami (dnes se již nosí převážně smokingové košile s dvojitými manžetami) na manžetové knoflíčky s předním štítem vyrobeným z piké. Košile je zapínána na cvoky (studs), které mohou být v různých barvách a provedeních (např. černé, bílé, tvar srdce apod.). Tato košile má frakový límec (tj. stojáček s ohnutými cípy), kdy tento límec může být odnímací (dříve) či může být neoddělitelnou součástí košile. Součástí je i bílá vesta vyrobená z piké, hluboce vykrojená do tvaru V či U, jednořadá nebo dvouřadá s klopami šálovými či tradičními. Vesta bývá nejčastěji bez zadního dílu (tj. backless), popř. se šněrováním. Motýlek je bílý (odtud název „white tie“) a vyrobený z piké, dříve vázaný, dnes převážně předvázaný (což je považováno za faux pas). Černé kalhoty mají lesklý lampas (dříve lampasy dva). Frakové kalhoty mívají vysoko střižený pas a upevňují se k nim pomocí knoflíků šle. Dříve měly kalhoty v zadní části rozparek ve tvaru rybího ocasu („fishtail“). Frak může mít různé množství knoflíků (8, 6, 4, 2 i žádný). Frak se vyvinul z frakového kabátce („frock coat“) a odtud pochází také jeho název v němčině a češtině. Dříve byl frak nošen (do 30. let 20. století) s černou vestou. Vesta by neměla přesahovat pod střih frakového kabátu (toto ovšem vždy neplatilo).\n\nFrak je to nejslavnostnější a nejformálnější večerní pánské oblečení. Dnes se nosí jen zřídka, ve velké míře byl během 20. stol. nahrazen smokingem. Nosí se na ty nejformálnější večerní události, jako je např. ples v opeře nebo státnické večeře. Ve fraku obvykle vystupují také tanečníci klasických tanců či hudebníci a dirigenti vážné hudby.\n\nK fraku se mohou nosit bílé rukavice, tradičně z jemné kůže, dnes spíše z bavlny. Při chůzi na ulici se přes frak nosí vždy černý svrchní kabát nebo tradiční operní plášť a jedinou vhodnou pokrývkou hlavy je černý cylindr. Pro specifické účely v diplomacii je frak výjimečně nošen ve dne, v tomto případě ovšem s černou vestou.\n\nŽaket je formální denní oblek. Dnes se nosí jen výjimečně, např. na velké, zejména šlechtické svatby nebo na dostihy Royal Ascot v Anglii. Je to denní obdoba fraku. Sestává z černého nebo antracitového kabátu, který má vepředu šikmo ustřižené šosy, zapínání na jeden knoflík a špičaté klopy, šedých formálních kalhot s proužky, kostkami nebo vzorem tzv. psího zubu a světle šedé nebo béžové vesty. Košile je bílá nebo v bledé barvě s bílým límečkem, manžety košile jsou dvojité na manžetové knoflíčky, límeček bývá tradičně odepínací. K žaketu se nosí buď klasická kravata (tradičně šedá nebo černá, v současnosti i barevná) s ohrnutým límcem košile nebo formální askot (zvláštním způsobem uvázaný šátek) s tzv. frakovým límečkem. Místo kravaty nebo askotu je možný i vzorovaný motýlek. K žaketu je vhodné obouvat buď černé polobotky s uzavřeným šněrováním nebo obdobně střižené kotníkové boty. K žaketu se nosí černý nebo šedý cylindr, případně také hůlka a šedé semišové nebo bledě žluté jelenicové rukavice.\n\nAlternativní variantou, rozšířenou pouze v Británii je žaketový oblek („morning suit“), u nějž má kabát, kalhoty a vesta stejnou středně šedou barvu. Ten je méně formální než žaket.\n\nDalší alternativou je nošení krátkého černého saka namísto dlouhého žaketového kabátu. Tomuto oblečení se v Německu říká Stresemann podle kancléře, který ho nosil. Vhodným kloboukem bývala černá buřinka nebo homburg. Tato méně formální kombinace byla běžná v první polovině 20. stol., nejpozději v průběhu první půle 80. let však prakticky vymizela. Stresemann nosí např. známá postava pořadů pro děti pan Tau.\n\n"}
{"id": "360693", "url": "https://cs.wikipedia.org/wiki?curid=360693", "title": "Kortrijk", "text": "Kortrijk\n\nKortrijk (nizozemsky ', francouzsky ') je belgickým městem s přibližně 75 000 obyvateli. Leží na pravém břehu řeky Leie.\n\nDominantou města je gotický Kostel sv. Martina, kolem kterého je historické centrum města. Severozápadně od Kostela se nalézá bývalé hlavní tržiště \"Grote Markt\" s gotickou radnicí a cechovními domy z 15. a 16. století s bohatou sochařskou výzdobou.\n\nPoblíž tohoto města se 11. července 1302 odehrála slavná bitva u Courtrai, zvaná též \"bitva zlatých ostruh\".\n\nSportovní kluby ve městě:\n\nOd roku 1976 se město Kortrijk skládá z bývalých obcí:\n\nKortrijk je významným dopravním uzlem.\nNacházejí se v něm dvě železniční nádraží, \"Kortrijk\" a \"Kortrijk-Vorming\", a procházejí jím evropské silnice E403 (trasa Bruggy-Tournai) a E17 (Lisabon-Stockholm).\n\nMěstskou hromadnou dopravu v Gentu zajišťuje vlámská společnost De Lijn.\nO víkendech je noční doprava městskými autobusy zdarma.\n\n\n\n\n\n"}
{"id": "360705", "url": "https://cs.wikipedia.org/wiki?curid=360705", "title": "European Dog Show", "text": "European Dog Show\n\nEuropean Dog Show (Evropská psí výstava) je jednou z nejvyšších evropských soutěží psích plemen. V roce 2007 byl konán její první ročník v Záhřebu. V říjnu 2008 se konal 2. ročník v maďarské Budapešti. Výstavy se zúčastnilo přes 8600 majitelů ze čtyř kontinentů (kromě Afriky a obou polárních kontinentů) a téměř 15000 psů mnoha ras. Soutěže tohoto druhu jsou pořádány \"FCI\" (Mezinárodní kynologickou federací) a představují velmi prestižní záležitost pro všechny chovatele. V rámci výsledků jsou nejlepší psi nominovaní na Crufts show v Londýně, která patří k nejvyhledávanějším akcím svého druhu.\n\n"}
{"id": "360706", "url": "https://cs.wikipedia.org/wiki?curid=360706", "title": "Zákon o vlastnictví bytů", "text": "Zákon o vlastnictví bytů\n\nZákon o vlastnictví bytů je zkrácený název \"zákona č. 72/1994 Sb., kterým se upravují některé spoluvlastnické vztahy k budovám a některé vlastnické vztahy k bytům a nebytovým prostorům a doplňují některé zákony (zákon o vlastnictví bytů)\". Tímto zákonem se upravovaly některé spoluvlastnické vztahy k budovám a některé vlastnické vztahy k bytům a nebytovým prostorům a doplňovaly některé další zákony. Důležitou součástí tohoto zákona byla definice „prohlášení vlastníka“, pomocí kterého šlo rozdělit bytový dům na jednotlivé bytové jednotky v katastru nemovitostí.\n\nOd 1. ledna 2014 byl zákon zrušen novým občanským zákoníkem. Zákon o vlastnictví bytů se ale plně uplatňuje i nadále pro vlastnictví jednotek (bytů a nebytových prostorů) vzniklých podle tohoto zákona do dne 31. prosince 2013. Příslušné přechodové ustanovení je uvedeno přímo v novém občanském zákoníku. Podle ustanovení § 3063 zákona č. 89/2012 Sb. platí, že „\"[n]abyl-li vlastnického práva alespoň k jedné jednotce v domě s byty a nebytovými prostory přede dnem nabytí účinnosti tohoto zákona nabyvatel podle zákona č. 72/1994 Sb., (...), vznikne i po dni nabytí účinnosti tohoto zákona vlastnické právo k dalším jednotkám v tomto domě podle dosavadních právních předpisů.\"“\n\n"}
{"id": "360708", "url": "https://cs.wikipedia.org/wiki?curid=360708", "title": "Abrams", "text": "Abrams\n\nJméno Abrams označuje:\n\n\n"}
{"id": "360711", "url": "https://cs.wikipedia.org/wiki?curid=360711", "title": "Chajim Bar-Lev", "text": "Chajim Bar-Lev\n\nChajim „Kidoni“ Bar-Lev (: , rodným jménem Chajim Broclevski; 16. listopadu 1924 – 7. května 1994) byl izraelský generál a politik. V letech 1968 až 1972 působil jako náčelník generálního štábu Izraelských obranných sil. Jeho jméno nesla soustava opevnění vybudovaná na Sinajském poloostrově – Bar Levova linie. Po odchodu z armády vstoupil do politiky, a to jako poslanec Knesetu a ministr izraelských vlád.\n\nNarodil se ve Vídni v Rakousku, avšak vyrůstal v Jugoslávii, kam se jako dítě přestěhoval s rodiči. V roce 1939 podnikl aliju do britské mandátní Palestiny, kde studoval na zemědělské škole Mikve Jisra'el. Později vystudoval business management a ekonomii na Kolumbijské univerzitě a politologii na Pařížské univerzitě.\nV letech 1942 až 1948 sloužil v různých židovských vojenských organizacích, např. Palmach. Prodělal pilotní a výsadkářský výcvik. Později získávání těchto dovedností pomáhal zavádět i v izraelské armádě. V roce 1946 velel akci, při níž došlo v rámci Noci mostů ke zničení Allenbyho mostu, po kterém pronikali příslušníci arabských milicí ze Zajordánska do židovských osad.\n\nBěhem izraelské války za nezávislost v roce 1948 velel v hodnosti plukovníka 8. mechanizovanému praporu v Negevské brigádě, se kterým bojoval na severu Sinaje. Od roku 1952 byl velitelem severního velitelství armády, od roku 1954 velitelem brigády Givati. Během sinajské války v roce 1956 velel 27. obrněné brigádě, která obsadila Pásmo Gazy a po otočce na jihozápad dosáhla Suezského průplavu. Později se stal velitelem operací izraelské armády.\n\nBěhem šestidenní války v roce 1967 sloužil jako zástupce náčelníka generálního štábu. Rok na to byl povýšen do hodnosti generálmajora. Následně byl jmenován náčelníkem generálního štábu a vedl výstavbu pískového valu podél Suezského průplavu z nějž měl být pozorován pohyb egyptské armády na druhém břehu kanálu. Za valem byla vybudována linie opevnění později známá jako Bar Levova linie. Ve funkci náčelníka generálního štábu působil do roku 1971 a poté odešel z armády.\nZačátek jomkipurské války v říjnu 1973 Bar-Leva zastihl ve funkci ministra průmyslu a obchodu. Tehdejší náčelník generálního štábu David Elazar jej povolal zpět do služby a přidělil mu funkci styčného důstojníka ve štábu velitele jižního velitelství armády Šmu'ela Gonena. V této funkci byl spoluzodpovědný za obranu Sinajského poloostrova. Díky špatnému Gonenově velení hrozilo celé jižní frontě zhroucení. Bar-Lev po převzetí funkce navrhl opatření ke stabilizaci situace. Díky svým diplomatickým schopnostem dokázal navíc ukončit spory mezi polními generály, jejichž představy, jak dále vést válku na jižní frontě, se navzájem rozcházely. Dokázal uklidnit situaci a vnést pořádek do velení. Gonenův zástupce Uri Ben-Ari později o Bar-Levově příchodu řekl: „Vnesl mezi nás klid. Zavládl pocit, že to má na starost konečně skutečný velitel.“\n\nSvou první ministerskou funkci, post ministra obchodu a průmyslu, zastával v letech 1972 až 1977 ve vládách Goldy Meirové a Jicchaka Rabina. V též době byl v roce 1974 na tři měsíce ministrem rozvoje. Všechny tyto funkce vykonával, aniž by byl poslancem. Tím se stal v parlamentních volbách v roce 1977, v nichž kandidoval za levicovou alianci Ma'arach. Kromě poslaneckého mandátu byl v letech 1977 až 1984 rovněž generálním sekretářem strany. Po volbách v roce 1984 došlo v důsledku volebního patu k vytvoření vlády národní jednoty s rotačním principem na postu premiéra, kde se postupně vystřídali Šimon Peres a Jicchak Šamir. Bar-Lev se stal v nově vzniklé vládě ministrem policie a pozici si udržel i po následujících volbách v roce 1988.\n\nPo volbách v roce 1992 opustil Kneset. V letech 1992 až 1994 působil jako izraelský velvyslanec v Rusku. Zemřel 7. května 1994 v Tel Avivu.\n\nJeho syn Omer Bar-Lev působil od 70. let 20. století v elitních armádních jednotkách Sajeret Matkal a ve volbách v roce 2013 byl zvolen do Knesetu za Stranu práce.\n\n\n"}
{"id": "360712", "url": "https://cs.wikipedia.org/wiki?curid=360712", "title": "Fertőd", "text": "Fertőd\n\nFertőd je město v Maďarsku v župě Győr-Moson-Sopron. Vzniklo sloučením měst Eszterháza a Süttör v roce 1950.\n\nNejvýznamnější památkou Fertődu je palác postavený v šedesátých letech osmnáctého století šlechtickou rodinou Esterháziů. Ten bývá označován za „maďarské Versailles“ a je zřejmě nejvýznamnější rokokovou památkou Maďarska. Žil a působil zde rakouský skladatel Joseph Haydn.\n\n"}
{"id": "360713", "url": "https://cs.wikipedia.org/wiki?curid=360713", "title": "Waltrovka", "text": "Waltrovka\n\nWaltrovka je bývalý strojírenský podnik Walter a. s. v Praze 5-Jinonicích vyrábějící nejdříve motocykly a motorové tříkolky, později i automobily a letecké motory. Od roku 2004 byla letecká výroba prováděna společností Walter Engines a.s. Tato společnost byla \"vymazána z obchodního rejstříku 30.9.2008\", protože zanikla na základě smlouvy o fúzi ze dne 11.9.2008 sloučením se společností FF Invest a.s. FF Invest (vymazána z obchodního rejstříku 8. prosince 2010) prodala aktiva bývalé společnosti Walter Engines společnosti, vzniklé v roce 2007 a působící pod obchodním jménem GE Aviation Czech, která je součástí GE Aviation, letecké divize koncernu General Electric.\n\nNázev „Waltrovka“ se používá i pro komplex administrativních a rezidenčních budov současné rezidence Waltrovka a také autobusových zastávek v okolí hlavního vchodu do areálu bývalé továrny.\n\nK 1. prosinci 1911 byla založena Josefem Waltrem společnost \"Walter a spol.\", která úspěšnou výrobu motocyklů a motorových tříkolek postupně rozšířila na výrobu automobilů a leteckých motorů. V roce 1919 je tato společnost přejmenována na \"Akciovou továrnu automobilů Josef Walter a spol.\" a posléze v lednu 1932 se změnil název na \"„Akciová společnost Walter, továrna na automobily a letecké motory“\". V době II. světové války byla společnost přejmenována na \"Walter Automobil und Flugmotoren Fabrik A.G.\" Po znárodnění Walter a.s. působila relativně krátce jako \"Letecké závody, n. p.\" a od 1. ledna 1948 jako \"Motorlet n. p.\" (národní podnik byl zřízen listinou ministra průmyslu ze dne 2.9.1948, obchodní rejstřík uvádí datum zápisu 15.1.1951, avšak dnem vzniku národního podniku je uváděn 1. leden 1948) a od roku 1991 jako \"Motorlet, a. s.\". V roce 1995 se společnost vrátila ke svému původnímu názvu \"Walter a. s.\" V srpnu 2005 byla z původního podniku Walter a. s. vyčleněna letecká výroba a vznikla \"Walter Engines a. s.\" Zbytková společnost Walter a. s. existuje sice dál, ale s původní výrobou v Jinonicích nemá již nic společného, protože jejím předmětem činnosti je pronájem nemovitostí, bytů a nebytových prostor.\n\nSpolečnost byla založena Josefem Walterem. Společníky mj. byli Vítězslav Kumpera, stavitel Antonín Šimek, profesor Ing. Šimek, ředitel pivovaru Karel Vendulák, ředitel Josef Tvrzský, majitel koželužny V. Tvrzský, ředitel Weingartner, statkář J. Březnovský atd. Společníků bylo asi 25. Po změně statutu společnosti na akciovou v roce 1919 začíná slábnout vliv zakladatele, Josefa Waltera a z továrny odchází konstruktér ing. Josef Zubatý (konstruktér automobilů řady Walter WZ a motocyklu Walter 706 cm). V roce 1920 nastoupili ředitel ing. Jan Novák (konstruktér leteckých motorů řady Walter NZ, 1920-1927), Theodor Svoboda (komerční ředitel, obchodní ředitel 1920-1945) a vedoucí dílen ing. Otomar Benák (1920-1945). V roce 1923 definitivně odchází ze společnosti Josef Walter a rozhodující vliv získává Vítězslav Kumpera (od r. 1926 předseda správní rady a prezident společnosti), který v roce 1927 přivedl svého staršího syna, ing. Antonína Kumperu a v roce 1929 mladšího syna JUDr. Vítězslava Kumperu ml.\n\nAntonín „Teny“ Kumpera se stal v roce 1927, po odchodu ing. Jana Nováka do Škody, vrchním ředitelem a v roce 1929 generálním ředitelem. Hlavní konstruktér ing. František Barvitius byl v roce 1929 jmenován technickým ředitelem. Stejným aktem správní rady společnosti byli jmenováni ing. Otomar Benák závodním ředitelem (výrobní ředitel), místoředitelem JUDr. Vítězslav Kumpera a šéfinženýrem ing. Josef Kurzweil. V 30. letech se asistenty (zástupci) manažerů stali ing. Jan Šusta (1924-1945, syn Josefa Šusty), Emil Havlíček a ing. Josef Kurzweil, kterého ve funkci šéfinženýra vystřídal ing. František Nušl (přišel z \"radlické\" firmy Automontage Jos.Janatka, která vyráběla motocykly Itar/mj. Walter 706 cm). Ing. Jan Šusta byl navíc jmenován místoředitelem. Po ukončení automobilní výroby odešli konstruktér ing. Josef Plocek (Walter P, Walter PN) a konstruktér karoserií ing. Vladimír Balcar. V uvedeném složení pracoval management společnosti až do vypuknutí II. světové války.\n\nZa války byla společnost \"poněmčena\" a vedl ji německý správce Gustav Klestil, narozený ve Vídni. Po absolvování vojenské akademie se stal důstojníkem z povolání v československé armádě. Po okupaci se přihlásil k německé národnosti. V bouřlivých květnových dnech 1945 byla zaměstnanci zvolena Závodní rada, která odmítla s Antonínem Kumperou spolupracovat a navíc 15.5.1945 vydala \"Sdělení\" o propuštění některých zaměstnanců, mezi nimiž byli mj. hlavní konstruktér ing. František Adolf Barvitius, komerční ředitel dílen (výrobní ředitel) ing. Otomar Benák a ředitel ing. Jan Šusta, spolužák A. Kumpery z pražské techniky. Jak se uvádí ve \"Sdělení\" byli propuštěni bez jakékoliv náhrady a nesmí jim být vyplacena jakákoliv hotovost. U Šusty následovalo i obvinění z kolaborace a přímo z pohřbu jeho otce prof. Josefa Šusty (prezident České akademie věd a umění, který 27.5.1945 spáchal sebevraždu) byl odveden do zajišťovací vazby.\n\nNejznámějšími \"nemanagery\" továrny Walter v meziválečném období byli automobiloví závodníci Jindřich Knapp a Ivan Hodáč. K nim je třeba přiřadit i Bohumila Turka, který začínal svou kariéru na motocyklu Walter M 922.\n\nPo II. světové válce přešla továrna do vlastnictví státu znárodněním. Od 19.7.1945 vedla továrnu A.S. Walter po výnosu ministerstva průmyslu národní správa, jejímiž členy byli Josef Krátký, ing. Alois Krátký, ing. František Nušl, Theodor Svoboda a ing. Václav Šístek. Toto období včetně perzonálií je zpracováno na stránkách podniku Walter Jinonice.\n\nSpolečnost Walter byla založena Josefem Walterem roku 1911. V letech 1913-4 byla úspěšně zahájena výroba automobilů Walter W-III, W-II a W-I.\n\nBěhem první světové války byly provozy továrny těžce poškozeny, výroba byla obnovena v roce 1919. Od roku 1919 až do roku 1928 byly vyráběny automobily WZ, WIZ, WIZI, Walter P-I, Walter P-II, Walter P-III a Walter P-IV. V roce 1928 začala výroba vozů Walter 4-B a Walter 6-B. Tyto automobily byly také velmi úspěšné a na jejich základě byly postupně vyvíjeny typy Walter Standard, Walter Super 6, Walter Regent a luxusní Walter Royal. Od roku 1924 byly vyráběny i užitkové automobily (nákladní, sanitní, požární a autobusy): Walter PN, Comercial, FN/FNA, Universal, Ideal, Diesel a D-Bus)\nV licenci zde byly později vyráběny i automobily Fiat 508, Fiat 514 a Fiat 522, které se vyráběly pod názvy Bijou, Junior, sportovní Junior S a SS, Princ a Lord. Výroba automobilů pokračovala v letech 1946-1951, nejprve byla vyrobena 200 ks série nákladních automobilů vlastní konstrukce Walter PN, návazně byly vyráběny benzínové motory pro nákladní automobily Praga RN a podvozky s motorem pro automobil Aero Minor II. Po 50 letech továrna v automobilovém průmyslu (1901–1951) skončila, připočteme-li prvních 10 roků podnikatele Josefa Waltera, protože od roku 1951 byl ve velkých sériích vyráběn, mimo výroby pístových motorů vlastní konstrukce, licenční proudový motor M05 pro stíhačky MiG-15.\n\nV roce 1923 začala firma Walter vyrábět letecké motory. Byly to jednak licenční vodou chlazené šestiválce BMW III a BMW IV, jednak první motory vlastní konstrukce. Jednalo se o hvězdicové motory řady NZ využívající shodné díly – od tříválce NZ-45 přes pětiválec NZ-60 a sedmiválec NZ-85 po devítiválec NZ-120, kde číslo značilo výkon v koňských silách. Motory řady NZ našly uplatnění v lehkých sportovních letadlech a byly vyváženy i do zahraničí. Řada NZ byla na přelomu 20. a 30. let nahrazena modernějšími motory Polaris, Vega, Venus a Mars I s vyššími výkony.\n\nVe vyšší výkonové kategorii byly vyráběny hvězdicové motory Regulus (5 válců), Castor (7 válců) a Pollux (9 válců), pokrývající rozsah výkonů 185–420k. Pro ještě vyšší výkony byl konstruován hvězdicový devítiválec Atlas o výkonu 650k, jeho vývoj se ale nepodařilo dovést do úspěšného konce. V roce 1936 přišly hvězdicové devítiválce Gemma, Bora a Scolar, lišící se zdvihem pístů a tím i výkonností v rozsahu 150–230k. Pro nejlehčí sportovní letadla byl v menším množství vyroben Atom, plochý dvojválec o výkonu 28k; byl použit na několika motorizovaných kluzácích.\n\nNa začátku 30. let se u lehkých letadel stále více prosazovaly řadové invertní (válci dolů otočené) vzduchem chlazené motory. V roce 1932 Waltrovka vyrobila první takový motor, čtyřválec Junior o výkonu 105k. V roce 1934 začal být vyráběn Minor 4 jako čtyřválec o výkonu 85, později 95k a šestiválec (Minor 6 o výkonu 140k) i dvanáctiválec Minor 12 . Pro menší letadla byl vyvinut čtyřválec Mikron o výkonu 62k. Větší obdobou Minoru byl Walter Major, vyráběný jako čtyřválec o výkonu 120k (Major 4) a šestiválec o 190k (Major 6). Mikron, Minor i Major našly uplatnění zejména v letadlech choceňské firmy Beneš a Mráz, na svou dobu velmi moderních. Největším vzduchem chlazeným řadovým motorem firmy Walter byl dvanáctiválec Sagitta o výkonu 550-600k, který byl vyvážen i do zahraničí a licence byla prodána do Itálie..\n\nKromě motorů vlastní konstrukce byly licenčně vyráběny motory jiných výrobců. Byly to britské hvězdicové motory Bristol Jupiter (Walter Jupiter), Mercury (Water Merkur) a Pegasus (Walter Pegas), francouzské Gnome-Rhône 14K Mistral Major (Mistral K 14), Gnome-Rhône 14M (Mars 14 M) a malý hvězdicový sedmiválec Pobjoy R (vyráběný jako Mira R); bez úspěchu se Waltrovka pokoušela uplatnit velké kapalinou chlazené dvanáctiválce Fiat (Walter W-V až VIII) a také dieselové motory Packard 230HP a Junkers 720HP.\n\nZa německé okupace výroba vlastních motorů ustala, vyráběly se německé motory Argus As 10 a Argus As 410 pro bitevní, cvičná a spojovací letadla. Připravovala se výroba proudových motorů BMW 003, která však do konce války nebyla zahájena. Během druhé světové války ani při spojeneckém náletu (14. února 1945) nebyla továrna nijak poškozena. Nálet však silně poškodil nedalekou obytnou oblast Farkáň a další domy a usedlosti v radlickém údolí. Po konci války byla obnovena výroba nákladních automobilů a leteckých motorů vlastní konstrukce. Byl plánován další rozvoj a vývoj leteckých motorů. \n\nPo válce byla továrna znárodněna a krátce nato přejmenována na národní podnik Motorlet. Vyráběly se modernizované verze předválečných řadových motorů – Mikron III o výkonu 48 kW (65k), Minor 4-III o 77 kW (105 k) a Minor 6-III o 118 kW (160 k). Všechny tyto motory byly používány v poválečných sportovních letadlech, Minor 6 byl také licenčně vyráběn v Jugoslávii. V druhé polovině 50. letech byly od Minorů odvozeny nové motory s přímým vstřikem paliva a kompresorem, čtyřválec Walter M332 o výkonu 104 kW (140 k) a šestiválec Walter M337 o výkonu 154 kW (210 k). Pro pokračovací cvičná letadla pro armádu (prototyp XLE-10) byl vyvíjen velký vzduchem chlazený dvanáctiválec M 446 o vzletovém výkonu až 700k, nakonec byla prosazena licenční výroba sovětských letounů Jak-11 i s jejich motory a M 446 zůstal jenom v prototypu.\n\nV roce 1947 byla do Jinonic přesunuta výroba leteckých motorů z továrny Praga včetně vývoje. Konstrukční skupina ing. Jaroslava Kruliše zde vyvinula plochý šestiválec M-208  o výkonu 162 kW (220 k) vyráběný od roku 1954 pod obchodní značkou Praga Doris. Od něj byl odvozen motor M-108H  s nuceným chlazením ventilátorem pro pohon vrtulníku HC 3; jeho výkon se z původních 220 k podařilo zvýšit na 184 kW (240 k), ale sériově se nevyráběl. Pro pohon vrtulníků (typu Aero HC-2 Heli Baby) byl určen i plochý čtyřválec M-110H  o výkonu 86 kW (117 k). V letech 1959-1961 přešly obě konstrukční skupiny pístových motorů do Avia n.p., závod Jiřího Dimitrova. Výroba pístových motorů byla v roce 1964 ukončena a převedena do podniku Avia, v Jinonicích zůstala jenom výroba turbínových motorů. K výrobě pístových motorů se firma Walter krátce vrátila v 90. letech, kdy byl vyvinut dvoutaktní dvouválcový motor M 202 o výkonu 48 kW, ale po vyrobení (1990-2000) pouhých 12 kusů byl program zastaven.\n\nVývoj proudových motorů byl zahájen hned po válce, kdy se testoval zdokonalený motor Jumo 004, na němž se zkoušely turbínové lopatky z kvalitnějšího materiálu, program však byl brzy přerušen. Od roku 1951 byl vyráběn pod označením Walter M05 licenční proudový motor RD-45 (sovětská kopie motoru Rolls-Royce Nene) pro proudové stíhačky MiG-15. Těchto motorů bylo letech 1952-1962 vyrobeno 5094 ks. V letech 1954-1957 se potom vyráběl motor Walter M06, licenční sovětský VK-1, zdokonalená verze RD-45. Těch bylo vyrobeno 1028 ks.\n\nOd roku 1956 probíhal vývoj motoru Walter M-701, který byl završen výrobou prototypu v roce 1958 a sériovou výrobou v letech 1960–1978. Těchto motorů bylo vyrobeno 9250, což je nejvyšší počet ze všech typů vyráběných v Jinonicích. Motor M 701 poháněl proudová cvičná letadla L-29 Delfín vyráběná ve velkých počtech pro většinu zemí RVHP.\n\nPro letadla Let L-410 Turbolet byl vyvinut turbovrtulový motor Walter M601. První prototyp byl spuštěn v roce 1963, ale definitivní verze M601A, zcela  přepracovaná, byla hotova v roce 1971 a certifikována v roce 1975. Motor byl vyráběn ve velkých počtech především pro L-410 v několika postupně zdokonalovaných verzích, kdy byl postupně zvyšován jak výkon, tak i doba mezi generálními opravami. Celkem bylo v letech 1975-2000 vyrobeno 4512 motorů M601. Pro dopravní letoun Let L-610 byl vyvinut turbovrtulový motor Walter M602  o vzletovém výkonu 1360 kW. Vývoj byl zahájen v roce 1981, první prototyp běžel v roce 1986. Program L-610 byl ale začátkem 90. let zastaven a tak se, po vyrobení 10 prototypů, nedočkal sériové výroby ani M 602.\n\nPo roce 1989 se zhroutil trh bývalého SSSR. Nová letadla L-410 se v podstatě nevyráběla a tím klesla k nule potřeba nových motorů M601. Společnost přežívala z provádění GO motorů M601 starších verzí a z výroby ND. V roce 1991 je zapsán do obchodního rejstříku Motorlet, a. s. Mimo osvědčených verzí M601D a M601E vyrábí verzi M601Z pro zemědělské letouny Z-37T Agro Turbo a polský PZL-106 BT Kruk, verzi M601T pro akrobatické letouny PZL-130 Orlik, znovu se vrací k výrobě pístových motorů M-202 připravovaných pro motorové kluzáky L-13 SE Vivat, připravuje verzi M601ZP jako energetickou jednotku, vyrábí startovací jednotku Jetstart a energetickou jednotku EJ500 a námořní verzi pro pohon rychlých plavidel M601M Codag. Koncem roku 1991 testuje možnosti General Electric zadáním objednávky na výrobu dílů pro motor CT7. Dokončuje další modernizaci motoru M601E a v letech 1993–2008 je vyrábí jako M601F.\n\nV letech 1993–2002 probíhalo neúspěšné výběrové řízení na strategického partnera pro privatizaci společnosti. Nejblíže dohodě byla jednání s firmou Pratt & Whitney Canada, avšak v červenci 2002 firma Pratt & Whitney od dalšího jednání odstoupila. Nosný jinonický výrobek M601 byl koncepčně velmi podobný motoru Pratt & Whitney Canada PT6. Až v roce 1995 se společnost vrátila k původnímu nazvu Walter a. s. Ovšem neznamenalo to rozkvět do původních hladin slávy. V demokratickém režimu nebyla továrna soběstačná a značné oživeni přišlo až po roce 2000, kdy odešlo anebo bylo propuštěno přes 1000 zaměstnanců z původních 1500. Další vývoj ovšem nevedl ke zlepšení jako u jiných značek, které prošly oživením. Americký majitel závodu neměl chuť do Waltrovky příliš investovat a zaujal strategii „soběstačnosti“. Navíc, kvůli špatně sepsaným smlouvám se podniku dařilo čím dál méně.\n\nOd roku 1991 se Motorlet, a. s. počal „atomizovat“. V červenci 1991 se odděluje slévárna přesného lití a vzniká Walter-Deritend a.s. se zahraniční účastí. Od června 2002 je přejmenována tato společnost na Prague Casting Services. V roce 1992 s majetkovou účastí Motorletu a Avie Letňany vzniká Avia-Hamilton Standard Aviation s. r. o. na výrobu vrtulí. Od roku 1999 působí tato společnost pod názvem Avia Propeller, s.r.o. V roce 2004 se odděluje část zdravotnické techniky a vzniká Walter Medica a. s. V roce 2006 do ní kapitálově vstupuje MEDIN a. s. a vytváří MEDIN Orthopaedics, a. s. V roce 2014 tato společnost zaniká fúzí s nástupnickou společností ProSpon spol. s r. o. V roce 1998 odprodala Walter a.s. objekt Na Hutmance 2, kde byl provoz prototypové výroby, společnosti HVM Plasma, spol. s r.o. Tento objekt získal Motorlet do vlastnictví v roce 1950 po společnosti Kovona (závod 06 Jinonice, 1948-1950), před níž zde měla sídlo společnost Tresoria. Po ní se jmenuje nedaleká ulice U Trezorky, která vznikla až v 21. století při výstavbě rezidence Waltrovka.\n\nV srpnu 2005 se vyčleňuje z původního podniku Walter a. s. letecká výroba a vzniká Walter Engines a.s. Tato společnost byla vymazána z obchodního rejstříku v roce 2008 po fúzi se společností FF Invest a.s. Aktiva bývalé společnosti Walter Engines a.s. od společnosti FF Invest a.s. v roce 2007 kupuje General Electric (tato společnost na rozdíl od Pratt & Whitney Canada žádný turbovrtulový motor kategorie M601 nemá) a vzniká GE Aviation Czech s. r. o. Patří pod leteckou divizi firmy GE. Nová společnost GE Aviation Czech přemístila do Letňan do areálu společnosti Letov. Z původních 1500 zaměstnanců přešlo do Letňan 500. To co nesouviselo s výrobou leteckých motorů M601, bylo z výrobního programu okamžitě vyřazeno. Z motoru M601F se v krátkém čase stává GE H80. V roce 2011 měla firma GE Aviation Czech ve stavu 350 kmenových zaměstnanců.\n\nV roce 2005 se vlastníkem zbytkové Walter a. s. stala společnost Pembroke Holdings, s. r. o., se sídlem v Praze. Jejími vlastníky bylo osm fyzických osob původem z Irska. Nastalo období přípravy využití nemovitého majetku společnosti Walter k developerským účelům. Walter a. s. se musela odstěhovat (nyní sídlí na adrese Radlická 180/50, Smíchov, a společně s ní zde sídlí celkem 27 právnických osob) a původní areál firmy podstoupil demolici. Mezi prvními objekty byla zbourána z architektonického hlediska zajímavá Kumperova vila (v ní sídlily za dob Motorletu po jednotlivých patrech ZV ROH, ZO a ZVS), která k objektu nové betonové budovy přiléhala a byla s ním průchody propojena.\nDeveloperská společnost Red Group, s. r. o. se chystala na místě bývalé továrny postavit celou novou čtvrt, tzv. \"Q5 Waltrovka\". Proklamovanou snahou bylo zachovat \"genius loci\" místa. Továrnu, která tu byla celé jedno století, měly i nadále připomínat zrekonstruované budovy. Z původního záměru došlo jen k přestavbě bývalé kotelny Motorletu na Radlické ulici a ke zboření objektu bývalých ateliérů FOJA (SOU Motorlet). Projekt se jmenuje administrativní centrum Kotelna Park. Na sousedícím pozemku mezi bývalou kotelnou a slévárnou přesného lití Prague Casting Services vzniká Kotelna Park 2 (2019).\n\nV září 2012 větší část bývalé Waltrovky od Red Group, s.r.o. odkoupila Penta Investments, s. r. o. Během roku 2014 započala se stavbou moderního kancelářsko-bytového komplexu pod názvem rezidence Waltrovka. V roce 2015 byla dokončena první část projektu, budova \"Aviatica\". Po ní (2016–2019) následovaly komplexy \"Walter, Mechanica 1 a 2\", \"Dynamica\" a rodinné a bytové domy. V březnu 2019 společnost Penta Real Estate prodala soubor všech pěti kancelářských budov z komplexu Waltrovka v pražských Jinonicích jihokorejské firmě Hanwha Investment & Securities.\n\nZ původního areálu Walter byl zachován střední trakt velké betonové budovy, nyní budova \"Walter\" (tzv. „betoňák“), která byla postavena v roce 1929, a část hlavní komunikace továrnou s lipovým stromořadím (Barvitiova, dř. Jinonická). Ing. František Adolf Barvitius byl významným konstruktérem automobilů a leteckých motorů Walter. Vlevo za lípami (východním směrem) stávala tzv. Iranhala, největší tovární hala postavená v letech 1942 až 1943. Ta padla. Bohužel se nepodařilo zachránit ani novou betonovou budovu z roku 1937, kde sídlilo ředitelství a byla v ní i výstavní síň. Alespoň ulice v tomto areálu dostaly jména po významných konstruktérech továrny Walter/Motorlet: ul. Bohumila Šimůnka, Kačírkova, Nyklíčkova a Kloudova. Jenom vzdáleně připomínají výrobu hvězdicových leteckých motorů Walter skulptury tří Pegasů od Davida Černého na Walterově náměstí.\n\n\n"}
{"id": "360725", "url": "https://cs.wikipedia.org/wiki?curid=360725", "title": "Veronika Sedláčková", "text": "Veronika Sedláčková\n\nVeronika Sedláčková (*  Jičín) je česká novinářka a moderátorka.\n\nPo studiu na Lepařově gymnáziu v Jičíně absolvovala katedru žurnalistiky na Fakultě sociálních věd Univerzity Karlovy. Již za dob studií začala působit v České televizi, ve které moderovala pořad \"Události, komentáře\". Poté přibližně rok pracovala na pozici ředitelky komunikace ve státním podniku Letiště Praha a následně byla zaměstnána v TV Nova jako reportérka investigativního pořadu \"Na vlastní oči\". V červnu 2008 nastoupila do soukromé zpravodajské televize Z1.\n\nV roce 2001 působila krátce jako asistentka ve společnosti Agropol. V České televizi působila jako redaktorka a moderátorka publicistických pořadů \"21\" a \"Události, komentáře\". V Českém rozhlase 1 Radiožurnál moderovala publicistické pořady – odpolední a večerní zpravodajskou relaci \"Ozvěny dne\" a večerní souhrn \"Stalo se dnes\". Na stanici Český rozhlas Plus moderuje diskusní pořad \"Pro a proti\".\n\nNa TV Noe se stala moderátorkou pořadu \"V souvislostech\", s formátem jednoho hosta komentujícího vybraná témata.\n\n"}
{"id": "360729", "url": "https://cs.wikipedia.org/wiki?curid=360729", "title": "Podzámecká zahrada", "text": "Podzámecká zahrada\n\nPodzámecká zahrada (lidově Podzámka) je větší z „arcibiskupských zahrad“ v Kroměříži. Společně s menší Květnou zahradou a Arcibiskupským zámkem je od roku 1995 národní kulturní památkou a od roku 1998 položkou na Listině světového přírodního a kulturního dědictví UNESCO. Je také součástí Městské památkové rezervace Kroměříž. Přírodně-krajinářský park ve stylu anglických zahrad se rozkládá na ploše 64 ha mezi zámkem a řekou Moravou. Romantický vzhled dotváří síť vodních kanálů a rybníků, řada drobných staveb i sochařská výzdoba.\n\nZahrada zahrnuje rozsáhlé, z větší části udržované travnaté plochy i unikátní sbírku stromů. Je zde vysázeno přes 200 druhů vzácných stromů z různých částí Evropy, Ameriky i Asie. Mimo to je v zahradě chován i omezený počet živočichů (exotické ptactvo, primáti, kopytníci) a hnízdí tu volně žijící ptactvo. Podzámecká zahrada je volně přístupná veřejnosti po celý rok.\n\nPodzámecká zahrada je nedílnou součástí zámku a její nejstarší část byla zřízena pravděpodobně již v 1. polovině 16. století za biskupa Stanislava Thurza. První písemné zprávy i vyobrazení pocházejí z konce 16. století. Šlo o smíšenou, užitkovou i okrasnou zahradu. K výrazné změně došlo po roce 1664 za biskupa Karla II. z Lichtenštejna-Kastelkornu, kdy zahrada dostala raně barokní formu. Podle projektu architekta Filiberta Lucchese a jeho následovníka Giovanniho Pietra Tencally byla zrušena stará užitková zahrada a rozšířena okrasná část s ústředním broderiovým parterem, fontánou a sochami. Zahrada byla bezprostředně propojena se zámkem, kde byla v suterénu zřízena salla terrena. Koncem 18. století arcibiskup Colloredo-Waldsee přistoupil k úpravám zahrady v duchu osvícenství, přitom však kontinuálně navázal na původní řešení. K severnímu křídlu zámecké budovy nechal přistavit kolonádu s přilehlou květinovou terasou (\"giardino secreto\"). Areál byl rozšířen o vodní kanál s topolovou alejí a vyzdoben mnoha drobnými stavbami a objekty pro zábavu a potěšení návštěvníků (altány, houpačky, umělá zřícenina s vodopádem apod.).\n\nPřeměna zahrady na přírodně-krajinářský park se datuje od r. 1832 s nástupem arcibiskupa Ferdinanda Chotka a jeho zahradního architekta Antona Archeho. Barokní parter se změnil na velkou travnatou plochu lemovanou vzrostlými stromy a keři zakončenou velkým jezírkem (dnes Chotkův rybník). Byla vytvořena malebná zákoutí a scenérie kolem původních i nově postavených drobných staveb. Z barokní sochařské výzdoby bylo ponecháno jen torzo. Nezměněna zůstala jen Colloredova kolonáda a giardino secreto. Byl postaven velký skleník pro 5 až 6 tisíc středně velkých květin. Po Chotkově smrti (r.1836) pokračoval v úpravách parku a jeho rozšiřování arcibiskup Maxmilián Sommerau-Beckh. V nové části parku byl postaven Maxmiliánův dvůr-stáje a zázemí pro chov dobytka, Pompejská kolonáda, byla upravena síť vodních cest s novými můstky a Rybářským pavilonem. Byl založen nový Divoký rybník, na jehož břehu byl vystavěn dřevěný pavilon (Mandarinův dům). Vodní plochy byly využívány také k chovu ptactva a dalších živočichů. Během tohoto období zaznamenala zahrada největší rozkvět a získala současné uspořádání i rozlohu více jak 60 ha. \n\nVe 2. polovině 19. století za arcibiskupa Bedřicha z Fürstenbergu se celková krajinářská koncepce Podzámecké zahrady nezměnila. Pozornost byla věnována stavebním úpravám již exitujících objektů jako Paví dvůr, Rybářský pavilon nebo Pompejská kolonáda, vybudováno bylo velké kamenné schodiště po straně zámku, umožňující vstup do zahrady z náměstí. Na uměle utvořeném ostrově Divokého rybníka byla zřízena další stavba v čínském stylu (Čínský pavilon). Velká pozornost byla v tomto období věnována obohacení sortimentu porostů. Dobové prameny uvádějí až 235 druhů stromů.\n\nNa počátku 20. století byla zahrada oblíbeným místem procházek a odpočinku pro návštěvníky i obyvatele města. V souvislosti s regulačními úpravami toku řeky Moravy se rozloha parku opět zvětšilas. Část Mlýnského náhonu se proměnila ve slepé rameno a došlo k výraznému poklesu hladiny spodní vody, což nepříznivě ovlivnilo vodní poměry Podzámecké zahrady. Během 2. světové války vyhořel Archeho skleník, na jehož místě byl později vybudován zoo koutek. \n\nNa přelomu druhého tisíciletí postihly Podzámeckou zahradu dvě přírodní katastrofy. V roce 1997 to byla povodeň a v roce 2001 větrná smršť, při nichž bylo zničeno více než 400 vzrostlých dřevin.\n\nV rámci projektu Národního centra zahradní kultury při NPÚ je věnována pozornost obnově a péči o areál Podzámecké zahrady. V první etapě realizace projektu bylo v r. 2012 vybudováno nové zahradnické zázemí, které je tvořeno několika dřevěnými objekty rozmístěnými kolem centrálního dvora. Novostavba získala čestné uznání v Grand Prix České komory architektů.\n\nVznikla v letech 1686-1695 podle návrhu Giovanniho Pietra Tencally. Je situována v suterénních prostorách zámku a bezprostředně navazuje na okrasnou část zahrady. Tvoří ji tři bohatě zdobené klenuté místnosti a dvě okrajové grotty. Otcem ideové koncepce výzdoby byl pravděpodobně Antonín Lublinský. Na štukové výzdobě pracoval Baldassare Fontana, nástěnné malby provedl Paolo Pagani. Autory sochařské výzdoby byli Jean Baptiste Dieussart a Tommaso Rues. Severní Apollónova grotta je pojata v antickém duchu, protilehlá grotta představuje středověký rudný důl. Místnosti s výhledem do zahrady sloužily k odpočinku a pořádání kulturních produkcí. V letní jídelně se podávalo občerstvení pro zámecké hosty. \n\nByla přistavena k severnímu křídlu zámku v r. 1795-99 za arcibiskupa Colloredo-Waldsee a původně sloužila jako soukromý vstup do zahrady přímo ze zámku. Z arkádové chodby vede dvouramenné schodiště ozdobené sochami na terasovou zahradu s fontánou a bohatou květinovou výzdobou (giardino secreto). Po 2. světové válce byly do kolonády umístěny lunety Maxe Švabinského. \n\nByl zřízen v duchu osvícenských myšlenek J.- J. Rouseaua na přelomu 18. a 19.století, stavební úpravy proběhly v 70. letech 19. století. Kruhová stavba tvořená šesticí sloupů s iónskými hlavicemi nesoucími kladí s klenbou a kupolí. Původně stál na ostrůvku v rybníce, ke kterému se jezdilo na loďkách. Později byl příkop zasypán a chrámek tak nyní stojí na travnatém prostranství nedaleko vchodu do parku z ul. Vejvanovského.\n\nStojí na ostrově uprostřed Divokého rybníka. Dřevěná romantická stavba v čínském stylu vznikla v 80. letech 19. století. Pavilon byl umístěn na vyvýšeném soklu tvořeném trámovým roštem na pilotách. V nárožích stojí dřevěné sloupy spojené vyřezávaným zábradlím, které nesou dvojstupňovou prohnutě tvarovanou stříšku pokrytou plechem. Kolem roku 1910 byl exteriér barevně upraven. Celková oprava včetně statického zajištění proběhla v letech 2015 – 17 pomocí veřejné sbírky.\n\nByl postaven r. 1839 v neoklasicistním stylu na břehu Dlouhého rybníka podle návrhu Antona Archeho. Získal svou historizující podobu po přestavbě v šedesátých letech 19. století, kdy byl v průčelí instalován litinový ozdobný balkon a nový dekor okenních ostění. Současně byl upraven přilehlý břeh rybníka s širokým schodištěm k vodě.\n\nByl postaven v letech 1841-1845 jako stáje a zázemí určené pro vzorový chov dobytka na nově upravených plochách tzv. Maxmiliánova parku. Architekt Anton Arche navrhl neoklasicistní zámeček včetně čestného nádvoří. Hlavní budova má obdélníkový půdorys, průčelí s iónským sloupořadím má ve střední části schodiště s plastikami ležícího skotu. Nad ním trojúhelníkový tympanon s nápisem Maximilian Ioseph. Název nese podle svého zřizovatele arcibiskupa Maxmiliána Sommerau-Beckha. Dnes je využíván k chovu koní a jako veterinární klinika. Nedaleko byl podle Archeho návrhu vystavěn přízemní domek hlídače v americkém stylu. \n\nPodle návrhu Antona Archeho byla postavena v přední části nového parku na mírném pahorku v r. 1845-6. Stavba na podkovovitém půdorysu, sloupořadí s šesti korintskými sloupy. Na kladí má umístěn nápis „MAXIMILIAN JOSEPH. MDCCCXLVI“, nad kterým je vsazen erb jejího stavebníka arcibiskupa Maxmiliána Josefa Sommerau-Beckha. Upravena byla v r. 1870, kdy byly zazděny původně prosklené oblouky v zadní fasádě a do vzniklých nik byly umístěny tři originální antické bysty a čtyři antikizující bysty z konce 18. stol.. Podle nich se původně Maxmiliánově kolonádě začalo říkat Pompejská. Kvůli vandalům musely být odstraněny. Uprostřed bazénu před kolonádou stávala barokní fontána tzv. Lví, pocházející z Květné zahrady. Pramen vody vytékající z bazénu stékal po malých kaskádách do spodního Maxmiliánova rybníčku. V r. 1953 byla Lví fontána vrácena do Květné zahrady a její místo zaujala socha dráčka na skalce. \n\nV závěru 18. století bylo nedaleko Dlouhého rybníka postaveno selské stavení sloužící jako zázemí pro malý statek s dobytkem, drůbeží a ovocným sadem. Současnou podobu s bohatě zdobenou fasádou, inspirovanou švýcarskými hrázděnými domky, získala stavba na konci 19. století. \n\nPatří k nejstarším stavbám v zahradě, byl postaven mezi léty 1727-1738. Jeho architektura se postupně měnila. Současnou jednoduchou patrovou architekturu domu s valbovou střechou navrhl Anton Arche ve 30. letech 19. století. Bohatě vyřezávaný portikus a balkony ozdobily fasádu v druhé polovině 19. století. Stavba, která si do dnešních dnů dochovala původní obytnou funkci, byla vždy obklopena množstvím květin a kvetoucích keřů. \n\nVstup do Podzámecké zahrady je zdarma a je možné použít hned několik vchodů. Z vlakového i autobusového nádraží se dostanete přes řeku Moravu kolem sloupu se sochou svatého Jana Nepomuckého ke vchodu z Vejvanovského ulice. U vchodu provozuje město prostřednictvím společnosti Kroměřížské technické služby, s.r.o. placené záchytné parkoviště. Z tohoto parkoviště je dostupný i další možný vstup z ulice Ztracená (po ulici Vodní) schodištěm kolem zámku. Další vstup je z ulice Na Kopečku kolem Arcibiskupských vinných sklepů. Další vchody s možností parkování jsou z ulice Kojetínská případně kolem Maxmiliánova dvora z ulice Za zámeckou zahradou.\n\n\n"}
{"id": "360730", "url": "https://cs.wikipedia.org/wiki?curid=360730", "title": "Bílý slon", "text": "Bílý slon\n\nBílý slon je výraz pro vlastnictví něčeho, čeho se vlastník nemůže vzdát, i když cena (cena za vydržování) převyšuje užitečnost této věci.\n\nTermín pochází od posvátného Bílého slona, kterého drželi monarchové jižní Asie v Barmě, Thajsku, Laosu a Kambodži. Vlastnictví Bílého slona bylo považováno (a stále je v Thajsku a Barmě) za znamení, že monarcha vládne spravedlivě a království byl požehnán mír a prosperita. Tradice se odvíjí od příběhů v Písmu, které spojují narození bílého slona s narozením Buddhy. Legenda praví, že se královně Máje v předvečer porodu zdálo o bílém slonu, který ji daroval květ lotosu, symbol moudrosti a čistoty. Protože byla tato zvířata považována za svatá a zákon zakazoval jejich využívání pro práci, bylo přijetí daru bílého slona od monarchy požehnáním i prokletím: požehnání proto, že zvíře bylo svaté a symbolizovalo monarchovu přízeň a prokletí proto, že si zvíře musel obdarovaný ponechat a nemohl náklady na jeho držení vyvážit prací zvířete.\n\nTermín \"bílý slon\" se stále používá:\n\n"}
{"id": "360733", "url": "https://cs.wikipedia.org/wiki?curid=360733", "title": "If Stockholm Open 2008", "text": "If Stockholm Open 2008\n\nTenisový turnaj ATP If Stockholm Open 2008 se konal ve dnech 6. - 12. října ve Stockholmu, v hlavním městě Švédska v hale na kurtech s tvrdým povrchem. Odměny činily 713 000 EUR.\n\n\n"}
{"id": "360734", "url": "https://cs.wikipedia.org/wiki?curid=360734", "title": "Kagemni", "text": "Kagemni\n\nKagemni byl hodnostář ve starověkém Egyptě v závěru 5. a na počátku 6. dynastie. Úřednickou kariéru zahájil za panovníků Džedkarea a Venise, za vlády Tetiho se stal vezírem. Jeho mastaba na sakkárském pohřebišti u Tetiho pyramidy vyniká zachovalostí a kvalitou výzdoby.\n\nKagemni byl autorem jedné z Knih moudrých rad do života; přestože nebyla doposud nalezena, její existence je doložena z jiných pramenů. Jako mudrc je připomínán ještě za vlády Ramesse II. v období 19. dynastie. Krátce po své smrti byl zbožštěn. Německý egyptolog Hellmut Brunner se domnívá, že věhlasu Kagemniho jména dodatečně využívá literární text Naučení pro Kagemniho, který ovšem není totožný se spisem, jehož byl Kagemni autorem, aby zvýšil svou prestiž.\n\n"}
{"id": "360735", "url": "https://cs.wikipedia.org/wiki?curid=360735", "title": "Žralok límcový", "text": "Žralok límcový\n\nŽralok límcový (\"Chlamydoselachus anguineus\") je primitivní hlubokomořský druh žraloka. Má jednu žábrovou štěrbinu se zřaseným okrajem, malou hřbetní ploutev a velkou řitní ploutev. Živí se měkkými živočichy, například krakaticemi nebo rybami. Podobá se dávno vyhynulým druhům, v současnosti již nemá příbuzné. Je jediným zástupcem čeledi štíhlounovitých (\"Chlamydoselachidae\").\n\nDosahuje délky 2 metrů. Rozmnožuje se vejcoživorodostí. Vyskytuje se v místech otevřeného moře a oceánech hlavně ve východním Atlantiku, jihozápadní části Indického oceánu a západním a východním Tichém oceánu.\n\n\n"}
{"id": "360737", "url": "https://cs.wikipedia.org/wiki?curid=360737", "title": "Liz", "text": "Liz\n\nLiz nebo také minerální liz je doplněk krmiva domácích zvířat a divoké zvěře, z něhož zvířata získávají minerály. V přírodě existují i přirozené lizy, ale nejčastěji jsou využívány lidmi v myslivosti a zemědělství. Jsou to bloky chloridu sodného obohacené o další soli a stopové prvky (přizpůsobené místním podmínkám, podle toho, jaké prvky ve stravě zvěře chybí). \n"}
{"id": "360742", "url": "https://cs.wikipedia.org/wiki?curid=360742", "title": "Sirotci z Brooklynu", "text": "Sirotci z Brooklynu\n\nSirotci z Brooklynu je kniha, kterou napsal Jonathan Lethem v roce 1999. Je to detektivní příběh odehrávající se v Brooklynu. V roce 1999 získala National Book Critics Circle Award v kategorii fikce a v roce 2000 obdržela cenu Gold Dagger za nejlepší detektivku. Protagonista knihy trpí Tourettovým syndromem, chronickou poruchou, která se projevuje motorickými tiky.\n\nV roce 2005 americký herec Edward Norton oznámil, že hodlá natočit filmovou adaptaci, která se bude odehrávat v 50. letech 20. století. Film vyšel v roce 2019.\n"}
{"id": "360743", "url": "https://cs.wikipedia.org/wiki?curid=360743", "title": "Bitva o Halič", "text": "Bitva o Halič\n\nBitva o Halič byla ofenzíva ruské armády, která proběhla za první světové války ve dnech 23. srpna až 11. září 1914 v Haliči.\n\nKdyž vypukla 1. světová válka, spojenci Ruska, Anglie a Francie, neočekávali, že ruská armáda bude tak brzy zmobilizovaná a zahájí svou bojovou činnost. Carská armáda však vyrazila do pole i přesto, že neměla plné stavy a že jí scházela bojová technika. V srpnu 1914 došlo na severní straně fronty ve Východním Prusku k bitvě u Tannenbergu, kde byla ruská armáda poražena a poté vyhnána z Východního Pruska. Na jižní straně fronty, kde stáli Rusové proti rakousko-uherským jednotkám, se pro ně situace též nevyvíjela růžově. Ve dnech 23. - 25. srpna proběhla bitva u Krašniku, po níž se ruská armáda byla nucena stáhnout.\n\nDne 26. srpna došlo k prvním bojovým střetům, z nich nejvýznamnější byla bitva o Komárow či bitva o Tomaszów, kde bylo zajato 20 tisíc ruských vojáků. Následovaly další boje a na přelomu srpna a září však došlo k obratu. Ve dnech 2.–11. září se uskutečnila bitva u Ravy, zvaná též jako bitva o Lvov. V ní ruské jednotky porazily rakousko-uherská vojska a zajaly 350 tisíc jejich vojáků, zčásti se jednalo o vojáky ze slovanských zemí, kteří se vzdali dobrovolně. Českoslovenští zajatci se pak přihlásili do legií.\n\nV bitvě o Halič utrpěla rakousko-uherská vojska velké ztráty, uvádí se 300 tisíc obětí. Ruská vojska zahájila postup do Karpat a odřízla pevnost Przemyśl, která byla obléhána až do března roku následujícího. Všeobecná ofenzíva ruských vojsk pokračovala i na střední části fronty. Do konce měsíce října se odehrávaly boje na Visle, kde ruská vojska porazila německou armádu, a vnikla do Slezska. Ruské jednotky se nacházely severovýchodně od českého území, což vyvolalo v českých zemích nadšení. V listopadu však byly další boje zastaveny a později se ukázalo, že se jednalo o nejzazší postup ruské armády v průběhu 1. světové války vůbec.\n\n"}
{"id": "360745", "url": "https://cs.wikipedia.org/wiki?curid=360745", "title": "Robert Walpole", "text": "Robert Walpole\n\nRobert Walpole, 1. hrabě z Orfordu (26. srpen 1676 – 18. březen 1745), známý před rokem 1745 jako sir Robert Walpole, byl britský státník, který je všeobecně považován za prvního britského předsedu vlády. I když post premiéra neměl oporu v legislativě té doby, je Walpole považován za prvního, který tuto pozici zastával de facto. Oficiálně byl označován jako první ministr.\n\nWalpole byl členem strany Whigů a v nejvyšší vládní úřad zastával v době panování Jiřího I. a Jiřího II. Jeho funkční období je běžně datováno od roku 1721, kdy získal post, který by se podle současných zvyklostí dal označit za ministra financí (\"First Lord of The Treasury\"), jindy se počátek posouvá do roku 1730, kdy se Charles Townshend stáhl z politického života a Walpole se tak stal jediným vůdcem britské vlády. Walpole vládl až do roku 1742, kdy byl po neúspěchu v bitvě u Cartageny nucen odstoupit. Jeho funkční období je nejdelší v britské historii.\n\nWalpole se narodil v Houghton Hall v Norfolku, jako druhý nejstarší syn Roberta Walpoleho a jeho ženy Marie. Jeho otec byl politik, člen strany Whigů a poslanec Dolní sněmovny.\n\nStudium zahájil roku 1690 na Eton College a roku 1696 byl přijat na King's College v Cambridge. Roku 1698 školu opustil poté, co zemřel jeho starší bratr a on pomáhal řídit otci rodinné panství. Původně plánoval, že se stane knězem ale poté co se stal nejstarším žijícím potomkem svých rodičů, tento záměr opustil.\n\n30. července 1700 se oženil se Kateřinou Shorterovou, se kterou měl šest potomků. Poté, co 20. srpna 1737 zemřela, oženil se se svou milenkou Marií Skerrittovou, se kterou žil již od roku 1724.\n\nWalpoleho politická dráha začala v červnu 1701, kdy byl zvolen poslancem za Castle Rising, obvod, který reprezentoval jeho otec, který zemřel tři měsíce před tímto datem. Roku 1702 se odstěhoval z obvodu Castle Rising, aby se mohl ucházet o místo poslance za sousední, významnější obvod King's Lynn. V tomto obvodu byl v následujících čtyřiceti letech vždy zvolen členem parlamentu.\n\nRoku 1705 byl jmenován členem rady admirála vojenského námořnictva. Jeho schopnosti byly oceněny povýšením do pozice ministra války a krátce do roku 1710 i do pozice pokladníka britského námořnictva. V době kdy zastával tyto pozice, se spřátelil s Johnem Churchillem, velitelem britské armády ve válce o španělské dědictví a dominantní osobou britské politiky. Walpole se rychle stal jednou z nejdůležitějších osobností vlády.\n\nPoté co roku 1714 zemřela královna Anna nastoupil na trůn její vzdálený příbuzný Jiří I. Ten zavrhl Torye, u kterých předpokládal, že by mohli zpochybňovat jeho nárok na trůn. Jiřího nástup na trůn tak znamenal převzetí moci Whigy, kteří si svůj vliv udrželi dalších asi padesát let. Walpole se stal členem tajné rady a pokladníkem armády ve vládě, které formálně předsedal Charles Montagu, lord Halifax, ale ve skutečnosti ji ovládali lord Townshend a James Stanhope.\n\nPo smrti lorda Halifaxe, byl Walpole jmenován ministrem financí. Vláda byla rozdělena v názorech jak řešit různé situace. Většinou na jedné straně stál Walpole s Townshedem proti dvojici Stanhope a lord Sunderland. Roku 1716 byl Townshend odvolán z vlivné funkce správce severního pohraničí a později i z funkce správce Irska. V reakci na tuto skutečnost Walpole rezignoval a připojil se k opozici. Stanhope a Sunderland tak získali ve vládě neomezený vliv.\n\nKrátce nato rozpory v královské rodině způsobily roztržku krále a jeho syna Jiřího, prince z Walesu. Walpole se často zúčastnil jednání mladšího Jiřího v jeho sídle a stal se blízkým přítelem jeho manželky Karolíny. Roku 1719 se vrátil do vlády a následující rok se mu podařilo krále i jeho syna usmířit a tak se jeho vliv v politice posílil. Návratem do vlády však ztratil podporu prince z Walesu.\n\nKrátce po jeho návratu do vlády byla země zasažena ekonomickou krizí způsobenou spekulacemi s akciemi společnosti South Sea, která měla získat právo na odkoupení státních dluhopisů, což mělo snížit státní dluh. Roku 1721 byla zřízena komise, která odhalila mezi členy vlády korupci. Obviněni byli i Stanhope a Sunderland, které ale Walpole svým vlivem zachránil před potrestáním. Sunderlandova rezignace a Stanhopeho smrt roku 1721 způsobily významný nárůst Walpoleho vlivu. Roku 1721 byl jmenován ministrem financí a vůdcem Dolní sněmovny. Tento rok bývá označován jako počátek období, kdy zastával Walpole de facto pozici premiéra, i když se dělil o vliv ve vládě se svým švagrem lordem Townshendem.\n\nPod Walpoleho vedením se podařilo parlamentu konsolidovat situaci způsobenou krizí související se spekulacemi s akciemi společnosti South Sea. Majetek ředitelů této společnosti byl zabaven a výnos použit pro refundaci škod obětí spekulace a cenné papíry společnosti byly rozděleny mezi Bank of England a Východoindickou společnost. Ekonomická krize vážně poznamenala pověst krále i Whigů, ale Walpole obě v dolní komoře obhajoval.\nWalpoleho první rok ve funkci premiéra byl poznamenán i odhalením spiknutí jakobitů. Vyzrazení plánů zmrazilo naději Jakobitů, jejichž předchozí plány na vyvolání nepokojů v letech 1715 a 1719 byly rovněž neúspěšné. Tato akce poznamenala i Torye, když lord Bolingbroke, jejich vůdce, který utekl do Francie, aby se vyhnul trestu za sympatie s jakobitským hnutím, byl přinucen se vrátit roku 1723 do Británie.\n\nVe zbylé části panování Jiřího I. Walpoleho dominance pokračovala. Moc panovníka oslabovala a vliv vlády posiloval. Roku 1724 byl hlavní Walpoleho a Townshendův rival v kabinetu lord Carterer odvolán z vlivné funkce odvolán správce jižní části země a jmenován do méně vlivné pozice správce Irska. Tak Townshend a Walpole ovládli kabinet bez znatelné opozice. Pomohli udržet Británii mír tím, že roku 1725 dojednali mírové smlouvy s Francií a Pruskem. Velká Británie odstraněním hrozby od Jakobitů a hrozby válečného konfliktu prosperovala a Walpoleho obliba rostla. Roku 1725 byl odměněn řádem lázně a následující rok podvazkovým řádem. Jeho nejstaršímu synovi byl udělen titul barona.\n\nWalpoleho pozice byla roku 1727 po smrti Jiřího I. ohrožena. Po několik dní se zdálo, že ho Jiří II. odvolá, ale po přímluvě jeho manželky Karolíny Walpoleho i Townshenda ponechal ve funkci. Walpole se s Townshendem neshodl v otázce britského přístupu k Rakousku. Walpole nakonec dosáhl toho, že se 15. května 1730 Townshend stáhl z politiky. Toto datum je občas udáváno jako počátek období Walpoleho premiérství. Po tomto vítězství byl Walpole schopen uzavřít mírová jednání ve Vídni, jejichž výsledkem byl vznik britsko-rakouského spojenectví.\n\nV následujícím období využíval Walpole svůj velký vliv zajištěný přízní královny rozšířenou i o náklonnost krále. Volně uděloval tituly a jmenoval své spojence do různých funkcí. Svobodně vybíral členy své vlády a byl schopen je přinutit vystupovat jednotně, v případech kdy to bylo nutné. Žádný z jeho předchůdců neměl takový vliv jako on. Popudil si tím proti sobě i některé členy strany Whigů. Mírová politika mu umožnila naklonit si veřejnost i poslance Dolní sněmovny a snížit daně.\n\nVyužil svůj vliv, aby odradil Jiřího II. zapojit se roku 1733 do války v Evropě. Nicméně tentýž rok jeho vliv doznal trhliny, když zavedl nový systém daní. Příjmy z daní byly snižovány pašeráctvím a tak Walpole navrhl, aby clo (vybíraného v přístavech) na víno a tabák bylo nahrazeno spotřební daní (vyměřovaná ve skladech). Toto nové nařízení se stalo extrémně nepopulární a vyvolalo velký odpor mezi obchodníky. Walpole souhlasil se stažením tohoto návrhu, ale zavrhl své oponenty a tak si vytvořil silný tábor kritiků ve své vlastní straně.\n\nPo všeobecných volbách roku 1734 tvořili Walpoleho spojenci v Dolní sněmovně většinu, i když převaha již nebyla tak výrazná. I když si udržel většinu, jeho popularita klesala. Roku 1736 vyvolalo zvýšení daně z ginu nepokoje v Londýně. Další vážné nepokoje vyvolal pardon Jiřího II. důstojníkovi, který velel vojenské stráži v Edinburghu, a který nařídil střelbu do protestantů. I když tyto události oslabily Walpoleho pozici byl schopen udržet většinu v dolní komoře parlamentu.\n\nRoku 1737 zemřela královna Karolína. Její smrt nepoznamenal přízeň Jiřího II. Walpolemu, ale vedla k postupnému ústupu jeho dominance. Jeho oponenti získali silnou podporu u nejstaršího syna krále Frederika, který se svému otci odcizil. Několik mladých politiků včetně Williama Pitta a Georgeho Grenvileho vytvořilo frakci, která se u Frederika pravidelně scházela.\n\nWalpoleho neúspěch prosadit politiku nezapojování do vojenských konfliktů vedla k jeho ústupu. Podle mírové dohody ze Seville (1729) Velká Británie souhlasila neobchodovat se španělskými koloniemi v Severní Americe. Španělsko si osobovalo právo kontrolovat britské lodě, aby se mohlo ujistit, že toto opatření je dodržováno. Spory se týkaly karibské oblasti. Walpole se snažil odvrátit konflikt, ale král, dolní komora parlamentu i část jeho ministrů byla proti. Roku 1739 Walpole vzdal tuto snahu a zahájil válku o Jenkinsonovo ucho (válka byla nazvána podle Roberta Jenkinse, který obvinil Španěly, že utrpěl zranění ucha při španělské inspekci jeho lodi).\n\nWalpoleho vliv dramaticky poklesl po zahájení války. Ve všeobecných volbách roku 1741 získal sice většinu, ale ta čítala podle odhadu pouze 14 až 18 hlasů. Mnoho nových poslanců za stranu Whigů považovalo Walpoleho za neschopného pokračovat úspěšně ve válce. Poté co bylo v dolní komoře parlamentu připraveno prověřování voleb v Chippenhamu, souhlasil Walpole s hlasováním o nedůvěře vládě. V něm byl Walpole poražen a souhlasil se svou rezignací. Konec jeho politické kariéry urychlila i zpráva o katastrofálním neúspěchu v bitvě u Cartageny. Součásti jeho rezignace bylo jeho jmenování do Sněmovny lordů jako hraběte z Orfordu. Walpole se stal jejím členem 6. února 1742 a o pět dní později formálně rezignoval.\n\nJeho nástupcem se stal Spencer Compton, lord Wilmington, ale hlavní vliv měl John Carteret. Byla vytvořena komise, která měla zjistit, zda nedošlo k pochybení ministrů předchozí vlády, ale nebyl objeven žádný podstatný nedostatek. Walpole, ačkoli již nebyl členem vlády, dále uplatňoval svůj osobní vliv na krále Jiřího II. Walpole zemřel v Londýně roku 1745.\n\nWalpoleho vliv v politice byl obrovský. Toryové se stali malou nevýznamnou politickou stranou a Whigové dominovali téměř bez opozice. Zdrojem jeho vlivu byla spíše přízeň panovníka, než podpora poslanců dolní komory. Jeho moc pramenila z jeho osobního vlivu, nikoliv z pozice jeho úřadu. Většina jeho bezprostředních následníků byla slabá. Trvalo několik desetiletí, než se úřad premiéra vyvinul do nejvlivnější pozice v britské politice.\n\nWalpoleho strategie udržovat Británii stranou válečných konfliktů přinesla zemii období prosperity. Jeho dalším odkazem je Downing Street 10. Jiří II. nabídl Walpolemu tento dům roku 1732 jako osobní dar, ale ten ho přijal pouze pod podmínkou, že bude sloužit jako kancelář ministra financí a nastěhoval se sem 22. září 1735.\n\nZanechal známou uměleckou sbírku. Tu prodal jeho vnuk roku 1779 Kateřině Veliké. Tato sbírka, považovaná za jednu z nejlepších v Evropě, se nyní nachází v Ermitáži.\n\n"}
{"id": "360746", "url": "https://cs.wikipedia.org/wiki?curid=360746", "title": "František Antonín Nostic-Rieneck", "text": "František Antonín Nostic-Rieneck\n\nFrantišek Antonín Nostic-Rieneck (17. května 1725 Měšice – 29. září 1794 Praha), celým jménem \"František de Paula Antonín Josef Jan Nepomuk hrabě Nostic-Rieneck\" (německy \"Franz de Paula Anton Josef Johann Nepomuk Graf von Nostitz-Rieneck\"), byl český šlechtic, vlastenec, mecenáš a nejvyšší purkrabí pražský.\n\nSyn Františka Václava hraběte Nostice-Rienecka (1697–1765) a Kateřiny Alžběty ze Schönbornu (1692–1777) pocházel ze starého lužického rodu, jenž v 16. století přesídlil do Čech. Po studiu v Praze a Lipsku nastoupil roku 1743 do armády a v roce 1750 vstoupil do státních služeb. Roku 1758 byl jmenován zemským soudcem, v roce 1764 guberniálním radou, roku 1781 nejvyšším hofmistrem a o rok později nejvyšším purkrabím a předsedou guberniální rady Českého království. Po smrti svého otce roku 1765 se stal hlavním představitelem větve Nosticů-Rienecků.\n\nFrantišek Antonín Nostic-Rieneck byl jedním z nejvýznamnějších zastánců práv Českého království, která hájil před centralistickými záměry císařského dvora ve Vídni. Ačkoli on sám hovořil německy, byl zastáncem a ochráncem českého jazyka, a jeho pražský dům se stal centrem společenského života, místem setkávání nejen aristokracie, nýbrž také významných učenců. Jako vychovatele svých čtyř synů pověřil české vědce Josefa Schallera, Františka Martina Pelcla a Josefa Dobrovského.\n\nPodporoval také kulturní a duchovní život v Praze. Za svého úřadování vystavěl nové kostely, zámky a paláce, jež byly z velké části realizovány stavitelem Antonínem Haffeneckerem. Mezi tyto stavby patří např. zámek Měšice, postavený v letech 1767 až 1775.\n\nRoku 1781 stál hrabě Nostic u zrodu Stavovského (tehdy Nosticova) divadla na pražském Ovocném trhu a dal podnět k zahájení stavby. Tři roky po kolaudaci divadla, dne 29. října 1787, zde byla poprvé uvedena slavná opera Wolfganga Amadea Mozarta \"Don Giovanni\" za účasti skladatele.\n\n31. března 1757 se oženil s hraběnkou Alžbětou Krakovskou z Kolowrat (8. dubna 1728 – 25. srpna 1815), vdovou po Janu Nepomukovi Vincentovi Libštejnském z Kolowrat († 1750). Měli spolu jedenáct dětí:\n\n"}
{"id": "360751", "url": "https://cs.wikipedia.org/wiki?curid=360751", "title": "Služba Windows", "text": "Služba Windows\n\nSlužba Windows je v operačním systému Microsoft Windows speciální program, který je spuštěn dlouhodobě a není v přímém kontaktu s uživatelem (na rozdíl od běžných aplikací). Služba Windows se spouští při startu operačního systému, případně automaticky v případě potřeby nebo ručním zásahem uživatele. Koncept služeb Windows je obdobou unixového démona. \n"}
{"id": "360753", "url": "https://cs.wikipedia.org/wiki?curid=360753", "title": "Preston North End FC", "text": "Preston North End FC\n\nPreston North End FC (celým názvem: Preston North End Football Club) je anglický fotbalový klub, který sídlí ve městě Preston v nemetropolitním hrabství Lancashire. Založen byl v roce 1880. Od sezóny 2015/16 hraje druhou nejvyšší anglickou soutěž EFL Championship. Preston je dvojnásobný mistr Anglie a dvojnásobný držitel FA Cupu. Klubové barvy jsou námořnická modř a bílá.\n\nSvé domácí zápasy odehrává na stadionu Deepdale s kapacitou 23 404 diváků.\n\nPreston North End patří mezi zakládající kluby první anglické divize. Hned v první sezóně získal Preston double, když zvítězil v lize o 11 bodů před Aston Villou (celkem ztratil pouhé dva body) a v FA Cupu přehrál ve finále 3:0 Wolverhampton. Ligu opanoval také v sezóně následující, to skončil dva body před Evertonem. Následovala tři druhá místa, sestup a návrat na druhé místo v sezóně 1905/06. To bylo z úspěchů ale na dlouhá léta vše.\n\nKlub často sestupoval, pak se zase vracel. Do horní poloviny tabulky se dostal před druhou světovou válkou. Dostavily se i úspěchy v FA Cupu – 1937 sice prohrál ve finále se Sunderlandem 1:3, ale v roce 1938 již mohl slavit po vítězství 1:0 nad Huddersfield Town.\n\nPo skončení druhé světové se klub zase do druhé ligy vrátil. V roce 1953 byl Preston znovu na vrcholu a těsně přišel o ligový titul, to sice Preston porazil Arsenal doma 2:0 a venku remizovali 1:1, jenže o mistrovi rozhodovalo skóre a to ve prospěch Arsenalu. Následující rok Preston podlehl ve finále FA Cupu West Bromwichi 2:3. Na druhém místě za Wolverhamptonem skončil i v sezóně 1957/58. Roku 1961 Preston skončil na posledním místě a sestoupil. Do nejvyšší soutěže se dodnes nevrátil. Poslední finále FA Cupu si zahrál roce 1964, když podlehl West Hamu. V 80. letech pak i v 90. bojoval dokonce až ve 4. nejvyšší.\n\n\n\n\nZdroj: \n\n\n\nZdroj: \n\n"}
{"id": "360754", "url": "https://cs.wikipedia.org/wiki?curid=360754", "title": "Camelot", "text": "Camelot\n\nCamelot může znamenat:\n\n\n\n"}
{"id": "360758", "url": "https://cs.wikipedia.org/wiki?curid=360758", "title": "Nivellova ofenzíva", "text": "Nivellova ofenzíva\n\nNivellova ofenzíva byl útok britských a francouzských vojsk proti Němcům, který se odehrál za první světové války ve dnech 9. dubna až 5. května 1917.\n\nPo bitvě na Sommě se stal ze zákopové války již opravdový strašák velitelů. Nikdo a na žádné straně nevěděl, jak dál pokračovat v bojích, které si vyžadovaly desetitisíce a statisíce obětí, aniž by to vedlo k nějakým posunům na frontě. Francie učinila změnu, když odvolala z vrchního velitele Josepha Joffreho. Z vrchního velení byl zároveň odvolán i generál Ferdinand Foch. Novým velitelem francouzské armády se stal Robert Nivelle, který se vyznamenal již v bojích u Verdunu. Ten tvrdil, že vynalezl novou taktiku – krátkou, leč mohutnou dělostřeleckou přípravou měla být nepřátelská obrana prolomena do hloubky. Toto si však vyžádalo velké soustředění děl na krátkém úseku fronty. Počátkem roku 1917 byl postupně zpracováván plán až do detailů. Ještě dříve, než ofenzíva začala, zkrátili Němci frontovou linii a stáhli se na předem připravenou Hindenburgovu linii. Němci tak ušetřili 14 divizí a vybudovali těžko překročitelnou linii ve třech pásmech. Tento pohyb zasadil připravovanému francouzskému útoku těžkou ránu, další problém nastal, když Němci ukořistili plány na francouzskou ofenzívu u zabitého nepřátelského důstojníka. Přes tyto skutečnosti však Nivelle rozhodl, že se ofenzíva uskuteční.\n\n9. dubna 1917 začal útok britských vojsk u Arrasu, který byl natolik prudký, že se útočícím vojskům podařilo obsadit první německou linii. 10. a 12. dubna pronikly některé britské jednotky až do druhé a třetí německé linie. Poté se však útok zastavil. Po celou dobu ofenzívy pršelo a v blátivém terénu se vojáci jen těžko pohybovali. Tvrdé boje pokračovaly i nadále, avšak docházelo jen k malým územním změnám.\n\nFrancouzský útok, plánovaný jihovýchodněji, měl začít dle původního plánu 14. dubna, ovšem zdržel se dva dny. Bitva, zvaná též „druhá bitva na Aisně“ (či „bitva u Chemin des Dames“), začala až o dva dny později. Celou noc před útokem však pršelo a hustý déšť proměnil pole v blátivou břečku. Francouzskému dělostřelectvu se podařilo až po opakovaném ostřelování zničit zákopy v první linii, ovšem na nich se setkávali Francouzi s velkým odporem. Němci, kteří věděli o plánech útoku, přisunuli ještě před útokem do ohrožených oblastí zálohy, které byly používány v nejvíce ohrožených úsecích fronty. Katastrofálně dopadl francouzský útok tanky, které se v blátivém terénu pohybovaly jen velmi těžce a které byly rozstříleny německým dělostřelectvem. Němci též využívali dobře maskovaných betonových pevnůstek, odkud skolili kulomety francouzské útočící roje. Nivellova ofenzíva ztroskotala již první den. Některé jeho jednotky pokročily jen o několik kilometrů, jiné o několik set metrů. Přesto však Nivelle rozhodl, že bude v útoku pokračovat. Za obrovských ztrát, v blátivém terénu, který byl smáčen neustálým hustým deštěm, se jednotky Spojenců probíjely německými liniemi. 19. dubna se sice některým jednotkám podařilo postoupit do hloubky 6 – 7 kilometrů (výjimečně i 12 km), ovšem k rozhodujícímu průlomu nedošlo. Další útoky byly zastaveny až do počátku května, kdy se začalo znovu bojovat, což ovšem nevedlo k žádným výsledkům, a tak boje byly zastaveny.\n\nPo nezdařené ofenzívě, která se doslova utopila v blátě, byl francouzský generál Nivelle odvolán a nahrazen Pétainem. Územní zisky na francouzském úseku fronty byly velmi malé, lepších výsledků bylo dosaženo na britském úseku fronty u Arrasu. Během ofenzivy bylo zmařeno 230 tisíc britských a francouzských životů a 200 tisíc německých životů.\n\n"}
{"id": "360759", "url": "https://cs.wikipedia.org/wiki?curid=360759", "title": "Puhdys", "text": "Puhdys\n\nPuhdys byla německá rocková skupina. Vznikla v Oranienburgu v bývalé NDR v roce 1969. Přestože byla populární především ve svém rodném východním Německu, proslavila se i za jeho hranicemi. Puhdys byli jedněmi z prvních východoněmeckých interpretů, jimž bylo povoleno vystupovat v Západním Německu. Jedná se o jednu z nejúspěšnějších rockových skupin zpívajících německy. Skupina ukončila svoji činnost v roce 2016.\n\n\nPuhdys vznikl ze skupiny Udo-Wendel-Combo, založené v roce 1965. Když kytarista a zpěvák Wendel skupinu opustil, bylo potřeba vymyslet nový název. Jméno nové skupiny bylo vytvořeno z počátečních písmen čtyř členů:\n\nNázev jinak nemá žádný zvláštní význam. Skupina prošla další personální změnou v roce 1969, kdy získala profesionální licenci, ve východním Německu nezbytnou pro hudební činnost. V té době Jacoba nahradil Gunter Wosylus (* 23. prosince 1945) a skupinu doplnil ještě zpěvák a kytarista Dieter Birr. Všichni členové skupiny byli absolventi hudební školy v berlínské čtvrti Friedrichshain. Název, přestože ztratil původní význam, již skupině zůstal. První koncert pod názvem Puhdys skupina absolvovala 19. listopadu 1969 ve Freibergu.\n\nNa počátku kariéry hrála skupina cover verze písní svých hard rockových vzorů, jako byli například Deep Purple nebo Uriah Heep. Poptávka po převzatých písních byla velká, také z toho důvodu, že desky s originálními verzemi nebylo možné v NDR oficiálně nikde koupit, pouze na černých burzách. Na rockovou hudbu však oficiální místa stále hleděla s podezřením. Poměry se trochu zlepšily po roce 1971, kdy se dostal k moci Erich Honecker. Puhdys dostal nahrávací smlouvu u státní firmy Amiga. Zpívat však musel pouze německy. Další podmínkou bylo, že se vyhne politickým tématům.\n\nV roce 1971 tedy skupina vydává svůj první singl Türen öffnen sich zur Stadt. Více než\npětiminutová nahrávka byla ovlivněná písní \"Gypsy\" od Uriah Heep a Puhdys se díky ní stali okamžitě jednou z nejpopulárnějších východoněmeckých skupin.\n\nV roce 1973 skupina dostala nabídku na účinkování ve filmu \"Die Legende von Paul und Paula\" (režie Heiner Carow). Film byl sice v NDR pro svoje politické poselství brzy stažen z promítání, stihly ho však zhlédnout 3 000 000 diváků a písně od Puhdys se staly velkými hity, přestože byly jasně ovlivněny písněmi západních skupin: Geh zu ihr se podobala \"Look Wot You Dun\" od skupiny Slade a Wenn ein Mensch lebt zase písni \"Spick and Specks\" od Bee Gees. Bylo to však způsobeno tím, že původní verze nebylo možné ve filmu z politických důvodů použít, a režisér si přál ve filmu mít podobně znějící německé ekvivalenty známých písní.\n\nV roce 1973 skupina vystoupila rovněž na 10. světovém festivalu mládeže a studentstva ve Východním Berlíně.\n\nDebutové album, vydané počátkem roku 1974, nemělo žádný název a shrnovalo úspěšné do té doby vydané singly skupiny. Obsahovalo také některé písně z filmu Die Legende von Paul und Paula. Zbylé byly zařazeny na druhé, rovněž bezejmenné album. To bylo přijato o něco méně příznivě, přestože obsahovalo úspěšné písně jako Steine nebo Lied für Generationen. Větší úspěch mělo album Sturmvogel, vydané v roce 1976. Kromě titulní písně byly dále velmi dobře přijaty skladby Lebenszeit nebo Reise zum Mittelpunkt der Erde. Album také obsahovalo píseň Schlafe ein und fang die Träume – coververzi písně polské skupiny 2 plus 1 (v originále \"Kołysanka Matki\").\n\nV témže roce také vyšlo první z alb, kterým Puhdys vzdali poctu některým svým hudebním vzorům. Album Rock'n'Roll Music obsahovalo verze čtrnácti písní rokenrolové klasiky, jejichž původními interprety byli například Little Richard, Chuck Berry, Ritchie Valens, The Everly Brothers a další. Album se zároveň stalo první deskou nazpívanou anglicky.\n\nPíseň Alt wie ein Baum, která se stala neoficiální hymnou skupiny, však na řadovém albu nevyšla a v roce 1976 byla vydána pouze jako singl. Objevila se však na prvním výběru nejúspěšnějších skladeb, vydaném v roce 1977 pod názvem Die großen Erfolge.\n\nMimo rodnou NDR koncertovala skupina již od roku 1973, kdy koncertovala v bývalém Sovětském svazu. Vystupovala i v dalších komunistických zemích. Největší úspěch mimo vlast slavila v Západním Německu, kde se její desky velmi dobře prodávaly. Koncertovat tam ale nemohla – úřady NDR umělce na Západ nepouštěly, neboť se obávaly jejich emigrace. Puhdys byli první, kterým bylo povoleno na Západě koncertovat. Nejprve zahráli již v roce 1974 v Belgii a Nizozemsku, a 9. listopadu 1976 konečně vystoupili v Hamburku. Následovaly koncerty v Dortmundu a v Západním Berlíně.\n\nV roce 1977 Puhdys vydali album Perlenfischer, jako první umělci z NDR pak vystoupili v pořadu západoněmecké televize Radio Bremen Musikladen. V roce 1978 vychází album 10 wilde Jahre s úspěšnou písní Doch die Gitter Schweigen, napsanou pro televizní seriál \"Polizeiruf 110\".\n\nV roce 1979 pro únavu z cestování opouští skupinu bubeník Gunter Wosylus a nahradil ho Klaus Scharfschwerdt, bývalý člen skupiny Prinzip.\n\nPrvní album nahrané se Scharfschwerdtem za bicími bylo Heiß wie Schnee, vydané v roce 1980. Popularita skupiny mimo NDR byla v té době na vrcholu. Svoje příští album Schattenreiter nahrál Puhdys v Západním Německu (vyšlo v roce 1981). Toto album obsahovalo i poctu Johnu Lennonovi nazvanou He, John – singl s touto písní se stal nejprodávanějším v NDR za rok 1981. Skupina opět hraje v Západním Berlíně (koncert ve Waldbühne sledovalo 12000 diváků) a nahrává své druhé album v angličtině – tentokrát poprvé s vlastní tvorbou. Deska s názvem Far From Home přinesla nově nahrané verze dřívějších hitů opatřené anglickými texty. Očekávaný mezinárodní úspěch se však ve větším měřítku nedostavil, nepomohlo ani turné po USA.\n\nV západoněmeckém městě Paderbornu byl v této době založen oficiální fan-club skupiny. Doma se jí dostalo ocenění ze strany státu, když v roce 1982 obdržela tzv. \"Národní cenu NDR\" \"(Nationalpreis der DDR)\".\n\nZřejmě i pod vlivem mladšího Scharfschwerdta přikročila skupina k experimentu, když v roce 1983 nahrála album Computer-Karriere ovlivněné synthpopem a Novou vlnou. Konceptuální album, zabývající se vlivem nových technologií, přineslo i velký hit Hiroschima.\n\nSyntezátory bylo ovlivněné i následující album Das Buch, které vyšlo o rok později. Píseň Ich will nicht vergessen přinesla skupině problémy s cenzurou – zabývala se tématem rozděleného Německa, které bylo v tehdejší NDR tabu. Úspěšná byla píseň Rockerrente. Členové skupiny, s výjimkou Scharfschwerdta již čtyřicátníci, v ní slibují, že budou hrát až do důchodu.\n\nV roce 1984 vychází živé dvojalbum Live In Sachsen, záznam koncertu v Karl-Marx-Stadtu (dnes Chemnitz), další řadové album Ohne Schminke až v roce 1986. Členové skupiny mezitím vydali svá sólová alba. V roce 1988 se album Das Buch stalo prvním, které bylo vydáno na CD.\n\nNa konci 80. let se Puhdys rozhodl ukončit činnost. V roce 1989 nahrává za doprovodu orchestru album Neue Helden, které bylo zamýšleno jako poslední. Kontroverzním se stal jeho obal, zobrazující dvě malé děti v plenkách z vlajek SSSR a USA.\n\nPuhdys se tak v roce 1989 vydal na rozlučkové turné, kde ho doprovázela česká skupina Turbo a západoněmečtí The Lords. Turné bylo pojato jako připomenutí dvaceti let činnosti. Nahrál také desku starých rockových hitů, která vyšla v témže roce pod názvem Jubiläumsalbum. Na albu byly písně jako \"Born to Be Wild\" od skupiny Steppenwolf, \"Light My Fire\" od The Doors, \"Rock and Roll\" od Led Zeppelin nebo \"Paint It Black\" od Rolling Stones.\n\nDoba po pádu Berlínské zdi a události směřující ke znovusjednocení Německa nebyla pro východoněmecké skupiny a zpěváky nijak příznivá. Změna společenského klimatu přinesla mimo jiné také koncerty mnoha západních umělců, lidé si konečně mohli koupit jejich desky. Skupina Puhdys se sešla původně jen na jediný koncert (v roce 1991 u Braniborské brány), ale nadšené přijetí publikem a také narůstající ostalgie byly příčinou toho, že se rozhodla obnovit svou činnost.\n\nJako první po přestávce vychází v roce 1992 album Wie ein Engel a v roce 1994 Zeiten ändern sich. V roce 1997 došlo po vydání alba Frei wie die Geier k poslední personální změně – ze zdravotních důvodů odešel baskytarista Harry Jeske. Skupina se s ním rozloučila na koncertě k jeho 60. narozeninám. Na jeho místo přišel Peter Rasym.\n\nDruhé tisíciletí ukončila skupina albem Wilder Frieden (z něhož píseň \"Wut Will Nicht Sterben\" nahráli spolu s jinou (východo)německou skupinou Rammstein) a také 3000. koncertem, který byl zároveň oslavou jejích 30 let: ve Waldbühne v Berlíně hrála pro 23 000 diváků. Nahrála také nové verze svých hitů, které vydala na jubilejním albu 20 Hits aus dreißig Jahren.\n\nAlbum Zufrieden? z roku 2001 je známé i svým obalem, na kterém je modelka ve spodním prádle. Skupina vydala i dvě alba raritních snímků – výběr Raritäten Volume 2 (2004) navázal na první díl, vydaný již v roce 1994 – a také dvě vánoční alba – Dezembertage z roku 2001 a Dezembernächte z roku 2006. Zatím posledním řadovým albem je Alles hat seine Zeit, vydané v roce 2004. V roce 2016 odehrála kapela poslední koncert a vydala CD Das Letzte Koncert (Poslední koncert).\n\n\n"}
{"id": "360761", "url": "https://cs.wikipedia.org/wiki?curid=360761", "title": "Juan Martín del Potro", "text": "Juan Martín del Potro\n\nJuan Martín del Potro, přezdívaný jako „Delpo“ (* 23. září 1988 Tandil) je argentinský tenista, stříbrný olympijský medailista z Riodejaneirských her a bronzový medailista z Londýnských her. Profesionální kariéru zahájil v sezóně 2005. Ve své dosavadní kariéře vyhrál na okruhu ATP World Tour dvacet dva turnajů ve dvouhře a jeden ve čtyřhře. Na challengerech ATP a okruhu Futures získal šest titulů ve dvouhře a dva ve čtyřhře.\n\nNa žebříčku ATP byl ve dvouhře nejvýše klasifikován v srpnu 2018 na 3. místě a ve čtyřhře pak v květnu 2009 na 105. místě. Trénuje ho Sebastian Prieto. Dříve tuto roli plnil Franco Davin. Poté, co ve světové klasifikaci dosáhl svého maxima, musel vynechat většinu sezóny 2010 pro dlouhodobé zranění zápěstí.\n\nJediný grandslamový titul si připsal na US Open 2009, když v semifinále porazil Nadala a v pětisetové bitvě o titul pak Rogera Federera. Stal se tak prvním tenistou, který oba hráče zdolal na jediném Grand Slamu. Až do zisku Wawrinkova premiérového majoru v lednu 2014 byl jediným hráčem mimo tzv. „velkou čtyřku“ – Djokoviće, Nadala, Federera a Murrayho, který od roku 2005 dokázal vyhrát singlový grandslamový titul. Představuje druhého Argentince a pátého nejmladšího šampióna na US Open v otevřené éře tenisu. V roce 2009 jej ve finále londýnského Turnaje mistrů zdolal Rus Nikolaj Davyděnko.\n\nV argentinském daviscupovém týmu debutoval v roce 2007 prvním kolem Světové skupiny proti Rakousku, v němž vyhrál dvouhru nad Jürgenem Melzerem. V roce 2016 plnil roli jedničky družstva, které poprvé historii vyhrálo Davisův pohár a Argentina se stala prvním jihoamerickým šampionem soutěže. V záhřebském finále přehráli Chorvatsko 3:2 na zápasy. Chorvat Marin Čilić byl přitom blízko zisku třetího rozhodujícího bodu, když nad del Potrem vedl již 2–0 na sety. Zbylou sadu se mu však získat nepodařilo a po téměř pětihodiném dramatu odešel poražen. V závěrečné dvouhře již dominoval Argentinec Federico Delbonis. Do dubna 2018 v soutěži nastoupil k třinácti mezistátním utkáním s bilancí 15–4 ve dvouhře a 1–2 ve čtyřhře.\n\nArgentinu reprezentoval na Letních olympijských hrách 2012 v Londýnu, kde v mužské dvouhře vybojoval bronzovou medaili po výhře nad Srbem Novakem Djokovićem. Do smíšené čtyřhry nastoupil s Giselou Dulkovou, aby soutěž opustili ve čtvrtfinále po prohře od třetího nasazeného amerického páru Lisa Raymondová a Mike Bryan.\n\nZúčastnil se také riodejaneirských Her XXXI. olympiády, kde v úvodním kole dvouhry opět zdolal světovou jedničku Djokoviće a v semifinále přešel přes Rafaela Nadala. V utkání o zlato pak podlehl obhájci trofeje a světové dvojce Andymu Murraymu po čtyřsetovém průběhu. Finálové drama trvalo přes čtyři hodiny a oba aktéři si patnáctkrát prolomili svá podání. Argentinec hrál pod žebříčkovou ochranou, když se na dvorce vrátil v únoru 2016 po dlouhodobém zranění zápěstí. Během turnaje mu patřila 141. příčka na žebříčku. Spolu s Máximem Gonzálezem skončili v mužské čtyřhře ve druhém kole na raketách španělského páru a pozdějších olympijských vítězů Marca Lópeze a Rafaela Nadala.\n\nTenis začal hrát v sedmi letech. Debutové utkání v mužské soutěži odehrál v roce 2004, kdy mu bylo patnáct let a první výhru si připsal jako sedmnáctiletý v únoru 2006 nad 117. hráčem klasifikace Albertem Portasem na Delray Beach Open.\n\nV sezóně 2008 vytvořil druhou nejdelší sérii vítězných zápasů, o jedno vítězství více dosáhl Nadal, a v rámci hráčů do 20 let druhou nejdelší sérii v otevřené éře, když neprohrál 23 utkání v řadě během šesti turnajů. Během ní se stal prvním tenistou v historii ATP, který získal první čtyři tituly právě na čtyřech odehraných turnajích, když mezi červencem a srpnem 2008 ovládl v řadě akce ve Stuttgartu, Kitzbühelu, Los Angeles a Washingtonu. Jeho vítězné tažení ukončil až ve čtvrtfinále US Open 2008 Andy Murray. Do elitní světové desítky žebříčku pak debutově pronikl 6. října 2008.\n\nPo dosažení kariérního žebříčkového maxima, kdy v lednu 2010 figuroval na 4. příčce, vynechal většinu sezóny 2010 pro zranění pravého zápěstí. Na okruh se vrátil během roku 2011 a v lednu 2014 mu opět patřila 4. příčka. Následně však přerušil kariéru tentokrát pro poranění levého zápěstí, které mu stěžovalo kariéru již od roku 2012.\n\nPo operaci a rekonvalescenci se pokusil odehrát lednové Apia International Sydney 2015 a Australian Open 2015, ale pokračující bolest v zápěstí jej vyřadila na další rok a vedla opět k chirurgickému zákroku během června 2015. Prvním zápasem po návratu se 15. února 2016 stal vítězný duel proti Denisu Kudlovi na Delray Beach Open 2016. V létě téže sezóny pak odehrál dvě bitvy proti Andymu Murraymu – na letní olympiádě mu podlehl ve finále a o měsíc později Skotovi porážku vrátil v pětisetovém klání glasgowského semifinále Davis Cupu, jež trvalo 5 hodin a 7 minut.\n\nPremiérový titul ze série Masters získal na březnovém BNP Paribas Open 2018 v Indian Wells. Ve čtvrtfinále otočil nepříznivý průběh s Němcem Philippem Kohlschreiberem a po výhře nad Milosem Raonicem počtvrté v kariéře prošel do závěrečného boje o titul. V něm sehrál dramatický třísetový duel proti švýcarské světové jedničce Rogeru Federerovi, když odvrátil tři mečboly.\n\nDo druhého kariérního finále grandslamu se probojoval opět ve Flushing Meadows na US Open 2018, kam přijel v roli světové trojky. Po čtvrtfinálové výhře nad jedenáctým nasazeným Johnem Isnerem mu v semifinále vzdal obhájce trofeje a světová jednička Rafael Nadal pro zranění kolena. V duelu Argentinec získal první dvě sady. Na třech ze čtyř předcházejících grandslamů přitom Španěl del Potra vyřadil. V boji o titul pak podlehl šestému nasazenému Srbu Novaku Djokovići po třísetovém průběhu. Srbský šampion navýšil poměr vzájemných duelů na 15–4, z toho dosáhl třinácté výhry v řadě a přeskočil Jihoameričana na žebříčku, když jej vystřídal na 3. příčce.\n\nNarodil se roku 1988 v Tandil do rodiny veterináře a poloprofesionálního hráče rugby Daniela del Potra. Matka Patricia del Potrová je pedagožka. Má mladší sestru Julietu del Potrovou. Vyjma rodné španělštiny hovoří také anglicky a částečně italsky.\n\nPrvním trenérem v dětství se stal Marcelo Gómez, který vedl v Tandilu narozené hráče Juana Mónaca, Mariana Zabaletu a Máxima Gonzáleze. Jeho tenisový talent rozpoznal bývalý italský tenista Ugo Colombini, který jej v počáteční fázi rozvíjející se kariéry trénoval a poté působil ve funkci del Potrova tenisového agenta.\n\nVyznáním je římský katolík.\n\n"}
{"id": "360764", "url": "https://cs.wikipedia.org/wiki?curid=360764", "title": "Notts County FC", "text": "Notts County FC\n\nNotts County FC (celým názvem: Notts County Football Club) je anglický profesionální fotbalový klub, který sídlí ve městě Nottingham v nemetropolitním hrabství Nottinghamshire. Založen byl v roce 1862. V sezoně 2009/10 se stali mistry anglické League Two, odkud postoupili do League One. Domácí dresy jsou černo bíle proužkované. Tato kombinace dresů byla později inspirací pro italský nejúspěšnější klub Juventus FC, který jej nosí dodnes. První zápas na novém Juventus Stadium v roce 2011 byl odehrán symbolicky právě mezi oběma spřátelenými kluby.\n\nMezi bývalé manažery klubu patří Jimmy Sirrel, Neil Warnock, Howard Kendall a Sam Allardyce.\nV roce 1888 se Notts County stali jedním z 11 týmů, které zakládaly anglickou ligu.\n25. 3. 1891 se probojovali do finále FA Cupu, ale podlehli hráčům Blackburnu Rovers 1:3. 31. 3. 1894 dosáhli vítězství v této soutěži, když ve finále porazili Bolton Wanderers 4:1.\n\nBěhem 70. let 20. století byl klub na pokraji krachu. Tato nepříznivá situace trvala až do konce tisíciletí. Nicméně značné úsilí skupiny místních podnikatelů pomohlo zachránit klub před zánikem. Rivaly klubu jsou městský soused Nottingham Forest, Mansfield Town, Derby County, Leicester City, Burton Albion, Lincoln City nebo Chesterfield.\n\nSvé domácí zápasy odehrává na stadionu Meadow Lane s kapacitou 20 229 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "360765", "url": "https://cs.wikipedia.org/wiki?curid=360765", "title": "Sajf Saíd Šáhín", "text": "Sajf Saíd Šáhín\n\nSajf Saíd Šáhín, \"Saif Saaeed Shaheen\" ( ) narozen jako Stephen Cherono (* 15. října 1982) je původem keňský atlet, který od roku 2003 reprezentuje Katar.\n\nJe jedním z mnoha keňských a etiopských atletů, kteří byli \"koupeni\" arabskými šejky, aby reprezentovali arabské země. Tento přestup, údajně zaplacený 1 milionem dolarů, byl kritizován mimo jiné i předsedou MOV Jacquesem Roggem.\n\nV současnosti drží Šáhín světový rekord ve své hlavní disciplíně, běhu na 3000 metrů překážek (steeplechase). V roce 2004 zaběhl v Bruselu tuto trať v čase 7:53,63 min., což je stávající světový rekord. Je také mistrem světa na této trati z let 2003 a 2005.\n\n"}
{"id": "360770", "url": "https://cs.wikipedia.org/wiki?curid=360770", "title": "Koncové měrky", "text": "Koncové měrky\n\nKoncové měrky (též označované jako Johanssonovy měrky nebo základní měrky) jsou přesné ocelové, případně keramické destičky nebo hranoly s přesností až 0,001 mm. Koncové měrky se používají jako hmotný etalon délky v systému metrologické návaznosti měřidel a měřicích přístrojů. Další oblast jejich použití je v přesném strojírenství. Dají se rozdělit do dvou základních skupin: tzv. \"krátké\" (0,3 - 100mm) a tzv. \"dlouhé\" (125 - 1000mm). Měrky se vyrábějí ve čtyřech stupních přesnosti (K, 00, AA – kalibrační, 0, A – etalonové, 1,B – kontrolní, 2,C – dílenské).\n\nMěrky jsou dodávány v sadách a jejich skládáním k sobě lze sestavit různé rozměry. Po přiložení měrek k sobě dojde vlivem přilnavosti k jejich spojení. To je umožněno vysokou přesností jejich povrchu.\n\n"}
{"id": "360781", "url": "https://cs.wikipedia.org/wiki?curid=360781", "title": "Nosticové", "text": "Nosticové\n\nNosticové, něm. i staročesky Nostitz, je jméno starého šlechtického rodu původem z Horní Lužice, kde vlastnili sídlo Nostice u Budyšína, který se brzy rozšířil také do Slezska, Čech a Polska.\n\nPáni z Nostic se objevují již roku 1280 jako majitelé hradu a panství Nostitz, jež roku 1439 prodali. Rod pánů z Nostic se rozdělil na tři větve Unwürde (u Kytlice) s liniemi Unwürde a Cunewalde, Ullersdorf (jižně od Jänkendorfu) a dvěma liniemi Ullersdorf a Schönbrunn (k té poslední patří též slezské vedlejší linie z Damiče, Ransova, Lampertsdorfu a z Cedlic) dále také Rozburk s liniemi Rothenburg, Guttau a Čocha. Původní rodová linie rozburských Nosticů začíná \"Kašparem z Nostice\" (†1484), jehož tři synové, \"Hartwig\", \"Jiří\" a \"Ota\", založili linie Čocha, Guttau a Rozburg, jež se později ještě rozvětvily.\n\nDo Čech jako první přichází Hanuš, který se usadil v Praze roku 1528, v okolí vlastnil malý statek a později byl přijat za obyvatele království.\n\nOtto Nostic se jako první prosadil mezi českou šlechtou. Během stavovského povstání stál na císařově straně, stal se říšským dvorským radou, po konfiskacích roku 1620 koupil Sokolov, Řehlovice, Hliňany a domy na Malé Straně. Zemřel v roce 1630.\n\nČeská hraběcí větev Nosticů má počátky u \"Hartwiga z Nostic\", který založil linii z Čochy. Jeho pravnuk \"Jan Mikuláš z Nostic\" († 1619) coby zemský hejtman volovského knížectví, zanechal dva syny, \"Otu II.\" (1608–1665) a \"Jana Hartwiga\", z nichž první se stal praotcem linie na Rokytnici, stal se hejtmanem ve Slezsku, tajným císařským radou a držel statky nejen ve Slezsku, ale právě i v Rokytnici. Otův syn Kryštof Václav z Nostic-Rokytnic (1648–1712), roku 1673 získal lénem hrabství Rieneck (získal ho společně se svým strýcem Janem Hartvíkem z mladší linie Nostic-Rieneck), povznesl tuto linii roku 1675 do českého a roku 1692 do říšského hraběcího stavu. Tato větev (Nostic-Rokytnic) rodu končí po meči v roce 1890 Josefem hrabětem z Nostic (Josef Graf von Nostitz-Rokitnitz) (1821-1890).\n\nStrýc posledně jmenovaného, Josef Dětmar hrabě Nostic (2. května 1794 – 15. prosince 1871), po sobě zanechal vdovu Matildu Pavlínu hraběnku Nosticovou († 12. července 1881), rozenou baronku des Granges. Ta byla poprvé vdána za J. V. Helfera, věhlasného přírodovědce a cestovatele († 30. ledna 1840 na Andamanských ostrovech), kterého doprovázela na jeho cestách do orientu a jehož cesty popsala v knize \"Johann Wilhelm Helfers Reisen in Vorderasien und Indien\" (\"Cesty Jana Viléma Helfera do Přední Asie a Indie\" ve 2 svazcích, Lipsko 1873).\n\nZakladatelem rodové linie Nostic-Rienecků (tzv. mladší větve) byl druhý syn již zmíněného Jana Mikuláše Nostice \"Jan Hartwig\" či \"Jan Hartvík\" (1610-1683), jenž se přestěhoval z Lužice do Čech a působil jako císařský tajný rada a v letech 1652-1683 jako nejvyšší kancléř českých zemí. Získal zde velké jmění, zdědil Falknov (Sokolov), Jindřichovice, Řehlovice i dům v Praze, který přestavěl na palác, nakupoval další statky, jako např. Pakoměřice, Líbeznice, Trmice, Žernoseky a obdržel lénem i část hrabství Rieneck ve Francích (dnes v povodí Mohanu a na středním Rýně v Německu).\n\nJako dědictví ze závěti nabyl roku 1631 Jan Hartvík právo užívat titulu svobodný pán, po svém předku \"Otovi z Nostic\", povýšeného již roku 1623 v Sokolově, roku 1641 byl Jan Hartvík povýšen do hraběcího stavu v českých zemích, roku 1651 do říšského hraběcího stavu a roku 1673 mu byla lénem propůjčena část hrabství Rieneck. Hlavním sídlem linie Nosticů-Rienecků byl nejprve zámek Pakoměřice, a po dokončení zámku Měšice přenesli své hlavní sídlo roku 1775 do Měšic.\n\nRoku 1885 se hraběnka Marie Antonie z Nostic-Rýnku se na svém panství v Průhonicích seznámila s Arnoštem Emanuelem hrabětem Silva-Taroucou, poslancem panské sněmovny, pozdějším poslancem říšské rady a posledním ministrem zemědělství Předlitavska a v témže roce se za něho vdala. Měli společně 9 dětí.\n\nPo druhé světové válce byli hrabata Nostic-Rieneckové z Čech vysídleni a odsunuti do Rakouska a jejich majetek byl zkonfiskován. Ačkoli zástupci české šlechty dostali po druhé světové válce mnohdy své majetky zpět, u Nosticů tomu tak nebylo, protože se jednalo o původně německý rod z Lužice. Rod Nosticů však považoval České království za svůj nový domov, kterému dal mnoho vzdělaných příslušníků, kteří byli českými vlastenci. V roce 1689 koupil Antonín Jan Nostic při svém pobytu ve Švédsku 133 historických listin, odvezených Švédy z Prahy. Ty pak daroval stavovskému archivu. Jan Dětmar z Nostic byl u počátku Muzea Království českého. Jedním z vychovatelů synů Františka Antonína Nostice byl i jeden z otců českého jazyka Josef Dobrovský. Ervín Felix Nostic byl politicky činný v ústavověrné straně, byl členem panské sněmovny. Byl i předsedou Společnosti vlasteneckých přátel umění a Moderní galerie Království českého.. Nosticové neznali národní šovinismus, nebyli zasaženi ani nacistickou ideologií. V časopise \"Výspa\" z roku 1931 se píše, že Bedřich Leopold odstranil z věnce od císaře Viléma německé stuhy s poznámkou, že má statky v Československu a úředníci jsou většinou Češi. Řada příbuzných jeho manželky Sofie, rodem z Hohenbergu, skončila v koncentračním táboře Dachau.\n\nSlezská rodová větev měla hlavní panství v dolnoslezském vojvodství, kde sídlila na zámku v Jaworu, který (po zplundrování švédskou armádou ve třicetileté válce) musel dát Otto II. Nostic v roce 1655 adaptovat. Roku 1711 byli slezští Nosticové povýšeni do hraběcího stavu. Z této větve pochází Ransauerská linie Damitschů ze Slezska. Z této větve pocházel také pruský generál August Ludvík Ferdinand hrabě z Nostic.\n\nFrantišek Antonín (1725-1794) sloužil v četných a významných úřadech ve státní správě, byl radou a zemským soudcem. Dotáhl to až k postu nejvyššího purkrabího a prezidentu královského gubernia, kterou zastával v letech 1782-1787. Proslul stavební činností, protože na všech svých panstvích nechal vystavěn zámky a kostely, v Praze v letech 1781-1783 z jeho iniciativy vzniklo divadlo, které bylo po něm pojmenováno, dnešní Stavovské divadlo, kde se za života hraběte konala velmi úspěšná premiéra Mozartovy opery Don Giovanni, kterou zde skladatel sám dirigoval. František Antonín měl čtyři syny, ke kterým najal zdatné vychovatele jako např. F. M. Pelcla či Josefa Dobrovského, který u rodiny strávil jedenáct let. K výuce i vlastnímu bádání jim sloužila rozsáhlá nosticovská knihovna, která v té době čítala na 10.000 svazků a patřila k největším a nejvýznamnějším. Jeho děti rod rozšířily do dvou dalších větví. Starší založil jeho syn Bedřich Jan, mladší jeho syn Jan Nepomuk.\n\nNepomukův syn, Albert Nostitz-Rieneck (1807-1871) působil jako nejvyšší zemský maršálek, předsedal mnoha hospodářským, dobročinným či vědeckým spolkům. Obě větve se psaly Nostitz-Rieneck.\n\nDnešní potomci rodu žijí v zahraničí, především v Rakousku.\n\nRodové panství je doloženo k roku 1280, kdy v Nostitz (Horní Lužice) stála tvrz, kterou v polovině 15. století prodal Kašpar Nostic pánům z Budyšína. Později zakoupil jiné statky, které rozdělil mezi své tři syny. Původní tvrz byla přestavěna na zámek. Za napoleonských válek byla vypálena francouzskými vojáky.\n\n\"Nostický palác (1628 – 1945)\"\nV roce 1628 koupil Otto Nostic dva domy na Malé Straně. Ty zdědil v roce 1630 jeho synovec Jan Hartvík z Nostic. Ten zde nechal v letech 1658 – 1660 postavit palác, ve kterém byla ve dvou sálech umístěna knihovna. Ta dnes zahrnuje 15 000 svazků.\n\n\"Sokolovský zámek (1622 – 1945)\"\nPo zkonfiskování panství Šlikům pro účast ve stavovské povstání jej získal do zástavy Otto Nostic, který jej později koupil. Zámek byl švédskými vojsky v roce 1647 pobořen a o rok později vypálen. Obnovu nechal provést v letech 1659–1663 Jan Hartvík z Nostic. Kolem roku 1730 bylo okolí zámku upraveno ve stylu francouzského parku. Na počátku 19. století proběhla přestavba zámku v klasicistním stylu.\n\n\"Statek Chlumek (1765 – 1945)\"\nStatek Chlumek (Perglas) koupil František Václav Nostic a připojil ho k sokolovskému panství. Původní renesanční tvrz z roku 1570 nechal přestavět na sýpku. V 1. polovině 18. století byl jako nové panské sídlo postaven zámeček, později přeměněn na sídlo správce statku. Leopold Nostic nechal v letech 1893 – 1894 postavit novobarokní zámek. Ten se stal jeho sídlem. V roce 1945 byl zkonfiskován, neudržovaný objekt chátral a v roce 1983 byl zbořen.\n\n\"Statek Kamenice (1761 – 1945)\"\nKamenici získali Nosticové v roce 1761 a připojili ji k sokolovskému panství. Původní tvrz ze 16. století byla ve 2. polovině 18. století přestavěna lovecký zámeček, který krátce poté vyhořel. Byl však obnoven a v obci stál až do 60. let 20. století, kdy byl zbořen.\n\nK sokolovskému panství patřily obce a osady Boučí, Březová, část Bystřiny, Lobzy, Novina, Paseka, Hrušková, Vítkov, Rovná, Rudolec, Vranov, Citice, Dasnice, část Hlavna, Šabina, Bukovany, Lísková, část Svatavy, Lomnice, Týn, Dolní Nivy, Dolní Rozmyšl, Jehličná, Královské Poříčí, Těšovice, Staré Sedlo, Horní a Dolní Rychnov.\n\n\"Jindřichovice\"\nPanství koupil Otto Nostic v roce 1627, krátce po konfiskaci tohoto panství Šlikům. Za Jana Hartvíka z Nostic došlo v roce 1658 k obnově kostela a v roce 1672 i zámku. K dalším úpravám zámku došlo ve 2. polovině 19. století za Ervína Nostice. Nedaleko jindřichovického zámku vznikla na počátku 18. století lovecká obora a roku 1769 lovecký zámeček. Ten nechal postavit František Antonín z Nostic a nazval ho „Mes Ideés“. Později byl přejmenován na Favorit. V letech 1898–1899 byl zbořen a nově vystavěn v letech 1904 – 1906. K jindřichovickému panství patřily dále Hradecká, Javořina, Milíře, Krásná Lípa, Přebuz, Břidlová, Nová Ves, Rotava, Obora, Šindelová, Heřmanov, Loučná a Stará.\n\n\"Kraslice\"\nPanství koupil v roce 1667 od Šumburgů Jan Hartvík z Nostic. Panství bylo důležité zejména svými doly na cín, měď, stříbro a olovo. V Kraslicích Nosticové postavili pivovar, který vařil pivo až do roku 1904. Kraslické panství zahrnovalo i Bublavu, Stříbrnou, Hraničnou, Smolnou, Sněžnou a Tisovou.\n\nHorní i Dolní Trmice koupil Jan Hartvík z Nostic v roce 1662. Ty prožívaly za Nosticů období velkého rozvoje. Za Alberta Nostice zde byl postaven cukrovar a on sám se zasloužil o vybudování pomníku Přemysla Oráče v nedalekých Stadicích. Dobré vztahy s obyvateli obce se projevily i tím, že byl zvolen starostou obce. Byl jím až do své smrti v roce 1871.\n\nVýznamným statkem v trmickém panství byly Hliňany. Ty koupil Otto Nostic krátce po konfiskaci Janu Mikulášovi Hochhauserovi pro jeho účast na stavovském povstání. Za Nosticů zde došlo k přestavbě původní tvrze na zámek a jeho dalšímu rozšíření v 18. století. Trmické panství zahrnovalo i Řehlovice, ke kterým byly v roce 1629 připojeny Hliňany, dalšími statky byly Roudníky a Předlice.\n\nMěšice koupil Jan Hartvík z Nostic v roce 1651 od pánů z Černhauzu. V létech 1767–1775 zde František Antonín Nostic nechal postavit zámek. Zámek se může pyšnit tím, že zde byl v roce 1775 instalován první hromosvod v Čechách, vynález premonstrátského duchovního Prokopa Diviše. K měšickému panství patřily Líbeznice, Pakoměřice a Mratín.\n\nVelké Žernoseky koupil v roce 1667 Jan Hartvík z Nostic, za kterého došlo k přestavbě původní tvrze na barokní zámeček. Od roku 1885 byl spolumajitelem zámku Arnošt Emanuel Silva-Tarouca, manžel dědičky panství Marie Antonie z Nostic-Rienecku. V roce 1916 prodali manželé zámek J. Oppeltovi, pražskému obchodníku s vínem. Žernosecké panství zahrnovalo i Libochovany, které koupil v roce 1667 Jan Hartvík z Nostic.\n\nDalšími statky Nosticů byly: Žďárské panství (1662 – 1803), statek Hřebečníky (1684 – 1874), Průhonické panství (1800 – 1927), statek Slabce (1847 – 1866), Statek Štiřín (1831 – 1870), panství Planá (1827 – 1945), panství Rokytnice (1627 – 1945).\n\nRodový erb byl po povýšení do panského stavu rozčtvrcen, znázorňuje v modrém poli dva stříbrně a červeně šachované volské rohy, dále pak černé křídlo se zlatým břevnem a zlatomodrou kotvu. Na přilbě se stříbrno-červeným pláštěm spočívají tytéž rohy. Později do znaku přibyl erb hrabat z Rienecku.\n\n\nSpojili se s Clam-Gallasy, Kounici, Valdštejny, Metychy z Čečova, Silva-Taroucy, pány z Lažan, či s rodem Bees z Chrostiny a na Cöllnu.\n\n\n"}
{"id": "360784", "url": "https://cs.wikipedia.org/wiki?curid=360784", "title": "Makoto Kobajaši", "text": "Makoto Kobajaši\n\nMakoto Kobajaši (7. dubna 1944, Nagoja) je japonský fyzik. Jeho a Tošihideho Masukawova společná práce o narušení CP symetrie u slabé interakce je jednou z nejcitovanějších prací fyziky vysokých energií. V roce 2008 získal za tento objev a navazující předpověď nejméně tří rodin kvarků spolu s Masukawou Nobelovu cenu za fyziku.\n\n\n"}
{"id": "360787", "url": "https://cs.wikipedia.org/wiki?curid=360787", "title": "Jóičiró Nambu", "text": "Jóičiró Nambu\n\nJóičiró Nambu (japonsky 南部 陽一郎, Nambu Jóičiró, přepis v hebonšiki: \"Yoichiro Nambu\" * 18. ledna 1921 Tokio (po zemětřesení v r. 1923 bydlel ve Fukui), Japonsko – 5. července 2015) byl americký fyzik japonské národnosti, držitel Nobelovy ceny za fyziku.\n\nVystudoval univerzitu v Tokiu a v roce 1950 se stal profesorem fyziky na městské univerzitě Ósace. Později se přestěhoval do USA a v roce 1970 se stal americkým občanem a profesorem na Chicagské univerzitě.\n\nNavrhl barevný náboj pro kvantovou chromodynamiku a je považován za jednoho ze zakladatelů teorie strun, podle které svět není složen z několika různých bodových elementárních částic, nýbrž z drobounkých jednorozměrných smyček a vláken - strun.\n\nZa svůj objev mechanismu spontánního narušení symetrie získal společně s Makotom Kobajašim a Tošihidem Masukawou v roce 2008 Nobelovu cenu za fyziku.\n\n"}
{"id": "360797", "url": "https://cs.wikipedia.org/wiki?curid=360797", "title": "Tošihide Masukawa", "text": "Tošihide Masukawa\n\nTošihide Masukawa (také Tošihide Maskawa, japonsky: 益川 敏英, narozen 7. února 1940 v Nagojské čtvrti Nakagawa-ku, v prefektuře Aiči) je japonský fyzik. Jeho a Makota Kobajašiho společná práce o narušení CP symetrie u slabé interakce je jednou z nejcitovanějších prací fyziky vysokých energií. V roce 2008 získal za tento objev a navazující předpověď nejméně tří rodin kvarků spolu s Kobajašim Nobelovu cenu za fyziku.\n\nAbsolvování v roce 1962 Nagojskou univerzitu, kde pracoval jako odborný asistent a získal v roce 1967 doktorát. V letech 1970 až 1976 pracoval na univerzitě Kjótu. Poté v Institutu pro jaderný výzkum při Tokijské univerzitě. Od roku 1980 byl zaměstnán Jukawově institutu pro teoretickou fyziku, který v letech 1997 až 2003 řídil.\n\nV roce 2007 získal cenu Evropské fyzikální společnosti.\n\n"}
{"id": "360811", "url": "https://cs.wikipedia.org/wiki?curid=360811", "title": "Herbert Freudenberger", "text": "Herbert Freudenberger\n\nHerbert J. Freudenberger (26. listopadu 1927 Frankfurt nad Mohanem – 29. listopadu 1999 New York City) byl americký psychoanalytik německého původu.\n\nV článku \"Staff burnout\" publikovaném v roce 1974 v časopise \"Journal of Social Issues\" popsal syndrom vyhoření a díky jeho popisu se v následujících letech strhl obrovský zájem psychologů o tuto nemoc, což vedlo k poměrně podrobnému popsání jak vývoje, tak následků i prevence této choroby. Sám byl psychoanalytik pracující s dobrovolníky v pomocných profesích zejména v zařízeních provozujících paliativní péči na kterých tento syndrom pozoroval a díky tomu ho i popsal. V roce 1980 publikoval s Geraldine Richelson knihu \"Burn Out: The High Cost of High Achievement\".\n\n"}
{"id": "360812", "url": "https://cs.wikipedia.org/wiki?curid=360812", "title": "Rdest hrotitý", "text": "Rdest hrotitý\n\nRdest hrotitý (\"Potamogeton friesii\") je druh jednoděložných rostlin z čeledi rdestovité (\"Potamogetonaceae\").\n\nJedná se o vodní rostlinu s jednoletou lodyhou, bez oddenku, přezimuje pomocí turionů. Patří mezi tzv. úzkolisté rdesty. Lodyha je asi 120 cm dlouhá, oble smáčklá. Listy jsou jednoduché, jen ponořené, přisedlé, střídavé, čepele jsou čárkovité, 4–7,6 cm dlouhé a 1,7–3 mm široké, na vrcholu tupé až tupě špičaté až zašpičatělé, na vrcholu často s kratičkým hrotem, jsou pětižilné (vzácně trojžilné), postranní žilky jsou celkem zřetelné. Listy mají někdy načervenalý nádech.Palisty jsou vyvinuty, jsou srostlé jen na bázi a časem pukají až k bázi, jsou asi 0,7–2,2 mm dlouhé, jsou nápadné mléčnou barvou (zvláště u sušených rostlin. Jedná se o jednodomou rostlinu s oboupohlavnými květy. Květy jsou v květenstvích, ve válcovitých klasech, obsahují jen 3 (vzácně 2 nebo 4) přesleny květů a klasy jsou na vrcholu asi 1,7–4 cm dlouhé stopky. Okvětí není rozlišeno na kalich a korunu, skládá se ze 4 okvětních lístků, většinou nenápadných, hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené z 4 plodolistů. Semeník je svrchní. Plodem je nažka, na vrcholu s krátkým zobánkem.\n\nRdest hrotitý roste místy v Evropě, chybí na úplném jihu, ostrůvkovitě se vyskytuje i v Asii zasahuje i do Severní Ameriky, kde roste ostrůvkovitě v kanadě a severní polovině USA.\n\nV ČR to byl i v minulosti velmi vzácný druh, rostl v rybnících a mrtvých říčních ramenech ve středních a severovýchodních Čechách, od nížin po pahorkatiny. Naposledy byl nalezen v roce 1989 na Křivoklátsku v rybníčku v Bažantnici u Amálie . Proto je veden jako nezvěstný druh flóry ČR, kategorie A2.\n\n\n \n"}
{"id": "360827", "url": "https://cs.wikipedia.org/wiki?curid=360827", "title": "Rdestík hřebenitý", "text": "Rdestík hřebenitý\n\nRdestík hřebenitý (\"Stuckenia pectinata\", syn. \"Potamogeton pectinatus\") je druh jednoděložné rostliny z čeledi rdestovité (\"Potamogetonaceae\").\n\nJedná se vodní rostlinu s jednoletou až vytrvalou lodyhou, s plazivým podzemním oddenkem s terminálními hlízkami, pomocí kterých přezimuje. Patří mezi tzv. úzkolisté rdesty. Lodyha je až 200 cm dlouhá, v proudící vodě někdy až 350 cm. Listy jsou jednoduché, jen ponořené, přisedlé, střídavé, čepele jsou čárkovité, 2,2-12,5 (někdy až 20, hlavně v proudící vodě) cm dlouhé a 0,2-1,8 (vzácně až 2,9) mm široké, na vrcholu většinou zašpičatělé, jsou trojžilné, postranní žilky vedou při okraji čepele. Za sterilního stavu podobná šejdračka bahenní (\"Zannichellia palustris\") se liší většinou vstřícnými listy, nikoliv střídavými. Palisty jsou vyvinuty, jsou asi 2,2-5,5 mm dlouhé. Zvláštností je, že jsou srostlé s bazální části čepele, kromě vrcholu, který tvoří jakýsi jazýček. na straně odvrácené od listu jsou palisty nesrostlé, objímají lodyhu a tvoří jakousi listovou pochvu. Tímto znakem snadno odlišíme rdest hřebenitý od všech ostatních úzkolistých rdestů rostloucích v ČR. Květy jsou v květenstvích, ve válcovitých klasech, obsahují 4-5 (vzácně 2-7) přesleny květů a klasy jsou na vrcholu asi 2,4-11,5 cm dlouhé stopky. Okvětí není rozlišeno na kalich a korunu, skládá se ze 4 okvětních lístků, většinou nenápadných, hnědavých, někteří autoři je však považují za přívěsky tyčinek. Tyčinky jsou 4, srostlé s okvětím. Gyneceum je apokarpní, složené z 4 plodolistů. Semeník je svrchní. Plodem je nažka, na vrcholu s velmi krátkým zobánkem.\n\nRdest hřebenitý roste ve velké části Evropy, Asie, Afriky, Severní Ameriky, dále v Mexiku, Střední Americe, Jižní Americe a v Austrálii a na Novém Zélandu.\n\nV ČR je to v současnosti jeden z nejhojnějších druhů úzkolistých rdestů. Vyskytuje se roztroušeně až hojně od nížin do podhůří, v rybnících, kanálech i v řekách. Nejhojnější je v rybničních oblastech a v nížinách a přilehlých pahorkatinách v povodích větších řek. V oblastech s méně vhodnými biotopy je podstatně řidší.\n\nV minulosti byl rod \"Stuckenia\" některými autory vřazován do široce pojatého rodu \"Potamogeton\". Toto pojetí je použito např. v Kubátově Klíči ke květeně ČR. Současná taxonomie se na základě výsledků fylogenetických studií kloní k pojetí rodu \"Stuckenia\" jako samostatného. V Dostálově díle Nová květena ČSSR z roku 1989 je rod uveden pod synonymním jménem \"Coleogeton\".\n\n\n \n"}
{"id": "360834", "url": "https://cs.wikipedia.org/wiki?curid=360834", "title": "Michail Ivanovič Čigorin", "text": "Michail Ivanovič Čigorin\n\nMichail Ivanovič Čigorin (rusky \"Михаил Иванович Чигорин\"; , Gatčina u Petrohradu – , Lublin) byl ruský šachista, jeden z nejlepších světových hráčů své doby, mistr Ruska z let 1899 až 1905.\n\nČigorin se narodil roku 1850 v Gatčině u Petrohradu a byl vychován v tamním sirotčinci sv. Mikuláše, kde se od svého učitele naučil hrát šachy. Po skončení studia pracoval nejdříve jako úředník, ale potom se začal plně věnovat šachu. Roku 1873 se stal žákem předního ruského šachisty Emanuela Stěpanoviče Šifferse, který mu zprvu dával výhodu jezdce, a od roku 1876 byl šachovým profesionálem.\n\nČigorinovým mezinárodním debutem byla účast na turnaji v Berlíně roku 1881, kde skončil společně se Simonem Winawerem třetí za J. H. Blackburnem a Johanessem Zukertortem. V té době však byl již v Rusku uznávanou veličinou. Na turnaji v Petrohradě skončil v roce 1876 druhý za Andrejem Alexandrovičem Ascharinem, ale již v roce 1877 byl první a v roce 1879 opět první, tentokrát společně se Semjonem Zinovjevičem Alapinem. Poté co v Petrohradě třikrát zvítězil nad svým učitelelm Emanuelem Stěpanovičem Šiffersem (roku 1878 v poměru 7:3 (=0), roku 1879 7:4 (=2) a roku 1880 7:1 (=3) a když roku 1880 porazil (rovněž v Petrohradě) Alapina 7:3 (=0) byl považován za nejlepšího ruského hráče.\n\nVe Vídni roku 1882 byl Čigorin sice ještě dvanáctý, ale na turnaji v Londýně roku 1883 skončil již čtvrtý (za Zukertortem, Steinitzem a Blackburnem) a Steinitze, považovaného tehdy za neoficiálního mistra světa, v turnaji dvakrát porazil.\nKdyž roku 1888 navrhli šachoví mecenáši z Havany, že uspořádají další zápas o titul mistra světa, a ponechali na držiteli titulu Wilhelmu Steinitzovi, koho si vybere za soupeře, Steinitz si k zápasu o titul vybral právě Čigorina. Jejich vzájemný zápas na deset výher z dvaceti partií začal v Havaně 20. ledna roku 1889 a skončil 24. února. Probíhal v nezvykle ostrém sledu výher a proher, až na poslední partii bez jediné remízy, a Steinitz v něm zaslouženě, zejména díky drtivému závěru, zvítězil 10: 6 (=1).\n\nPo skončení zápasu odjeli Steinitz a Čigorin do New Yorku na Šestý americký šachový kongres. Steinitz, který zde působil jako spolupracovník pořadatelů a jako autor turnajové knihy, se ale turnaje nezúčastnil. Turnaj, který se za účasti dvaceti hráčů hrál dvojkolově, vyhrál Čigorin společně s rakouským šachovým mistrem Maxem Weissem, který sehrál turnaj v nečekané formě.\n\nPo nerozhodném zápase 9:9 (=6) s maďarským hráčem Isidorem Gunsbergem v Havaně roku 1890, porazil Čigorin Steinitze ve dvou partiích hraných telegraficky kabelogramy mezi New Yorkem a Petrohradem. V těchto patiích měl Steinitz demonstrovat správnost svých teoretických rozborů Evansova gambitu, a to vedením jak bílých, tak i černých figur. Hra začala 23. října 1890, na jeden tah měl každý hráč dva dny, a koncem dubna 1891 oznámil mistr světa, že obě partie vzdává. Toto působivé Čigorinovo vítězství vyvolalo tlak na jeho nový zápas se Steinitzem. Během tří dnů přišly dva návrhy na organizaci tohoto střetnutí, a to od Petrohradské šachové společnosti a z Havany. Volba místa náležela Steinitzovi jako obhájci titulu, a ten zvolil opět Havanu.\n\nZápas byl zahájen na Nový rok 1892 a skončil 28. února. Hrálo se do deseti výher, ale bylo dohodnuto, že pokud bude dosaženo stavu 9: 9, bude se hrát tak dlouho, dokud jeden ze soupeřů nevyhraje další tři partie. Ještě po dvanácté partii byl stav zápasu 5: 3 (=4) pro Čigorina, ale v následující dvě partie Steinitz vyhrál a vyrovnal na 5: 5. Následovala série šesti výher bílými kameny, takže po dvacáté partii byl stav nerozhodný 8: 8. Dvacátá první partie skončila nerozhodně, ale pak Steinitz opět vyhrál dvě partie za sebou a zvítězil 10: 8 (=5)\n\n\nČigorin vyhrál první tři mistrovství Ruska v šachu. První z nich se hrálo roku 1899 v Moskvě. Turnaj, kterého se zúčastnilo čtrnáct hráčů, vyhrál Čigorin s 10 body před Emanuelem Stěpanovičem Šiffersem (7,5 bodu). Na dalším ruském šampionátu roku 1901, který se konal opět v Moskvě (tentokrát ale již za účasti osmnácti hráčů) Čigorin svůj titul obhájil se ziskem 16,5 bodu (ze sedmnácti partií), a to opět před Šiffersem (14 bodů). Roku 1903 se konalo mistrovství Ruska za účasti devatenácti hráčů v Kyjevě a první byl opět Čigorin (15 bodů), tentokrát před Osipem Bernsteinem (14 bodů). V pořadí čtvrté mistrovství Ruska se hrálo na přelomu let 1905-1906 v Petrohradě. V konkurenci sedmnácti šachistů tentokrát již Čigorin neuspěl, když musel z turnaje ze zdravotních důvodů po čtyřech kolech odstoupit. Přesto ještě téhož roku mistra Ruska Henryka Salweho v Lodži porazil 7:5 (=3).\n\nNa přelomu 19. a 20. století se začal projevovat Čigorinův ne právě dobrý zdravotní stav. Čigorin trpěl těžkou cukrovkou, kterou ještě znásoboval počínající alkoholismus. Tyto zdravotní potíže ovlivnily jeho hráčskou výkonnost v posledních letech jeho života (byly příčinou jeho velké výkonnostní nevyrovnanosti), takže trpěl i materiálním nedostatkem.\n\nNěkteré Čigorinovy výsledky z tohoto období:\n\n"}
{"id": "360836", "url": "https://cs.wikipedia.org/wiki?curid=360836", "title": "Ustalovač", "text": "Ustalovač\n\nUstalovač je ve fotografické chemii vodný roztok chemických látek, sloužící k fixaci latentního obrazu, zviditelněného vývojkou. Použitý ustalovač se liší podle fotografického procesu, případně i jeho fáze, a požadovaného efektu (například barevného tónu). Některé méně běžné procesy pracují i bez speciálního ustalovače. \n\nPrincipem ustalovače je rozpuštění a odstranění (absorbování) látek, které by na výsledném produktu mohly způsobit pokračování procesů vyvolání (obvykle tmavnutí vrstvy) v místech, kde to není žádoucí.\nZákladem ustalovačů pro běžné materiály negativního procesu na bázi halogenidů stříbra je obvykle thiosíran sodný, nebo látka s podobnými účinky. Ten zajistí rozpuštění a vstřebání stříbrných solí na místech, která nebyla exponována, ale neovlivní již vysrážené stříbro na místech, která byla exponována a vyvolána vývojkou. \n\nIdeální koncentrace roztoku je 20–30%. Nižší koncentrace pracuje pomalu, vyšší než 50% nepracuje, protože nasycený roztok nepojme soli z fotografické vrstvy. Ustalovač je navíc obvykle okyselen (působí pak zároveň jako přerušovací lázeň a kyselina neutralizuje zbytky alkalické vývojky). Někdy je doplněn ještě látkami, které vytvrdí vyvolanou želatinovou vrstvu (například kamenec).\n\nVe všech případech se jedná o vodné roztoky, množství odpovídá rozpuštění v 1l vody (nejlépe destilované)\n\n"}
{"id": "360837", "url": "https://cs.wikipedia.org/wiki?curid=360837", "title": "Francefus", "text": "Francefus\n\nFrancefus je dnes už téměř zapomenutá karetní hra zmiňovaná v české literatuře (Karel Čapek: \"Povídky z druhé kapsy\" nebo Karel Poláček: \"Hráči\"). Hraje se s mariášovými, německými kartami.\n\nFrancefus se v Československu hrál a byl oblíbený v období 1. republiky zejména mezi židovskou komunitou. Nyní se hraje jen zřídka. Patří mezi hry oblíbené mezi karbaníky, kteří ji hrají o vysoké částky. V Čechách se hrával ještě v polovině 50. let, ale postupně uvolnil místo jiným hrám jako například mariáš. Podobný osud potkal i další hry jako jsou darda, bulka, čapáry, rami, boží požehnání, kaufcvik nebo komando.\n\nKe hře se používají německé, mariášové karty o 32 listech. Hra je určena pro dva hráče. Hraje se o 500 bodů, které lze získat během několika kol díky zdvihům a hodnotám karet. Karty mají své základní hodnoty: Eso 11 bodů, král 3 body, filek (svršek) 2 body, desítka a nižší karty 10 - 7 bodů. Hodnoty trumfů jsou vyšší: červená 10 je za 40 bodů, žaludský filek za 30 bodů, trumfový filek za 20 bodů, devítka trumfová 14 bodů.\n\nHraje se o hlášky, jimiž jsou sekvence 3 až 5 karet hodnocené za 20 až 100 bodů, o bellu (což je trumfový král s filkem) a získání čtveřice figur (třeba 4 krále). Hlášky mají své jména - darda, kvarta, fuss\n\nHra začíná složením vkladu, určení trumfů sejmutím a rozdáním 9 karet (3x3). Zbytek karet je v talonu, z kterého se bere při každém zdvihu po 1 kartě. Ve hře se musí ctít barva s výjimkou červené a trumfovat. Hlášku se možné vyhlašovat při každém zdvihu, vždy jen jednou. Vyšší hláška přebíjí nižší.\n\nPo sehrání hry se zapíše počet získaných bodů a pokračuje se dalším kolem. Kdo dosáhne 500 bodů, získá vklad.\n"}
{"id": "360842", "url": "https://cs.wikipedia.org/wiki?curid=360842", "title": "Brazzavillská skupina", "text": "Brazzavillská skupina\n\nBrazzavillská skupina představovala regionální sdružení zemí Afriky. Byla zárodkem pozdější Organizace africké jednoty.\n\nBrazzavillská skupina vznikla v roce 1960. Její počátek se odehrál s podporou Organizace spojených národů, která tak deklarovala zájem o vzájemnou regionální spolupráci nově dekolonizovaných afrických zemí. \n\n\nV květnu 1961 došlo k přejmenování Brazzavillské skupiny a vznikla Organizace spolupráce afrických a malgašských států. Novými členy se staly:\n\nZ Organizace spolupráce afrických a malgašských států se v roce 1963 stala nástupnická Organizace africké jednoty.\n"}
{"id": "360870", "url": "https://cs.wikipedia.org/wiki?curid=360870", "title": "Leonardův kabinet", "text": "Leonardův kabinet\n\nLeonardův kabinet (2006) je povídková kniha nakladatelství Listen z edice \"Česká povídka\" (svazek 12 nebo 13 – v ediční poznámce je uvedeno 13). Obsahuje 7 povídek různých českých spisovatelů, společným tématem jsou různé záhady a tajemství. Veronika Huťková v tomto souboru knižně debutuje.\n\nNa titulu knihy je použita litografie Josefa Palečka.\n\n\n"}
{"id": "360876", "url": "https://cs.wikipedia.org/wiki?curid=360876", "title": "Rudolf Charousek", "text": "Rudolf Charousek\n\nRudolf Charousek, maďarsky Rezsö Charousek, (19. září 1873, Praha – 18. dubna 1900, Budapešť) byl maďarský šachista, velký šachový talent konce 19. století.\n\nRudolf Charousek se narodil v Praze, ale již v dětství se jeho rodina přestěhovala do Košic. Studoval v Košicích a pak v Budapešti právo.\n\nCharouskův kombinační talent se v době postromantického pojetí šachové partie brzy projevil. Na svém prvním velkém turnaji v Norimberku roku 1896 skončil sice až dvanáctý, ale porazil vítěze turnaje, mistra světa Emanuela Laskera. Zde je jejich vzájemná partie:\n\nCharousek - Lasker, Norimberk 1896, Královský gambit, C33\n\n\"1.e4 e5 2.f4 exf4 3.Sc4 d5 4.Sxd5 Dh4+ 5.Kf1 g5 6.Jf3 Dh5 7.h4 Sg7 8.Jc3 c6 9.Sc4 Sg4 10.d4 Jd7 11.Kf2 Sxf3 12.gxf3 O-O-O 13.hxg5 Dxg5 14.Je2 De7 15.c3 Je5 16.Da4 Jxc4 17.Dxc4 Jf6 18.Sxf4 Jd7 19.Da4 a6 20.Da5 Jf8 21.Jg3 Je6 22.Jf5 Df8 23.Sg3 Vd7 24.Jxg7 Dxg7 25.De5 Dxe5 26.Sxe5 f6 27.Sxf6 Vf8 28.Vh6 Jf4 29.Ke3 Jg2+ 30.Kd2 Vdf7 31.e5 Jf4 32.Vah1 Vg8 33.c4 Je6 34.Ke3 Jf8 35.d5 Vd7 36.e6 1-0\"\n\nJeště v roce 1896 na turnaji v Budapešti skončil již na prvním až druhém místě a o vítězství přišel až v play-off s Michailem Ivanovičem Čigorinem, když prohrál 1:3.\n\nV Berlíně roku 1897 skončil druhý za Curtem von Bardelebenem, ale na dalším turnaji v Berlíně v témže roce již zvítězil. V Kolíně nad Rýnem roku 1898 byl druhý až čtvrtý (společně s Michailem Ivanovičem Čigorinem a Wilhelmem Cohnem), turnaj vyhrál Angličan Amos Burn.\n\nCharousek byl přívržencem přímočaré, ostré a kombinační hry. Emanuel Lasker o něm prohlásil, že počítá s tím, že proti Charouskovi bude muset obhajovat svůj titul. Čigorin považoval Charouska za nejnadanějšího z mladých hráčů té doby, Max Euwe ho řadil mezi nejvýznamnější šachisty romantické školy po bok Paula Morphyho a Harryho Pillsburyho.\n\nCharouskovu slibně se rozbíhající šachovou kariéru zastavila předčasná smrt na tuberkulózu roku 1900. Reuben Fine proto Charouska charakterizoval jako Johna Keatse šachu.\n\n"}
{"id": "360877", "url": "https://cs.wikipedia.org/wiki?curid=360877", "title": "Neviditelné příběhy", "text": "Neviditelné příběhy\n\nNeviditelné příběhy (2007) je povídková kniha nakladatelství Listen z edice \"Česká povídka\" (svazek 14 nebo 16 – v ediční poznámce je uvedeno 16). Obsahuje 6 povídek různých českých spisovatelů, společným tématem jsou různé záhady, tajemství a překvapení.\n\nNa titulu knihy je použita litografie Vladimíra Suchánka.\n\n\n"}
{"id": "360881", "url": "https://cs.wikipedia.org/wiki?curid=360881", "title": "Nic není jako dřív", "text": "Nic není jako dřív\n\nNic není jako dřív (2007) je povídková kniha nakladatelství Listen z edice \"Česká povídka\" (svazek 16 nebo 17 – v ediční poznámce je uvedeno 17). Obsahuje 6 povídek různých českých spisovatelů, společným tématem je ohlédnnutí za minulostí.\n\nIlustrace na titulu knihy je dílo Luďka Bárty.\n\n\n"}
{"id": "360890", "url": "https://cs.wikipedia.org/wiki?curid=360890", "title": "VTJ Tábor", "text": "VTJ Tábor\n\nVTJ Tábor je historický název těchto klubů:\n"}
{"id": "360897", "url": "https://cs.wikipedia.org/wiki?curid=360897", "title": "Konipas bílý", "text": "Konipas bílý\n\nKonipas bílý (\"Motacilla alba\"), lidově třasořitka, je malý druh zpěvného ptáka z čeledi konipasovitých (Motacillidae).\n\nVelikosti štíhlého vrabce (délka těla 16,5–19 cm), s dlouhým úzkým ocasem, kterým neustále pohupuje nahoru a dolů. Samec ve svatebním šatě má černé temeno a šíji, ostře oddělenou od popelavě šedého pláštíku, bílé čelo a velkou černou náprsenku na hrudi. Křídla jsou černá s bílými křídelními páskami a bílými lemy ramenních letek, ocas černý s bílými okraji. Samice je podobná, ale má neostrý přechod mezi černou na temeni a šedou na pláštíku. V prostém šatě mají obě pohlaví bílou až nažloutlou bradu a hrdlo a černý pruh na hrudi. Mladý pták je svrchu šedavě hnědý a má hnědošedou náprsenku.\nDruh s palearktickým typem rozšíření. Areál v Evropě sahá od Pyrenejského poloostrova po Ural a od severní Skandinávie až po Sicílii, Řecko a Krétu. V Asii obývá celou Sibiř až po Čukotku a Japonsko, severně zasahuje přibližně k 75. rovnoběžce a jižně po Írán, Himálaj a jihovýchodní Čínu. Dále obývá také Island a severní Afriku. Převážně tažný pták se zimovišti v Africe jižně od rovníku a v jižní Asii východně po Filipíny. Hnízdí hlavně v otevřené obhospodařované krajině blízko vody, ale běžně i na vesnicích, ve městech a v severních částech areálu v řídkých lesích.\nV Česku hnízdí na celém území, hlavně v nižších polohách, ale i vysoko v horách. V posledních desetiletích u nás dochází k poklesu stavů; v letech 1985–89 byla celková početnost odhadnuta na 100 000–200 000 párů, v období let 2001–03 na 90 000–180 000 párů.\n\nHnízdí jednotlivě, monogamně, vzácně se objevuje i polygynie. Hnízdiště vybírá samec, který se na něm objevuje o 1–2 týdny dříve než samice. Hnízdo je v přírodních i umělých výklencích a polodutinách. Stavebním materiálem je nejčastěji mech, stébla trav, listy, větvičky a kořínky, výstelku tvoří jemná rostlinná vlákna a zpravidla i srst, žíně či peří. Hnízdí 2x, vzácně 3x ročně od dubna do července. Snůška čítá 4–6 (3–7) našedlých, namodralých, zřídka žlutohnědých, hustě drobně tmavě skvrnitých vajec o rozměrech 20,05 x 15,08 mm. Snášena jsou v denních intervalech, sezení začíná většinou po snesení posledního vejce. Inkubace trvá 12–13 dnů, sedí oba ptáci. Mláďata jsou krmena oběma rodiči a hnízdo opouštějí asi po 13 dnech, další 4–7 dnů jsou pak krmena mimo hnízdo. Z 242 československých hnízd byla mláďata vyvedena ze 176 (73 %) a ke zničení hnízda došlo v 66 případech (27 %). Nejčastějšími příčinami ztrát byla predace (15), opuštění (11) a zatopení či zasypání (6). Pohlavně dospívají v 1. roce života. Nejvyšší známý věk v ČR je 12 let a 10 měsíců.\n\nŽiví se hlavně drobným hmyzem, nejčastěji dvoukřídlými, síťokřídlými, chrostíky, vážkami a rovnokřídlými, příležitostně i dalšími bezobratlými, jako měkkýši, pavouky, chvostoskoky, blešivci aj. V zimě občas požírá také semena a bobule. Potravu sbírá při chůzi i v letu nejčastěji u vody.\nJarmila Kačírková: Konipas bílý (Motacilla alba) mláďata na řece Mumlava 15.6.2019<br>\n\nKonipas bílý je jedním z národních symbolů Lotyšska.\n\n\n\n"}
{"id": "360898", "url": "https://cs.wikipedia.org/wiki?curid=360898", "title": "Česko-mongolská paleontologická expedice", "text": "Česko-mongolská paleontologická expedice\n\nČesko-mongolská paleontologická expedice měla být první z řady paleontologických expedic, které měly po vzoru polských vědců podniknout čeští paleontologové do pouště Gobi. Tato rozsáhlá oblast je proslulá významnými objevy dinosaurů i jiných živočichů z období svrchní křídy (asi před 75-70 miliony let).\n\nPrvní velkou expedici do Gobi podnikli Američané, vedení Royem Chapmanem Andrewsem již ve 20. a 30. letech minulého století. Po nich přišli ve 40. letech Sověti a v 60. letech také Poláci. Všechny tyto expedice se setkaly s výrazným úspěchem a přinesly množství zajímavých objevů (včetně objevů tak známých dinosaurů, jako je \"Velociraptor\", \"Protoceratops\", \"Tarbosaurus\", \"Therizinosaurus\" a mnozí další).\n\nČeská expedice byla zahájena v roce 2006 a svůj cíl - prozkoumat předem stanovené oblasti, zaměřit lokality a prověřit podmínky práce - byl splněn. Bylo také učiněno množství zajímavých objevů, které měly být v dalších letech vyzvednuty a zpracovány. Záměrem bylo také přivézt jednu kompletní dinosauří kostru do Česka. Ta měla být vystavena v muzeu v Praze.\n\nExpedice měla původně pokračovat v průběhu čtyř následujících sezón v letech 2006-2009, avšak kvůli organizačním průtahům a absenci spolupráce z mongolské strany se kromě první dosud žádné další výpravy nekonaly. Podle ústních informací zainteresovaných osob již byla expedice ze zmíněných důvodů definitivně ukončena. \n\n"}
{"id": "360899", "url": "https://cs.wikipedia.org/wiki?curid=360899", "title": "Gymnázium Mimoň", "text": "Gymnázium Mimoň\n\nGymnázium Mimoň, Letná 263, 471 24 Mimoň, je gymnázium, jehož zřizovatelem je Liberecký kraj. Je v části města Mimoň IV - Letná.\n\nPo roce 1953 bylo na Letné postupně vybudováno původně jen armádní sídliště. Později přibyly domy i pro civilní obyvatelstvo. Po roce 1968 zde byla postavena budova desetileté školy pro děti sovětských důstojníků posádky, která tehdy obsadila mimoňské letiště. Tuto školu v první polovině 80. let navštěvovali také bratři Vitalij Klyčko a Volodymyr Klyčko, jejichž otec v Mimoni sloužil. Když sověti po roce 1990 odešli, budova byla po čase a úpravách využita pro gymnázium. Od roku 1990 byla škola nejprve pobočkou Gymnázia Česká Lípa, přičemž od 1. září 1991 se osamostatnila a získala vlastní právní subjektivitu. \n\nŠkola s kapacitou 360 žáků poskytuje vzdělání v gymnaziálním oboru: KKOV 79-41-K/81 Gymnázium (osm let studia). Čtyřletý studijní obor KKOV 79-41-K/41 byl postupně do roku 2017 utlumen a dnes již nabízen není. Od 1. 9. 2014 měla škola zařazen také maturitní obor 75-41-M/01 Sociální činnost (čtyři roky studia), nicméně také tento obor byl po několika letech pro malý zájem ukončen.\n\nSpádovou oblastí škola pokrývá města Mimoň, Stráž pod Ralskem, Ralsko a jejich okolí, která zahrnují v podstatě oblast Mikroregionu Podralsko (bývalý vojenský prostor Ralsko). Na čtyřletý obor pak dojíždějí žáci i z širšího okolí zejména z měst Doksy, Jablonné v Podještědí, Zákupy a také částečně z České Lípy a Nového Boru.\nV roce 2006 škola vytvořila naučnou stezku Ralsko, která spojuje město s nedalekou horou Ralsko.\n\nNa podzim 2013 školu navštívil v rámci své pracovní cesty do Mimoně liberecký hejtman Martin Púta. Ředitelka školy Emílie Ráčková jej seznámila s nedobrým stavem tělocvičny. O několik let později byla tělocvična opravena.\nOd 3.2.2020 jsou zde zakázány kolové a energetické nápoje.\n\n"}
{"id": "360902", "url": "https://cs.wikipedia.org/wiki?curid=360902", "title": "Minarchismus", "text": "Minarchismus\n\nMinarchismus je libertariánská politická teorie. Jeho stoupenci zastávají přesvědčení, že jediným úkolem vlády je chránit jednotlivce proti nátlaku a násilí. \n\nMinarchismus prosazuje rozsáhlou individuální svobodu, avšak oproti anarchismu (tedy i anarchokapitalismu) uznává existenci (byť minimálního) státu. Ten je charakterizován pouze jako monopol na \"legitimní násilí\" (tj. vynucování práva, spravedlnosti nebo obrany území). \n\nMezi minarchisty nepanuje jednota ve výkladu ideologie. Někteří prosazují rovnou daň, jiní se staví proti jakémukoliv zdanění. Obecně však minarchisté usilují o co nejnižší daně, aby mohli občané sami rozhodovat, jak se svými penězi naloží a nedocházelo tak k podle minarchistů nespravedlivému státnímu přerozdělování těchto peněz či korupci v politice.\n\nJednota nepanuje ani v postoji k sociální úloze státu. Mezi minarchisty jsou tací, kteří by tuto úlohu zcela zrušili, ale většina souhlasí s minimálními dávkami například rovným důchodem, který funguje na Novém Zélandě. Prosazují také ponechání sociální podpory sirotkům a invalidům. Řešením na ostatní sociální podporu má být dobrovolné sociální pojištění např. investiční životní pojištění u soukromých pojišťoven.\n\nPojem \"minarchismus\" začal být používán začátkem 70. let 20. století americkým agoristou Samuelem Edwardem Konkinem. Mezi významné minarchisty patří Milton Friedman, Ayn Rand, Robert Nozick nebo George Reisman.\n\n"}
{"id": "360903", "url": "https://cs.wikipedia.org/wiki?curid=360903", "title": "Fair Deal", "text": "Fair Deal\n\nFair Deal \"(česky: Slušné zacházení)\" byl program prezidenta USA Harryho S. Trumana v rámci vnitřní politiky Spojených států.\n\nTento program byl vysloven při výroční zprávě v Kongresu dne 5. ledna 1949. Prezident Truman v něm požadoval schválení zákonů, které by podstatně rozšířily sociální zabezpečení, ochranu občanských práv, zdravotní pojištění, podporu školského sektoru aj. Tyto legislativní kroky by také vedly ke zvýšení pravomocí federální vlády. Pokračoval tak ve své dřívější politice z let 1945–1948 a navázal na New Deal prezidenta Franklina D. Roosevelta.\n\nVětšinu návrhů, které byly v tomto projevu Trumanem předneseny, Kongres neschválil. K jejich uskutečnění došlo až za vlády Lyndona Johnsona (1963–1969) v rámci sociálních programů.\n"}
{"id": "360908", "url": "https://cs.wikipedia.org/wiki?curid=360908", "title": "Spotřeba automobilu", "text": "Spotřeba automobilu\n\nSpotřeba automobilu označuje kolik pohonných hmot, obvykle benzínu nebo nafty, automobil potřebuje, aby překonal určitou vzdálenost. Je udávána u prakticky všech modelů automobilů. S rostoucí spotřebou rostou náklady na provoz automobilu a zvyšuje se zátěž životního prostředí.\n\nSpotřeba automobilu je nejmenší pro konstrukčně danou rychlost, obvykle okolo 90 km/h. Při vyšších rychlostech spotřeba stoupá s rostoucím třením, zejména odporem vzduchu. Při nižších rychlostech stoupá díky menší účinnosti spalovacího motoru při nižších otáčkách a nutnosti používat převodové stupně, protože spalovací motor má při nízkých otáčkách malý točivý moment.\nSpotřeba automobilu se také mění podle režimu jízdy, jiná je například na dálnici, kde se jezdí plynule po dlouhou dobu, a ve městě, kde je nutno často brzdit a zase zrychlovat.\n\nSpotřeba automobilů v USA neustále roste i přes zefektivnění vlastních motorů a to díky rostoucím nárokům na výkon aut.\n\nSpotřeba automobilů se dnes při vývoji a schvalovacích řízeních měří a porovnává uvnitř budov v kontrolovaném prostředí na zařízení zvaném válcový dynamometr.\n\nSpotřeba automobilu se tradičně měří dvěma různými vzájemně nepřímo úměrnými systémy a několika jednotkami:\n\n\nPrvní jednotka, l/100 km se používá zejména v kontinentální Evropě. Druhá pak hlavně v USA a ve Spojeném království. Ve Spojeném království je ale používaný galon, takzvaný imperiální, o zhruba 20,095 % větší.\n\nPřevod mezi l/100 km a mpg (americký galon) je přibližně: 235,21 / (l/100 km) = mpg. Auto se spotřebou 10 l/100 km má tedy spotřebu 23,5 mpg a naopak auto se spotřebou 20 mpg má i spotřebu 11,8 l/100 km. Při výpočtu spotřeby s imperiálním galonem se použije konstanta 282,47.\n\nPo dobu stání se spuštěným motorem se spotřeba automobilu měří v litrech za hodinu.\n\nPři porovnání spotřeby se automobily řadí do několika kategorií:\n\n"}
{"id": "360914", "url": "https://cs.wikipedia.org/wiki?curid=360914", "title": "Robert Parker", "text": "Robert Parker\n\nRobert Allan Ridley Parker (* 14. prosince 1936 v New Yorku, USA) je americký astronom a astronaut z letů raketoplánem Columbia. Je registrován jako 129. člověk ve vesmíru.\n\nPo střední škole vystudoval i vysoké školy Amherst College a California Institute of Technology, kde získal vzdělání doktora fyziky a astronomie. Od roku 1967 byl zaměstnán u NASA Headquarters ve Washingtonu DC. Hlavním těžištěm jeho práce byla laboratoř Spacelab, vedl také vědecké pokusy výpravy Apollo 17 a Skylabu. Byl vybrán do šesté skupiny astronautů a absolvoval výcvik.. \n\nPoprvé letěl v raketoplánu ve svých 46 letech v roce 1983. Byla to desetidenní expedice STS-9. Šestičlenné posádce velel John Young, dále v ní byli Brewster Shaw, Robert Parker, Owen Garriott, Ulf Merbold z Německa a Byron Lichtenberg. Během letu aktivovali Spacelab a provedli několik desítek pokusů, hovořili s řadou státníků i radioamatérů. Let byl úspěšný.\n\nPodruhé letěl o 7 let později, stejný raketoplán (to už byl jeho 10. let), mise STS-35 byla bez několika minut devítidenní. Posádka byla sedmičlenná: Vance Brand, Guy Gardner, John Lounge, Jeffrey Hoffman, Samuel Durrance, Ronald Parise a Robert Parker. Hlavní náplní programu bylo pozorování, fotografování různých vesmírných objektů s pomocí Astro-1 a dalekohledu BBXRT. Velmi úspěšný let byl zkrácen o den kvůli počasí v místě přistání na základně Edwards v Kalifornii. \n\n\nPři svých dvou letech strávil ve vesmíru 19 dní.\n"}
{"id": "360917", "url": "https://cs.wikipedia.org/wiki?curid=360917", "title": "Ruse", "text": "Ruse\n\nRuse ( ; česky dříve Ruščuk) je páté největší město v Bulharsku. Žije tu okolo 166 056 obyvatel. Nachází se na severu země, na pravém břehu Dunaje, naproti rumunskému městu Giurgiu (se kterým je spojeno mostem přátelství, 2800 m dlouhým) 300 km od hlavního města Sofie a 200 km od bulharského černomořského pobřeží. Je to nejdůležitější říční přístav v Bulharsku, který obsluhuje významnou část mezinárodního obchodu země.\n\nMěsto je známé neobarokní a rokokovou architekturou z 19. a 20. století.\n\n\n\n"}
{"id": "360924", "url": "https://cs.wikipedia.org/wiki?curid=360924", "title": "38cm houfnice M 16", "text": "38cm houfnice M 16\n\n38cm houfnice M 16 byla rakousko-uherská těžká obléhací houfnice užívaná v první světové válce.\n\nJejí vývoj začal v dubnu 1915 roku ve firmě Škoda Plzeň. V lednu roku 1916 se konaly zkoušky prototypu, téhož roku byly armádě předány 2 kusy – Gudrun a Barbara. Zbraň má některé konstrukční prvky shodné s 24 cm těžkým kanónem vz. 16.\n\nJednalo se o zbraň, která mohla být pro přepravu demontována na čtyři kusy. Houfnice se přepravovala na větší vzdálenosti po železnici a do palebného postavení se přesouvala pomocí benzino-elektrického vlaku.\n\nCelkem bylo vyrobeno do konce války 10 kusů a do dnešního dne se zachovaly 2 kusy, jeden je v muzeu ve Vídni, druhý v muzeu v Bukurešti.\n\n\n\n"}
{"id": "360939", "url": "https://cs.wikipedia.org/wiki?curid=360939", "title": "Bit stuffing", "text": "Bit stuffing\n\nBit stuffing je způsob, jak vynutit změnu obvykle napěťové úrovně na sériové sběrnici vložením nevýznamového bitu (jednoho nebo více). Do češtiny se tento termín v odborných textech často nepřekládá, pokud ano, pak jako „vkládání bitů“. Důvodem k vynucování napěťové úrovně na sběrnici je zajištění synchronizace mezi vysílačem a přijímačem nebo zajištění toho, aby se na sběrnici nevyskytla sekvence bitů se speciálním významem.\n\nBit stuffing se používá u sběrnic USB (Universal Serial Bus) nebo CAN (Controller Area Network) k zajištění synchronizace. Například u sběrnice CAN je po každých pěti bitech stejné polarity vložen bit opačné úrovně.\n\nV komunikačním protokolu HDLC zabraňuje bit stuffing tomu, aby se v proudu dat objevila sekvence bitů codice_1, která označuje začátek nebo konec rámce, a to konkrétně tak, že pokud se v datech objeví pět po sobě jdoucích jedniček, vloží se za ně jeden nulový bit. Vkládá se tedy vždy nulový bit, jednička nikdy.\n\nBity jsou do proudu dat automaticky vkládány řadičem vysílače a stejně tak automaticky odstraňovány řadičem přijímače.\n\n\n"}
{"id": "360942", "url": "https://cs.wikipedia.org/wiki?curid=360942", "title": "Binjamin Ben Eli'ezer", "text": "Binjamin Ben Eli'ezer\n\nBinjamin „Fuád“ Ben Eli'ezer (: , 12. února 1936 Basra, Irák – 28. srpna 2016 Tel Aviv) byl izraelský politik, poslanec, ministr a brigádní generál Izraelských obranných sil. V letech 2001 až 2002 stál v čele Strany práce.\n\nPocházel z Iráku a díky své plynulé znalosti arabštiny si v armádě vysloužil přezdívku Fuád. Během své vojenské kariéry bojoval v šestidenní, jomkipurské a opotřebovací válce. Na přelomu 70. a 80. let působil nejprve jako vojenský správce a později jako vládní koordinátor na Západním břehu Jordánu. Armádu opustil v roce 1984 v hodnosti brigádního generála a odešel do politiky.\n\nVe volbách v roce 1984 byl poprvé zvolen poslancem Knesetu za Stranu práce. Poslanecký mandát vykonával v devíti funkčních obdobích po následujících třicet let. V této době zastával různé ministerské posty v izraelských vládách. Nejprve se v letech 1992 až 1996 stal ministrem bydlení a výstavby za vlád Jicchaka Rabina a Šimona Perese (tento resort opětovně řídil mezi lety 2000 a 2001 ve vládě Ehuda Baraka). Následně v letech 2001 až 2002 stanul v čele ministerstva obrany za první Šaronovy vlády, a v roce 2005 se stal ministrem národní infrastruktury ve druhé Šaronově vládě (tento post zastával ještě jednou v letech 2006 až 2009 v Olmertově vládě). Jeho posledním vládním angažmá byla pozice ministra průmyslu, obchodu a práce, jíž v letech 2009 až 2011 zastával ve druhé Netanjahuově vládě. Na ministerskou funkci rezignoval v lednu 2011 v důsledku odchodu části poslanců Strany práce včetně jejího předsedy Ehuda Baraka do nové politické formace Acma'ut. V roce 2014 byl jedním z kandidátů volby izraelského prezidenta, ale svoji kandidaturu nakonec stáhl kvůli policejnímu vyšetřování.\n\nNarodil se v Iráku a do Izraele emigroval v roce 1950. O čtyři roky později vstoupil do Izraelských obranných sil a stal se profesionálním vojákem. Díky tomu, že pocházel z arabské země (Iráku) a hovořil plynně arabsky, si v armádě vysloužil přezdívku Fuád. Během šestidenní a jomkipurské války sloužil jako velitel a při opotřebovací válce byl raněn. V roce 1977 byl jmenován prvním velícím důstojníkem v jižním Libanonu a sloužil jako styčný důstojník mezi Izraelem a libanonskými křesťanskými milicemi. V letech 1978–1981 byl vojenským správcem nad Západním břehem Jordánu a v letech 1983–1984 působil jako vládní koordinátor aktivit na Izraelem okupovaných územích.\n\nV roce 1984 byl poprvé zvolen do Knesetu a od té doby zastával funkce ministra bydlení a výstavby, ministra komunikací, ministra obrany a zastupujícího ministerského předsedy. V současné době je členem parlamentní skupiny Strana práce-Mejmad.\n\nV oblasti zahraniční politiky je považován za jestřába. Byl jedním z hlavních architektů izraelské invaze do Libanonu a rovněž silným zastáncem operace Obranný štít v Dženínu. Zastával názor, že by měly být s palestinskými Araby přerušeny mírové hovory, a to do té doby, než se zřeknou násilí proti Izraelcům. Věřil rovněž, že palestinské vedení dokáže zastavit terorismus a opustit jej jakožto politický nástroj.\n\nV primárkách Strany práce z 9. listopadu 2005 se umístil na třetím místě. Získal 16,82 % hlasů, což způsobilo, že ubral příznivce Šimonu Peresovi, který se tak umístil na druhém místě za vítězem Amirem Perecem. Ve volbách v roce 2013 svůj poslanecký mandát obhájil. V roce 2014 byl jedním z kandidátů ve volbě izraelského prezidenta, avšak tři dny před vlastní volbou odstoupil pro policejní vyšetřování financování jeho telavivského bytu a další skandály. V prosinci 2014 oznámil odchod z politiky a rezignoval na svůj poslanecký mandát.\n\nMá pět dětí.\n\n\n"}
{"id": "360950", "url": "https://cs.wikipedia.org/wiki?curid=360950", "title": "Deathcore", "text": "Deathcore\n\nDeathcore je hudební žánr, který v sobě kombinuje prvky death metalu s prvky metalcore nebo hardcore punku. Je definovaný \"přehnaným\" použitím deathmetalových riffů, blast beatů a hardcore punkových breakdownů. Zdá se, že se deathcore dostal do největší pozornosti, především v jihozápadních Spojených státech, a to v Arizoně a v jižní Kalifornii (obzvlášť v údolí Coachella Valley), které je domovem mnoha skupin i festivalů.\n\nObvyklý je growling a screaming, zatímco čisté vokály jsou velmi ojedinělé. Deathcore je definovaný breakdowny, blast beaty a deathmetalovými riffy. Skupiny do tvorby včleňují kytarová sóla a melodické riffy podobné jako v metalcore. Podobně jako u dalších extrémně metalových žánrů, kytaristi deathcoru podlaďují kytary, což této hudbě dáva těžký zvuk.\n"}
{"id": "360955", "url": "https://cs.wikipedia.org/wiki?curid=360955", "title": "Doomcore", "text": "Doomcore\n\nDoomcore je hudební žánr charakteristický svými velmi temnými melodiemi a těžkým bassovým soundem. Není příliš rychlý, pohybuje se okolo 150 - 170 BPM. Často se v něm vyskytují samply z hororů, prvky industrialu nebo také dark ambientové pasáže.\n\n\n"}
{"id": "360960", "url": "https://cs.wikipedia.org/wiki?curid=360960", "title": "30,5cm moždíř vz. 11", "text": "30,5cm moždíř vz. 11\n\n30,5cm moždíř vz. 11 byla rakousko-uherská supertěžká houfnice používaná v době první světové války. \n\nPočátky houfnice padají do počátku 20. století, kdy byly vyrobeny první 30,5 cm moždíře, určené pro armádu Rakouska-Uherska. Za první světové války byly tyto houfnice zapůjčeny i německé armádě, která je používala např. pro dobývání betonových pevností v Belgii nebo při obléhání Verdunu. Rakousko-Uherská armáda je zase používala při obléhání pevností Osowiec a Přemyšl, později i na italské frontě, kde byly dopravovány i do vysoce položených pozic, protože se daly rozebrat na tři části. \n\nPro použití houfnice byly navrženy dva typy střel: těžké protibetonové střely o hmotnosti 384 kg, které dokázaly proniknout betonem do hloubky až dva metry a tříštivé střely vážící 287 kg, které dokázaly vytvořit kráter o průměru i hloubce 8 metrů a zabíjet lidi až do vzdálenosti 400 metrů od místa výbuchu. \n\nMoždíř byl modernizován a byl z něj vyvinut 30,5cm moždíř vz. 16, který byl v meziválečném období ve výzbroji Československé armády\n\n\n"}
{"id": "360965", "url": "https://cs.wikipedia.org/wiki?curid=360965", "title": "Tuchoraz (hrad)", "text": "Tuchoraz (hrad)\n\nTuchoraz je hrad na okraji stejnojmenné obce v okrese Kolín. Stojí na terénní hraně nad Mlýnským rybníkem v nadmořské výšce 275 metrů. Od roku 1965 je chráněn jako kulturní památka. \n\nOd roku 1388, za vlády krále Václava IV., vlastnil ves Petr z Klučova, který na nevysoké skále nad Šemberou vystavěl před rokem 1409 první kamennou tvrz - základ dnešního hradu. V roce 1441 koupil tvrz pražský měšťan Daniel Žitavský z Koňského trhu, který založil rybník a mlýn na Šembeře. Po jeho smrti v roce 1462 zdědila jeho majetek manželka Hedvika, která tvrz v následujícím roce postoupila svému druhému manželovi Mikuláši (Svitáčkovi) z Landštejna, purkrabímu na hradu Hluboká. Mikuláš z Landštejna se však postupně stal nejvýznamnějším královským hodnostářem a tak malá tvrz přestala vyhovovat jeho nově nabytému mocenskému postavení. Po roce 1468 proto přistoupil k nákladné přestavbě na honosné šlechtické sídlo s mohutnou vstupní obytnou věží a prostorným palácem. Stavební práce vedl Mistr Květoň o čemž se dochoval unikátní český nápis nad bránou. Po smrti Mikuláše z Landštejna zůstal hrad do roku 1579 v majetku jeho potomků a od roku 1542 je trvale označován jako „zámek“.\n\nV roce 1579 koupil zdejší panství s hradem Jaroslav I. Smiřický ze Smiřic a připojil ho k černokosteleckému panství. Na Tuchorazi sídlili v tuto dobu již pouze panští úředníci. V roce 1639 hrad obléhali Švédové, sice neúspěšně ale postupné zkáze hrad neunikl. Po roce 1770 byl až na vstupní věž téměř celý rozebrán a ze získaného materiálu byly zpevněny jezy a hráze v okolí.\n\nV roce 1923 byl dvůr při první pozemkové reformě svěřen do péče majitele zdejšího zbytkového statku, později byl v majetku zemědělského družstva. Zbytky hradu převzal v 70. letech 20. století krajský ústav státní památkové péče, který v 80. letech 20. století provedl opravu věže a její zpřístupnění veřejnosti. V roce 1992 získala v restituci celý statek, jehož součástí jsou i pozůstatky hradu a hospodářského dvora paní Markéta Grossová, která památku uzavřela veřejnosti. Restituenti přivedli celý majetek špatným hospodařením až do dražby, ve které ho roku 2013 koupil zdejší rodák Ing. František Vyšata z rodiny významných tuchorazských ovocnářů.\n\nZ hradu se zachovaly zbytky paláce, obvodové zdivo čtverhranné bašty s kvádrovým nárožím, sklepení a především vstupní, 20 metrů vysoká, obytná věž. Ve věži se dochovaly unikátní gotické klenby, ve druhém patře obkročná hvězdicová klenba. Věž tuchorazského hradu představuje unikátní a poměrně řídce reprezentovanou architekturu z doby vlády Jiřího z Poděbrad.\n\nVěžovitá brána tuchorazské tvrze je po rekonstrukci a v době konání kulturních akcí nebo po předchozím objednání přístupná pro veřejnost.\n\n"}
{"id": "360967", "url": "https://cs.wikipedia.org/wiki?curid=360967", "title": "8cm polní kanón M 17", "text": "8cm polní kanón M 17\n\n8cm polní kanón M 17 \"(německy: 8 cm Feldkanone M 17)\" byla zbraň, kterou používalo Rakousko-Uhersko v první světové válce.\n\nKanón byl používán nejen v běžných polních podmínkách, ale i jako horský kanón. Po rozpadu Rakouska-Uherska byl používán v Rakousku, Jugoslávii a Československu. Zbraně, které ukořistilo nacistické Německo, byly použity ještě za druhé světové války pod označení 7,65 cm FK 17 (ö) nebo (t) a 7,65 cm FK 303 (j). \n\n"}
{"id": "360968", "url": "https://cs.wikipedia.org/wiki?curid=360968", "title": "Parker (příjmení)", "text": "Parker (příjmení)\n\nAnglosaské příjmení Parker nosí více různých osobností:\n\n"}
{"id": "360970", "url": "https://cs.wikipedia.org/wiki?curid=360970", "title": "Šlomo Ben Ami", "text": "Šlomo Ben Ami\n\nŠlomo Ben Ami (: שלמה בן עמי‎; * 17. července 1943, Tetuan, Maroko) je izraelský politik, diplomat a historik. V letech 2000 až 2001 zastával funkci izraelského ministra zahraničí.\n\nNarodil se v marockém Tetuanu do rodiny sefardských Židů. Do Izraele přesídlil v roce 1955. Studoval na Telavivské a Oxfordské univerzitě, kde získal doktorát (Ph.D.) z historie. V polovině 70. let působil jako historik na Telavivské univerzitě a v letech 1982 až 1986 jako děkan fakulty historie. Z počátku se zabýval dějinami Španělska a jeho biografie španělského diktátora generála Primo de Rivery (1923–1930) z roku 1983 je dodnes považována za nejvýznamnější publikaci svého druhu. Později se věnoval dějinám Izraele a dějinám Blízkého východu, avšak meziválečné dějiny Španělska nikdy neopustil. Ještě než vstoupil do politiky, působil v letech 1982 až 1986 jako izraelský velvyslanec ve Španělsku. V roce 1996 byl poprvé zvolen do Knesetu za Stranu práce.\n\nPo volbách v červenci 1999 byl jmenován ministrem vnitřní bezpečnosti ve vládě Ehuda Baraka, čímž získal portfolio zodpovědné za izraelskou policii. Když v srpnu 2000 jeho stranický kolega David Levy rezignoval na post ministra zahraničí, premiér Ehud Barak jej jmenoval i ministrem zahraničních věcí (nejprve zastupujícím, posléze od listopadu oficiálním).\n\nNa obou ministerských postech působil až do března 2001, kdy v přímé premiérské volbě vyhrál Ariel Šaron z opoziční strany Likud (parlamentní volby se tehdy nekonaly paralelně s premiérskou volbou). Ben Ami odmítl účast v Šaronově vládě a v srpnu 2002 rezignoval na svůj poslanecký mandát.\n\n\nV češtině zatím vyšla:\n\n"}
{"id": "360971", "url": "https://cs.wikipedia.org/wiki?curid=360971", "title": "Eisenhowerova doktrína", "text": "Eisenhowerova doktrína\n\nEisenhowerova doktrína byla vyhlášena 34. prezidentem USA Dwightem D. Eisenhowerem v projevu kongresmanům dne 5. ledna 1957 v rámci zahraniční politiky Spojených států.\n\nEisenhowerova doktrína si kladla za cíl ekonomickou a vojenskou pomoc zemím Blízkého východu, které byly ohroženy šířením komunismu a narůstajícím panarabským hnutím. Prezident Eisenhower prohlásil, že ozbrojené síly USA jsou připraveny zasáhnout, pokud o to budou požádány některou ze zemí v tomto regionu. Tím pokračoval v linii politiky Trumanovy doktríny. \n\nKongres vyčlenil na uskutečnění této doktríny zpočátku 200 miliónů dolarů. Část z tohoto finančního obnosu byla použita ještě téhož roku na vnitřní stabilizaci Jordánska, část pak byla vyčleněna na misi 15 000 vojáků námořní pěchoty do Libanonu v roce 1958, který byl ohrožen občanskou válkou.\n\n"}
{"id": "360974", "url": "https://cs.wikipedia.org/wiki?curid=360974", "title": "Escapování", "text": "Escapování\n\nEscapování (výslovnost eskejpování) je slangový název pro metodu zápisu znaků se speciálním významem v textových řetězcích pomocí posloupností znaků začínajících vybraným, tak zvaným únikovým znakem (), což dalo název této metodě.\n\nŘetězcové literály se obvykle uzavírají do uvozovek nebo apostrofů, což přináší problém, jak vložit do řetězce znak, který slouží pro jeho ohraničení. Jednoduchým a často používaným řešením je zdvojení příslušného znaku.\n\nEscapování je metoda, která se neomezuje pouze na vkládání znaků ohraničujících řetězec, ale umožňuje do řetězců vkládat také řídicí znaky, národní znaky, které by mohly způsobovat problémy při zobrazování, přenosu nebo konverzích textu, a jiné znaky se speciálním významem (tzv. metaznaky). Jako únikový znak se nejčastěji používá zpětné lomítko (codice_1), které bylo použito v jazyce C, odkud bylo escapování převzato do dalších programovacích jazyků a jiných nástrojů. \n\nVelký vliv na escapování v programovacích jazycích měl jazyk C, ve kterém se problematické znaky v řetězcích zapisují pomocí escape sekvencí začínajících znakem zpětného lomítka (codice_1):\n\nToto escapování používá např. jazyk C/C++/C#, JavaScript, MySQL ale třeba i regulární výrazy.\n\nPříklad (MySQL):\nPříklad (C):\n\nMetoda velmi podobná escapování je zápis entit v HTML a XML. Speciálním znakem, který uvádí posloupnost, jež má být interpretována odlišně, je znak ampersand (codice_3); pro ukončení slouží středník (codice_4). Mezi nimi je název entity nebo znak dvojité mřížky (codice_5) a desítkový kód znaku (pro zápis znaku Euro lze použít codice_6 nebo codice_7). Samotný ampersand se zapisuje codice_8 nebo codice_9.\n\nV některých jazycích se místo používání escape sekvencí uvozovky zdvojují. Tuto metodu používá např. BASIC, Sybase, Pascal, rc shell, CSV formát.\n\nPříklad (Pascal):\nPříklad pro nalezení řetězce „100 %“ (pro MySQL, které používá % jako zástupný znak):\nNěkteré jazyky (Python, Tcl, Bourne shell) mají různé omezovače řetězcových literálů (někdy s poněkud odlišným významem); pokud má být v řetězci pouze jeden z omezovačů, lze pro ohraničení řetězce použít druhý. \n\nNěkteré databázové systémy umožňují dát sloupcům v tabulkách identifikátor obsahující diakritické znaky ale i např. mezery a jiné znaky. Ty by však působily problém syntaktickému analyzátoru SQL. Databázová řešení si tedy do SQL přidaly pravidlo pro stanovení hranic identifikátorů databázových sloupců (použitelné i pro názvy tabulek):\n\n\nU MS SQL ve výše uvedeném příkladu se technicky vzato nejedná o escapování v pravém slova smyslu, protože znaky codice_12 a codice_13 nemohou být použity uvnitř názvu. MySQL si ve stejném případě umí poradit a zpětný apostrof (codice_14) escapovat jeho zdvojením.\n\n\n\n"}
{"id": "360975", "url": "https://cs.wikipedia.org/wiki?curid=360975", "title": "Art", "text": "Art\n\nArt může být:\n\n\n\n\n"}
{"id": "360976", "url": "https://cs.wikipedia.org/wiki?curid=360976", "title": "Holandské království", "text": "Holandské království\n\nHolandské království (nizozemsky \"Koninkrijk Holland\", francouzsky \"Royaume de Hollande\", nepřesně Nizozemské království) byl historický státní útvar vytvořený Napoleonem I. Bonaparte roku 1806 na většině území bývalé sesterské Batavské republiky.\n\nDo čela království postavil Bonaparte svého bratra Ludvíka. Ten k zemi připojil i území východního Fríska. Nesouhlasil však s realizací kontinentálního systému a nedokázal Britům zabránit v obsazení strategického ostrova Walchern. Napoleon ho poté donutil odstoupit území na levém břehu Rýna a Maasy Francii. Následovala de facto vynucená abdikace Ludvíka (1810) ve prospěch jeho syna, ale vzápětí bylo území Holandského království spojeno přímo s Francií a Amsterdam jmenován třetím hlavním městem Francouzského císařství. Po Vídeňském kongresu (1814-1815) se stalo území spolu s dalšími oblastmi historického Nizozemí součástí nově vytvořeného Spojeného království Nizozemska a po jeho rozpadu roku 1830 tvořilo Nizozemské království.\n\n"}
{"id": "360988", "url": "https://cs.wikipedia.org/wiki?curid=360988", "title": "Stefan Koubek", "text": "Stefan Koubek\n\nStefan Koubek (*2. ledna 1977 v Klagenfurtu, Rakousko) je současný rakouský profesionální tenista hrající levou rukou obouručným bekhendem. Během své kariéry doposud vyhrál 3 turnaje ATP World Tour ve dvouhře a 1 turnaj ve čtyřhře.\n\nStefan Koubek se zúčastnil 22 zápasů v Davisově poháru za tým Rakouska s bilancí 20-18 ve dvouhře.\n\n\n"}
{"id": "361000", "url": "https://cs.wikipedia.org/wiki?curid=361000", "title": "Dechová hudba", "text": "Dechová hudba\n\nDechová hudba nebo zkráceně dechovka je hudební žánr, který pro svůj projev využívá zejména žesťové nástroje a perkuse. Ten byl v minulosti využíván zejména u vojenských hudeb a posádkových kapel. (Za Rakouska-Uherska se o Češích říkalo, že jsou nejhorší vojáci, ale nejlepší muzikanti).\n\nJejí zvláštní hudební styl je spojením evropské klasické a lidové hudby. Vznikl tak zábavní hudební žánr, který je dodnes v širokém spektru využíván k prezentaci pro ni typickou pochodovou, smuteční, taneční (polkou, valčíkem) také i koncertní hudbou (například lázeňské promenádní koncerty). Propojením dechové hudby, afroamerického folklóru a blues vznikl v USA základ pro vznik klasického jazzu.\n\nV rámci jednotlivých regionů České republiky lze vystopovat jisté regionální odlišnosti. Velkou tradici mají dechové hudby např. v jižních Čechách, na jižní Moravě či v západních Čechách, všude tam, kde je i silná tradice původní lidové hudby.\n\nVelkou tradici měly i hornické dechovky v horních oblastech České republiky.\n\n\n\n\n\n\n\n\n\n\n\n\n\n\n\nStarodávná láska, revue přátel nejen tradiční dechovky\n"}
{"id": "361004", "url": "https://cs.wikipedia.org/wiki?curid=361004", "title": "Volby do Knesetu 2006", "text": "Volby do Knesetu 2006\n\nVolby do 17. Knesetu se v Izraeli konaly 28. března 2006. Ve volbách získala velké množství mandátů nově vzniklá strana Kadima, následovaná Stranou práce a Likudem, který zaznamenal velkou ztrátu. \n\nPo volbách byla zformována koaliční vláda ze stran: Kadima, Strana práce, Šas, Gil a později Jisra'el Bejtejnu. Premiérem se stal předseda Kadimy Ehud Olmert, který do té doby zastával post zastupujícího premiéra.\n\n\n\n"}
{"id": "361011", "url": "https://cs.wikipedia.org/wiki?curid=361011", "title": "Tomáš Nosil", "text": "Tomáš Nosil\n\nTomáš Nosil (* 20. listopadu 1974, Hlinsko) je český profesionální fotograf se specializací na portrétní fotografii. Dlouhodobě spolupracuje s vydavatelstvími Empresa media a Economia. Jeho fotografie se objevují na titulních stranách časopisů \"Instinkt\", \"Interview\", \"Exkluziv\", \"Ego\", \"Ekonom\" nebo \"Restart\".\n\nNarodil se v roce 1974 v Hlinsku v Čechách. Vystudoval obor elektrotechnik. Zaměstnán byl jako zvukař v rádiu Golem, kde se seznámil s profesionálním fotografem, moderátorem a žurnalistou Olegem Homolou, který se stal jeho prvním učitelem fotografování. Jako pracovník fotolaboratoře přišel do kontaktu s elitou české žurnalistické fotografie, s níž porovnával své první práce. Dostal první zakázky z Mladého světa a začal pracovat v Jedličkově ústavu, kde fotografoval zejména lidi s handicapem. Za fotografii \"Lucie v tělocvičně\" získal v roce 1998 v soutěži Czech Press Photo Cenu Kodak, udělovanou fotografii vyjadřující co nejpůsobivějším způsobem myšlenku humanity v mezilidských vztazích. Na putovním táboře mladých lidí s postižením v jihočeských Malenicích vytvořil cyklus fotografií \"My stále putujem\", který představil na výstavách v Galerii Ambit v Praze a na veletrhu Interkamera.\n\nSpolupracoval s časopisem \"Reflex\" a za fotografii k reportáži Jany Doležalové \"Místo narození doma\" získal v roce 2002 na soutěži Czech Press Photo čestné uznání v kategorii každodenní život.V roce 2001 uzavřel několikaleté fotografování aktů těhotných žen, jemuž se věnoval od roku 1995 a prezentoval je výstavou \"Dotyky motýlích křídel\" v Komorní galerii Domu fotografie Josefa Sudka v Praze a putovními výstavami po nemocnicích a porodnicích po celé České republice. V roce 2002 odešel z Jedličkova ústavu a stal se kmenovým fotoreportérem redakcí časopisů \"Instinkt\" a \"Týden\".\n\nZa editorial \"Už nehubněte\" pro časopis Instinkt získal na soutěži Czech Press Photo 2005 třetí cenu v kategorii Umění a také cenu firmy Kodak. Za editorial \"Plavci v Podolí\" získal společně s fotografkou Lucií Pařízkovou v téže soutěži čestné uznání v kategorii portrét. Od roku 2006 fotografuje většinu titulních stran časopisů Instinkt a Týden.\n\n\n\n"}
{"id": "361012", "url": "https://cs.wikipedia.org/wiki?curid=361012", "title": "Včera neděle byla (Písničky ze Semaforu 1)", "text": "Včera neděle byla (Písničky ze Semaforu 1)\n\nVčera neděle byla s podtitulem \"Písničky ze Semaforu 1\" (1990) je výběrová LP deska s devatenácti písničkami ze začátků Semaforu.\n\n\n\n"}
{"id": "361016", "url": "https://cs.wikipedia.org/wiki?curid=361016", "title": "GNU Core Utilities", "text": "GNU Core Utilities\n\nGNU Core Utilities nebo též coreutils je balík softwaru z projektu GNU, obsahující mnoho základních nástrojů, jako jsou cat, ls a rm, pro unixové operační systémy. Jde o kombinaci řady dřívějších balíků, například textutils, shellutils, a fileutils, společně s různými dalšími utilitami.\n\nGNU Core Utilities podporují \"dlouhé volby\" (např. codice_1 místo codice_2) jako parametry příkazové řádky, stejně tak (pokud není nastavena proměnná prostředí POSIXLY_CORRECT) volnější konvenci povolující umístit tyto volby i za běžné argumenty. Pozor na to, že tato proměnná prostředí má v systémech BSD jinou funkci.\n\nProtože filosofie GNU navíc přesouvá informace z manuálových stránek (a používá nástroje jako je info), informace o použití jednotlivých příkazů jsou rozsáhlejší.\n\nBohužel ani poslední vydaná verze coreutils (6.10) nepodporuje správně vícebajtová kódování, jako je UTF-8. Například výstup příkazu codice_3 v národním prostředí ru_RU.UTF-8 by mělo vypadat takto: codice_4. Ovšem s GNU coreutils je výsledkem toto: codice_5. Tedy codice_6 funguje dobře s ASCII částí řetězce, ale selhává na Unicode znacích codice_7.\n\n"}
{"id": "361017", "url": "https://cs.wikipedia.org/wiki?curid=361017", "title": "Grand Prix Japonska 2008", "text": "Grand Prix Japonska 2008\n\nGrand Prix Japonska 2008 (XXXIV Fuji Television Japanese Grand Prix), byl šestnáctý závod 59. ročníku mistrovství světa jezdců Formule 1 a 50. ročníku poháru konstruktérů. Šlo o historicky již 801. grand prix.\n\n\n Lewis Hamilton - McLaren-1:18.404\n\n"}
{"id": "361018", "url": "https://cs.wikipedia.org/wiki?curid=361018", "title": "Plaidoyer", "text": "Plaidoyer\n\n__BEZOBSAHU__\nPlaidoyer (vysl. [plédoajé]; franc., od \"plaid\", z lat. \"placitum\", výrok, rozsudek), je v původním smyslu závěrečná řeč státního zástupce a obhájce při soudním řízení. Měla by stručně a přehledně shrnout stanoviska a argumenty jedné i druhé strany po provedeném líčení, po ní už obvykle nenásledují další návrhy. Pro plaidoyer státního zástupce platí jistá omezení (např. řeč musí končit návrhem trestu), obhajoba není nijak omezena.\n\nV přeneseném slova smyslu znamená plaidoyer veřejnou řeč na podporu jistého stanoviska, doloženou argumenty, typicky v parlamentu, v zastupitelstvu a podobně. Někdy se slovo plaidoyer užívá také ironicky pro patetickou řeč, nepřiměřenou jejímu obsahu a tématu.\n\nSe slovem \"plaidoyer\" souvisí francouzské sloveso \"plaider\", v češtině obvykle plédovat pro něco, které znamená zastávat se něčeho, podporovat určité stanovisko v řeči, často veřejné.\n\n"}
{"id": "361021", "url": "https://cs.wikipedia.org/wiki?curid=361021", "title": "Feliciano López", "text": "Feliciano López\n\nFeliciano López Díaz-Guerra (* 20. září 1981 v Toledu) je španělský profesionální tenista, vítěz mužské čtyřhry na French Open 2016 spolu s krajanem Marcem Lópezem, který na okruh ATP World Tour vstoupil v roce 1997. Ve své dosavadní kariéře vyhrál na okruhu ATP World Tour šest singlových turnajů, první z nich v hale na tvrdém povrchu v rakouské Vídni v říjnu 2004 a tři deblové turnaje. Na challengerech ATP a okruhu Futures získal čtyři tituly ve dvouhře a jeden ve čtyřhře. V současnosti je jedním z mála tenistů na okruhu ATP, který je schopen konzistentně hrát systém servis-volej.\n\nNa žebříčku ATP byl nejvýše ve dvouhře klasifikován v březnu 2015 na 12. místě a ve čtyřhře pak v listopadu 2016 na 9. místě. Trénuje ho bývalý španělský tenista Jose Clavet. Na juniorském kombinovaném žebříčku ITF byl nejvýše hodnocen v prosinci 1998 na 46. místě.\n\nNa nejvyšší grandslamové úrovni se v mužské dvouhře nejdále probojoval třikrát do čtvrtfinále londýnského Wimbledonu, a to v letech 2005, 2008 a 2011.\n\nJe jedním z mála Španělů, jejichž oblíbeným povrchem je tráva. V roce 2005 se stal prvním španělským tenistou od roku 1972, který se dostal do čtvrtfinále Wimbledonu, poté to zopakoval i v ročnících 2008 a 2011. V roce 2009 odehrál do té doby nejdelší zápas na Australian Open, když podlehl v pěti setech Gillesu Müllera z Lucemburska výsledkem 3–6, 6–7, 6–4, 6–4 a 14–16.\n\nVe španělském daviscupovém týmu debutoval jako 22letý v roce 2003 finálovým utkáním světové skupiny proti Austrálii, když ve čtyřhře po boku Àlexe Corretja podlehl ve třech setech dvojici Wayne Arthurs a Todd Woodbridge. Španělsko ve finálové sérii prohrálo 1:3 na zápasy. V letech 2004, 2008, 2009 a 2011 získal s týmem Španělska vítězství v Davis Cupu. Do roku 2015 v soutěži nastoupil ke dvaceti jedna mezistátním utkáním s bilancí 4–8 ve dvouhře a 8–9 ve čtyřhře.\n\nTenis začal hrát v pěti letech, kdy se k němu dostal díky otci Felicianovi, který je tenisovým trenérem. Matka Belen je zdravotní sestra. Má mladšího bratra Victora, který hrával tenis před nástupem na vysokou školu, kde nyní studuje byznys.\nLópez je velkým fanouškem fotbalového mužstva Real Madrid, a když je doma, tak si rád zajde ven s přáteli nebo do kina a na diskotéku. Jako junior dosáhl v 16 letech na finále prestižního tenisového turnaje Orange Bowl. Oblíbeným úderem je pro něj servis, tvrdý podklad má zase za oblíbený povrch. V červenci 2003 dokázal ovládnout španělském tenisové mistrovství, když ve finále porazil Rafaela Nadala. V únoru 2008 přijal roli sama sebe ve španělské rodino/komediální mýdlové opeře \"Los Serrano\". Dne 17. července 2015 se oženil v Toledu (jeho rodném městě) s Albou Carrillovou; hosty na svatbě byli například tenisté David Ferrer, Fernando Verdasco, Marcel Granollers, Àlex Corretja nebo Albert Costa.\n\n"}
{"id": "361024", "url": "https://cs.wikipedia.org/wiki?curid=361024", "title": "Dámská indická obrana", "text": "Dámská indická obrana\n\nDámská indická obrana (též zkráceně dámská indická) (ECO E12-E19) je hypermoderní šachové zahájení ze skupiny indických her charakterizované tahy\n\n1. d4 Jf6 2. c4 e6 3. Jf3 b6\n\nJedná se o běžně hrané zahájení zavřených her, pro svoji solidnost je oblíbené i ve světové špičce.\n\nPrvní známý doklad o dámské indické pochází z partie Joseph Blackburne-Josef Noa, 1887. Vážně se jí ale začali zabývat až hypermodernisté, především Aaron Nimcovič. Hráli ji i mistři světa José Raúl Capablanca, Alexandr Aljechin, Vasilij Smyslov, Boris Spasskij a oblíbil si ji Anatolij Karpov. V dnešní době ji hrává mistr světa Viswanathan Anand.\n\nČerný se snaží o figurovou protihru. S obsazením středu pěšci vyčkává a volí ho ve vhodnou chvíli. Nejprve fianchettuje svého dámského střelce na b7, odkud působí na diagonále a8-h1, což je pro toto zahájení typické. V některých případech i na a6, čímž bílého zaměstnává napadnutím pěšce c4. Černopolného střelce vyvíjí podle situace na e7 nebo nejprve dává Sb4+ a po vyprovokování bílého střelce Sd2 se často na e7 vrací. Většinou se snaží nezablokovat si bělopolného střelce a hraje-li d5, tak po výměně na tomto místě často dobírá i Jxd5.\n\n1. d4 Jf6 2. c4 e6 3. Jf3 b6 4. e3 Poklidný tah, kterým se bílý také rozhoduje pro fianchetto dámského střelce. 4... Sb7 5. Sd3 d5 Nejčastější pokračování, vzniká pozice s napětím ve středu. 6. 0-0 Jbd7 7. b3 Sd6 8. Sb2 0-0 9. Jc3 a6 s nejasnou hrou\n\n1. d4 Jf6 2. c4 e6 3. Jf3 b6 4. Jc3 Sb7 (4... Sb4 je přechodem do Nimcovičovi indické obrany) 5. Sg5 V této variantě se bílý rozhoduje pro vazbu černého jezdce. Černý může zvolit klidný vývin střelce 5...h6 6. Sh4 Se7 s rovnocennou hrou nebo se může rozhodnout pro ambicióznější pokračování ve stylu Nimcovičovi indické 5...Sb4 6. e3 Sb4 6. e3 h6 7. Sh4, kde je bílý ochoten hrát s horší pěšcovou strukturou, za níž má protihru díky aktivitě. Černý tu může zvolit přímočarý protiútok 7... g5 8. Sg3 Je4 9. Dc2 Sxc3 10. bxc3 kdy vzniká ostrá hra s šancemi na obou stranách.\n\n1. d4 Jf6 2. c4 e6 3. Jf3 b6 4. a3\nBílý připravuje vývin jezdce Jc3, aby jezdec nemohl být dán do vazby tahem Sb4. Tím bojuje o pole e4 i za cenu, že tah a3 nepřispívá k vývinu. Přívržencem této varianty, jejíž teorie je značně rozsáhlá, byl Garri Kasparov.\n\n1. d4 Jf6 2. c4 e6 3. Jf3 b6 4. a3 Sa6\nPo hlavním pokračování 5. Dc2 volí černý nejčastěji ústup 5... Sb7. Hlavní idea tohoto tahu je využít postavení bílé dámy na c2, odkud nepůsobí na sloupci d. Po 6. Jc3 c5 7. e4 cxd4 8. Jxd4 vzniká složitá pozice s vyhlídkami na obou stranách.\n\n1. d4 Jf6 2. c4 e6 3. Jf3 b6 4. a3 Sb7 (také vzniká po 4. Jc3 Sb7 5. a3)\nZde se černý klasicky vyvíjí. 5. Jc3 Bílý hrozí černého stísnit postupem d4-d5 a tak se černý vyjadřuje ve středu. 5... d5 Po nejčastějším braní 6. exd5 se může černý rozhodnout mezi 6... exd5, kde drží pevný střed za cenu uzavření diagonály střelci Sb7 nebo může zvolit 6... Jxd5, kde přenechává střed bílému, ale má protihru díky svobodnému pohybu figur.\n\n1. d4 Jf6 2. c4 e6 3. Jf3 b6 4. g3\nBílý se tu v klidu vyvíjí a fianchettuje svého bělopolného střelce\n\n1. d4 Jf6 2. c4 e6 3. Jf3 b6 4. g3 Sa6\nČerný aktivně napadá bílého pěšce a nutí bílého se vyjádřit. Po hlavním 5. b3 pokračuje nejčastěji černý 5... Sb4+ 6. Sd2 Se7. Tímto moderním postupem dostává bílého střelce na ne nejlepší pole d2. 7. Sg2 c6 8.Sc3 d5 Hlavní varianta 9. Je5 Jfd7 10. Jxd7 Jxd7 11. Jd2 0-0 12. 0-0 je teoreticky značné prozkoumaná, hra je v rovnováze.\n\n1. d4 Jf6 2. c4 e6 3. Jf3 b6 4. g3 Sb7\n5. Sg2 Se7 6. 0-0 0-0 zde se bílý může rozhodnout mezi vyčkávacím 7. Ve1, aktivním 7. d5 exd5 8. Jh4 s kompenzací za pěšce a mezi klasickým 7. Jc3 Je4, kde může bílý zvolit 8. Sd2 s komplikovanější hrou nebo mírnější klasické 8. Dc2 Jxc3 9. Dxc3 s rovnocennou hrou\n\n\n"}
{"id": "361025", "url": "https://cs.wikipedia.org/wiki?curid=361025", "title": "Pilnická deklarace", "text": "Pilnická deklarace\n\nPilnická deklarace byla prohlášením římskoněmeckého císaře Leopolda II. a pruského krále Fridricha Viléma II. Název je odvozen od místa vyhlášení, zámku Pillnitz (Pilnic). V něm došlo 27. srpna 1791 k osobnímu setkání císaře Leopolda s pruským králem Fridrichem Vilémem, u kterého byl přítomen jakožto hostitel i saský kurfiřt Fridrich August III. Původně chtěli projednávat otázky vzájemných vztahů a postup vůči Osmanské říši, ale poté, co na tato jednání dorazila delegace francouzských emigrantů v čele s hrabětem d'Artois se předmět jednání změnil na postup vůči změnám ve Francii.\n\nOba panovníci se shodli na nutnosti zachovat monarchii a požadovali bezpečnost pro krále a královnu, k vojenské intervenci proti revoluční Francii se mělo přistoupit jen pokud bude panovat jednomyslná shoda všech evropských velmocí. Byť se jednalo o velmi umírněnou formulaci, francouzské Národní shromáždění si deklaraci vyložilo v tom smyslu, že se Leopold připravuje vyhlásit Francii válku, což vedlo k francouzské revoluční válce.\n\nExteriér zámku, rezidence, pavilonů a park byly do roku 2019 kompletně rekonstruovány. Interiéry jsou zpřístupněny, Mramorový sál, kde proběhla společenská část jednání deklarace, je po průzkumu omítek a zajištění nástěnné malby dosud prázdný, čeká na svou obnovu.\n\n\n"}
{"id": "361032", "url": "https://cs.wikipedia.org/wiki?curid=361032", "title": "Městská věž (Trnava)", "text": "Městská věž (Trnava)\n\nMěstská věž (\"Mestská veža\") v Trnavě je renesanční památka na Trojičném náměstí v centru města, která byla postavena ve 2. polovině 16. století jako strážní věž v době osmanského nebezpečí. Má čtvercový půdorys ve tvaru masivního hranolu s osmi nadzemními podlažími a je vysoká 57 metrů. K vyhlídkovému ochozu ve výšce 29 metrů vede celkem 143 schodů a pro turisty je celoročně přístupný. Nároží a nejvyšší podlaží jsou ozdobena diamantovými sgrafity, na jihovýchodní straně se nalézají sluneční hodiny. Ve výklenku nad vchodem do věže byl umístěn kruhový reliéf se symbolikou Krista.\nKe stavbě věže se před trnavským rychtářem Jurajem Schleglem a městskou radou zavázal 28. července 1574 místní měšťan a zednický mistr Jakub. Práce mu trvala asi 10 let. V letech 1666 a 1683 při velkých požárech zůstala věž bez střechy, avšak zdivo se zachovalo. Na vrcholu věže byl původně instalován měsíc s hvězdou. Tento symbol posléze vystřídala socha Immaculaty někdy mezi lety 1739–1742, tu však strhla vichřice a na její místo se 8. září 1791 dostala nová pozlacená měděná socha v životní velikosti.\n\nV roce 1729 byl umístěn do pátého poschodí hodinový stroj z dílny Franze Langera odbíjející i čtvrthodiny. Tři stokilogramová závaží visí na 30 metrů dlouhém laně a spouštějí se v prostoru zaskleného hranolu, který sahá až do třetího poschodí.\n\nV roce 1818 byl vytvořen nový vchod do věže, nad kterým bylo zhotoveno sgrafito Krista s nápisem \"Nisi dominus custodierit civitatem, frustra vigilat, gui custodit eam\" (Jestliže pán nebude ochraňovat město, nadarmo bude bdít ten, kdo jej ochraňuje). V letech 1938–1941 věž rekonstruovala firma Pittel a Brausvetter, při níž byla sgrafita překryta omítkou a socha byla znovu pozlacena v dílně Petra Michaletza. Poslední rekonstrukce proběhla v letech 1997–1998. Nachází se zde informační středisko a v útrobách věže je umístěna expozice přibližující historii města. V roce 2018 činilo vstupné na věž 3 eura.\n\n"}
{"id": "361036", "url": "https://cs.wikipedia.org/wiki?curid=361036", "title": "Měšice (zámek)", "text": "Měšice (zámek)\n\nZámek Měšice je rokoková stavba, nacházející se ve stejnojmenné obci, vzdálená 14 km severovýchodně od Prahy. Okolo zámku se rozkládá anglický park se vzácnými dřevinami, vyzdobený volně umístěnými sochami.\n\nZámek je součástí rozsáhlého barokního areálu, který kromě zámku s 15 hektarovým anglickým parkem zahrnuje i prostorově velký čestný dvůr s hospodářskými budovami, na něž navazující dvě symetrické části vesnické zástavby a dále opět dvě symetricky vystavěné zámecké bažantnice (obory), které celý cca 40 ha areál uzavírají a propojují jej s okolní krajinou.\n\nZámecký areál Měšice nechal zbudovat František Václav Nostic-Rieneck jako nové hlavní rodové sídlo Nosticů v blízkostí nevyhovující tvrze, která stála od přelomu 13. a 14. století přibližně 300 m jižně od dnešního zámku, do prostředí pozdněbarokního komplexu o jehož hlavním autorovi se nedochovaly záznamy. Je doložena pouze spolupráce předních spolupracovníků Kiliána Ignáce Dientzenhofera - hradního tesaře Josefa Löfflera a kameníka Františka Lauermanna. Rokokový zámek nechal zbudovat František Antonín Nostic-Rieneck. Rodu Nosticů v té době kromě Měšic patřilo také celé tzv. pakoměřické panství. Právě z nedalekých Pakoměřic sem Nosticové po dostavbě zámku přestěhovali své hlavní sídlo.\n\nVýstavba vlastního zámku probíhala ve dvou etapách. V letech 1767–1775 byl vystavěn hlavní trakt a průčelní obdélníková dvoupatrová budova a v letech 1780–1790 se pokračovalo výstavbou bočních křídel. V sousedství samotného zámku byl původně vytvořen francouzský park, který přirozeně navazoval na velký a dle barokních pravidel zbudovaný komplex hospodářských budov a vodních ploch (2 hospodářské budovy, 2 bažantnice, jízdárna, sady). Park přiléhající k zámku později získal podobu anglických parků s pestrým souborem květin a stromů. \n\nNa průčelí zámku se dochovaly hodiny zkonstruované mistrem hodinářem Sebastianem Londenspergerem v Praze roku 1774. Zámecké hodiny s detailními barokními dekoračními prvky byly spolu s hodinářským strojem v roce 2006 rekonstruovány a 1. května 2006 znovu uvedeny do provozu.\n\nV roce 1775 byl na střeše zámku instalován první hromosvod v Čechách pražským profesorem medicíny a fyziky dr. J. T. Klinkošem. Tento stále na zámku vztyčený hromosvod má podobu konstrukce navržené americkým státníkem a také přírodovědcem Benjaminem Franklinem. \n\nV letech 1776–1785 v zámku bydlel a jako vychovatel byl zaměstnán český filolog a historik Josef Dobrovský.\n\nZámek a ostatní budovy zámeckého areálu byly v roce 1910 připojeny na elektrickou síť, kde zdrojem byl dieselový agregát. \n\nPo smrti Františka Antonína Nostice zámek a přilehlé pozemky zůstaly i nadále ve vlastnictví jeho potomků a to až do roku 1945, kdy byl zámek a komplex budov na základě Benešových dekretů Nosticům zkonfiskován a majitelé odsunuti do Rakouska. Zdejší zámecká knihovna s mnoha spisy světové literatury či dokumentující (např. vývoj obce), četné vybavení byly po druhé světové válce zničeny, případně rozkradeny. V zámku nejdříve Slovanská kolej jako školní zařízení spadající pod Ministerstvo školství a osvěty a zabývalo se především středoškolskému všeobecnému a jazykovému vzděláváním dívek. V místě původní zahrady a sadu v severní části areálu bylo vytvořeno fotbalové hřiště a z jízdárny pak tělocvična pro TJ Sokol a potřeby Slovanské koleje.\n\nOd roku 1948 do roku 1959 zde působila Ústřední škola Revolučního odborového hnutí. Od roku 1964 nemocnice s internou a do počátku 90. let i s noční pohotovostní službou.\n\nV roce 1971 zde natáčel film režisér Jan Matějovský Pět mužů a jedno srdce.\n\nV roce 1996 byly zámek, některé budovy (část hospodářských budov, jízdárna) a pozemky převedeny státem do vlastnictví obce Měšice. Dnes zámek slouží potřebám Centru integrované onkologické péče.\n\nZámeckou budovu postavil architekt Antonín Haffenecker a její výtvarná výzdoba je dílem Josefa Hagera, Václava Ambrozziho a Petra Prachnera. Zámek představuje jednu z nejzajímavějších pozdněbarokních realizací v Čechách vůbec.\n\nHlavní trakt, průčelní obdélníková budova, má dvě patra, přičemž její druhé, obytné patro je podstatně nižší než reprezentační první. Její protilehlé fasády jsou řešeny stejně, z podélných front vystupují v šíři tří okenních os jeden střední a dva krajní rizality. Krajní rizality jsou od přízemí výš rozčleněny hladkými pilastry, mezi nimiž nad okny prvního poschodí jsou římsy a štukové ozdoby a v podstřeší na malém segmentovém štítu kartuše. Ve středním rizalitu v přízemí mezi třemi portály jsou sloupy s jónskými hlavicemi, nesoucí balkón s okovanou mříží. Nad tím přes výšku dvou podlaží jsou na krajích dva hladké pilastry a mezi nimi dva polosloupy, obojí s korintskými hlavicemi. Podstřešní štít je trojúhelníkový s ciferníkem obklopeným bohatou kartuší. Nad okny se nacházejí ozdobené římsy s rokokovým štukem. Fasáda mezi rizality stejně jako fasáda bočních front je členěna nižšími pilalistry s volutovými hlavicemi, jež nesou římsu pod okny druhého poschodí, a plocha mezi okny je vyzdobena volutovými konzolami. Obdobně jsou řešena boční, jednopatrová křídla, původně pravděpodobně ukončená terasami a snad výrazně pročleněná otevřenými arkádami, dnes dochována v pozměněné podobě.\n\nZ vnitřních částí patří k nejcennějším sál v prvním poschodí, vyzdobený roku 1771 malbami J. Hagera, a zámecká kaple, která původně zaujímala výšku dvou podlaží (dnes přepatrována). I zde jsou hlavním ozdobným prvkem ploché pilastry a jónskými hlavicemi. Střední pilastry spojuje široký pás, který dělí klenbu na dvě části vyzdobené freskami V. Ambrozziho z roku 1775 s biblickými náměty. Prachnerův barokní oltář běžného typu nese obraz sv. Alžběty rovněž od Ambrozziho.\n\nNa vlastní zámek navazuje ve formě čestného dvora mohutný, symetricky komponovaný hospodářský dvůr a dále do dvou symetrických souběžných ulic proponovaná zástavba poddanských chalup. Na opačné straně zámku pak leží rozlehlý park.\n\n"}
{"id": "361037", "url": "https://cs.wikipedia.org/wiki?curid=361037", "title": "David Moravec", "text": "David Moravec\n\nDavid Moravec (* 24. března 1973, Opava, Československo) je bývalý český hokejový útočník a trenér. Působí jako spolukomentátor hokejových zápasů v České televize.\n\nPrvní zápas v české extralize si odbyl v sezóně 1994-95 za tým HC Vítkovice. V roce 1998 byl vybraný v osmém kole draftu NHL Buffalem na celkově 218. místě. Jediné utkání za Sabres absolvoval v sezóně 1999-00, kdy 2. října 1999 nastoupil na ledě Detroitu. V kariéře poté pokračoval ve Vítkovicích.\n\nV roce 2001 svým gólem na mistrovství světa českému národnímu týmu zajistil zlatou medaili i zlatý hattrick.\n\nSezónu 2003-04 nastoupil v ruské superlize za tým Lokomotiv Jaroslavl. Následující však opět strávil ve Vítkovicích. Na následující dvě sezóny přestoupil do Plzně. Poté následně odcestoval do Švédska, kde prošel týmem Malmö Redhawks. V další sezóně prošel finským týmem HPK Hameenlinna a německým týmem Wolfsburg Grizzly Adams, než se nakonec opět vrátil do extraligového Třince. Sezónu 2009/10 odešel na hostování do druhé nejvyšší české soutěži do týmu HC Havířov Panthers kde odehrál 15 zápasů poté kdy se tým dostal do finanční krize musel tým předčasně ukončit sezónu a tým ho poslal na hostování do konce ledna do Hokej Šumperk 2003. V Šumperku odehrál sedm zápasů ve kterých nasbíral rovněž sedm bodů, přestoupil do Slovenské ligy do týmu MHk 32 Liptovský Mikuláš kde dohrál sezónu. Sezónu 2010/11 začal ve Slovenské lize v týmu HK Ardo Nitra kde v 11 zápasech získal 3 body se ho tým zbavil a byl bez angažmá se vrátil zpět do vlasti a dohodl se s týmem HC Plus Oil Orlová na hostování. V Orlové zůstal až do konce sezóny a s týmem postoupili do playoff, kde se probojovali až do finále, ale prohráli nad favorizovaným týmem Hokej Šumperk 2003. Po sezóně se dostal Orlovský klub do finančních problémů a aby se mohli vrátit do 2. ligy, propůjčili licenci na 2. ligu týmu HC Plus Oil Karviná, kde byl následně propůjčen.\n\n\n\n"}
{"id": "361045", "url": "https://cs.wikipedia.org/wiki?curid=361045", "title": "Pseudoliparis amblystomopsis", "text": "Pseudoliparis amblystomopsis\n\nPseudoliparis amblystomopsis je druh hlubokomořských ryb z čeledi terčovkovitých popsán v roce 1955 sovětským ichtyologem Andrijaševem.\n\nV říjnu 2008 tým vědců z Univerzity Aberdeen Oceanlab a z Univerzity Tokio Ocean Research Institute objevili hejno Pseudoliparis amblystomopsis v hloubce 7,7 km v Japonském příkopu. Jsou to nejhlouběji natočené žijící ryby. I přes tuto hloubku jsou mimořádně aktivní.\n\nRyba je průměrně 30 cm dlouhá. Pohybuje se pomocí vibračních senzorů kvůli naprosté tmě a hledá tak potravu. Vyskytuje se v severozápadní části Tichého oceánu.\n\n"}
{"id": "361047", "url": "https://cs.wikipedia.org/wiki?curid=361047", "title": "STS-108", "text": "STS-108\n\nSTS-108 byla mise amerického raketoplánu Endeavour k Mezinárodní vesmírné stanici. Cílem letu byla doprava zásob na stanici a výměna Expedice 3 za novou posádku Expedice 4. Uskutečnil se jeden výstup do otevřeného vesmíru.\n\n\n\n"}
{"id": "361048", "url": "https://cs.wikipedia.org/wiki?curid=361048", "title": "Vrchlice", "text": "Vrchlice\n\nNázev Vrchlice má více míst:\n"}
{"id": "361051", "url": "https://cs.wikipedia.org/wiki?curid=361051", "title": "Emisní ážio", "text": "Emisní ážio\n\nEmisní ážio je rozdíl mezi hodnotou cenného papíru na regulovaném trhu a jeho nominální hodnotou. Emisní ažio můžeme také označit jako jakýsi emisní příplatek k nominální hodnotě. Důvodem je, že investice předpokládá určitou výnosnost, která ovšem ani nemusí nastat.\n\nEmisní ážio není pouze záležitostí akcií, ale obecně jakéhokoli cenného papíru, u něž se stanoví \"přirážka\" k nominální hodnotě. Emisní ážio je tak možné určit i u kmenového listu společnosti s ručením omezeným, převod dluhopisu aj.\n\nStanovení emisního ážia nemá žádný vliv na základní kapitál společnosti. Například u akciové společnosti je základní kapitál stanoven zákonem o obchodních korporacích (90/2012 Sb.) na 2.000.000 Kč. Pokud proběhne úpis akcií, prodávají se za nominální hodnotu upsané akcie. Vlastník této akcie může nicméně akcii dále prodat a tím si k nominální hodnotě stanovit \"přirážku\", emisní ážio. Nedojde tedy k zásahu do základního kapitálu. S předpokladem, že daná společnost bude v zisku, bude na valné hromadě schválena částka, která bude vyplacena (tzv. dividendy) akcionářům. Je nutné si uvědomit, že nebude vyplacena hodnota akcie, nýbrž dle vztahu k jiným akcionářům.\n\nOblast obchodních společností je ovšem široká, a tak je zcela běžné, že už akciová společnost bude nabízet akcie včetně emisního ážia. Důvod může být zcela jednoduchý – předpokládá, že vydělá více, a tak se stává vhodnou investiční nabídkou. V rozvaze se emisní ážio uvádí jako součást vlastního kapitálu.\n"}
{"id": "361056", "url": "https://cs.wikipedia.org/wiki?curid=361056", "title": "Italská šachová škola", "text": "Italská šachová škola\n\nItalská šachová škola je souhrnné označení pro teoretické názory italských šachových mistrů z konce 16. a ze 17. století, jejichž hra byla založena na jednoduchosti a přímočarosti, na dobrém kombinačním vidění a skvělých taktických nápadech, ale také na ne příliš propracované technice obrany. Partie zpravidla končívaly velmi brzo (do dvacátého tahu již bylo většinou o výsledku rozhodnuto) a jediným cílem bylo vyhnat soupeřova krále z jeho pěšcového úkrytu a chytit jej v matové síti. Za tímto účelem byl obětován nespočet figur, přičemž propočet tehdejších mistrů jakoby jen lehce ověřoval, že právě provedená oběť byla korektní. Pěšci v tomto pojetí byli hlavně nástrojem ražení cesty figurám a jejich ztráta se nepovažovala za nic závažného.\nItalští šachoví mistři však již znali a dodržovali pravidlo boje o střed. Tento boj byl ze strany bílého veden většinou formou královského gambitu \"(1. e4 e5 2. f4)\" s tím, že když černý přijme oběť pěšce \"2. … e×f4\", může bílý ve vhodné chvíli zahrát tah \"d4\", uvolnit diagonálu černopolnému střelci a hrát lepší pozici.\n\nK prvním významným italským šachistům patřili Paolo Guarini (nebo Guarino) (asi 1460 – asi 1520) a věhlasný fyzik, matematik, lékař a filosof Girolamo Cardano (1501–1576). Skutečnými zakladateli italské šachové školy však byli Giovanni Leonardo Di Bona (1542–1587), Giulio Cesare Polerio (1548–1612) a Paolo Boi (1528–1598). Jejich největšími soupeři byli Španělé Alfonso Cerón a Ruy López de Segura. Zejména Ruy Lopez, nazývaný též otec šachové teorie, porazil v Římě roku 1560 nejlepší italské mistry, mezi nimi i mladičkého Leonarda Di Bonu. Ten pak dva roky rozebíral příčiny své prohry a prahl po odvetě. Příležitost k odvetnému poměření sil se mu naskytla až roku 1575, kdy byl na královském dvoře Filipa II. v Madridu uspořádán první mezinárodní šachový turnaj v historii. Tento turnaj Giovanni Leonardo Di Bona celkově vyhrál, když za sebou nechal nejen oba Španěly, ale i svého krajana Paola Boiho.\n\nK dalším představitelům italské šachové školy patřil například Orazio Gianutio della Mantia (asi 1565 – asi 1610), autor knihy \" Libro nel quale si Tratta della Maniera di Giuocar a Scacchi\" (1597), a především Gioacchino Greco (1600 – asi 1634). Tento hráč byl pravděpodobně nejsilnější ve své době a svým kombinačním pojetím hry ovlivnil vedení šachových partií na dalších sto let do budoucnosti. Greco velmi obohatil teorii zahájení (zvláště italskou hru) a s jednoduchou přesností porážel všechny své soupeře.\n\nNa Gioacchina Greca pak navázali v 18. století představitelé modenské šachové školy (tzv. modenské trojhvězdí) Giambattista Loli (1698–1769), Domenico Lorenzo Ponziani (1719–1796) a Domenico Ercole del Rio (1718–1802), ti už se ale museli vyrovnávat s vyspělejšími teoretickými názory F. A. D. Phillidora.\n\n\n"}
{"id": "361060", "url": "https://cs.wikipedia.org/wiki?curid=361060", "title": "Miomoptera", "text": "Miomoptera\n\nMiomoptera je vyhynulý řád hmyzu. Pozice v systému je nejasná. V historii byl kladen do příbuzenství pisivek, nyní se řada vědců přiklání názoru, že se jedná o skupinu holometabolního hmyzu. Někteří autoři ji kladou do příbuzenství k blanokřídlým (Hymenoptera) (Rasnitsyn), jiní ji spíše vidí jako příbuznou skupinu s dvoukřídlými (Diptera) a srpicemi (Mecoptera) (Peck). Hmyz je drobný, velikosti do 1 cm. Je znám z karbonu až triasu celého světa. Nejzajímavější nálezy jsou z permu USA, Ruska, Česka a Jižní Africe.\n\n"}
{"id": "361066", "url": "https://cs.wikipedia.org/wiki?curid=361066", "title": "STS-111", "text": "STS-111\n\nSTS-111 byla mise amerického raketoplánu Endeavour k Mezinárodní vesmírné stanici. Cílem letu byla doprava zásob na stanici a výměna Expedice 4 za novou posádku Expedice 5. Uskutečnily se tři výstupy do otevřeného vesmíru.\n\n\n\n\n\n"}
{"id": "361067", "url": "https://cs.wikipedia.org/wiki?curid=361067", "title": "Prefektura", "text": "Prefektura\n\nNázev Prefektura se používá pro územní jednotku ve více zemích:\n\n\n\n"}
{"id": "361075", "url": "https://cs.wikipedia.org/wiki?curid=361075", "title": "Komba ušatá", "text": "Komba ušatá\n\nKomba ušatá (\"Galago senegalensis\"), známá také jako komba obecná, komba senegalská, nebo uchoš dlouhoocasý, je malý noční primát a člen rodu \"Galago\" z čeledi kombovitých (\"Galagidae\").\n\nŽije v Africe jižně od Sahary a na blízkých ostrovech včetně Zanzibaru. Mají tendenci žít v suchých a zalesněných oblastech a v savanách. Jsou to malí primáti (130 mm a 95–300 g) se zvlněnou tlustou kůží, pohybující se v rozmezí barev stříbrnošedé až tmavě hnědé. Mají velké oči, což jim umožňuje dobré noční vidění. Mají silné zadní končetiny a dlouhý ocas, který jim pomáhá při rovnováze. Jejich uši se skládají ze čtyř částí, které mohou jednotlivě ohýbat, což jim pomáhá při nočním lovu hmyzu. Jejich všežravá strava se skládá z hmyzu, jiných malých zvířat, včetně ptáků, ovoce, semen, květin, vajec, ořechů a blahovičníku.\n\nKomby ušaté se rozmnožují dvakrát do roka, na začátku období dešťů (listopad) a na konci (únor). Na jeden vrh mají 1–2 mláďata a březost trvá 110–120 dní. Rodí se s polozavřenýma očima, tudíž se nemohou pohybovat samostatně. Po dobu několika dní je matka nosí ve svých ústech a během krmení je ponechává na vhodných větvích. Své území si značkují močí, nanášenou na packy.\n\nKomba ušatá byla v srpnu 2019 chována přibližně ve třech desítkách evropských zoo. V Česku se jednalo o pět zoologických zahradách: Zoo Dvůr Králové, Zoo Jihlava, Zoo Ostrava, Zoo Plzeň a Zoo Praha. V minulosti patřily k chovatelům tohoto vzácného primáta také Zoopark Zájezd a Arboretum v Novém Dvoře u Opavy. Na Slovensku tento druh chován není.\n\nHistorie chovu komb ušatých v Zoo Praha má poměrně hluboké kořeny. Již v roce 1958 totiž byli dovezeni první jedinci z jihoafrické Pretorie. O chovu jako takovém lze ale hovořit až mnohem později – od roku 1996. V roce 2002 byl z moskevské zoo dovezen pár komb (samec narozen 1999, samice o rok později). Zvířata byla umístěna do pavilonu malých savců, který byl zanedlouho přestavěn na pavilon Afrika zblízka. A i v něm získaly komby svou vlastní expozici, tentokrát však o nepravidelném půdorysu. Čelní prosklená stěna je řešena tak, aby vznikla hrana, na kterou mohou komby skákat proti návštěvníkům.\n\nPrvní mláďata se narodila v dubnu 2004. Následovala další, a tak se počet v Praze narozených mláďat vyšplhal na počátku roku 2015 na více než 35 kusů. Na počátku roku 2018 je tato statistika již na čísle 58 narozených mláďat, včetně sedmi z roku 2016 a tří z roku 2017. V březnu 2018 bylo chováno osm samců, šest samic a tři mláďata (z roku 2017) tehdy neurčeného pohlaví. V průběhu roku 2018 byla odchována čtyři mláďata. Na konci roku 2018 bylo chováno 17 jedinců. Další komba ušatá přišla na svět v únoru 2019.\n\nZoo Praha vede evropskou plemennou knihu (ESB) pro tento druh.\n\nPůvodně byla zvířata krmena směsí ovoce, zeleniny, dětskou kaší a hmyzem. Od roku 2009 došlo ke změně. Byla poznána přirozená potrava komb, a tak byla do krmné dávky přidána „arabská guma“.\n\n\n\n"}
{"id": "361078", "url": "https://cs.wikipedia.org/wiki?curid=361078", "title": "Catherine Ashtonová", "text": "Catherine Ashtonová\n\nCatherine Margaret Ashton, baronka Ashton of Upholland, (* 20. března 1956) je britská a evropská politička, od prosince 2009 do listopadu 2014 vysoká představitelka Unie pro zahraniční věci a bezpečnostní politiku, když ji v této funkci nahradila Federica Mogheriniová.\n\nMezi říjnem 2008 a prosincem 2009 zastávala úřad evropské komisařky pro obchod. Od 9. února 2010 do listopadu 2014 také působila jako první místopředsedkyně Evropské komise.\n\nV 80. letech 20. století byla pokladnicí levicové nátlakové organizace Campaign for Nuclear Disarmament, která byla napojená na komunistickou stranu. Podle fotografie 1982 z Daily Mail byla součástí skupiny aktivistů, která požadovala po tehdejší premiérce Margaret Thatcherové odvolání lodí mířících na Falklandské ostrovy, které měly na palubě jaderné zbraně.\n\nV roce 1999 byla Catherine Ashtonová povýšena na baronku a stala se doživotní členkou Sněmovny lordů, horní komory britského parlamentu, za Labouristickou stranu. V červnu 2001 se stala náměstkyní ministra školství a v následujícím roce ministryní. \n\nDne 28. června 2007 ji nový britský premiér Gordon Brown vybral za vůdkyni Sněmovny lordů (ta je ministryní vlády) a předsedkyni státní rady a uvedl ji do kabinetu, mimo jiné i proto, že ve Sněmovně lordů vyjednávala o Lisabonské smlouvě a zabývala se řešením otázek v oblasti spravedlnosti a vnitřních věcí Evropské unie.\n\nV říjnu 2008 se baronka Ashtonová stala britskou členkou Evropské komise na postu komisařky pro obchod, kde nahradila Petera Mandelsona.\n\nDne 19. listopadu 2009 byla zvolena historicky první vysokou představitelkou Unie pro zahraniční a bezpečnostní politiku. Osoba v tomto úřadu je neoficiálně označovaná jako ministr zahraničních věcí Evropské unie. Tuto funkci začala vykonávat 1. prosince 2009, kdy vstoupila v platnost Lisabonská smlouva. Dne 9. února 2010 byla schválena nová Evropská komise, ve které zastávala post první místopředsedkyně.\n\n"}
{"id": "361083", "url": "https://cs.wikipedia.org/wiki?curid=361083", "title": "Kaires", "text": "Kaires\n\nKaires (též Kairsu nebo Kóres) byl mudrc ve starověkém Egyptě žijící v blíže neznámé době, nejpravděpodobněji snad ve druhé polovině Staré říše. Na papyru Chestera Beattyho IV je ve skladbě Chvála mudrců a knih z ramessovské doby jeho jméno uvedeno vedle jména Ptahhotepova ve výčtu osmi slavných mužů starověku, jejichž moudrost je „věčná“ a jimž se mezi tehdejšími Egypťany „nikdo nevyrovná“.\n\nPodle reliéfu z ramessovské doby pocházejícího ze Sakkáry a uvádějícího jména několika desítek slavných mužů z Mennoferu byl Kaires vezírem. Vzhledem k jeho věhlasu je velmi pravděpodobné, že byl autorem známého a významného naučení, nicméně žádné z jeho děl není známo. Někteří badatelé se proto domnívají, že by mohl být autorem Naučení pro Kagemniho, jehož jméno se na jediném dochovaném exepláři nedochovalo. Český egyptolog Zbyněk Žába jej uváděl v souvislosti s autorstvím Naučení pro krále Merikarea. Vzhledem k rozdílné době vzniku těchto textů ale Kaires nemohl být autorem obou.\n\n"}
{"id": "361084", "url": "https://cs.wikipedia.org/wiki?curid=361084", "title": "STS-113", "text": "STS-113\n\nSTS-113 byla mise amerického raketoplánu Endeavour k Mezinárodní vesmírné stanici. Cílem letu byla doprava a montáž dílu P1 truss ke stanici ISS. doprava zásob na stanici a výměna části Expedice 5 za novou posádku Expedice 6. Uskutečnily se tři výstupy do otevřeného vesmíru.\n\n\n\n\n\nV nákladovém prostoru raketoplánu bylo v době startu umístěno několik dílů pro ISS. Konstrukce ITS-P1, radiátor termoregulačního systému ATCSR-P1 a vozíček CETA-2. Kromě toho také spojovací uzel ODS (Orbiter Docking System) pro spojení raketoplánu s ISS a vnější přechodová komora EAL (External Airlock), ve které bylo vybavení pro výstup astronautů do otevřeného vesmíru. Dále dva skafandry, poutací lana a nářadí. Mezi další užitečné zatížení patřil nosník s vypouštěcím zařízením pro dvě miniaturní družice MEPSI a manipulační rameno RMS (Remote Manipulator System). Celková hmotnost nákladu činila okolo 14 tun a jeho hodnota byla 390 milionů USD.\n\nPůvodní datum startu Endeavouru byl 11. listopad, ale postupně byl odkládaný až na 24. listopadu. První příčinou odkladu startu byly problémy s těsněním na jednom z potrubí. Při jeho opravě však došlo k dalšímu poškození, tentokrát tepelné izolace manipulátoru RMS. V novém termínu startu zase nevyhovovalo počasí na záložních letištích, kde by musel orbiter v případě nouze přistát. Proto se start uskutečnil až 24. listopadu v 00:49:47 UT.\n\nBěhem navádění na suborbitální dráhu pracují kromě hlavních motorů SSME i orbitální motory OMS (Orbital Maneuvering System). Při tomto letu se však po vypnutí OMS neuzavřel ventil pravého motoru OMS a zůstal otevřený na 96 %. V 00:58:17 UT byly hlavní motory SSMS vypnuté, zanedlouho byla odhozena nepotřebná nádrž ET. Endeavour se pohyboval po suborbitální dráze až do 01:27 UT, kdy jej manévr levým motorem OMS navedl na oběžnou dráhu okolo Země.\n\nBěhem prvního dne letu se otevřely dveře do nákladového prostoru. Posádka zkontrolovala náklad na obytné palubě a pomocí kamery na manipulátoru OMS vykonala i prohlídku nákladu v nákladovém prostoru. Do poklopu spojovacího uzlu ODS též nainstalovala televizní kameru.\n\nKe spojení s ISS došlo už následujícího dne, 25. listopadu ve 21:59 UT. Raketoplán se připojil k uzlu PMA-2 nad jižním Pacifikem. Krátce po spojení se objevilo na ISS několik malých problémů. Na krátký čas přestaly silové setrvačníky stabilizovat stanici a stabilizaci přebral raketoplán. Také přestal fungovat systém vnitřní komunikace ICOM-A spojující raketoplán s komplexem stanice.\n\nNosník ITS-P1 byl připojen k pravobočnímu konci středového nosníku ITS hned následující den (26. listopadu). Potom, v 19:49 UT dvojice astronautů Lopez-Alegria a Herrington zahájili první výstup do otevřeného vesmíru z modulu Quest. V průběhu výstupu trvajícího 6 hodin 46 minut oživovali a propojovali systémy ITS-P1. Výstup ukončili z hlediska světového času následujícího dne, 27. listopadu v 02:34 UT. Dne 27. listopadu pokračovalo překládání nákladu mezi raketoplánem a stanicí. Řídící středisko MCC poblahopřálo Wetherbeemu k 50. narozeninám.\n\nDruhý plánovaný výstup do otevřeného vesmíru (EVA 2) uskutečnili opět Lopez-Alegria a Herrington v noci z 28. na 29. listopadu. Během výstupu pokračovali v oživování ITS-P1. Rychlospojkami QD (Quick Disconnect) propojili amoniakové potrubí termoregulačního systému ATCS mezi segmenty ITS-50 a ITS-P1, demontovali oba kýlové trny z kolejové dráhy segmentu ITS-P1 a nainstalovali další retranslační systém. Na závěr výstupu přemístili vozík CETA-2 na ITS-S1 a vzhledem k dostatku času uvolnili nad plán všech 18 zámků, které držely v průběhu startu panely radiátorů ATCSR-P1 (Active Thermal Control System Radiator - Port One) systému ATCS ve složeném stavu. Výstup skončil v 00:46 UT a trval 6 hodin 10 minut. Zbytek dne pokračovalo překládání nákladu a pátá základní posádka slavnostně předala stanici 6. základní posádce.\nTřetí výstup do kosmu (EVA 3) uskutečnili Lopez-Alegria a Herrington opět v noci, z 30. listopadu na 1. prosince. Cílem tohoto nejdelšího výstupu (trval přesně 7 hodin) byla instalace 33 objímek SPD na rychlospojky QD. Kromě toho probíhaly během výstupu testy mobilního transportéru MT, který měl astronautům pomoci při instalaci SPD na některých nedostupných místech. Při pokusu o přejezd na konec nového nosníku ITS-P1 se však MT nečekaně zastavil asi 3 metry před plánovanou konečnou zastávkou. Jak Herrington zjistil, stalo se to, protože propojovací kabely mobilního transportéru se zachytily o anténu pro spojení se Zemí. Herringtonovi se na druhý pokus podařilo anténu vyklopit a transportér opět uvést do chodu. Montáž objímek SPD ale musel vykonat ručně, bez transportéru. Přesto se všechny plánované práce podařilo dokončit.\n\nDne 1. prosince bylo dokončeno přenášení nákladu mezi raketoplánem a stanicí. Raketoplán svými motory ještě upravil dráhu celého komplexu. Dne 2. prosince v 17:52 UT se uzavřel průlez mezi stanicí a raketoplánem. Po kontrole hermetičnosti spoje a oživení spojovacího uzlu se Endeavour ve 20:05 UT odpojil od ISS. Potom absolvoval inspekční oblet okolo stanice a po jeho skončení se od ní vzdálil. Ve 22:05 UT byly z nákladového prostoru vypuštěny dvě pikodružice MEPSI (MEMS-based (Microelectromechanical Systems) Picosat Inspector), spojené lankem.\n\nDne 3. prosince proběhly kontroly raketoplánu před přistáním. Přistání na Kennedyho vesmírném středisku mělo proběhnout 4. prosince. Byly uzavřeny dveře do nákladového prostorou. Vzhledem k nepříznivému počasí nad kosmodromem ale bylo přistání odloženo o jeden den.\nPřistání 5. prosince bylo však pro nepříznivé počasí opět odloženo o jeden den. Stejný scénář se však opakoval i následujícího dne a přistání 6. prosince bylo pro nepříznivé počasí opět odloženo o den. V tu dobu již začala příprava základny Edwards AFB jako náhradního přistávacího místa.\n\nPřistání však nakonec proběhlo na Kennedyho vesmírném středisku 7. prosince. V 18:31:33 UT začal brzdící manévr dvojice motorů OMS a po jeho ukončení se raketoplán natočil do polohy pro vstup do atmosféry. Do atmosféry vstoupil oficiálně v 19:05:41 UT a v 19:37:12 UT dosedl hlavním podvozkem na dráhu 33 Kennedyho vesmírného střediska. Zastavil se v 19:38:25 UT. Šlo o poslední úspěšné přistání raketoplánu před tragickou havárií Columbie. Jelikož byly po havárii Columbie všechny lety raketoplánů pozastaveny, po tomto letu nenavštívil žádný raketoplán ISS po dobu více než dvou a půl roku.\n\n"}
{"id": "361090", "url": "https://cs.wikipedia.org/wiki?curid=361090", "title": "Interglaciál", "text": "Interglaciál\n\nDoba meziledová, tzv. interglaciál, je teplejší období mezi dvěma dobami ledovými, kdy velké ledové příkrovy roztály a v místech, kde se nacházela tundra, se objevily lesy mírného pásma. Holocén je považován za interglaciální období, ale některé fáze meziledových období v kvartéru mohly mít vyšší teploty než jsou dnes.\nPoslední doba meziledová, tzv. riss-würmská, nastala před 110 tisíci až 90 tisíci lety. Odhaduje se, že tehdejší teploty byly v průměru o 3°C vyšší než jsou dnes.\n"}
{"id": "361093", "url": "https://cs.wikipedia.org/wiki?curid=361093", "title": "Bury FC", "text": "Bury FC\n\nBury FC (celým názvem: Bury Football Club) je anglický fotbalový klub, který sídlí ve městě Bury v metropolitním hrabství Greater Manchester. Klubové barvy jsou námořnická modř a bílá.\n\nZaložen byl v roce 1885 místním nadšencem Aidenen Arrowsmithem, který přemluvil zdejší křesťanské týmy Bury Wesleyans a Bury Unitarians k založení prvního profesionálního klubu ve městě. Mezi největší úspěchy klubu patří vítězství v FA Cupu v sezónách 1899/00 a 1902/03. Vítězné finále z roku 1903 pak patří mezi ty nejlegendárnější v historii anglického fotbalu, protože Bury v něm zvítězilo nad Derby County poměrem 6:0 a tento výsledek je stále platnou nejvyšší finálovou výhrou v turnaji (vyrovnat se to povedlo až Manchesteru City v sezóně 2018/19). V nejvyšší soutěži pak Bury odehrálo celkem dvaadvacet ročníků, nejvýše se umístilo na čtvrtém místě v sezóně 1925/26. Po posledním sestupu z nejvyšší úrovně v sezóně 1928/29 hrávalo Bury nadále elitní profesionální soutěže Football League (dnešní English Football League). Většinu pozdější historie se však pohybovalo na úrovni třetí a čtvrté divize. \n\nV profesionální lize Bury vydrželo až do roku 2019, který se ukázal být tím nejkritičtějším v historii. Kvůli finanční krizi a dluhům ve výši 3 milionů liber se prvně rozpadl celý hráčský kádr. V konečném důsledku také i kvůli požadavkům majitele Stevea Dalea, který chtěl od nových kupců k dlužné částce dokonce další dva miliony liber do vlastních kapes. Fanoušci pak v těchto kritických hodinách přišli ke stadionu s rakví, na níž byl nápis „Rest in Peace, Bury FC: 1885 – ?.“ Dlouho očekávané vyloučení starého účastníka ligy přišlo dne 27. srpna 2019, kdy byl Bury Football Club oficiálně vyřazen ze struktur soutěží EFL. Vyloučení účastníka EFL se naposled událo v roce 1992, kdy byl z ligy po bankrotu vyloučen tým Maidstone United. V profesionální lize pak působilo Bury celkem 125 let, poprvé odehrálo své zápasy v roce 1894.\n\nSvé domácí zápasy odehrává na stadionu Gigg Lane s kapacitou 11 840 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "361094", "url": "https://cs.wikipedia.org/wiki?curid=361094", "title": "Hajo Banzhaf", "text": "Hajo Banzhaf\n\nHajo Banzhaf (15. května 1949, Gütersloh – 11. února 2009, Mnichov) byl německý filosof, astrolog a spisovatel.\n\nPo studiu filozofie dvanáct let úspěšně pracoval v jedné mnichovské bance. Od roku 1985 byl na volné noze jako autor, astrolog a vedoucí školy tarotu v Mnichově.\n\nHajo Banzhaf byl mnoho let vydavatelem knižní řady „Kailasch“ v mnichovském nakladatelství Heinrich Hugendubel. Jako autor nebo spoluautor napsal řadu knih o astrologii a tarotu, přeložených do 21 jazyků.\n\n\n"}
{"id": "361095", "url": "https://cs.wikipedia.org/wiki?curid=361095", "title": "Sergej Volkov", "text": "Sergej Volkov\n\nSergej Alexandrovič Volkov (* 1. dubna 1973 Čugujev, Charkovská oblast, Ukrajinská SSR, SSSR), původně vojenský pilot, je ruský kosmonaut ukrajinské národnosti. Jedná se o syna Alexandra Alexandroviče Volkova, bývalého vojenského pilota, kosmonauta v období 1976–1998 (3 lety, 391 dní v kosmu). Do vesmíru vzlétl třikrát, na dlouhodobé pobyty na Mezinárodní vesmírnou stanici (ISS) – poprvé roku 2008 jako člen Expedice 17, podruhé roku 2011 jako člen Expedice 28/29, potřetí v letech 2015/2016 jako člen Expedice 45/46.\n\nSergej Volkov se narodil 1. dubna 1973 v Čugujevu, když jeho otec Alexandr Volkov sloužil jako instruktor v Charkovské vojenské vysoké letecké škole. Po třech letech se Alexandr Volkov stal kosmonautem a rodina se přestěhovala do Hvězdného městečka. Zde Sergej Volkov v roce 1990 dokončil střední školu. V roce 1995 vystudoval Tambovskou vojenskou leteckou vysokou školu M. M. Raskovojevové ( \"Тамбовское высшее военное авиационное училище летчиков имени Марины Расковой\").\n\nOd března 1996 byl pilotem, poté byl starším pilotem a pomocníkem velitele letadla Il-76 v 8. letecké divizi zvláštního určení v Čkalovském (Moskevská oblast). Pilotoval letadla L-29 Delfín, L-39 Albatros, Tu-134, Il-22 a Il-76 s celkovým náletem cca 500 hodin.\n\n28. července 1997 byl mezirezortní komisí vybrán k zařazení do oddílu kosmonautů CPK, zařazen do oddílu kosmonautů byl 26. prosince téhož roku. V listopadu 1999 dokončil dvouletý všeobecný výcvik a získal kvalifikaci kosmonaut-výzkumník.\n\nOd ledna 2000 do července 2001 byl školen v rámci programu letů k ISS jako člen skupiny kosmonautů. Od září 2001 do února 2003 se připravoval jako velitel náhradní posádky (se Sergejem Krikaljovem a Paulem Richardsem, později Johnem Phillipsem) pro Expedici 7 na Mezinárodní vesmírnou stanici (ISS). V únoru – říjnu 2003 se ve stejné posádce připravoval k letu na ISS (let STS-114), po zrušení letů raketoplánů byla posádka rozpuštěna. V únoru 2004 byl zařazen do Expedice 11 na ISS, ale v lednu 2005 byl nahrazen Thomasem Reiterem. V únoru – březnu 2006 Byl náhradníkem prvního brazilského kosmonauta Marcose Pontese v 10. návštěvní expedici na ISS.\nDne 6. listopadu 2007 byl schválen velitelem lodi Sojuz TMA-12 a Expedice 17 k ISS. Kromě něj měli v letět Sojuzu TMA-12 i Oleg Kononěnko a první jihokorejský astronaut Ko San. Ko Sana však 10. března 2008 nahradila I So-jon.\n\nOdstartoval v Sojuzu TMA-12 8. dubna 2008 s Olegem Kononěnkem a I So-jon. 10. dubna se Sojuz TMA-12 spojil se stanicí ISS. Volkov s Kononěnkem převzali stanici od Peggy Whitsonové a Jurije Malenčenka a po jejich odletu s Korejkou na ní zůstali společně s Garrettem Reismanem. V červnu 2008 Reismanna nahradil Gregory Chamitoff. Během letu Volkov dvakrát vystoupil do vesmíru, celkem na 12 hodin a 12 minut. Po půl roce byli Volkov a Kononěnko vystřídáni dvojicí Michael Fincke, Jurij Lončakov a 24. října 2008 přistáli v Kazachstánu.\n\nV červenci 2009 bylo zveřejněno jeho jmenování členem hlavní posádky Expedice 28/29 se startem v květnu 2011. V říjnu 2009 NASA jeho zařazení do Expedice 28 potvrdila.\nPodruhé do kosmu odstartoval v Sojuzu TMA-02M z kosmodromu Bajkonur 7. června 2011 v 20:13 UTC ve funkci velitele lodi společně se Satoši Furukawou a Michaelem Fossumem. Po dvoudenním letu se 9. června Sojuz spojil s Mezinárodní vesmírnou stanicí. Na ISS pracoval ve funkci palubního inženýra Expedic 28 a 29. Po 167 dnech letu s Fossumem a Furukawou přistáli se Sojuzem TMA-02M v Kazachstánu.\n\nV létě 2012 v rámci zcivilnění oddílu kosmonautů a CPK odešel z armády do civilu. Od srpna 2012 do dubna 2014 vykonával funkci náčelníka oddílu kosmonautů, předtím byl jeho zástupcem.\n\nV květnu 2013 byl jmenován velitelem Sojuzu TMA-18M, který odstartoval k ISS začátkem září 2015. Na stanici zůstal jako člen Expedice 45/46, ostatní členové posádky Sojuzu – kosmonaut ESA Andreas Mogensen a Kazach Ajdyn Aimbetov se po několika dnech vrátili zpět na Zem v Sojuzu TMA-16M pod vedením velitele lodi Gennadije Padalky.\n\nNa Zemi se vrátil v Sojuzu TMA-18M dne 2. března 2016 společně s Michailem Kornijenko a Scottem Kelly. Volkovův třetí let trval 181 dní, 23 hodin a 48 minut, Kornijenko a Kelly strávili ve vesmíru 340 dní, 8 hodin a 43 minut.\n\nOd konce roku 2015 byl poslancem tambovské oblastní dumy za stranu Jednotné Rusko.\n\nK 28. únoru 2017 odešel z oddílu kosmonautů a ke konci března i ze Střediska přípravy kosmonautů.\n\nSergej Volkov je ženatý, má dvě děti.\n\n\n\n"}
{"id": "361105", "url": "https://cs.wikipedia.org/wiki?curid=361105", "title": "Osamu Šimomura", "text": "Osamu Šimomura\n\nOsamu Šimomura (japonsky 下村 脩 \"Šimomura Osamu\", 27. srpna 1928 ve Fukučijamě (Prefektura Kjóto) – 19. října 2018) byl japonský chemik, který se spolu s Martinem Chalfiem a Rogerem Tsienem stal držitelem Nobelovy ceny za chemii za rok 2008. Cena mu byla udělena „za objev a výzkum zeleného fluorescenčního proteinu“. Tato bílkovina byla získána z medúz a dnes se používá při mnoha biologických experimentech, neboť se díky svému světélkování se dá snadno identifikovat. Pomáhá např. sledovat vývoj nervových buněk v mozku nebo dělení buněk nádoru.\n\n"}
{"id": "361108", "url": "https://cs.wikipedia.org/wiki?curid=361108", "title": "Roger Tsien", "text": "Roger Tsien\n\nRoger Yonchien Tsien (1. února 1952, New York, New York, USA – 24. srpna 2016, Eugene, Oregon) byl americký chemik čínského původu.\nPůsobil jako profesor na University of California v San Diegu. \n\nZa rok 2008 se stal spoludržitelem Nobelovy ceny za chemii, a to „za objev a výzkum zeleného fluorescenčního proteinu“ (GFP). Jeho podíl na objevu spočívá zejména v tom, že vysvětlil detaily fluorescenčního působení tohoto proteinu a objevil jeho další varianty.\n"}
{"id": "361113", "url": "https://cs.wikipedia.org/wiki?curid=361113", "title": "Martin Chalfie", "text": "Martin Chalfie\n\nMartin Chalfie (* 15. ledna 1947) je americký biolog.\nPůsobí jako profesor neurobiologie na Columbia University.\n\nMartin Chalfie se stal spoludržitelem Nobelovy ceny za chemii za rok 2008 „za objev a výzkum zeleného fluorescenčního proteinu“ (GFP).\nJeho podíl na objevu spočívá zejména v tom, že zjistil, jak navázat GFP na jiné proteiny a sledovat tak jeho cestu organismem a jeho případné přeměny.\n\n Martin Chalfie profil na stránkách Columbia University\n"}
{"id": "361114", "url": "https://cs.wikipedia.org/wiki?curid=361114", "title": "Ludvík Amadeus Savojsko-Aostský", "text": "Ludvík Amadeus Savojsko-Aostský\n\nLudvík Amadeus Savojsko-Aostský, vévoda abruzský, ( \"Luigi Amedeo Giuseppe Maria Ferdinando Francesco di Savoia\" / \"duca d'Abruzzo\", 29. ledna 1873 Madrid – 18. března 1933 Jowhar, Italské Somálsko), byl italský šlechtic z rodu savojského, admirál, horolezec a cestovatel. \n\nByl prvním pokořitelem vrcholu Mount Saint Elias (1897), vedl neúspěšnou expedici k severnímu pólu \"Stella Polare\" (1899–1900) a posléze několik dalších výprav, především do Ruwenzori, kde v roce 1907 jako první vylezl na vrchol Mount Stanley, a do pohoří Karákóram, kde se roce 1909 pokoušel zdolat K2 (je zde po něm pojmenován Abruzziho pilíř, po němž nakonec bylo v roce 1954 poprvé dosaženo vrcholu hory). V arktickém souostroví Země Františka Josefa je po něm pojmenován také Luigiho ostrov.\n\n"}
{"id": "361119", "url": "https://cs.wikipedia.org/wiki?curid=361119", "title": "Volby do Knesetu 2003", "text": "Volby do Knesetu 2003\n\nVolby do 16. Knesetu se v Izraeli konaly 28. ledna 2003. Výsledkem bylo jednoznačné vítězství Arielem Šaronem vedeného Likudu.\n\nAriel Šaron zformoval 30. vládu 28. února 2003. V jeho koalici byly kromě Likudu strany Šinuj a Národní jednota (Jisra'el be-Alija se krátce po volbách sloučila s Likudem). 3. března se ke koalici připojila Národní náboženská strana.\n\nV reakci na Šaronův plán jednostranného opuštění Gazy koalici mezi červnem a listopadem 2004 opustily strany Národní jednota a Národní náboženská strana. Šinuj opustil vládu v prosinci 2004 kvůli rozepřím nad státním rozpočtem.\n\nV lednu 2005 do koalice vstoupila Strana práce-Meimad a Agudat Jisra'el se přidala v březnu 2005. Strana práce-Meimad v listopadu téhož roku koalici opustila, a to ve stejný měsíc, kdy se od Likudu odštěpila Kadima. Likud vystoupil z koalice v lednu 2006. Po Šaronově mrtvici se stal úřadujícím premiérem Ehud Olmert.\n\n\n\n"}
{"id": "361124", "url": "https://cs.wikipedia.org/wiki?curid=361124", "title": "Ústřední volební komise (Izrael)", "text": "Ústřední volební komise (Izrael)\n\nIzraelská Ústřední volební komise (hebrejsky: , \"Va'adat ha-bechirot ha-merkazit\") je izraelské těleso vytvořené po přijetí volebního zákona v roce 1969 za účelem pořádání voleb do Knesetu. Komise je složena ze členů Knesetu (a delegátů) reprezentující rozdílné parlamentní skupiny a předsedá ji soudce Nejvyššího soudu. Mezi úkoly komise patří kontrola kandidátních listin jednotlivých kandidujících stran, financování voleb a zveřejnění výsledků voleb.\n\n"}
{"id": "361125", "url": "https://cs.wikipedia.org/wiki?curid=361125", "title": "Dozimetr", "text": "Dozimetr\n\nDozimetr je zařízení k měření dávek ionizujícího záření.\n\nPřístroj je používán v lékařství a vojenství k měření hodnoty ozáření. Dozimetr funguje na principu změn látky v něm obsažené. V současnosti se používají dozimetry digitální a filmové. Většina dozimetrů měří v miliSievertech za hodinu.\n\n\n"}
{"id": "361126", "url": "https://cs.wikipedia.org/wiki?curid=361126", "title": "Ercole del Rio", "text": "Ercole del Rio\n\nDomenico Ercole del Rio (1723 nebo 1726, Guiglia – 23. května 1802, Modena) byl italský šachový mistr, teoretik a šachový skladatel, společně s Giambattistou Lolim a Domenicem Lorenzem Ponzianim jeden z představitelů tzv. modenské šachové školy (někdy též nazývané modenské trojhvězdí).\n\nErcole del Rio byl právník a úředník v Modeně. Je považován za zakladatele a vůdčí postavu modenské šachové školy. Zasloužil se o vznik moderní šachové studie. Ve své knize \"Sopra il giuoco degli scacchi osservazioni pratiche\" (1750), kterou vydal jako \"Anonym z Modeny (Anonimo Modenese)\" uveřejnil kolem třiceti přímých matových úloh od tří do osmi tahů s jednovariantovým řešením. Analyzoval koncovku král + věž + střelec proti král + střelec a našel některé remízové pozice. Skládal také tzv. podmínkové úlohy, v níž jednu nebo obě strany omezují určité podmínky (např. matit určitým kamenem).\n\n"}
{"id": "361128", "url": "https://cs.wikipedia.org/wiki?curid=361128", "title": "Spontánní narušení symetrie", "text": "Spontánní narušení symetrie\n\nSpontánní narušení symetrie je fyzikální jev, mající význam především v oblasti částicové fyziky, jejíž aplikaci právě v tomto oboru nalezl americkým vědec japonského původu Jóichirem Nambu, za což dostal Nobelovu cenu za fyziku v roce 2008. \nK spontánnímu narušení symetrie dochází, když je určitá symetrie přítomna v nějakém energetickém stavu. Při přechodu do nižšího stavu, což je například vakuum, se tato symetrie narušuje. \n\nSpontánním narušení symetrie je významné zejména tehdy, když fyzikální zákony (reprezentované pohybovou rovnicí nebo langrangiánem) ovlivňující chování systému vykazují určitou symetrii, ale základní stav jakožto jejich řešení s nejnižší energií tuto symetrii nemá. V základní stavu se tedy jedná o skrytou symetrii. \n\nSpontánní narušení symetrie je jedním ze tří možných narušení symetrie ve fyzice; ty zbývající jsou explicitní a anomální narušení symetrie. \n\nPříkladem narušení symetrie může dokonale rovná jehla postavená na špičce na dokonale hladkém povrchu v ideálním gravitačním poli. Takovýto systém je v excitovaném stavu, protože jehla je v nestabilní poloze. Základním (stabilním) stavem je stav, kdy jehla leží na stole. Zatímco excitovaný stav je rotačně symetrický (systémem můžu otáčet a pořád vypadá stejně), základní stav rotační symetrii postrádá (ležící jehla ukazuje do jednoho směru).\nPodle klasické teorie má jehla postavená na špičce spadnout tím později, čím více je na začátku postavena svisle. Při přesné symetrii by neměla spadnout vůbec, protože nelze vybrat žádný preferovaný směr. Jehla totiž nemá dost energie na rozpohybování sebe sama, byť tato potřebná energie je nekonečně malá. Jakákoliv sebemenší vnější perturbace ovšem způsobí pád jehly, tzn. přechod z excitovaného symetrického stavu do základního nesymetrického stavu. Pád jehly v tomto případě není spontánním narušení symetrie v pravém slova smyslu, ale explicitním narušením symetrie. Vzhledem k infinitezimálnosti potřebné perturbace se však mluví o spontánním narušení symetrie. \n\nDalšími příklady spontánního narušení symetrie v klasické teorii je např. vyklenutí přetíženého sloupu, asymetrická deformace rychle rotujících objektů (např. hvězd) nebo fázové přechody (např. symetricky homogenní tekutina tuhnoucí do prostorově uspořádané krystalové mříže). \n\nV kvantové teorii k pádu jehly do základního stavu dojde díky tunelovému jevu, takže vnější perturbace není potřeba. Výsledným stavem takto spadlé jehly je ovšem smíšený stav, v němž jehla spadne do všech směrů současně, takže takovýto základní stav vlastně asymetrický není! Ke spontánnímu narušení symetrie dochází až při případném zhroucení vlnové funkce. \n\nZ kvantových příkladů lze uvést supratekutost a supravodivost, Heisenbergův feromagnet a samozřejmě Higgsův mechanizmus. \n\nSpontánní narušení symetrie se stala středem zájmu od 60. let 20. století, nejdříve v oblasti supravodivosti a posléze v oblasti částicové fyziky. Jako první její význam pochopil v roce 1960 Jóičiró Nambu, který s její pomocí popsal zachování kalibrační invariance v BCS teorii supravodivosti. Genialita Nambua se ovšem prokázala aplikací postupů z teorii supravodivosti na částicovou fyziku, díky čemuž v roce 1961 dokázal spolu s Jona-Lasiniem vysvětlit existenci pionu jakožto důsledku spontánního narušení chirální symetrie v silné interakci nukleonů (byť je v tomto případě tato symetrie pouze aproximativní). Tuto myšlenku zobecnil J. Goldstone, který vypracoval teorii předpovídající existenci nehmotného bosonu (tzv. Goldstoneův nebo méně často Nambuův-Goldstoneův boson) v každém spontánně narušeném systému, od čehož byl již krok k aplikaci spontánního narušení symetrie v slabých interakcích. Tímto krokem byl tzv. Higgsův mechanizmus z roku 1964, který umožnil nehmotný Golstoneův boson reparametrizovat jako hmotný boson (Higgsův boson) a konstantu vyplňující celý prostor a vysvětlující nenulovou hmotnost částic. Za tento trik byla udělena Nobelova cena v roce 2013 P. Higgsovi a F. Englertovi, ačkoliv paralelně jej nalezlo více autorů. Aplikací spontánního narušení symetrie s Higgsovým mechanizmem na slabou, resp. elektroslabou interakci v roce 1967 S. Weinberg, A. Salam a S. Glashow formulovali teorii elektroslabého sjednocení, za což tito získali Nobelovu cenu už v roce 1979. Tato teorie elektroslabého sjednocení je dnes součástí doposud nepřekonaného standardního modelu částicové fyziky. \n\n\n"}
{"id": "361133", "url": "https://cs.wikipedia.org/wiki?curid=361133", "title": "Cham", "text": "Cham\n\nCham může znamenat:\n\n\n\n\n"}
{"id": "361140", "url": "https://cs.wikipedia.org/wiki?curid=361140", "title": "Indické hry", "text": "Indické hry\n\nIndické hry je skupina šachových zahájení charakterizovaných tahy\n\n1. d4 Jf6 2. c4\n\ntaké hraje-li bílý 2. Jf3 a pak 3. c4\n\nNehraje-li bílý c4, postup se řadí do skupiny her dámským pěšcem.\n\nNázev indické hry pochází podle indického šachisty, kterým byl bráhman Moheschunder Bonnerjee, jenž sehrál v Kalkatě řadu partií, kde použil 1... Jf6 proti Johnu Cochranovi. Nejčastěji hrál královskou indickou obranu. Do té doby se na 1. d4 odpovídalo 1... d5 a občas 1...f5. Indické hry se začaly hrát ale až v moderním šachu, jejich plnohodnost se snažili prokázat hypermodernisté. Dnes jsou charakterizovány celou skupinou zahájení a patří mezi velice časté odpovědí v zavřených hrách.\n\n\nKrálovská indická obrana. Může přejít i do jiných zahájení, když zde později hraje černý d5, nastává Grünfeldova indická, když hraje c5 a bílý odpovídá d5, tak hra může přejít do Benoni a odpovídá-li na c5 bílý Jf3, tak hra může přejít do Anglické.\n\nPlatí za klidnější pokračování než 3. Jc3. Bílý tak obvykle hraje, vadí-li mu vazba jezdce v Nimcovičově indické.\n\n\n"}
{"id": "361146", "url": "https://cs.wikipedia.org/wiki?curid=361146", "title": "Villepinte (Seine-Saint-Denis)", "text": "Villepinte (Seine-Saint-Denis)\n\nVillepinte je francouzské město v severovýchodní části metropolitní oblasti Paříže, v departementu Seine-Saint-Denis, Île-de-France. Od centra Paříže je vzdálené 18 km.\n\nSousední obce: Gonesse, Sevran, Aulnay-sous-Bois, Vaujours a Tremblay-en-France.\n\n\"Počet obyvatel\"\n\n"}
{"id": "361151", "url": "https://cs.wikipedia.org/wiki?curid=361151", "title": "Marcos Pontes", "text": "Marcos Pontes\n\nMarcos Cesar Pontes (* 11. března 1963 v Baurů, São Paulo, Brazílie) je brazilský pilot společnosti Air Force. 30. března 2006 se stal prvním občanem Brazílie, který vzlétl do vesmíru. Jeho kosmický let, 10. návštěvní expedice na Mezinárodní vesmírnou stanici (ISS), trval necelých deset dní.\n\nPontes je jedním z nejzkušenějších pilotů brazilského vojenského letectva (FAB), má hodnost podplukovníka, nalétal přes 2000 hodin na 25 typech letadlel. V červnu 1998 byl vybrán brazilskou kosmickou agenturou INPE ke kosmickému letu v americkém raketoplánu. Výcvik začal v srpnu 1998 a skončil v prosinci 2000, kdy získal kvalifikaci letového specialisty.\n\nPontesův let byl plánován na rok 2004. Po zkáze Columbie v únoru 2003 byly však lety raketoplánů přerušeny. Brazilci se proto obrátili na Roskosmos.\nDne 2. září 2005 byla podepsána mezi Brazílií (za ni Sergio Gaudenzi) a Ruskem (Anatolij Perminov) dohoda za 20 milionů amerických dolarů. Pontes tedy nasedl na letadlo a odletěl do Moskvy, aby byl doškolen o operacích a historii Sojuzu.\n\nPontesův let byl naplánován přesně na sté výročí oslav brazilského průkopníka letectví Alberta Santos-Dumonta. 30. března 2006 se pak Pontes stal první portugalsky mluvícím člověkem, který vzlétl do vesmíru. Během své cesty prováděl Pontes osm experimentů vybraných brazilskou kosmickou agenturou. Sojuz TMA-8 přistál 8. dubna 2006 s posádkou Expedice 12 v Kazachstánu.\n"}
{"id": "361152", "url": "https://cs.wikipedia.org/wiki?curid=361152", "title": "ZIP", "text": "ZIP\n\nZIP nebo zip může být:\n\n"}
{"id": "361157", "url": "https://cs.wikipedia.org/wiki?curid=361157", "title": "Élünk és meghalunk", "text": "Élünk és meghalunk\n\nÉlünk és meghalunk (v překladu \"Život a smrt\") je 4. studiové album maďarské zpěvačky Zsuszy Koncz. Na albu se jako doprovod podílela skupina Illés. Poprvé vyšlo na LP v roce 1972 na značce Hungaroton pod katalogovým číslem SLPX 17452. Na CD bylo vydáno na značce Hungaroton pod katalogovým číslem HCD 37603.\n\n\nAlbum na oficiálních stránkách Zsuzsy Koncz\n"}
{"id": "361158", "url": "https://cs.wikipedia.org/wiki?curid=361158", "title": "Vaujours", "text": "Vaujours\n\nVaujours [\"vóžúr\"] je francouzské město v severovýchodní části metropolitní oblasti Paříže, v departementu Seine-Saint-Denis, Île-de-France, asi 10 km jižně od letiště Charlese de Gaulla. .\n\nSousední obce: Villepinte, Sevran, Livry-Gargan, Coubron, Courtry, Villeparisis a Tremblay-en-France.\n\nObec se zmiňuje už v 9. století, dnešní název je patrně odvozen z latinského \"Vallis jocosa\", Údolí radosti. Král Jindřich IV. si zde postavil lovecký zámeček.\n\n\"Počet obyvatel\"\n\n"}
{"id": "361159", "url": "https://cs.wikipedia.org/wiki?curid=361159", "title": "JAR (souborový formát)", "text": "JAR (souborový formát)\n\nJAR (Java ARchive) je kompresní souborový formát, používaný platformou Java, založený na ZIP kompresi.\nPoužívá se k distribuci programů a knihoven napsaných v JVM programovacích jazycích.\nJsou v něm obsaženy především soubory typu class, metadata a případné zdroje pro účely programu/knihovny (obrázky, textové dokumenty…).\n\nV současnosti formát vyvíjí společnost Oracle Corporation, dříve Sun Microsystems. Jeho MIME typ je application/java-archive.\n"}
{"id": "361164", "url": "https://cs.wikipedia.org/wiki?curid=361164", "title": "Riders in the Store", "text": "Riders in the Store\n\nRiders in the Store je debutové album pražské elektronické skupiny Skyline. Vyšlo na nezávislém labelu Intellygent Records na podzim 2001 a ihned po svém vydání vzbudilo nemalý rozruch na české klubové scéně a dočkalo se i velmi příznivých recenzí. Název alba neskrývaně odkazuje na slavnou skladbu The Doors „Riders on the Storm“, hudebně toho s ní ale moc společného nemá.\nSkyline nahráli album Riders in the Store ještě ve staré sestavě v čele se zakládajícími členy hoffym_m (programming) a Radkem B (bicí), kteří jako jediní zůstali ve skupině i v době vydání druhého řadového alba Urbanica. Další členové z éry Riders - Strictly Orange (vokály), Štěpán Jamník (programming, violoncello), Rich FD (saxofon, melodica) a Sister Zulu (vokály) - postupem času (za různých okolností) opustili skupinu. Ve skladbě Syco se ještě objevuje hlas další bývalé zpěvačky Skyline Adély Gálové.\n\nSkyline byli v roce 2001 již zavedenou elektronickou skupinou, která za dobu svého působení vystoupila i na takových festivalech jako byl Jelení příkop či Trutnov Open Air. Proto bylo logické, že na sebe první album nenechá dlouho čekat. Skupina se nakonec domluvila s nezávislým, dnes již neexistujícím, vydavatelstvím Intellygent Recordings. Album se převážně nahrávalo ve studiu jáMOR Ondřeje Ježka a studiu Jižák Tomáše Sochůrka. Dokončovací práce na desce proběhly v Krkonoších, kde kapele vydavatelství pronajalo motorest. Fotky na booklet byly pořízeny v pražském Tescu a hotové album pak prošlo křtem v klubu Roxy, domovské scéně Skyline.\n\n\n"}
{"id": "361168", "url": "https://cs.wikipedia.org/wiki?curid=361168", "title": "Josef Korčák", "text": "Josef Korčák\n\nJosef Korčák (17. prosince 1921 Holštejn – 5. října 2008) byl český a československý politik Komunistické strany Československa, poúnorový poslanec Národního shromáždění ČSSR a poslanec Sněmovny lidu Federálního shromáždění a České národní rady za normalizace. Působil jako dlouholetý předseda vlády České socialistické republiky v letech 1970–1987 a jako místopředseda federální vlády Československa.\n\nByl vyučený soustružník kovů. Od konce 40. let ale zastával četné stranické posty a byl profesionálním politikem. V letech 1948 až 1951 působil jako vedoucí tajemník Okresního výboru KSČ v Blansku. XI. sjezd KSČ ho zvolil za člena Ústředního výboru Komunistické strany Československa. XII. sjezd KSČ, XIII. sjezd KSČ, XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ ho ve funkci potvrdil. V letech 1955–1960 vedoucím tajemníkem Krajského výboru KSČ v Brně. V letech 1960–1962 zastával funkci tajemníka Krajského výboru KSČ v Jihomoravském kraji.\n\nDlouhodobě zasedal v nejvyšších zákonodárných sborech. Po volbách roku 1960 byl zvolen za KSČ do Národního shromáždění ČSSR za Jihomoravský kraj. Poslanecké křeslo nabyl až dodatečně v červenci 1962. Mandát získal i ve volbách v roce 1964. V Národním shromáždění zasedal až do konce jeho funkčního období v roce 1968. K roku 1968 se profesně uvádí jako ministr z obvodu Blansko.\n\nUž v období před rokem 1968 se stal členem vlád Československa. V třetí vládě Viliama Širokého zastával v letech 1962–1963 funkci ministra výstavby a pak v roce 1963 post ministra pověřeného vedením Ústřední správy energetiky. Toto portfolio si udržel i v následující vládě Jozefa Lenárta a první vládě Oldřicha Černíka až do roku 1968.\n\nJeho politická kariéra pokračovala během pražského jara i po Invazi vojsk Varšavské smlouvy do Československa a během normalizace. V období září 1969 – květen 1971 byl členem Byra ÚV KSČ pro řízení stranické práce v českých zemích. Od ledna 1970 do března 1987 byl členem předsednictva ÚV KSČ. Od roku 1969 do roku 1971 působil rovněž jako předseda Ústředního výboru Národní fronty.\n\nV lednu 1970 se stal předsedou české vlády (Česká socialistická republika), když vystřídal na tomto postu Josefa Kempného. Jeho nástup do funkce byl projevem posilování konzervativních proudů v KSČ se stabilizací normalizačního režimu. Vedl pak český kabinet setrvale až do roku 1987 (vláda Josefa Kempného a Josefa Korčáka, druhá vláda Josefa Korčáka, třetí vláda Josefa Korčáka, čtvrtá vláda Josefa Korčáka a vláda Josefa Korčáka, Ladislava Adamce, Františka Pitry a Petra Pitharta). Zároveň byl členem federální československé vlády. Tento post zaujal v lednu 1970 v první vládě Lubomíra Štrougala a zachoval si ho ve všech následujících kabinetech ČSSR až do března roku 1987 (druhá vláda Lubomíra Štrougala, třetí vláda Lubomíra Štrougala, čtvrtá vláda Lubomíra Štrougala, pátá vláda Lubomíra Štrougala).\n\nZůstal i členem zákonodárných sborů. Po federalizaci Československa usedl roku 1969 do Sněmovny lidu Federálního shromáždění (volební obvod Blansko). Mandát získal i ve volbách roku 1971 (obvod Jihomoravský kraj), volbách roku 1976 (obvod Brno-město-jihovýchod), volbách roku 1981 (obvod Brno-město-jihovýchod) a volbách roku 1986 (Brno-město-jihovýchod). V parlamentu setrval až do ledna 1990, kdy ztratil poslanecký post v rámci kooptace do Federálního shromáždění 1989–1990 po sametové revoluci. Od roku 1971 do roku 1990 byl i poslancem České národní rady. I zde ztratil křeslo v procesu porevoluční kooptace do České národní rady 1989–1990.\n\nV roce 1987 ho v předsednictvu ÚV KSČ i v čele české vlády nahradil Ladislav Adamec. Šlo o projev mírných personálních změn režimu na sklonku normalizace.\n\nV roce 1990 byl z KSČ vyloučen. V roce 1994 byl Korčák stíhán v souvislosti s vyzbrojováním Lidových milic za trestný čin nedovoleného ozbrojování. Stíhání bylo v roce 2000 policií zastaveno, což navzdory stížnosti ministra spravedlnosti následně potvrdil i Nejvyšší soud.\n\n\n\n"}
{"id": "361171", "url": "https://cs.wikipedia.org/wiki?curid=361171", "title": "Sebeobrana", "text": "Sebeobrana\n\nSebeobrana je sled úkonů, s jejichž pomocí se napadený objekt snaží zabránit útočníkovi ve způsobení možných tělesných zranění či jiných závažných škod. Sebeobranu lze provádět aktivně − beze zbraně (chvaty, údery, kopy atp.), se zbraní (pistole, nůž atp.) nebo \"pasivně\" − (útěk, zavolání policie). Za sebeobranu již nelze považovat situaci, kdy napadený využije nepřiměřených prostředků, např. útočník se vzdá a napadený i přesto pokračuje v jeho likvidaci. Sebeobrana je předmětem vědecké disciplíny sindefendologie.\n\nSebeobranu dělíme podle reálné použitelnosti na několik typů.\n\nSebeobrana se dělí na dvě základní odvětví podle použití a to na civilní sebeobranu a profesní sebeobranu. Rozdíl v těchto dvou odvětvích je poměrně zásadní, neboť civilní sebeobrana - má za úkol odrazit prvotní útok pachatele a pokud možno co nejrychleji utéci do bezpečí. Naproti tomu profesní sebeobrana - má za úkol nejen odrazit útok na sebe, či na zákonem chráněný cíl (civilní osoby) ale především, má za cíl útočníka zpacifikovat, zadržet na daném místě, nebo eskortovat do vazby apod. Navíc policisté jsou často svázáni nesmyslným pojetím zákonů a nemohou vůči pachateli postupovat dosti účinně tak, aby započatý úkon, nebo zákrok, vedený vůči pachateli, dokončili co nejdříve a bez poškození svého zdraví.\n\nCivilní sebeobrana - cíl odrazit útok a utéci do bezpečí, přivolat pomoc.\n\nProfesní sebeobrana - odrazit útok, zpacifikovat pachatele, omezit jej na osobní svobodě, eskortovat apod.\n\n\nI když reálná sebeobrana jako taková žádná pravidla nemá, tedy říká útoč vším, co máš po ruce a útoč na taková místa, abys rychle ukončil případný útok, tak přece jen z logiky věci je nutné dodržovat určité základy sebeobrany.\n\na) rozhlížet se kolem sebe a vnímat co se kolem mě děje, pokud totiž o útoku nevím, nemůžu na něj včas reagovat.\n\nb) kontrolovat co lidé kolem mě dělají, co vytahují z kapes (kapesník? nůž?) a reagovat zavčas na dané signály.\n\nc) pokud to lze, vždy v obranné situaci použít něco, co mi poskytne výhodu nad útočníkem (pepřový sprej? obušek? židle?).\n\nd) dodržovat si bezpečný distanc (odstup) od pachatele, udává se minimální vzdálenost 1,5m od útočníka.\n\nNejprve je nutno říct, že pojem sebeobrana v zákoně neexistuje. Zákony ČR znají jednání v nutné obraně a krajní nouzi. Především institut nutná obrana slouží k tomu účelu, aby nebyl potrestán obránce, pakliže se brání v rámci zákonných norem. Bohužel výklad zákona je strohý a neříká jak můžu a jak už nemůžu útočníka poranit, ale říká, že ten, kdo je nucen se bránit, pokud se na něj někdo chystá zaútočit, nebo na něj útok již vede, může poškodit do jisté míry pachateli zdraví, avšak nebude za toto jednání trestán, protože jednal v rámci nutné obrany, tedy chránil své zdraví, nebo zdraví svých blízkých. (nejedná se o přesnou definici,ale strohý výklad autora pro laiky)\n\nSám jsem byl účasten několika soudů, kdy v hlavní roli byla \"sebeobrana\" avšak jednotný názor, na posouzení toho, zda obránce jednal v rámci nutné obrany, nebo krajní nouze, (tabulkově) neexistuje. Soud posuzuje jednotlivé skutky, úkony a stavy, které mohly mít vliv na danou situaci a vyhodnocuje, zda dané jednání nese známky spáchání přestupku, trestného činu, nebo se užije institut nutné obrany či krajní nouze a na obránce se hledí, jako by nespáchal žádné protiprávní jednání.\n\nPokud na Vás pachatel vytáhne nůž a hodlá Vás okrást, je sice z taktického hlediska vhodné mu raději všechny věci co žádá vydat, ale nálezy ústavního soudu již několikrát potvrdily, že obránce nemusí užívat prvky sebeobrany až jako poslední možnost a může se začít bránit ihned. Pokud tedy místo peněženky vytáhnete pepřový sprej a nastříkáte jej do očí útočníka a z povzdálí přivoláte policii, lze se domnívat, že soud uzná Vaši nevinu (přestupek proti občanskému soužití, napadení, výtržnictví apod.) a nebudete za své jednání trestáni.\n\nPokud ovšem místo peněženky, spreje, nebo obušku, vytáhnete střelnou zbraň a bez ústního varování, varovných výstřelů, nestřelíte útočníka do nohou, ale přímo do srdce nebo hlavy, budete se ocitat ve velmi složité právní situaci, která obvykle končí odsouzením obránce. Bude záležet pouze na Vás, jak dokážete, že jste se cítili v přímém ohrožení života a že nebylo možné odvrátit útok jinak než přímým usmrcením pachatele. (Řekněme si na rovinu, že je lepší dát pachateli peněženku, kde si všechny platební karty zablokuji a doklady nechám udělat nové, než ho na místě zastřelit - podobný pohled bude mít i soud)\n\nSebeobrana lze nacvičovat několika možnými způsoby. Účinnost různých nácviků, je přímo úměrná účinnosti sebeobranných technik funkčních při obraně na ulici. Je samozřejmé, že i sebeorbanu je nutno nacvičovat pravidelně.\n\na) formou kolektivní\n\nJedná se o cvičení, kdy se sejde neurčitý počet osob v tělocvičně a nacvičují sebeobranu. Nevýhodou je, že trenér se musí věnovat mnoho žákům a není zaručeno, že každý dostane potřebný díl pozornosti. Výhodu můžeme spatřovat v nižší ceně za trénink.\n\nb) formou soukromých lekcí\n\nJedná se o cvičení, kde cvičí pouze trenér a zájemce. Obrovskou výhodou je, že lze cvičení přizpůsobit konkrétním požadavkům zájemce, jeho zdravotním indispozicím a trenér se věnuje zájemci celou cvičební dobu. Nevýhodou mohou být zvýšené náklady na jednu hodinu.\n\nc) formou seminářů\n\nSeminář je vlastně jednorázová akce, která může trvat hodinu, nebo také 2 dny. Sejde se určitý, obvykle omezený počet osob a cvičí se sebeobranné prvky s určitým zaměřením. Výhodou může být fakt, že pokud někdo nemůže navštěvovat pravidelné lekce, nebo si domlouvat pravidelné soukromé hodiny, může tento cvičební deficit, nahradit touto jednorázovou akcí. Nevýhodou je fakt, že trenér se opět věnuje většímu počtu osob a nemusí být zaručena dostatečná péče pro každého účastníka po celou dobu semináře a navíc návštěva semináře jednou za 6měsíců, není dostatečná pro účinný nácvik. Seminář je tedy vhodný spíše jako doplněk k běžnému cvičení a rozšíření informací.\n\nd) formou kempů\n\nKemp, to je obvykle více denní akce, kde se účastníci věnují mnoha oblastem použití sebeobrany a vícero nácvikům v různých prostředcích a jedná se tak o intenzivní nácvik, který probíhá po celou dobu kempu. Například ráno, odpoledne, večer a akce mohou probíhat i v noci, či nad ránem. Výhodou je obrovský přínos pro každého zájemce, který projde obvykle velmi fyzicky i psychicky náročným tréninkem a je tak připraven na možné konfliktní situace na ulici. Nevýhodou je pak časová náročnost a mnohdy i velmi vysoká cena.\n\nReálnou sebeobranu, na rozdíl od bojových umění a sportů, dělí jeden propastný fakt. Bojové sporty, či umění, mají jistá pravidla a to na tréninku a stejně tak na zápasech, v konečné fázi i na ulici. Nesmí se bodat do očí, kopat do rozkroku, nesmí se vzít židle a rozbít partnerovi lebku, nesmím jít do šatny pro nůž a partnera pobodat. Reálná sebeobrana, má však jiný názor na řešení konfliktu. Reálná sebeobrana má v podstatě jedno důležité pravidlo. Braň se za jakékoliv okolnosti, proti jakémukoliv útoku, čímkoli co máš po ruce a bojuj, jako by ti šlo o život. Od tohoto \"pravidla\" pak odvozujeme další logické myšlenkové pochody.\n\nNíže si můžete všimnout, že všechna doporučená pravidla, nemají se zápasem na žíněnce nic společného. Nicméně proto reálná sebeobrana opravdu funguje.\n\n1) zbraň > kop > úder > páka (tedy pravidlo čtyř) říká, že pokud to lze, vždy použij nejdříve něco (zbraň) kterou můžeš posílit svou obranu a zesílit svou akci, pokud zbraň nemáš, nebo ti zbraň selže, udrž si útočníka od těla a vyřaď ho kopem, pokud nemůžeš kopat, tvrdě a opakovaně udeř, pokud nemůžeš udeřit, zajisti útočníka pákou.\n\n2) udržuj si bezpečnou vzdálenost, respektive, čím dál je útočník ode mě, tím méně mi může ublížit a tím méně poškození mi hrozí.\n\n3) pokud budeš nucen bránit se, útoč na citlivá místa na těle (koleno, rozkrok, oči, ohryzek, brada, klouby).\n\n4) bojuj nečestně, na ulici ti jde o život, ne o body, či medaile.\n\n"}
{"id": "361175", "url": "https://cs.wikipedia.org/wiki?curid=361175", "title": "Navařování", "text": "Navařování\n\nNavařování je nanášení nového materiálu – návaru – na povrch základního materiálu (substrátu) za použití metod podobných či stejných jako u svařování. Návar je zpravidla i první housenka, kterou začínající svářeč vyrobí.\n\nNavařování se provádí za účelem zvýšení funkčních požadavků povrchu především strojních zařízení a součástí, např. pro zvýšení odolnosti proti mechanickému opotřebení (abraze, eroze, adheze, kavitace, únavové opotřebení), zvýšení korozivzdornosti nebo jako renovace a opravy opotřebovaných součástí. Běžné užití navařování lze nalézt i v železničním stavitelství pro opravy temen kolejnic městských drah.\n\nMetody navařování jsou principiálně shodné s technologiemi svařování. Cílem je roztavit a uložit přídavný materiál jako návar na podklad – substrát. \n\n\n\n"}
{"id": "361179", "url": "https://cs.wikipedia.org/wiki?curid=361179", "title": "Achillesaurus", "text": "Achillesaurus\n\nAchillesaurus (pojmenování podle „Achillovy paty“, neboť na patě kostry byly objeveny diagnostické znaky tohoto druhu) byl rodem dravého (teropodního) dinosaura z čeledi Alvarezsauridae. Žil v období svrchní křídy (stupeň santon) na území dnešní Argentiny (formace Bajo de la Carpa v Rio Negro). \"Achillesaurus\" byl poměrně velký, bazální alvarezsaurid, současník samotného rodu \"Alvarezsaurus\".\n\nPopis je založen na materiálu s označením \"MACN-PV-RN 1116\", jedná se o nekompletní kostru. Přesnější fylogenetické zařazení tohoto alvarezsaurida není vzhledem k nekompletnosti materiálu zatím možné. \"Achillesaurus\" dosahoval délky asi 1,4 metru a hmotnosti kolem 10 kilogramů.\n\n\n"}
{"id": "361185", "url": "https://cs.wikipedia.org/wiki?curid=361185", "title": "Fidžijská hymna", "text": "Fidžijská hymna\n\nHymna Fidži je píseň Meda Dau Doka. Melodie byla upravena roku 1911 z písně Charlese Austina Milese Dwelling in Beulah Land. Text a hudbu napsal Michael Francis Alexander Prescott a hymna byla přijata po vyhlášení nezávislosti v roce 1970. Ve většině překladů se však slova od originálu výrazně liší.\n\nMeda dau Doka ka vinakata na Vanua\nE ra sa dau tiko kina na savasava E ra sa dau tiko kina na savasava\nRawa tu na gauna ni sautu na veilomani Rawa gauna tu na ni sautu na veilomani\nBiu na i tovo tawa savasava Biu i na tovo tawa savasava\n\nSbor:\nMe bula ga ko Viti ME BULA ga ko Viti\nKa me toro ga ki liu Ka mi toro ki ga Liu\nMe ra turaga vinaka ko ira na i liuliu Já ra turaga vinaka ko IRA i na liuliu\nMe ra liutaki na tamata Já ra liutaki na tamata\nE na veika vinaka E na veika vinaka\nMe oti kina na i tovo ca Oti mě kina i na tovo cz\nMe da dau doka ka vinakata na vanua Da mi dau Doka ka vinakata na Vanua\nE ra sa dau tiko kina na savasava E ra sa dau tiko kina na savasava\nRawa tu na gauna ni sautu na veilomani Rawa gauna tu na ni sautu na veilomani\nMe sa biu na i tovo tawa yaga Mne sa na biu i tovo tawa yaga\n\nBale ga vei kemuni na cauravou e Viti Bale ga vei kemuni na cauravou e Viti\nNi yavala me savasava na vanua Ni yavala mi savasava na Vanua\nNi kakua ni vosota na dukadukali Ni kakua ni vosota na dukadukali\nKa me da sa qai biuta vakadua Ka mi da sa qai biuta vakadua\n\nDovolte nám ukázat hrdost a čest našeho národa\nŽijí tu spravedlivý lidé\nNaše prosperita a společenství vzkvétají\nOpuštíme skutky, které jsou nemorální\n\nSbor:\nAť žije Fidži\nA jeho pokrok\nKvětiny našich vůdcu dělají z nich šťastné muže\nVedou si dobře naši lidé\nChcete li dokázat velkých věcí\nUkončete věci nemorální\nDovolte nám ukázat hrdost a čest našeho národa\nŽijí tu spravedlivý lidé\nNaše prosperita a společenství vzkvétají\nOpuštíme skutky, které jsou nemorální\n\nBřemeno změny ležích na ramenech mladých lidí\nJedině naše síla očistí náš národ\nBuďte opatrní a ne závistivý\nMusíme se vzdát pro národ jakýhkoliv poct\n\nV srpnu 2008 byla navržena vládě úprava Ústavy, ve které se doporučovala změny hymny. A to ta, aby se národní hymna hrála ve třech úředních jazycích na Fidži: fidžijštině, hindštině a angličtině.\n\n"}
{"id": "361189", "url": "https://cs.wikipedia.org/wiki?curid=361189", "title": "Kermán", "text": "Kermán\n\nKermán (persky کرمان) je město na jihu Íránu a centrum Kermánské provincie. Leží 1,076 km jižně od Teheránu. V roce 2006 mělo 636.242 obyvatel.\n\nAsi 35 km východně od Kermánu je město Mahan s hrobkou velkého sufiského derviše – Shah Ne'emat Ollah-e-Vali, a nedaleko městečka se nachází Shazdeh Garden (Prince Garden).\n\nPředpokládá se, že Kermán založil počátkem 3. století Ardašír I. zakladatel sásánovské dynastie.\n\nKermán leží v hornaté krajině (1,755m) v poušti Dašt-e Kavír.\n\n"}
{"id": "361191", "url": "https://cs.wikipedia.org/wiki?curid=361191", "title": "21cm moždíř vz. 18", "text": "21cm moždíř vz. 18\n\n21cm moždíř vz. 18 byla těžká houfnice vyráběná ve firmě Škoda Plzeň.\n\n21cm moždíře vz. 16, které vyráběla Škoda Plzeň, používala rakousko-uherská armáda již v době první světové války. Po vzniku Československa pokračoval výrobce v dodávkách modernizovaného typu vz. 18. Československá armáda jich obdržela do roku 1938 osmnáct kusů. \n\nPo okupaci československého pohraničí nacistickým Německem byly moždíře k nepotřebě, a tak Československo prodalo dle smlouvy z 11. února 1939 všech 18 kusů Německu. \n\nNěmecko, které se v důsledku smlouvy Molotov-Ribbentrop zavázalo k dodávkám některých nových technologií, dodalo plány houfnic Sovětskému svazu, který měl o ně zájem už před rozbitím Československa. Sovětská konstrukční kancelář Iljiče Ivanoviče Ivanova na základě těchto plánů zhotovila kopie, které byly nazvány jako \"210mm houfnice M1939 (Br-17)\".\n\nPo přepadení SSSR houfnice používal Wehrmacht hojně na východní frontě při dobývání pevností a měst, např. při bitvě o Sevastopol či obléhání Leningradu.\n\n"}
{"id": "361199", "url": "https://cs.wikipedia.org/wiki?curid=361199", "title": "Kryoturbace", "text": "Kryoturbace\n\nKryoturbace je proces v půdním profilu, během kterého dochází vlivem působení teploty pod bodem mrazu k prostorovým změnám v půdě, jež mají za následek její zvíření. Půdní vlhkost či obsažená voda se vlivem mrznutí začne roztahovat a tím vytvářet tlak působící na horniny ve svém okolí. Ty na tento tlak reagují přeskupováním a pohybem, čímž dochází k víření a vzniku typických horninových struktur. \n"}
{"id": "361205", "url": "https://cs.wikipedia.org/wiki?curid=361205", "title": "Krvavá neděle (1905)", "text": "Krvavá neděle (1905)\n\nKrvavá neděle () je masakr, který se odehrál během poklidné demonstrace dělníků v Petrohradě 22. ledna (podle tehdy platného ruského kalendáře 9. ledna) 1905.\n\nProcesí vedené popem Georgijem Gaponem hodlalo předat carovi petici žádající o zlepšení pracovních podmínek, zrušení cenzury a toleranci v náboženských otázkách. V zástupu kráčelo k sídlu cara asi 140 tisíc dělníků. Carská vojenská stráž ale reagovala tak, že do davu začala střílet. Počet obětí se odhaduje asi na 130 mrtvých a okolo tisíce vážně zraněných. Masakru předcházela vlna stávek počínající 16. ledna 1905. 20. ledna stávkovalo v Putilovském zbrojařském závodě 130 tisíc dělníků.\n\nPochod uspořádal populární pravoslavný lidový kazatel Gapon, který byl jedním z organizátorů dělnického svépomocného hnutí v Petrohradě. 3. až 8. ledna (podle juliánského kalendáře) vstoupilo přes 100 tisíc petrohradských dělníků do stávky s cílem bojovat za svá sociální, pracovní i politická práva. Gapon, který stál v čele hnutí, rozhodl, že následující neděli přinesou carovi seznam svých požadavků. Vláda nařídila Gaponovi 7. ledna, aby manifestaci odvolal, jinak bude přikročeno k rázným opatřením. S odhodláním a vírou v oprávněnost své žádosti se pod Gaponovým vedením vydali obyvatelé Petrohradu po ranní bohoslužbě na pochod. Skupiny dělníků, ale i žen a dětí, organizující se v různých čtvrtích Petrohradu směřovaly k carskému Zimnímu paláci s cílem předložit carovi Mikuláši II. \"\"Poníženě žádost věrných poddaných carovi s prosbou o zlepšení pracovních podmínek\".\" Procesí, které vedl pop Gapon, plánovalo předat carovi petici, ve které lidé žádali o zlepšení pracovních podmínek, zrušení cenzury a toleranci v náboženských otázkách. Mezi jinými nesli na čele procesí velký carův portrét a bílý transparent s nápisem: \"\"Vojáci, nestřílejte na lidi!\"\" V den plánovaného pochodu však car Mikuláš II. nebyl ani v Zimním paláci, ani v Petrohradě. Protestující však již měli svůj plán a v případě odmítnutí byli připraveni k povstání.\n\nKolem 11:30 u Narevské brány vstoupila davu 30 až 50 000 lidí do cesty jezdecká jednotka granátníků a příslušníci 93. Irkutského pěšího pluku. Jezdecká jednotka tasila šavle a rozjela se směrem k davu, který se v chaosu před jezdci rozutekl. Jezdci se následně probojovali davem, udělali kolem něj okliku a vrátili se na svou původní pozici, přičemž šavlemi zranili nebo zabili řadu lidí. Část procesí se v té chvíli rozutekla, ale většina se rozběhla k vojákům. Pěchotní oddíl nejprve vypálil dvě varovné salvy do vzduchu, ale když dav nezastavil a přibližoval se dále k vojákům, vojáci reagovali tak, že do davu začali střílet. První řady procesí byly střelbou zkoseny. Kolem samotného Gapona, kráčejícího v čele procesí, padlo asi 40 lidí, jemu samotnému se však nic nestalo. Zabit byl i Ivan Vasiljev, předseda Sjezdu dělníků i stařík Lavrentijev, který nesl v čele carův portrét. Přeživší utíkali po ledě říčky Tarkanovky. Gapona odvedl eser P. M. Rutenberg do bytu Maxima Gorkého.\n\nNa Trojickém mostě zastavil dav asi 3 až 20 000 lidí před připraveným Pavlovským plukem. Po krátkém jednání s velícím důstojníkem spustili vojáci do davu palbu. Teprve po třetí salvě se dav zastavil a rozutekl. Na místě zůstalo asi 40 mrtvých a těžce zraněných. Část protestujících přicházejících z Orenburské ulice pod vedením Varnašova však předpokládala setkání s vojskem a pronikla do centra města v menších skupinkách, které policie a vojáci nezastavovali.\nAsi 4 až 16 000 protestujících zastavil na Šliselburském traktu oddíl pěchoty a kozáků. Po krátkém jednání s vůdci skupiny důstojníci přikázali davu, aby se rozešel, a když tak lidé neučinili, bylo vypáleno několik varovných výstřelů. Ani to však dav nepřimělo se rozejít. Byla proto přivolána kozácká jízda, která tlačila lidi kopími a šavlemi. V potyčkách bylo zraněno několik lidí, ale davu se nakonec podařilo prolomit policejní kordon a proniknout na led řeky Něvy, po kterém začali lidé postupovat do centra města.\n\nNa Vasiljevském ostrově zastavily dav vojenské oddíly. Proti davu byl vyslán jezdecký oddíl, který zranil množství lidí a zastavil jeho postup. Část protestujících ustoupila, ale po agitaci sociálních demokratů následně rozhodla, že vyrabuje zbrojařské dílny a začne se stavbou barikád. Asi 1 500 lidí následně vybudovalo barikádu, ale po třetí odpoledne byli rozehnáni po boji s Finským plukem. Do večera protestující vybudovali na ostrově několik barikád, většinu z nich však vojsko zlikvidovalo.\n\nKolem 12. hodiny se začali shromažďovat lidé na Palácovém náměstí před Zimním palácem. Okolí bylo plně pod kontrolou vládních vojsk. Nejvíce protestujících se shromáždilo u Alexandrovského sadu a blízké budovy Generálního štábu. Kromě protestujících zde však bylo i mnoho náhodných kolemjdoucích, neboť tuto část města využívali obyvatelé města k nedělním odpoledním procházkám. Část protestujících přinesla informace o srážkách s vládními silami v různých částech města. Vznikla také fáma, že byl Gapon při střelbě zabit. V davu panovala napjatá atmosféra. Vojáci se pokusili dav zatlačit za pomoci jezdeckého oddílu, což v protestujících vyvolalo jen větší vzdor. Následně byl k davu přivolán elitní Preobraženský pluk. Důstojník třikrát vyzval dav, aby se rozešel, na což protestující spontánně vyzývali vojáky, aby stříleli a mávali na ně čepicemi. Následně zazněl signál k palbě a vojáci vystřelili několik salv do davu, který se následně rozutekl. Prchající pronásledovala kozácká jízda. Zahynulo nebo bylo těžce raněno asi 30 lidí.\n\nNa Něvském prospektu se shromáždil dav, který se postupně dozvídal o událostech v jiných částech města. V davu, pozorujícím přenášení raněných a mrtvých propuklo rozhořčení. Lidé napadali vojáky a policisty. Kolem 4. hodiny odpoledne začal směrem od Mořské ulice přicházet elitní Semjonovský pluk. Vojáci se pokusili demonstranty vytlačit, což se jim však nepodařilo. Dav je napadl kameny a nadávkami. Velitel vojenského oddílu plukovník Riman následně vystřelil do davu z revolveru a nakonec přikázal vojákům vypálit do davu několik salv. Dav se rozutekl a na místě zůstalo několik desítek raněných a mrtvých. Něvský prospekt byl jediným místem, kde vojáci do davu vystřelili bez předchozího varování.\n\nOficiální počet obětí se odhaduje asi na 130 mrtvých a kolem tisíce vážně zraněných. Vzhledem k tomu, že ne všichni mrtví byli oficiálně zaregistrováni státními orgány, se usuzuje, že počet obětí mohl dosáhnout asi 200 mrtvých a 800 raněných. Po převzetí vlády bolševiky se však stalo oficiálním počtem obětí číslo 4 600 mrtvých, které se dostalo i do Velké sovětské encyklopedie.\n\nUdálosti v Petrohradě ještě více radikalizovaly proticarskou opozici. Do protestů se zapojili i liberálové a další strany. Stávky postihly ještě více závodů. V lednu 1905 začalo stávkovat po celé zemi až 440 000 pracujících, 40 až 60 % z nich hlavně z politických důvodů.\n\nProtesty vedly k první ruské revoluci.\n"}
{"id": "361209", "url": "https://cs.wikipedia.org/wiki?curid=361209", "title": "Václav Machek", "text": "Václav Machek\n\nJméno Václav Machek má více známých nositelů:\n\n"}
{"id": "361214", "url": "https://cs.wikipedia.org/wiki?curid=361214", "title": "Likvace", "text": "Likvace\n\nLikvace je proces v magmatu, během kterého dochází vlivem změny fyzikálních podmínek ke vzniku dvou separátních kapalných fázích z původně homogenního magmatu, jež mají rozdílné fyzikální i chemické vlastnosti. Během likvace dochází ke vzniku tzv. „likvačních ložisek“, která jsou typická např. pro pyrhotin, pentlandit či magnetit. Na začátku vznikají drobné kapičky druhé fáze, které vlivem neustálého přísunu komponent rostou difúzí, čímž se mění viskozita a hustota vůči okolí.\n\nČasto např. dochází k likvaci bazického magmatu, kdy se od sebe separují silikátové magma od sulfidického magmatu, které má větší hustotu a tedy i hmotnost a postupně oproti silikátovému magmatu klesá do spodních partií.\n"}
{"id": "361216", "url": "https://cs.wikipedia.org/wiki?curid=361216", "title": "Tomáš Sedláček (ekonom)", "text": "Tomáš Sedláček (ekonom)\n\nTomáš Sedláček (* 23. ledna 1977, Roudnice nad Labem) je český ekonom a vysokoškolský pedagog. V minulosti byl poradcem prezidenta Václava Havla (2001–2003) a ministra financí (2004–2005).\n\nČást svého dětství prožil ve Finsku (pět let) a Dánsku (čtyři roky), kde byl jeho otec reprezentantem Československých aerolinií (dnes ČSA). Sedláček v těchto zemích navštěvoval mezinárodní školy s angličtinou jako vyučovací řečí.\n\nV roce 2001 se stal doktorem filozofie na Karlově univerzitě v Praze a spolumajitelem společnosti e-Merit. Později se účastnil programu \"Yale World Fellows\" na Yale University ve Spojených státech. Studentský časopis \"Yale Economic Review\" uvedl v roce 2006 jeho profil v článku o pěti mladých perspektivních ekonomech pobývajících v USA.\n\nV lednu 2009 dostal od Jiřího Čunka nabídku, aby se stal kandidátem KDU-ČSL na post ministra financí a vystřídal ve funkci Miroslava Kalouska. Ve stejném měsíci se poté stal členem Národní ekonomické rady vlády (NERV), kde se stal v červnu 2011 garantem pro veřejné finance. Od TV Nova získal nabídku moderovat vlastní televizní pořad, když kamerové zkoušky absolvoval nejlépe z pozvaných kandidátů. V dubnu 2009 neobhájil svou doktorskou práci na Institutu ekonomických studií Fakulty sociálních věd UK, a protože by překročil osmiletý limit doktorského studia, byl ze studia vyloučen. Titulu Ph.D. se mu podařilo dosáhnout v roce 2017.\n\nSedláček působí jako hlavní makroekonomický stratég ČSOB. Přednáší ekonomii a dějiny ekonomických teorií na Fakultě sociálních věd Univerzity Karlovy a také na University of New York in Prague. V březnu 2011 se stal členem správní rady Nadačního fondu proti korupci. Zároveň je lektorem European Leadership & Academic Institute (ELAI) v Praze.\n\nZa svoji hlavní publikaci \"Ekonomie dobra a zla\", která byla již vydána mj. v angličtině a němčině, obdržel Tomáš Sedláček v roce 2012 Německou cenu za ekonomickou knihu (\"Deutscher Wirtschaftsbuchpreis 2012\").\n\nSedláček je ženatý, s manželkou Markétou mají syna Kryštofa.\n\n\n"}
{"id": "361218", "url": "https://cs.wikipedia.org/wiki?curid=361218", "title": "Dotace na obnovu vozidel veřejné dopravy", "text": "Dotace na obnovu vozidel veřejné dopravy\n\nDotace na obnovu vozového parku pro veřejnou dopravu je v České republice jednou z forem, kterou stát dotuje veřejnou dopravu. Podpora obnovy vozového parku je účelově vázanou systémovou investiční dotací. Základní formou podpory veřejné dopravy je v České republice úhrada prokazatelné ztráty krajem, obcemi nebo státem. Hlavním deklarovaným cílem je podpora služeb obecného hospodářského zájmu (bezpečnosti a spolehlivosti veřejné dopravy) s ohledem na zvýšení ochrany životního prostředí, sekundárním cílem podpora přístupnosti vozidel veřejné dopravy pro osoby se sníženou schopností pohybu a orientace.\n\nProgramy státní podpory obnovy vozového parku byl pro dopravní podniky měst zahájen v gesci ministerstva financí od roku 1995, pro dopravce v ostatní veřejné silniční linkové dopravě v gesci ministerstva dopravy od roku 1997. V roce 2001 byly oba programy sloučeny, což znamenalo výrazné snížení podpory pro MHD. \"Program podpory obnovy vozidel městské hromadné dopravy a veřejné linkové dopravy\" pak byl vyhlášen usnesením vlády č. 550/2003. Podpora se týká pouze autobusů používaných v rámci závazku veřejné služby k zajištění základní nebo ostatní dopravní obslužnosti. Tato podpora se týká jen nákupu nových autobusů, do roku 2003 bylo možné dotaci využít i pro pořízení autobusu formou leasingu. Do podpory nelze zahrnout autobus, který nesplňuje požadavky přepravního řádu pro zajištění dopravní obslužnosti, například možnost přepravovat alespoň 1 dětský kočárek s dítětem. Dotace je účelově vázána na to, že v prvních 6 letech musí autobusu ujet alespoň 80 % kilometrického výkonu v systému, pro který byla dotace určena; výjimka může tento podíl snížit na 2/3 výkonu. Dotaci nemůže pobírat dopravce, který je v konkursu, v likvidaci nebo má nevyrovnané závazky vůči státnímu rozpočtu nebo byl na něj podán návrh na konkurs nebo exekuci. Povinností provozovatele ne-městské veřejné linkové dopravy je vyhlásit na nadlimitní veřejné zakázky výběrové řízení v souladu se zákonem o veřejných zakázkách (137/2006 Sb.). Na poskytnutí dotace není právní nárok. Dotace nemůže být kumulována s podporou z jiných místních, regionálních či vnitrostátních režimů nebo režimů Společenství.\n\nDo roku 2000 činila tato forma podpory pro MHD kolem 550 milionů Kč ročně, pro ostatní veřejnou silniční linkovou dopravu 150 milionů Kč ročně. V roce 2001 byla podpora pro vozidla ne-městské linkové podpory jednorázově zvýšena na 363 milionů Kč a v dalších letech se ustálila na 200 milionech. Přibyla ještě speciální podpora alternativních pohonů, která v roce 2005 činila 27 milionů Kč. V roce 2006 bylo pro podporu vyhrazeno 438 milionů Kč, z toho 200 milionů Kč pro vozidla MHD, 200 milionů pro autobusy ostatní veřejné linkové dopravy a 38 milionů Kč pro podporu alternativních pohonů v obou systémech.\n\nDo roku 2000 činil základní příspěvek 0,5 milionů na standardní linkový autobus, od roku 2001 0,6 milionu, což činilo necelých 20 % obvyklé ceny bez DPH. Rámcová usnesení vlády umožňovala podporu až do 30 % ceny.\n\nFixní příspěvek je odstupňovaný podle délky autobusu (přičemž nesmí přesáhnout 30 % ceny autobusu bez DPH; u nízkopodlažních 50 % ceny autobusu) a zvláštní fixní příspěvky jsou pak na alternativní typ pohonu a na nízkopodlažní provedení (tyto příspěvky nesmí přesáhnout 50 % rozdílu ceny mezi obdobným standardním autobusem a autobusem v tomto provedení). V roce 2006 byla podpora pro ne-městské autobusy odstupňovaná takto: \nDalší fixní příspěvek 0,2 milionu byl na nástupní plošinu pro invalidy. Podpora nízkopodlažních autobusů i v ne-městské dopravě byla vyhlášena pro odůvodněné případy na roky 2005 a 2006.\n\nV březnu 2008 zaslalo Ministerstvo dopravy ČR Evropské komisi návrh programu obnovy vozidel na roky 2008–2013. Změnou je snížení horního limitu podpory z 30 % na 25 % ceny autobusu, zvýšení dotací na plynový nebo elektrický pohon a na nízkopodlažní autobusy, příspěvek na informační systém pro nevidomé a slabozraké osoby atd. Evropská komise návrh schválila.\n\nPro rok 2008 byly vyhlášeny dotace (až do 25 % ceny autobusu): \nFixní příspěvek na nástupní plošinu pro vozíčkáře v ne-městské dopravě je 0,2 milionu, na plynový pohon 0,5 milionu. V MHD je fixní příspěvek na plynový nebo elektrický pohon 0,6 milionu. Příspěvek na informační systém pro nevidomé a slabozraké v MHD je 12 tisíc až 24 tisíc na vozidlo.\n\nV roce 1996 bylo průměrné stáří autobusů 10,6 roků, 80 % autobusů bylo účetně odepsáno a pořízeno bylo jen 143 nových autobusů, což představuje roční obnovu 2,2 % z celkového počtu autobusů.\n\nV roce 2006 bylo v ČR evidováno 6535 autobusů určených pro veřejnou linkovou dopravu (jak v dotovaném závazku veřejné služby, tak na nedotovaných linkách). Účetně odepsáno (t. j. starší 6 let) bylo 59,5 % z nich, provozně odepsáno (t. j. starší 10 let) 42,5 % z nich (2780 autobusů), 1955 autobusů bylo starších 15 let a 471 autobusů bylo starších než z roku 1988. Definice přiměřeného zisku v nařízení vlády č. 493/2004 Sb., o prokazatelné ztrátě ve veřejné linkové dopravě, vychází z potřeby 8letého cyklu obnovy vozidel.\n\nV letech 1997–2005 činila státní podpora celkem 1827 milionů Kč a byla použita při nákupu 2975 nových autobusů. Roční obnova přesáhla 5 %, což odpovídá průměrnému 20letému cyklu obnovy.\n\nV červnu 2000 Úřad pro ochranu hospodářské soutěže zastavil řízení, v němž Ministerstvo dopravy a spojů žádalo o výjimku ze zákazu veřejné podpory podle § 2 zákona č. 59/2000 Sb., o veřejné podpoře. ÚOHS dospěl k závěru, že na tuto podporu se zákaz veřejné podpory nevztahuje, protože program nenaplňuje podmínku narušení nebo hrozby narušením hospodářské soutěže v míře, jíž může být dotčen obchod mezi Českou republikou a členskými státy Evropské Unie, a tedy není třeba výjimky.\n\nPodle návrhu na podporu od roku 2008 dopravce nesmí využívat vozidla pořízená s dotací ze státního rozpočtu na výkony poskytované na základě smlouvy o veřejné službě v případě, že s ním ze strany příslušného objednatele veřejné dopravy byla uzavřena smlouva na základě poptávkového nebo koncesního řízení, které se zúčastnili i jiní dopravci. Tato podmínka se neuplatní v případě, že v zadávacích a hodnotících podmínkách bylo poskytování dotací podle tohoto programu zohledněno tak, aby bylo zajištěno rovné a nediskriminační postavení dopravců, kteří předložili své nabídky s a bez využití vozidel pořízených se státní dotací.\n\n\n"}
{"id": "361219", "url": "https://cs.wikipedia.org/wiki?curid=361219", "title": "Dan (stupeň)", "text": "Dan (stupeň)\n\nVýraz dan (段) označuje mistrovský technický stupeň v tradičních japonských bojových uměních. Systém byl původně vymyšlen v japonské škole Go v období Edo, v bojových sportech zavedl systém označování technických stupňů, v němž jsou samozřejmě zařazeny i žákovské stupně zvané \"kjú\" (級), japonský profesor Džigoró Kanó (angl. trans. \"Jigoro Kano\") v roce 1882 v souvislosti se založením juda. Tento systém později zdomácněl i v dalších východoasijských zemích, mj. v Koreji a v Číně.\n\nZnak 段 pro dan znamená v překladu třída, úroveň či stupeň.\n\nV dnešní době nosí držitelé technických stupňů v bojových uměních černé pásky. Technické stupně dan se udělují také v deskových hrách, jako jsou Go a Renju, v japonském umění aranžování květin \"ikebana\".\n\nMnohá umění používají převážně desetistupňovou soustavu:\n\n\n"}
{"id": "361223", "url": "https://cs.wikipedia.org/wiki?curid=361223", "title": "TSG 1899 Hoffenheim", "text": "TSG 1899 Hoffenheim\n\nTSG 1899 Hoffenheim (celým názvem: Turn- und Sportgemeinschaft 1899 Hoffenheim e. V.) je německý sportovní klub, který sídlí v sinsheimské městské části Hoffenheim, ve spolkové zemi Bádensko-Württembersko. Založen byl v roce 1899 pod názvem TV Hoffenheim. Svůj současný název nese od roku 1945. Od sezóny 2008/09 působí v Bundeslize, německé nejvyšší fotbalové soutěži. Domácí utkání odehrává na nově vybudovaném stadionu Rhein-Neckar-Arena. TSG čítá na přibližně 5 800 členů \"(listopad 2013)\". Klubovými barvami jsou modrá s bílou. Mecenášem klubu je miliardář Dietmar Hopp.\n\nFotbalový oddíl samotný nese oficiální název TSG 1899 Hoffenheim Fußball-Spielbetriebs GmbH. Další sportovní oddíly TSG se věnují lehké atletice a gymnastice. Hlavním sponzorem s logem umístěným i na dresu je společnost SAP.\n\nRočník 2005/06 zaznamenal zjevný přelom po sportovní stránce. Klub zacílil na postup do 2. Bundesligy a podepřel své ambice angažováním bývalého reprezentanta Karlheinze Förstera do sportovního managementu v srpnu 2005. Po domácí listopadové prohře s rezervním týmem VfB Stuttgart se v postupových cílech začaly objevovat trhliny. Vedení propustilo trenéra Flicka navzdory jeho kontraktu do roku 2010 a nahradilo jej v prosinci Lorenzem-Güntherem Köstnerem. Jelikož tým v sezóně postup nevybojoval, opustil jej nakonec i trenér Köstner. O něco později klub navíc opustil Förster.\n\nDo sezóny 2006/07 vstoupil Hoffenheim s trenérem Ralfem Rangnickem. Kromě Rangnicka doplnili klub i další lidé. Bývalý hokejový trenér Bernhard Peters nastoupil do funkce sportovního ředitele, Jan Schindelmeiser uzmul manažerský post a Hans-Dieter Hermann získal pozici psychologa mužstva. Jejich příchod znamenal počátek dlouhodobého znatelného vývoje a pokroku. Nové sportovní vedení společně s koučem Rangnickem dosáhli postupu ihned v sezóně 2006/07, a to z druhého místa.\n\nHoffenheim pokračoval svým tempem a vydal se strmě vzhůru i v první Bundeslize sezóny 2008/09. Obzvláště díky Vedadu Ibiševićovi disponoval silným útokem, sám hráč nastřílel 18 gólů za tuto sezónu. Když v 17. ligovém kole remizoval Hoffenheim s Schalke 04, stal se podzimním německým mistrem. O zimní přestávce kádr doplnil brankář Timo Hildebrand, který přišel zadarmo ze španělské Valencie. Do konce sezóny si tým půjčil brazilského obránce Fabrícia z Flamenga a útočníka Boubacara Sanoga z Werderu Brémy. Druhý jmenovaný nahrazoval zraněného Ibiševiće. V druhé polovině sezóny však Hoffenheim nenavázal na podzimní výkony a, neschopen výhry ve dvanácti po sobě jdoucích zápasech, obsadil konečné 7. místo. Postupem mezi německou fotbalovou elitu se někteří hráči dostali do povědomí reprezentačního kouče Löwa. Debutantem v národním týmu se 19. listopadu 2008 stal Marvin Compper, který je celkově prvním fotbalistou Hoffenheimu v reprezentaci. Jeho 11. února 2009 následoval Andreas Beck, jenž zasahoval do kvalifikace na MS 2010. Dne 2. června 2009 prožil premiéru v reprezentaci též Tobias Weis.\n\nPříští sezónu 2009/10 dokončil Hoffenheim na 11. pozici a rozloučil se se svým manažerem Schindelmeiserem. Volný post obsadil Ernst Tanner, do této doby působící v klubu jako vedoucí dorosteneckého střediska. V lednu 2011 zapříčinily spory uvnitř klubu odchod hlavního trenéra Ralfa Rangnicka. Ony spory se týkaly přestupu brazilského záložníka Luize Gustava. Tým převzal Marco Pezzaiuoli, avšak jen do konce sezóny. Sezóna 2010/2011 započala dobře, nicméně později nastal mírný úpadek a 11. místo jako předchozí ročník. Od sezóny 2011/12 vedl mužstvo jako nový trenér Holger Stanislawski. Při ligovém zápase proti Borussii Dortmund 13. dubna 2011 došlo k incidentu mezi hostujícími fanoušky a členem hoffenheimského realizačního týmu. Ten, podle svých slov, usiloval o přehlušení oněch fanoušků prostřednictvím reproduktoru, neboť zpívali žertovné chorály na adresu Dietmara Hoppa.\n\nPo únorovém čtvrtfinálovém vyřazení z německého poháru, kde Hoffenheim nestačil na druholigový Greuther Fürth, byli propuštěni trenér Stanislawski a oba jeho asistenti André Trulsen a Klaus-Peter Nemet. Dočasným trenérským záskokem se stala dvojice Christof Elser a Yannick Obenauer. A další den nato byl trenérem ustanoven Markus Babbel. V březnu 2012 skončilo manažerské období Ernsta Tannera. Babbel prozatím převzal i tento post, dokud nebyl v září 2012 povolán Andreas Müller. V prosinci téhož roku skončilo působení trenéra Babbela v klubu a začala dočasná perioda Franka Kramera. Po dvou porážkách pod taktovkou Kramera přezimoval tým po podzimní části ročníku 2012/13 na 16. místě s 12 body. Následně vedení angažovalo od ledna angažovalo Marco Kurze. Nicméně výsledky TSG se navíc mírně zhoršily a mužstvo drželo pozice přímého sestupu.\n\nPočátkem dubna se rozvázala spolupráce s manažerem Müllerem a trenérem Kurzem. Prázdné trenérské křeslo zaplnil Markus Gisdol. Nově utvořenou pozici vedoucího profesionálního fotbalu získal Alexander Rosen, který předtím působil ve vedení dorosteneckého centra. Během posledního ligového kola se Hoffenheim zachránil ziskem alespoň barážového 16. místa, jelikož zvítězil na hřišti Dortmundu 2:1, zatímco vzdálený soupeř – Fortuna Düsseldorf – podlehla v Hannoveru. V barážovém dvojzápase narazilo TSG na Kaiserslautern a dvěma výhrami si zajistilo nejvyšší soutěž.\n\nZdroj: \n\n\n\n\"Aktuální k datu: 17. září 2017\"\n\nTSG 1899 Hoffenheim hraje obvykle své domácí zápasy na stadionu Rhein-Neckar-Arena s kapacitou pro 30 150 diváků a z toho je 21 000 míst určeno pro sezení. Výstavba stadionu začala květnem 2007 a skončila 24. ledna 2009, samotné plány na vznik stadionu se datují na konec roku 2006. V minulosti užíval klub hřiště Sportplatz im Rot (\"Červené sportoviště\"), a to konkrétně od roku 1968. V letech 1968 a 1971 vzniklo v bezprostřední blízkosti sportoviště také klubové sídlo. Od roku 1999 do roku 2008 obýval tým Dietmar-Hopp-Stadion, pojmenovaný po mecenášovi klubu Dietmaru Hoppovi, který stadion financoval a klubu posléze daroval.\n\n\nZdroj: \n\n\n\nZdroj: \n\nTSG 1899 Hoffenheim II, dříve znám také pod názvem TSG 1899 Hoffenheim Amateure, je rezervním týmem Hoffenheimu. Největšího úspěchu dosáhl v sezóně 2015/16, kdy se v Regionallize (4. nejvyšší soutěž) umístil na 3. místě.\n\n\nZdroj: \n\n\n\nZdroj: \n\n"}
{"id": "361229", "url": "https://cs.wikipedia.org/wiki?curid=361229", "title": "Will a Grace", "text": "Will a Grace\n\nWill a Grace (v anglickém originále Will & Grace) je americký komediální televizní seriál, který je vysílán od roku 1998 na stanici NBC. V Česku ho vysílá TV Prima. Seriál se odehrává v New Yorku a hlavními hrdiny jsou gay - právník Will Truman a jeho nejlepší přítelkyně Grace Adlerová - heterosexuální Židovka, interiérová designérka. Po boku jim sekundují Karen Walkerová - Graceina asistentka, která je velmi bohatá, pracuje jen pro zábavu - tak vlastně vůbec nepracuje a jen sedí a Jack McFarland - výstřední homosexuál s vysokými nároky (hlavně finančními).\n\nWill a Grace se stal prvním televizním seriálem, který byl postaven na tom, že jedna nebo více z hlavních postav je homosexuální orientace. Je zároveň nejúspěšnějším seriálem tohoto druhu, ačkoli byl kritizován za své specifické zobrazení gayů. Během své osmileté existence získal 83 nominací na Emmy a šestnáctkrát ji vyhrál.\n\nSeriál byl ukončen po osmi řadách v roce 2006. V roce 2017 stanice NBC seriál \"Will a Grace\" obnovila a ještě před premiérou deváté řady objednala desátou sérii. Dne 25. července 2019 bylo oznámeno, že jedenáctá řada bude poslední řadou seriálu.\n\n\n\n\n\n\n\n\n\n\n1x01 Pilot (Pilot aka \"Love and Marriage\")\nGrace dostane nečekanou nabídku k sňatku od svého přítele Dannyho. Gracein nejlepší přítel Will jí řekne, že myslí, že to není dobrý nápad vzít si Dannyho. Grace se s Willem pohádá, chystá si rychle Dannyho vzít na radnici (aby to nikdo nevěděl), ale záhy si to rozmyslí a nejdříve Willovu vyčte, že ji přemluvil, aby si Dannyho nebrala, ale nakonec se s Willem udobří.\n\n1x02 Půjčka na život (A New Lease on Life)\nGrace se rozešla s Dannym. Danny je pryč z New Yorku a Will přemlouvá Grace, ať se odstěhuje z Dannyho bytu. Grace dostala nápad, že by mohla bydlet u Willa, protože má v bytě jeden volný pokoj. Willovi se to zrovna nezdá a tak Grace radši nabídne, že jí pomůže najít byt. Grace si najde byt v Brooklynu, což se Willovi nezdá, protože považuje Brooklyn za \"Gangsterskou čtvrť\" a také najde Graceinu, pro ni nevýhodnou, nájemní smlouvu. Will pochopí, že neměl Grace odmítout a tak jí tedy nabídne pokoj ve svém bytě. Grace jeho nabídku nechápe, protože ji nejdřív nechtěl ve svém bytě, ale ještě téhož večera se Grace dostaví k Willovi do bytu s kufry a bez jakýchkoliv slov a s úsměvěm na rtech si ty kufry odnese do volného pokoje. Will se na ni podívá a jeho výraz ve tváři prozrazuje radost.\n\n1x03 Případ pro cvokaře (Head Case) Příběh tohoto dílu se točí kolem dvou koupelen ve Willově bytě. Will má velkou prostornou koupelnu obkládanou mramorem a Grace má malinkou koupelnu, kde se sotva otočí. A tak se Grace, jako interiérová návrhářka, rozhodne navrhnout Willovi, že mezi oběma koupelnami zruší příčku a vznikne tak jedna velká. Will nemá námitky, ale když jednoho brzkého dne přijde domů a vidí, že z příčky z byly jen nosné dřevěné palubky palubky s dráty elektroinstalace je velmi překvapen. Druhý den se oba sejdou v \"nové\" koupelně ve stejnou dobu a každý má svůj způsob hygieny - Will si rád při holení zpívá a to Grace přijde směšné. Willovi začne společná koupelna (a další upravené věci v bytě) vadit, protože si myslí, že mu předělává život. Grace nechápe proč souhlasil s přestavbou koupelny, když mu to vadí a pohádají se. Will se chce udobřit a taky řekne Grace, že místo zrušení příčky v koupelně by bylo lepší ji jen posunout, aby byly koupelny stejně velké. Grace souhlasí.\n\n1x04 Harlinův nový byt (Between a Rock and Harlin’s Place) Willův nejlepší klient Harlin si koupil nový byt a Will mu slíbil, že mu ho Grace zařídí. Will to oznámí Grace, ale ta nesouhlasí, protože Will vždy šaptně komentuje její práci pro jeho známé. Will ji nakonec přemluví. Jack představuje v kabaretním klubu Duplex svoji show \"Já Jack.\" Grace zařídí prozatím Harlinovi pouze obývák, aby měl představu kam směřuje s designem. Říká tomu design \"Texas vs. New York.\" Harlin se přijde s Willem podívat a Will samozřejmě vše špatně okomentuje. Harlin vyhodí Grace. Will si myslí, že protože odvedla špatnou práci, Grace si myslí, protože Will začal do její práce kafrat. Harlin se Willovi přizná, že ji vyhodil, protože viděl jak se hádají a nechtěl, aby jejich přátelství skončilo kvůli němu. Will to řekne Grace a ta ho písemně donutí slíbit, že nebude dál kafrat.\n\n1x05 Halloween (Boo! Humbug) Will a Grace Halloween neslaví. Jack a Karen jdou ale slavit svátek do ulice New Yorku. Harlin musí do Bostonu kvůli obchodu, a tak odloží na Halloween svoje děti k Willovi a Grace. Will s Grace chodí s dětmi koledovat po jejich domě. Vůbec je to nebaví, nakonec začnou směňovat mezi sebou vykoledované sladkosti. Když si Harlin přijde vyzvednout děti, Will a Grace si uvědomí, že Halloween není zase tak špatné slavit.\n"}
{"id": "361232", "url": "https://cs.wikipedia.org/wiki?curid=361232", "title": "Le Pré-Saint-Gervais", "text": "Le Pré-Saint-Gervais\n\nLe Pré-Saint-Gervais je francouzské město v severovýchodní části metropolitní oblasti Paříže, v departementu Seine-Saint-Denis v regionu Île-de-France.\n\nSousední obce: Paříž, Pantin a Les Lilas.\n\nČtvrti: Gabriel Péri, Jean Jaurès, Belvédère, Rabelais & 7 Arpents a Centrum.\n\nLe Pré-Saint-Gervais je obytným předměstím Paříže, téměř bez průmyslu.\n\n\"Počet obyvatel\"\n\n\n"}
{"id": "361233", "url": "https://cs.wikipedia.org/wiki?curid=361233", "title": "Larischové", "text": "Larischové\n\nLarischové (\"Laryšové ze Lhoty\", \"Larisch-Mönnich\", \"Larischowie\") jsou starý šlechtický rod od 16. století usazený ve Slezsku. V Těšínském knížectví jim od poloviny 16. století patřilo panství Karviná, které později rozšiřovali dědictvím a dalšími nákupy. Za zásluhy ve správě slezských knížectví získali titul českých svobodných pánů (1654) a hrabat (1748), koncem 18. století přijali alianční jméno \"Larisch-Mönnich\". Dlouho patřili k málo významné regionální šlechtě severní Moravy a Slezska, až koncem 18. století díky těžbě černého uhlí významně zbohatli a poté vzrostla i jejich prestiž. Jan Larisch-Mönnich (1821–1884) byl rakouským ministrem financí a nejvyšším maršálkem císařského dvora, jeho syn Jindřich Larisch-Mönnich (1850–1918) byl dlouholetým zemským hejtmanem ve Slezsku. V 19. století díky důlnímu podnikání a dalším aktivitám v průmyslu patřili Larischové k nejbohatší šlechtě habsburské monarchie, jejich postavení se odráželo i v četných přestavbách rodových sídel (Solca, Fryštát), vlastnili paláce v Opavě, Těšíně a Vídni. V roce 1945 byl jejich majetek v Československu zestátněn, jeho hodnota byla tehdy odhadována na tři a půl miliardy korun. Rodina dnes žije v Rakousku a v jižní Americe.\n\nNejstarší historie rodu Larischů není zcela objasněna, většina pramenů se ale shoduje v tom, že prvním známým předkem byl \"Arnold z Klisina\" připomínaný v roce 1279. Později se majetkem rodu stala Lhota (dnes Ligota Bialska v Polsku), která dala rodu predikát ze Lhoty (\"Laryšové ze Lhoty\"). V Těšínském knížectví se poprvé objevil Jiří Larisch (1533–1588), který s Žofií Rudzkou vyženil panství Karviná. Jiří byl soudcem těšínského knížectví a i s manželkou je pohřben v Karviné. Ve vlastnictví karvinského panství po něm následovali syn Bedřich (1563–1619) a vnuk Jindřich (1589–1624). V další generaci dosáhl Jan Bedřich (1614–1669), zemský hejtman v Těšínsku, povýšení do panského stavu s predikátem \"ze Lhoty a z Karviné\" (1654). Jeho syn Jindřich Ferdinand (1653-1730), který zastával funkce v Opolsku a Ratibořsku, zřídil z Karviné fideikomis zahrnující kromě karvinského panství dále Albrechtice a Horní Těrlicko. Jan František (1699–1760) byl c.k. tajným radou, komořím a vrchním prezidentem zemské správy ve Slezsku. Za válek o rakouské dědictví hájil zájmy Marie Terezie proti Prusku a v roce 1748 mu byl udělen hraběcí titul. Ve vlastnictví majetku se po něm vystřídali synové Kalixt Petr (1727–1774) a Jan František (1738–1792). Ten se po převzetí dědictví po starším bratrovi poprvé pokusil na Karvinsku těžit uhlí, kvůli nízkým výnosům však bylo dolování přerušeno. Rodové jmění rozšířil v letech 1790–1792 přikoupením Petřvaldu, Dolní Lutyně a Fryštátu.\nJan Josef Larisch (1766-1820), c.k. tajný rada, komoří a zemský hejtman v Těšínsku, se oženil s Annou Marií Mönnichovou, dědičkou panství Raduň, Studénka a Rychvald, v roce 1797 navíc přikoupila zadlužené panství Bravantice. Na základě tohoto sňatku bylo v roce 1791 rodové jméno rozšířeno do podoby \"Larisch-Mönnich\" spolu s převzetím erbu vymřelého rodu Mönnichů. Jan Josef se usadil na zámku ve Fryštátě, kde počátkem 19. století proběhly empírové stavební úpravy, kromě toho nechal postavit rodový palác v Těšíně (dnes sídlo Slezského muzea) a upravil palác v Opavě, který koupil v roce 1800 (v době Opavského kongresu zde bydlel car Alexandr I.) Plánoval také přestavbu zámku v Dolních Životicích, zakoupeného v roce 1800, k ní ale došlo až o dvě generace později ve druhé polovině 19. století. Značnou část majetku zdědila dcera Marie (1801–1889), provdaná za knížete Gebharda Blüchera. Z dědictví po rodu Mönnichů převzala Raduň, Studénku a Bravantice spolu s palácem Opavě. \n\nV roce 1794 se znovu začalo těžit uhlí v Karviné, významný rozvoj průmyslu na Karvinsku nastal za Jindřicha Larische (1793–1859), který kromě těžby uhlí zakládal průmyslové podniky, například sklárnu v Karviné, cukrovar v Horní Suché nebo továrnu na sodu v Petřvaldě. Věnoval se i rozvoji zemědělství a na svých panstvích choval více než pět tisíc ovcí. Po smrti matky Anny Marie, rozené Mönnichové, převzal Rychvald (1829) a sňatkem s hraběnkou Henriettou Haugvicovou (1799–1884) se stal též spolumajitelem panství Nový Světlov na jižní Moravě a Velké Kunčice v dnešním Polsku. V roce 1831 prodal palác v Těšíně, druhý palác v Opavě spolu s Raduní a Studénkou přešel sňatkem na rod Blücherů. Na majetku své manželky v Novém Světlově investoval Jindřich bezmála čtvrt miliónu zlatých do novogotické přestavby zámku. Z jeho synů žil mladší Leo (1824–1872) na zámku v Dolních Životicích, který krátce před smrtí nechal přestavět v novorenesančním stylu. Jeho syn Jiří (1855–1928) byl ženatý s baronkou Marií von Wallersee (1858–1940), neteří císařovny Alžběty. Marie Larisch-Wallersee patřila k významným osobnostem císařského dvora a dosud neobjasněnou úlohu sehrála také v případě smrti korunního prince Rudolfa. Poté upadla v nemilost, rozvedla se s manželem (1896) a útoky na rodinu Larischů byly nakonec příčinou sebevraždy jejího syna Jindřicha (1886–1909). Na svou obhajobu sepsala paměti, které však v Rakousku nesměly vyjít (v češtině byly vydány v roce 1993). V době manželství s Jiřím Larischem byla podle projektu architekta F. Schmoranze postavena Vila Larisch v Pardubicích. Leův mladší bratr Eduard (1835–1880) vlastnil statky Rychvald a Petřvald. Také v okolí Petřvaldu se těžilo uhlí a výnosy z dolování umožnily Eduardovi stavební úpravy zámku ve Velkých Kunčicích, které zdědil po matce. Velkostatky Rychvald, Petřvald a Velké Kunčice přešly prostřednictvím jeho dcer Gabriely a Františky do majetku rodin Thun-Hohensteinů a Starhembergů. Jejich majetky v Československu a Polsku byly v roce 1945 zkonfiskovány.\n\nV hlavní linii dosáhli Larischové v 19. a 20. století vrcholu rodové kariéry, která byla umožněna úspěšným podnikáním především v těžbě uhlí. Hrabě Jan Larisch-Mönnich (1821-1884) byl v letech 1861-1865 zemským hejtmanem ve Slezsku a v letech 1865-1867 rakouským ministrem financí. Ve Vídni nakonec zůstal jako nejvyšší dvorský maršálek (1871-1884) a získal Řád zlatého rouna, v roce 1861 byl jmenován dědičným členem rakouské panské sněmovny. Rodový majetek rozšířil přikoupením Bohumína a vybudoval nové honosné sídlo v Karviné (zámek Solca). Jako ministr financí a později přední funkcionář císařského dvora potřeboval reprezentativní sídlo ve Vídni, pro tyto potřeby byl v letech 1867-1868 postaven novorenesanční palác (dnes sídlo iráckého velvyslanectví v Rakousku). Pokračovatelem rodu byl Jindřich Larisch-Mönnich (1850–1918), který byl stejně jako otec zemským hejtmanem ve Slezsku (1886–1916), byl též c.k. tajným radou a komořím. Počátkem 20. století byli hosty v Karviné císař František Josef I., Vilém II. nebo bulharský car Ferdinand. Společenská prestiž Larischů v té době vycházela z jejich výjimečného ekonomického postavení díky těžbě černého uhlí na Karvinsku. Jindřich Larisch zaměstnával v dolech 4 500 horníků a v oboru těžby uhlí byl nejbohatším podnikatelem v Rakousku-Uhersku. Kromě toho vlastnil přes 11 000 hektarů půdy a i lesní hospodářství mělo značný význam v rodovém podnikání. Vedle řady dalších průmyslových subjektů podnikali Larischové také v lázeňství (Lázně Darkov). Jindřich Larisch rozšířil rodový majetek přikoupením velkostatků Šenov (1893) a Ráj (1899). Rájský zámek prošel v letech 1899–1903 rozsáhlými stavebními úpravami, v roce 1909 Jindřich koupil ještě Javoří v dnešním Polsku. Od počátku 20. století byl také majitelem statku Palfau s loveckým zámkem v Rakousku v podhůří Alp. Po zániku majetkového zázemí v Československu se Palfau stalo po roce 1945 útočištěm celé rodiny Larischů. \n\nV roce 1918 se dědicem majetku stal Jan Jindřich Maria (1872–1962), který byl poslancem říšské rady a slezského zemského sněmu a c.k. komořím. Po první světové válce se jeho majetek ocitl na území dvou států (Československo, Polsko), do rodového vlastnictví zasáhla i pozemková reforma. Díky vysokým výnosům z důlního podnikání na Karvinsku mohl Jan Jindřich i nadále investovat a krátce před druhou světovou válkou koupil za sedm miliónů korun velkostatek Valeč v západních Čechách a Jevišovice na jižní Moravě. Jan Jindřich odešel v roce 1939 do Rakouska a správou majetku pověřil syna Jana Jindřicha (1917–1997), Jevišovice převzal starší syn Eduard (1916–1987). Za druhé světové války byla na majetek Larischů uvalena nucená německá správa a v roce 1944 byl požárem zničen zámek Solca. Jan Jindřich v roce 1945 uprchl do Rakouska, cestou do exilu zahynula na jižní Moravě při autonehodě jeho manželka Vilemína, rozená Schaffgotschová (1919–1945). Po roce 1945 se Larischové snažili zvrátit proces zabavení majetku, ale kromě konfiskace majetku Němců se na jejich majetek vztahoval i Benešův dekret o znárodnění těžkého průmyslu. Po druhé světové válce byl majetek Larischů v Československu v hodnotě přibližně 3,5 miliardy korun zestátněn. Po roce 1989 navštívil Jan Jindřich několikrát Karvinou, po jeho smrti v roce 1997 kontakty ustaly. Potomci rodu dnes žijí v Rakousku a v jižní Americe.\n\n\n\n\n\n\n\n\n\n\n\n"}
{"id": "361236", "url": "https://cs.wikipedia.org/wiki?curid=361236", "title": "Azrael", "text": "Azrael\n\nAzrael, z arabského Azra'il (عزرائي) nebo Azra'eil (عزرایل), je islámský \"anděl smrti\". Bývá též nazýván Azrail, Ashriel, Azaril, Azriel, Izrail, Izrael a Ozryel nebo persky Mordad (مورداد). Izrail znamená „ten, komu bůh pomáhá“.\n\nV Koránu se jméno Azra'il neobjevuje, místo něho se objevuje buď jméno Abou-Jaria (أبو جارية), nebo Malaikat Al-Maut (مليكة الموت) (doslovný překlad \"andělé smrti\", nikoli jen jediný anděl). Jeho úkolem je sběr duší a jejich odvádění před soud. Jelikož se o něm nezmiňuje ani Korán, ani Hadís, není přímo součástí náboženství. Někteří jej považují za legendu, jiní tvrdí, že byl přejat z jiných náboženství. \n\nAčkoli některé zdroje spekulují o spojení mezi Azraelem a židovským knězem Ezrou, který vyvedl Židy z babylonského zajetí, bývá obvykle zobrazován jako archanděl, jehož minulost je mnohem starší. Spíše než jako pouhé zosobnění smrti bývá Azrael v islámských zdrojích obvykle uváděn jako podřízený boží vůli a „těšící se nejhlubší úctě“. V židovské mystice bývá ztotožňován se ztělesněním zla, nikoli nutně či specificky přímo se samotnou smrtí.\n\nV závislosti na názorech a pravidlech různých náboženství může být uváděn coby bytost sídlící ve třetím nebi. Má čtyři tváře a čtyři tisíce křídel a celé jeho tělo tvoří oči a jazyky, jejichž počet odpovídá množství lidí obývajících zemi. Bude poslední, kdo zemře, a ve velké knize neustále zaznamenává a maže jména lidí při jejich narození a úmrtí.\n\n"}
{"id": "361238", "url": "https://cs.wikipedia.org/wiki?curid=361238", "title": "Výsep", "text": "Výsep\n\nVýsep je příkrý břeh říčního toku v oblasti meandru, který vzniká vlivem erozivní síly proudící vody. Někdy bývá označován také jako náběhový břeh. Rychleji proudící voda se zde dostává do odporu s překážkou v podobě horninového podloží a to eroduje, čímž se uvolňuje drobný materiál, který následně voda transportuje na nové místo, kde dojde k sedimentaci.\n\nNa protilehlé straně meandru voda nemá silnou unášecí sílu a rychlost, dochází zde k sedimentaci, čímž vzniká jesepový břeh.\n"}
{"id": "361245", "url": "https://cs.wikipedia.org/wiki?curid=361245", "title": "Administrativní dělení Chorvatska", "text": "Administrativní dělení Chorvatska\n\nChorvatsko se od roku 1992 dělí na 21 žup, ty se dále dělí na opčiny (v průměru kolem 10-20) které mají podobné postavení, jako české obce, a města. Opštiny i města se dále dělí na naselje, přeložitelné jako sídlo či sídliště. Když bylo Chorvatsko součástí Jugoslávie, dělilo se jen na opčiny (chorv. \"općina\"), které byly menší než současné župy.\n"}
{"id": "361248", "url": "https://cs.wikipedia.org/wiki?curid=361248", "title": "Aleksander Gabryś", "text": "Aleksander Gabryś\n\nAleksander Gabryś (* 22. října 1974 v Siemianowicach Śląskich) je polský kontrabasista a skladatel.\n\nNarodil se v rodině hudebního skladatele Ryszarda Gabryśe, u něhož studoval komponování. Hru na kontrabas studoval na Hudební akademii v Katovicích a následně na vícero místech v Evropě.\n\nKoncertuje jako sólista i jako kameralista. Je členem např. Ensemble Phoenix Basel.\n\nGabryś je evangelík. Ve své skladatelské práci čerpá mimo jiné i z křesťanských motivů (např. zpracoval příběh Jonáše ve skladbě \"Man in Fish\")\n\n"}
{"id": "361249", "url": "https://cs.wikipedia.org/wiki?curid=361249", "title": "Lorena Ochoaová", "text": "Lorena Ochoaová\n\nLorena Ochoa (* 15. listopadu 1981, Guadalajara, Mexiko) je mexická profesionální hráčka golfu a bývalá světová jednička na ženském golfovém žebříčku (duben 2007 - květen 2010).\n\nS tímto sportem začala ve věku 5 let. Ve dvanácti letech již hrála na závodní úrovni. V roce 2007 se stala \"ženskou světovou golfovou jedničkou\" a v tentýž roce byla zvolena sportovcem roku Mexika. V tomto roce vydělala rekordní 4 miliony USD. Většina peněz bude vložena do její nadace. Mezi roky 2004 - 2009 zvítězila na LPGA Tour celkem sedmadvacetkrát (z toho 2 turnaje kategorie Major), nejvíce turnajů získala v roce 2007, a to 8. V roce 2010 ukončila kariéru.\n\n"}
{"id": "361252", "url": "https://cs.wikipedia.org/wiki?curid=361252", "title": "Kariba", "text": "Kariba\n\nKariba je přehradní nádrž, která se nachází v Africe na řece Zambezi ve vzdálenosti 1300 km od Indického oceánu, na hranici států Zambie a Zimbabwe. Byla naplněna v letech 1958 – 1963 po vybudování stejnojmenné hráze, jejíž stavba začala v roce 1955 a byla dokončena v roce 1959 už během napouštění. Tak byla zaplavena stejnojmenná soutěska. Zimbabwské město Kariba bylo postaveno pro dělníky pracující na stavbě hráze, zatímco pro obyvatele zaplaveného území vyrostly vesnice Binga a Mlibizi v Zimbabwe a Siavonga a Sinazongwe v Zambii.\n\nVodní hladina nádrže má plochu 5580 km², délku 223 km a maximální šířku 40 km. Maximální hloubka nádrže je 93 m, průměrná hloubka 29 m a celkový objem dosahuje 185 km³.\n\nNa jezeře se nachází několik ostrovů, z nichž největší jsou Maaze, Mashape, Chete, Sekula, Sampa Karuma, Fothergill, Spurwing, Snake, Antelope, Bed a Chikanka.\n\nPřed naplněním jezera byla spálena vegetace v oblastech určených k zaplavení a byla tak vytvořena silná vrstva úrodné půdy na dně jezera. Po naplnění bylo do jezera vysazeno množství druhů ryb, mezi nimiž hrají hlavní roli sardinky \"Limnothrissa miodon\", které byly přivezeny z jezera Tanganika a staly se předmětem komerčního rybolovu. V jezeře žijí také nilští krokodýli a hroši.\n\nLososovitým rybám, obzvlášť rodu Hydrocynus, které patřily k původním obyvatelům říčního systému Zambezi, se díky vysazeným sardinkám daří dobře. Obě země se snaží o rozvoj turistiky na březích přehradního jezera.\n\nZ ptáků se vyskytuje např. orel jasnohlasý a kormorán. Na březích se příležitostně objevují stáda slonů.\n\nČást přehradní nádrže, jež náleží k Zimbabwe, byla prohlášena přírodní rezervací pod názvem v rámci projektu .\n"}
{"id": "361257", "url": "https://cs.wikipedia.org/wiki?curid=361257", "title": "Fingon", "text": "Fingon\n\nFingon zvaný Udatný je fiktivní postava z Tolkienovy knihy \"Silmarillion\". Byl první syn Fingolfina a po svém otci zdědil titul velekrále Noldor v Beleriandu. Vládl svému lidu v chladné zemi Hithlum. Padnul v souboji s vůdcem balrogů Gothmogem v bitvě Nirnaeth Arnoediad. V quenijštině byl znám jako Findekáno.\nFingon byl prvorozeným synem Fingolfina, syna velekrále Noldor Finwëho. Narodil se ve šťastných dnech v Blažené říši Amanu v letech stromů. V mládí se přátelil s Fëanorovým synem Maedhrosem, po osvobození Melkora však mezi oběma rody došlo k odcizení. Při vzpouře Noldor byl Fingon jedním z Fingolfinova domu, který si přál opustit Aman a vrátit se do Středozemě, nepřidal se však ke zbrklé přísaze Fëanorových synů. Při odchodu Noldor z Blažené říše vedl dychtivý Fingon přední voj otcova zástupu. Účastnil se tak zabíjení rodných v Alqualondë, protože dorazil do probíhající bitvy později a neznal přesné okolnosti roztržky mezi Teleri a Fëanorovým zástupem. Po Fëanorově zradě absolvoval Fingon spolu s otcem a jeho lidem zničující putování přes ledovou úžinu Helcaraxë. Po příchodu do Středozemě se Fingon proslavil mezi elfy odvážným činem, když vysvobodil svého dávného přítele Maedhrose z Morgothova vězení a na čas tak usmířil nejednotné Noldor. Ti založili v zemích na sever od Beleriandu mnohá království. Nejmocnějším se stal horami opevněný Hithlum v němž vládl nový velekrál Noldor Fingolfin. Fingonovi byla otcem přidělena země Dor-lómin ležící západně od Mithrimských hor. Fingon se vyznamenal jako zkušený velitel a několikrát prokázal své schopnosti v boji se stvůrami Temného pána. V roce 260 prvního věku v čele jízdních lučišníků zahnal zpátky do Angbandu mladého draka Glaurunga. Po Dagor Bragollachu a smrti svého otce se Fingon stal velekrálem Noldor ve Středozemi.\n\nPo bitvě náhlého plamene a prolomení Obklíčení Angbandu už válka v Beleriandu nikdy neutichla a Fingon panující v Hithlumu musel čím dál častěji bránit svou zemi proti Morgothovým útokům. Tři domy Edain se tehdy přidali k elfům v jejich boji s Temným pánem a noldorští páni dovolovali lidem usazovat se na jejich územích. Fingonovi se zavázal slibem oddanosti lid třetího domu, který se usadil v Dor-lóminu. Spolu se svým přítelem Maedhrosem zorganizovali proti sílícímu Morgotovi Maedhrosovu unii, která byla Temným pánem krutě poražena v bitvě nespočetných slz v roce 472. Fingon velící západnímu křídlu spojeneckých vojsk musel čelit Morgothovým balrogům. Jejich vůdce Gothmog v nerovném souboji, kdy noldorského velekrále zezadu napadl jiný balrog, Fingona porazil a angbandské stvůry poté zadupaly královo tělo do země.\nV Silmarillionu byl Fingon otcem Gil-galada, kterého nechal po Dagor Bragollachu poslat do Sirionských přístavů.\n\n"}
{"id": "361270", "url": "https://cs.wikipedia.org/wiki?curid=361270", "title": "Seznam prezidentů Somalilandu", "text": "Seznam prezidentů Somalilandu\n\nOd svého vzniku v roce 1991 měl Somaliland 4 prezidenty. Prezident zde zastává nejen post prezidentský, ale stojí i v čele vlády.\n"}
{"id": "361271", "url": "https://cs.wikipedia.org/wiki?curid=361271", "title": "Sidney Crosby", "text": "Sidney Crosby\n\nSidney Crosby (* 7. srpna 1987, Halifax, Nové Skotsko, Kanada) je kanadský hokejový útočník. Hraje za klub Pittsburgh Penguins v NHL a na mezinárodní scéně reprezentuje Kanadu.\n\nJiž před vstupem do NHL byl považován za jeden z největších talentů historie. Ve své úvodní sezóně 05/06 získal v kanadském bodování 102 bodů a stal se nejmladším hráčem v historii NHL, kterému se podařilo překonat stobodovou hranici. V roce 2007 byl jmenován kapitánem Pittsburghu a stal se nejmladším kapitánem v historii NHL. V roce 2009 jako nejmladší kapitán v historii dovedl svůj tým k vítězství ve Stanley Cupu. Na ZOH 2010 získal s kanadskou reprezentací zlatou olympijskou medaili, když v prodloužení rozhodl finálový zápas proti USA. Na ZOH 2014 získal také zlatou medaili. Po zisku zlaté medaile z mistrovství světa v roce 2015 v Praze se stal členem prestižního Triple Gold Clubu. V roce 2016 získal svůj druhý Stanley Cup a stal se nejužitečnějším hráčem playoff. V roce 2016 dovedl tým Kanady, jako osvědčený kapitán a současně nejužitečnější hráč turnaje k vítězství ve Světovém poháru v Torontu. U příležitosti 100. výročí NHL byl v lednu 2017 vybrán do stovky nejlepších hráčů historie ligy. V roce 2017 obhájil s Pittsburghem Stanley Cup i Conn Smythe Trophy pro nejužitečnějšího hráče playoff.\n\nSidney Crosby se narodil 7. srpna 1987 v kanadském městě Halifax rodičům Troyi Crosbymu a Trině Forbes-Crosby a vyrůstal v Cole Harbouru. Sidneyho otec Troy je bývalý hokejový brankář a hráč týmu Verdun Junior Canadiens z ligy Quebec Major Junior Hockey League (QMJHL). Troy Crosby byl dokonce draftován roku 1984 Montrealem Canadiens jako dvoustáčtyřicátá volba, ale nikdy v NHL nezahrál. Hokejová minulost svého otce na Sidneym zanechala značné stopy: jeho vzorem byl Steve Yzerman a nejoblíbenějším klubem Montreal Canadiens.\n\nSidney svou kariéru započal ve dvou letech, kdy si začal pohrávat s hokejkou, s jejíž pomocí střílel puky do rodinné sušičky prádla. Bruslit začal ve třech letech.\n\nOd svých dvanácti do patnácti let Crosby navštěvoval střední školu ve městě Halifax poblíž jeho rodného Cole Harbouru. Tam byl znám především jako premiant a vzor svých vrstevníků. V patnácti letech opustil Kanadu a vydal se do Minnesoty, kde ve škole Shattuck-Saint Mary's ve speciální hokejovém programu trénoval své dovednosti. Školská léta Sidney ukončil v roce 2005, odmaturoval v Monctonu.\n\nSidney Crosby začal poutat pozornost médií již v brzkých letech (svůj první rozhovor dal v sedmi). To vyvrcholilo před jeho osmnáctými narozeninami, kdy se pomalu blížil vstupní draft NHL. Sidney byl na prvním místě oficiálního žebříčku skautů ISS, což znamenalo jediné: Crosby bude další jedničkou draftu. Jediný háček byl v tom, že nikdo nevěděl, komu připadne. Jednalo se totiž o draft po výluce, tudíž se o pořadí vybírajících týmů losovalo. Loterii se jménem „Crosby“ nakonec vyhrál celek Pittsburgh Penguins.\n\nVe svém prvním zápase NHL (sezóna 05/06) nezahálel a přihrál na vítězný gól. Ve sbírání kanadských bodů skončil v základní části se 102 body, vstřelil úctyhodných 39 gólů a na 63 přihrál. Po ukončení tohoto ročníku se tradičně udělovaly ceny NHL Awards, jejichž součástí je udělení i Calder Trophy pro nejlepšího nováčka uplynulé sezóny. Největšími adepty na zisk této trofeje byli právě debutující jedničky draftu Crosby a Alexander Ovečkin, kterému toto ocenění nakonec připadlo.\n\nDo své druhé sezóny (06/07) vlétl jako uragán. Připsal si 120 bodů, suverénně ovládl kanadské bodování a získal Art Ross Trophy. Na udílení cen pak dostal ještě Hart Memorial Trophy pro nejužitečnějšího hráče a Ted Lindsay Award pro nejužitečnějšího hráče voleného samotnými hráči. V sezóně 07/08 nastoupil vinou zranění jen do 53 utkání, avšak připsal si v nich i tak skvělých 72 bodů. Poprvé se také dočkal výraznějšího úspěchu v playoff, kdy se dostal se svým týmem až finále, kde podlehl Detroitu. O rok později (08/09) přesáhl opět 100 bodů a v playoff se opět dostal až do finále a opět proti stejnému soupeři. Tam tentokrát uspěl a se svými Tučňáky porazil Detroit Red Wings 4:3 na zápasy. Stal se nejmladším kapitánem, který dovedl svůj tým až ke Stanley Cupu. V další sezóně (09/10) byl, jak už se stalo zvykem, opět nejlepší. Získal 109 bodů, nastřílel 51 gólů a získal Maurice Richard Trophy. Na udílení cen dostal Mark Messier Leadership Award udělovanou hráči s největšími vůdčími schopnostmi na ledě i mimo něj. Hned následující sezóna (10/11) byla speciální, byla výluka NHL a bylo odehráno jen 41 utkání. Sezónu 11/12 měl životně rozehranou, pak přišel šok. Sidney utrpěl otřes mozku a hrozil mu konec kariéry. Chyběl více než rok. O rok později (12/13) se ale očekával velký návrat. Král NHL byl zpět a hned dostal cenu Ted Lindsay Award. V sezóně 13/14 už byl v plné síle, vyhrál kanadské bodování a Art Ross Trophy, Hart Memorial Trophy a stejně jako minulý rok Ted Lindsay Award. Sezóna 14/15 byla snad jeho jediná, která byla klubově „neúspěsná“. Tým Pittsburgh Penguins prošel „přestavbou“. A vyplatilo se, hned další rok (15/16) vyhrál Stanley Cup a získal Conn Smythe Trophy pro nejužitečnějšiho hráče playoff. Sezóna 16/17 se zapíše do historie. Sidney a jeho Pittsburgh Penguins dokázali jako první obhájit v době platových stropů Stanley Cup a zároveň dokázal obhájit Conn Smythe Trophy, teprve jako 3. hráč v celé historii. Ještě v základní části byl nejlepším střelcem soutěže a dostal Maurice Richard Trophy.\n\n\n\n"}
{"id": "361274", "url": "https://cs.wikipedia.org/wiki?curid=361274", "title": "2008 ve filmu", "text": "2008 ve filmu\n\n\n"}
{"id": "361275", "url": "https://cs.wikipedia.org/wiki?curid=361275", "title": "Awdal", "text": "Awdal\n\nAwdal je region v severozápadním Somálsku, resp. Somalilandu. Hlavní město je Boorama. Sousedí s Etiopií, Džibutskem, dalším somálským regionem Woqooyi Galbeed a Adenským zálivem.\n\nAwdal (také psáno jako Adal nebo Adel) odvozuje své jméno od sultanátu Adal, který zaznamenal největší rozkvět v 16. století. \n\nVe srovnání s jinými regiony, či jinými zeměmi afrického rohu, není Awdal zdaleka tolik zasažen válkami a hladomorem a patří mezi nejvyspělejší oblasti země. Jsou zde například dostupné kvalitní pokročilé telekomunikační sítě, poměrně spolehlivé spojení mobilními telefony a přístup na internet. V hlavním městě Awdalu se také nachází univerzita Amoud. \n\nV oblasti působí separatistické hnutí, které prosazuje založení vlastní republiky (Republika Awdal). Spory hnutí s místní vládou jsou spíše klanové povahy.\n\nAwdal se skládá ze čtyř okresů a hlavního města:\n"}
{"id": "361276", "url": "https://cs.wikipedia.org/wiki?curid=361276", "title": "Jürgen Schult", "text": "Jürgen Schult\n\nJürgen Schult (* 11. května 1960, Amt Neuhaus, Dolní Sasko) je bývalý východoněmecký a později německý atlet, světový rekordman v hodu diskem.\n\n6. června 1986 poslal v Neubrandenburgu disk do vzdálenosti 74,08 metrů. Původní světový rekord, který držel od roku 1983 sovětský diskař Jurij Dumčev, vylepšil o úctyhodných 2,22 m. V roce 1988 zvítězil na olympijských hrách v Soulu, v roce 1992 byl v Barceloně druhý. Ještě v roce 1999 získal také stříbrnou medaili na mistrovství světa v Seville. Kariéru zakončil na olympijských hrách v Sydney v roce 2000, když v tehdy svých 40 letech skončil na kvalitním 8. místě. V době kariéry Schult měřil 193 cm a vážil kolem 110 kg.\n"}
{"id": "361281", "url": "https://cs.wikipedia.org/wiki?curid=361281", "title": "Karel Rachůnek", "text": "Karel Rachůnek\n\nKarel Rachůnek (27. srpen 1979 Gottwaldov, Československo – 7. září 2011 Jaroslavl, Rusko) byl český hokejový obránce, naposled působící v ruském týmu Lokomotiv Jaroslavl.\n\nV roce 1997 si odbyl první zápas v extraligovém Zlíně. V tomto roce byl taktéž draftován na 229. místě Ottawou Senators. Většinu sezóny 1999/2000 odehrál za tým Grand Rapids Griffins, hrající IHL. Šest zápasů z této sezóny odehrál za Ottawu. Následující dvě sezóny již odehrál celé v NHL. Sezóna 2002/03 znamenala pro Rachůnka stěhováni do ruského Lokomotiv Jaroslavl, kde odehrál jeden rok. Po roce stráveném v Rusku se opět stěhoval do Ameriky, do Binghamton Senators v AHL, kde odehrál 6 zápasů a do Ottawy. Po dvou letech zde strávených se stěhoval do New Yorku, kde nastoupil za tamní Rangers. Následující sezónu se vrátil do Čech, kde odehrál jeden rok za Znojemské Orly. Následoval opět další stěhování, opět do ruského Jaroslavlu. Poté, co zde strávil dvě sezóny, přestoupil opět do New York Rangers a následně New Jersey Devils. V roce 2008 přestoupil do KHL, kde hrál nejprve za Dynamo Moskva, od roku 2010 pak za Lokomotiv Jaroslavl. Na MS 2010 se stal mistrem světa. Sám tomuto úspěchu přispěl vyrovnávacím gólem v semifinále proti Švédsku, který vstřelil pouze 7 sekund před koncem základní hrací doby (tehdy v přímém přenosu České televize zazněla hláška televizního komentátora Roberta Záruby \"Rachna-kachna, to to letělo\"). S národním týmem si pak zahrál i na MS 2011 v Bratislavě, kde pomohl k bronzovým medailím. Do povědomí fanoušků se zde zapsal především tvrdým hitem na ruského obra Jevgenije Arťuchina v zápase o bronz, kdy s ním vyrazil plexisklo jako odplatu za nevybíravý zákrok v osmifinálové skupině, kdy Rachůnkovi tento Rus neférovým hitem způsobil tržnou ránu na hlavě. V témže roce se ještě zúčastnil Mistrovství světa v inline hokeji v Pardubicích, kde jako kapitán dovedl českou reprezentaci ke zlatým medailím.\n\nKarel Rachůnek zahynul 7. září 2011 při havárii letu z Tunošne do Minsku, když se letadlo s celým týmem Jaroslavle krátce po startu zřítilo. Pochován byl na Lesním hřbitově ve Zlíně.\n\nDne 15. prosince 2011 byl uveden do Síně slávy českého hokeje. V divácké anketě České televize \"Nejslavnější gól\", proběhnuvší v květnu 2012 během MS 2012, skončila jeho branka ze semifinále MS 2010 na prvním místě.\n\nV roce 2012 byla po něm v pražských Dolních Chabrech pojmenována ulice.\n\nV sezoně 2012/2013 byl na počest Karla Rachůnka sehrán přátelský zápas mezi mateřským Zlínem a Lokomotivem Jaroslavl. Na tomto benefičním utkání se před vyprodaným zlínským stadionem sešla řada významných hokejových osobností, které uctily památku svého hokejového kamaráda, včetně Jaromíra Jágra. Při této příležitosti byl pod strop ZS Luďka Čajky vyvěšen dres Karla Rachůnka s jeho číslem 4, které bylo navždy vyřazeno ze sady zlínských dresů, stejně jako ze sady dresů národních.\n\nV další anketě České televize \"Největší bitva národního týmu\", která proběhla v květnu 2014 během MS 2014, se umístil na třetím místě za vysklení plexiskla ruským hokejistou Jevgenijem Arťuchinem ve vítězném zápase o bronzové medaile na světovém šampionátu 2011. Ve finálovém hlasování získal celkem 9362 hlasů, což bylo nejvíc ze všech, v celkovém hodnocení jej však předstihly dvě jiné starší akce, neboť podle pravidel se počet hlasů násobil počtem let, které od konkrétního okamžiku uplynuly.\n\nKarel Rachůnek se mimo hokeje také věnoval dobročinným aktivitám. Stal se například spoluzakladatelem Slovácké benefice, která se každoročně koná v Uherském Hradišti nebo v sousedním Starém Městě a má za úkol získat finanční prostředky pro podporu domova zdravotně postižených v nedalekém Velehradě.\n\nKarel Rachůnek se zúčastnil natáčení dokumentů České televize, věnujících se účasti českého týmu na mistrovství světa:\n\nStatistiky reprezentace:\n\n\n"}
{"id": "361287", "url": "https://cs.wikipedia.org/wiki?curid=361287", "title": "PMI-80", "text": "PMI-80\n\nPMI-80 byl jednoduchý jednodeskový mikropočítač vyráběný od roku 1982 firmou Tesla Piešťany v bývalém Československu. Měl jednoduchý LED displej o 9 znacích a 25 kláves. Používal procesor Tesla MHB 8080 (klon Intel 8080) taktovaný na frekvenci 1,11 MHz (10/9) a měl 1 kB paměti RAM i ROM. Byl určen pro výuku programování na středních elektrotechnických školách i polytechnických univerzitách. Používal se také k jednodušším řídícím aplikacím v průmyslu.\n\n"}
{"id": "361288", "url": "https://cs.wikipedia.org/wiki?curid=361288", "title": "Jan Faltýnek", "text": "Jan Faltýnek\n\nJan Faltýnek (12. dubna 1936 Ostrava – 12. prosince 1995 Praha) byl český herec, šansoniér a bavič, otec herečky Jany Malé, syn operetní zpěvačky Míly Janů a herce Arnošta Faltýnka.\n\nJednalo se o vyučeného elektrikáře, který u divadla začínal jakožto osvětlovač, později jako inspicient v teplickém divadle. Jako inspicient občas zaskakoval za zpěváky ve zdejším operetním souboru a postupně se začal prosazovat i jako výrazný komediant. V letech 1959 až 1962 pracoval v oblastním divadle v Příbrami, hrál i pro děti v Divadle Jiřího Wolkera (dnešní Divadlo v Dlouhé). V roce 1967 pak na popud Oldřicha Nového, který jej znal ze svého hostování v Teplicích, přešel do libeňského Divadla S. K. Neumanna (dnešní Divadlo pod Palmovkou), později hrál i v Městských divadlech pražských. Velice originální byla i jeho představení jednoho herce, která hrál v Divadle Viola.\n\nJednalo se o velice svérázného a osobitého herce, který byl nejen dobrým zpěvákem, ale i výborným vypravěčem a bavičem. \n\nV českém filmu si zahrál celou řadu drobných a epizodních rolí, větší role hrával pouze v Československé televizi, často se jednalo o různé televizní pohádky a pořady pro děti, zahrál si i v několika českých televizních seriálech.\n\n\n \n"}
{"id": "361292", "url": "https://cs.wikipedia.org/wiki?curid=361292", "title": "Bacon", "text": "Bacon\n\nBacon je příjmení více známých osob:\n"}
{"id": "361294", "url": "https://cs.wikipedia.org/wiki?curid=361294", "title": "Tereza Ramba", "text": "Tereza Ramba\n\nTereza Ramba, roz. Voříšková (* 29. června 1989 Praha), je česká filmová a divadelní herečka. Dosud ztvárnila přes třicet filmových a seriálových rolí české i zahraniční produkce. Mezi nejvýznamnější patří americký seriál \"The Missing\", britský seriál \"Borgiové\" (\"The Borgias\") či kanadský \"Clay's P.O.V.\", z české produkce pak například filmy \"Zemský Ráj to na pohled\", \"Rafťáci\", \"Bobule\", \"Laputa\" nebo \"Po strništi bos\" s oscarovým režisérem Janem Svěrákem. Několik let hrála v Divadle Komedie, ztvárnila roli Julie ve hře Williama Shakespeara \"Romeo a Julie\" na prestižních Letních shakespearovských slavnostech.\n\nVoříšková žije v Praze. Vystudovala Pražskou konzervatoř, od tří let byla tanečnicí folklorního souboru Valášek. Mluví plynně anglicky. Voříšková je patronkou Mental Power Prague Film Festival – mezinárodního filmového festivalu (ne)herců s mentálním a kombinovaným postižením. V roce 2019 se provdala za tanečníka Matyáše Rambu a ve stejném roce oznámila, že čeká dítě. 14. listopadu 2019 oznámila přes Instagram, že se jí před pár týdny narodilo dítě. Pohlaví dítěte dlouho tajila, ale zřejmě se jí narodil syn.\n\nJiž v roce 1998 se objevila v klipu \"Medvídek\" skupiny Lucie (album \"Větší než malé množství lásky\"), v roce 2012 si zahrála ve videoklipu \"Legosvět\" skupiny Nebe (album \"Legosvět\") a v roce 2016 účinkovala v klipu \"Nadčasová\" (album A/B z roku 2015) skupiny Tata Bojs.\n\n\n"}
{"id": "361296", "url": "https://cs.wikipedia.org/wiki?curid=361296", "title": "Křížová hora (rozhledna)", "text": "Křížová hora (rozhledna)\n\nRozhledna Křížová hora se nachází na vrcholu stejnojmenného pahorku v Hanušovické vrchovině, Jeřábské vrchoviny východně nad městečkem Červená Voda v okrese Ústí nad Orlicí. Rozhledna byla otevřena 16. července 2007.\n\nArchitektonickým záměrem bylo vytvoření stavby prostorově otevřené a zároveň obsahující částečně povětrnostně chráněný prostor pro turisty a poutníky pod širým nebem. To vše spolu s možností se opět rozhlédnout do krajiny z vyvýšeného místa, tak jak to dříve umožňovala kostelní věž. Původní podobu místa připomíná historická stopa kostela, provedená v kamenné dlažbě lemované štěrkovým posypem, od kterého se odvíjí nový příběh současné novostavby.\n\nZ přízemního atria – otevřeného ochozu zakončeného oblou střechou – vyrůstá věž se shodně tvarovaným zastřešením.\n\nInvestor: \"Obec Červená Voda za přispění Evropské unie a Pardubického kraje\"Autor: \"Jan Mádlík\"Projektant: \"Atelier Architektury Jan Mádlík\"Celkové náklady: \"7,2 mil. Kč\"Výška vyhlídkového podlaží: \"22 m.\" Nosná konstrukce: \"věž – železobetonový tubus tl. 200 mm, v kombinaci z dřevěnou přihradovinou žeber. Ochoz – železobetonový sokl v kombinaci s oblými lepenými dřevěnými krokvemi.\"Střešní krytina: \"Věž : měděný plech, ochoz je krytý modifikovaným živičným pásem s břidličným vsypem.\"\n\n"}
{"id": "361301", "url": "https://cs.wikipedia.org/wiki?curid=361301", "title": "Bukůvkové z Bukůvky", "text": "Bukůvkové z Bukůvky\n\nBukůvkové (též Bukůvkové z Bukůvky) je jméno staré české vladycké a rytířské rodiny, která se psala podle vsi Bukůvky (dnes Bukovka) na Pardubicku. Poprvé se tento rod vyskytuje ve 14. století, kdy se rozdělil na českou a moravskou větev. Patřil po celá staletí k úřednické a vojenské šlechtě. Hraběcího stavu dosáhl až roku 1800. K vymření rodu – moravské větve – došlo v 50. letech 20. století.\n\nBukůvkové byli rodem, který, ač původně pocházel z Čech (Pardubicka), posléze v 15. století odešel na Moravu, aby zde prodělal výrazný majetkový a společenský vzestup, především v úřednických a vojenských službách. Původně to byl rod český, náboženským vyznáním českobratrský, poznamenaný výraznými rysy moravského patriotismu, který se postupně změnil na rod katolický a jazykově německý. Za stavovského povstání v letech 1619–1620 byli Bukůvkové z Bukůvky evangelíky a většinou věrní Habsburkům. Tento šlechtický rod pak přebral typické znaky vrstev, které v průběhu staletí měnily náboženství, jazyk i státní příslušnost. Bukůvkové si ale vždy zachovali silné povědomí a vztah k zemi, odkud vzešli.\n\nObec Bukůvka (dnešní název Bukovka) se nachází 4 km západně od města Lázně Bohdaneč, směrem na Chlumec nad Cidlinou. Obec Bukovka a místní část Habřinka spolu tvoří jeden územní celek. Kolem roku 1465 koupili vladykové z Bukůvky další tvrz „Jilovka“ s přilehlým rybníkem Skříní. Dřevěná tvrz, východně od tvrze Bukovské, obklopená rybníky Jilovka a Skříní, byla přístupná jen po dřevěném mostě. Roku 1437 koupili Bukůvkové osadu Habřinku, která patřila klášteru Opatovskému. V druhé polovině 15. století ale již ves i tvrz vlastnili Bukovští z Hustířan.\n\nZa předky rodu je považováno pět bratrů – Rohovlad, Bohuněk, Beneš, Mikuláš a Jan, kteří vlastnili nejen rodnou Bukůvku, ale i nedalekou Bělou.\n\n\n\n\n\n\n\nNevšední erb nosili Bukůvkové už od nejstarších dob. Původní erb měli ale jejich předkové v Čechách v 15. století v podobě dvou beraních rohů obtočených kolem hole. Moravští členové rodu měli už jen stočené a dvakrát překřížené stříbrné rohy v červeném poli.\nKrásné renesanční erby Bukůvků jsou vytesány na hrobce v Postřelmově (z roku 1592) a také na portálu zámku v Třemešku z roku 1587. Při povýšení do panského stavu roku 1719 zůstal znak nezměněn, teprve při udělení hraběcího titulu roku 1800 byli přidáni jako štítonoši dva zlatí lvi.\n\nPověst se váže k Bojanovickému majetku. Poddaným panského dvora v Horních Bojanovicích se podle dochované tradice vedlo nejhůře za Jana Zikmunda z Bukůvky, jehož úředníci odebírali sedlákům většinu vepřového a hovězího dobytka a přitom citelně trestali ty, kteří si byli stěžovat (ještě za druhé světové války existovaly v budovách panské zahrady zachované vězeňské cely).\nBukůvkové se do lidské paměti zapsali nejhůře. Pánové se zde sice objevili jen zřídka, ale ustanovili sem velmi zlého úředníka. Ten byl tak krutý, že se mu lidé vyhýbali, jak mohli. Nejhůře pro ty, kteří mu zkřížili cestu, bylo, když měl krutý úředník bičík. Tím tloukl hlava nehlava robotníky na poli a často i tehdy, když šel do vesnice. Děti mu říkaly \"čert\". Není divu: jakmile nějaké dítě nebo houfec kluků uviděl si hrát na návsi a překáželi mu v cestě, bez milosti je sešlehal. Místní poddaní si vrchnosti často stěžovali, skládali pokorné supliky, ale stížnosti nepomáhaly. Vrchnost zůstávala vůči jejich prosbám hluchá. Proto se domluvili, že nebudou čekat na potrestání úředníka od vrchnosti, ale že si pomohou sami. Jednou, když robotníci pracovali ve \"Staré hoře\" u velkého lesa, zatáhla se obloha znenadání mraky. Blesky začaly křižovat oblohu a hromy burácely jako v té největší bitevní vřavě. Všichni v čele se zlým úředníkem se utíkali schovat do lesa. Když rachot hromu a déšť ustaly, vyšli po bouři z lesních úkrytů robotníci sami. Užaslým spoluobčanům s radostí vypravovali – a později i své vrchnosti – že v hrozné bouři čert zlého úředníka před jejich zraky sebral a propadl se s ním do pekla. Bukůvkové tomu nevěřili a poslali sloužící hledat do lesa alespoň mrtvolu svého úředníka. Ale hledání, které trvalo několik dnů, bylo zbytečné. Nenašli nic.\n\n\nPříbuzenskými svazky byli Bukůvkové spojeni s mnoha šlechtickými rody, především však na Moravě, protože česká větev se v průběhu 15. století úplně vytratila. Byli spojeni např. s rody z Martinic, z Rychemburka, z Domamyslic, ze Švábenic, z Kobylího, ze Zástřizl a jinými.\n\n\n\n"}
{"id": "361302", "url": "https://cs.wikipedia.org/wiki?curid=361302", "title": "Václav Machek (jazykovědec)", "text": "Václav Machek (jazykovědec)\n\nVáclav Machek (8. listopadu 1894, Brodek u Úhlejova poblíž Miletína – 26. května 1965, Brno) byl český jazykovědec a etymolog.\n\nNarodil se v domku čp. 5, který byl později zbořen a na tomto místě byl vztyčen pamětní kámen na Machkovu památku. Kámen stojí v zahradě, několik kroků od silnice. Vychodil gymnázium ve Dvoře Králové nad Labem, následně v letech 1914-21 studoval češtinu a latinu na Filozofické fakultě pražské univerzity. K jeho učitelům patřili mimo jiné František Pastrnek, Emil Smetánka, Josef Zubatý a Oldřich Hujer. Během studií se zabýval etymologií a studiem baltických jazyků (pruština, lotyština, litevština, galindština…). Dva roky studoval v Paříži (u jazykovědců Antoina Meilleta a Josepha Vendryese), po návratu učil na různých gymnáziích (např. v Pardubicích, Trnavě, Novém Mestě nad Váhom, Tišnově či Brně). Později (1929-31) působil v Kanceláři Slovníku jazyka českého.\n\nV roce 1931 se svou knihou \"Studie o tvoření výrazů expresivních\", vydanou v Praze o rok dříve, habilitoval pro obor srovnávací indoevropský jazykozpyt na brněnské univerzitě. Roku 1936 byl na téže vysoké škole jmenován mimořádným a roku 1945 řádným profesorem na katedře slavistiky a srovnávací jazykovědy. Titul doktora věd (DrSc.) mu byl pak udělen v roce 1956.\n\nZabýval se srovnávací indoevropskou jazykovědou, srovnávací slovanskou jazykovědou, mytologií, baltistikou, a etymologií. Byl členem ČSAV a nositelem Řádu práce.\n\nMezi dnes nejznámější díla patří \"Česká a slovenská jména rostlin\" (1954) a \"Etymologický slovník jazyka českého\" (1968). Některé práce publikoval také francouzsky. Mezi další práce patří \"Studie o tvoření výrazů expresivních\" (1930) či \"Etymologický slovník jazyka českého a slovenského\" (1957, předcházel vydání výše zmíněného).\nNejnověji byly péčí brněnských bohemistů a pražského Nakladatelství Lidové noviny - vedle již čtvrtého, nezměněného vydání \"Etymologického slovníku jazyka českého\" (2010) - vydány všechny Machkovy drobnější studie v objemné dvousvazkové edici \"Sebrané spisy Václava Machka\" (2012), obsahující i stručný životopis, nekrology, přepis jedné z přednášek, soupis předmětů vyučovaných na brněnské univerzitě a bibliografii, jakož i jeho jazykovědně hlediska relevantní dopisy ve svazcích \"Korespondence I\" a \"II\" (2012).\n\nČlánky V. Machka ve Slově a slovesnosti (dostupné on-line):\n"}
{"id": "361309", "url": "https://cs.wikipedia.org/wiki?curid=361309", "title": "Křeček velký", "text": "Křeček velký\n\nKřeček velký (\"Hypogeomys antimena\") je hlodavec, který se nachází pouze v regionu Menabe na Madagaskar v tropických či deštných lesích nebo v pobřežních pásmech včetně plochých mořských břehů i útesů.\n\nJedná se o druh zapsaný na seznamu EDGE, kterým Londýnská zoologická společnost ZSL upozorňuje na evolučně jedinečné a zároveň celosvětově ohrožené druhy.\n\nJedná se o ohrožený druh kvůli ztrátě přirozeného prostředí, reprodukčním návykům, konkurenci zavlečených krys obecných a omezenému rozsahu 20 kilometrů čtverečních severně od Morodavy mezi řekami Tomitsy a Tsiribihina. Jeho místní název je votsotsa.\n\nJe podobný králíkům-má velké uši, protáhlé zadní nohy a místo normálního běhu jako u křečků, spíše poskakuje. Váží od 1 do 1,5 kilogramu, jeho délka je 30 až 35 centimetrů, z čehož 21 až 25 centimetrů je ocas.\n\nŽije v rodinných skupinách skládajících se ze samce, samice a potomstva posledních dvou až tří let. V písčité půdě podzemních lesů vyhrabává svými dobře vyvinutými hrabavými drápy systém podzemních nor, do kterého vede někdy až šest vchodů. Živí se ovocem, výhonky a měkkou kůrou. Potravu, jako většina křečků, drží při jídle v předních tlapkách. Páry jsou monogamní a samice rodí pouze jedno nebo dvě mláďata ročně. Je to jediný žijící druh rodu \"Hypogeomys\".\n\nKřeček velký je v Česku v současnosti chován ve třech zoologických zahradách:\n\n\nNa Slovensku tento druh nechová žádná zoo. V celé Evropě i na světě je chován v 17 veřejných zoologických zařízeních, a to v celkovém počtu přibližně 50 jedinců.\n\nHistorie chovu v Zoo Praha se začala psát v roce 2000. Český prvoodchov se podařil roku 2007. Do roku 2017 bylo odchováno 12 mláďat. Na počátku roku 2018 byl chován pár. Zatím poslední mládě se narodilo v lednu 2019.\n\n"}
{"id": "361321", "url": "https://cs.wikipedia.org/wiki?curid=361321", "title": "Žirafa Rothschildova", "text": "Žirafa Rothschildova\n\nŽirafa Rothschildova, psáno také jako žirafa Rotschildova, (\"Giraffa camelopardalis rothschildi\" nebo \"Giraffa camelopardalis rotschildi\") je druhý nejvíce ohrožený poddruh žirafy jen s několika sty žijícími jedinci (podle jiných údajů žije v přírodě několik tisíc jedinců). Na základě nových molekulárních analýz z r. 2016 již není považována za samostatný poddruh, ale za ekotyp jiného poddruhu žirafy – žirafy núbijské (\"Giraffa camelopardalis camelopardalis\").\n\nByla pojmenována po zakladateli muzea v Tringu L. W. Rothschildovi. Všechny, které žijí ve volné přírodě, jsou v chráněných oblastech v Keni a Ugandě. Dříve žila i v Súdánu, ale tam pravděpodobně vyhynula. Zatímco žirafy obecně jsou klasifikovány statusem málo dotčený druh, žirafa Rothschildova je v kategorii ohrožený druh kvůli nízké populaci. Existuje velmi málo míst, kde lze žirafu Rothschildovu pozorovat v divočině – patří k nim národní park Nakuru v Keni nebo národní parky Murchison Falls a Kidepo Valley v severní Ugandě. Existují různé chovné programy, které mají za cíl zvýšit populaci žirafy Rothschildovy, např. Giraffe Centre v Nairobi v Keni nebo Woburn Safari Park ve Woburnu ve Velké Británii.\n\nŽirafy Rothschildovy jsou snadno odlišitelné od ostatních poddruhů. Nejviditelnější je ve zbarvení srsti. Typické jsou tmavohnědé kaňkovité nebo obdélníkové skvrny se slabšími krémově zbarvenými liniemi okolo. Hlezno bývá skvrnité.\n\nV Evropě je žirafa Rothschildova k vidění přibližně ve stovce zoo. V Česku ji je možné zhlédnout v těchto zoo (stav 2018 i počátek roku 2020):\n\n\nNa Slovensku byly na počátku roku 2020 chovány v Zoo Bratislava.\n\nPrvní žirafa přišla do Zoo Praha v roce 1954, tedy více než dvacet let po otevření zoo. I tak se jednalo o první žirafu v československých zoo. Jednalo se o žirafu masajskou. Po ní se v zoo vystřídaly ještě další poddruhy. Chov žiraf Rothschildových započal v roce 1970 a stal se velmi úspěšným. Prvních pět jedinců (samec a čtyři samice) přišlo do pražské zoo ze Zoo Dvůr Králové. Všechna tato zvířata měla původ v transportech zvířat, která dovezl Josef Vágner, tehdejší ředitel královédvorské zoo přímo z Afriky. První pražská žirafa se narodila v roce 1974 a dostala jméno Praga. Jubilejní 75. mládě pak přišlo na svět v roce 2013.\n\nJednou z nejvýraznějších zvířecích osobností je Nora, která se stala i tváří kampaně Seznamte se!. Jejím otcem byl rovněž pražský rodák – Šimon, který byl dlouholetým chovným samcem pražského stáda a navíc jednou z nejdéle žijících žiraf v Evropě. Uhynul v necelých 24 letech v roce 2009.\n\nNa podzim 2016 došlo k zajímavému transportu dvou mladých žirafích samců Hynka a Tadeáše do turecké zoo Faruk Yalcin.\n\nKe konci roku 2017 byl chován jeden samec (Johan) a devět samic. Mezi nimi byla i samice Anna narozená v srpnu 2016 jako 82. pražské mládě. Ke konci roku 2018 bylo chováno osm jedinců (samec se sedmi samicemi). Další mládě (samička) se narodilo 25. ledna 2019. 17. února pak dostala jméno Nela. Pokřtila ji herečka Iva Pazderková. Jedná se o 83. mládě narozené v historii pražského chovu. Matkou samičky je Faraa (původem ze švýcarské Knie's Kinderzoo v Rapperswilu), otcem dlouholetý chovný samec Johan (narozen v nizozemské Zoo Rhenen). Zatím poslední mládě přišlo na svět 13. února 2019. Jedná se o samečka a jeho rodiči jsou Johan a Eliška. Při křtinách v dubnu 2019 dostal od herce Pavla Šimčíka a kanoisty Josefa Dostála jméno Matyáš.\n\nŽirafy jsou v pražské zoo chovány v rozsáhlém areálu pavilonu Africký dům s výběhem Africké panorama v horní části zoo. Expozice byly otevřeny v roce 2001.\n\n"}
{"id": "361335", "url": "https://cs.wikipedia.org/wiki?curid=361335", "title": "Kozí příběh – pověsti staré Prahy", "text": "Kozí příběh – pověsti staré Prahy\n\nKozí příběh – pověsti staré Prahy je první český 3D počítačově animovaný film. Je to zároveň i první celovečerní film tohoto druhu, vytvořený ve střední a východní Evropě. Flm vytvořil producent, výtvarník a režisér Jan Tománek ve svém Art And Animation studiu.\n\nFilm vznikal dlouhých pět let a oproti zahraničním filmům velkých zahraničních studií na něm pracovalo pouze okolo deseti animátorů a 3D grafiků . Rozpočet filmu byl 1,5 milionu USD, což je zanedbatelná částka, ve srovnání s filmy typu Shrek (rozpočet: 60 milionů USD), se kterým byl často srovnáván.\n\nPo premiéře v roce 2008 se stal film svou návštěvností 350 000 diváků nejúspěšnějším českým animovaným filmem.\n\nFilm získal řadu zahraničních cen a v roce 2008 byl nominován na Českého lva, za nejlepší výtvarný počin. V roce 2009 filmu novináři udělili výroční cenu Febiofestu Kristián – za nejlepší animovaný film. \n\nV roce 2012 bylo natočeno volné pokračování – Kozí příběh se sýrem.\n\nV roce 2015 se tvůrci rozhodli umístit film i na YouTube, kde je k vidění v mnoha jazykových mutacích (anglicky, španělsky, portugalsky, rusky, německy, hindsky)..\n\nDěj se odehrává za doby vládnutí Karla IV., kdy se v Praze staví Karlův most a vzniká unikátní Pražský orloj. Do hlavního města přichází z venkova prostý Kuba se svou Kozou a vezou náklad vajec, jakožto surovinu pro stavbu Karlova mostu. Spolu s nimi přichází do Prahy i chudý student Matěj na učení k Mistru Hanušovi.\n\nKuba s Kozou zůstávají v Praze u stavby mostu. Zde Kuba prvně spatří Mácu a hned se do ní zamiluje. Máca je městská dívka kyprých tvarů, která dodává na stavbu mostu kované hřeby. Když Kuba zapříčiní pád lešení na jedné straně mostu, protože z podpůrného trámu vyřezával sošku Mácy, je dělníky vyhnán i se svou Kozou. Obou se jich ujímá samotný Mistr Hanuš, který hledá dobrého řezbáře pro sochy Orloje a zaujme ho Kubovo umění vyřezávat ze dřeva.\n\nU Mistra Hanuše studuje i chudý Matěj, který je pro svou chudobu terčem posměchu ostatních studentů. Získal od svého učitele důvěru a dohlíží na plány Staroměstského orloje. Protože Matěj nemá kde spát, nachází v Praze, tou dobou již opuštěný, Faustův dům. Díky neustálému posměchu spolužáků podléhá lákadlu a sebere ve Faustově domě stříbrný tolar, aby mohl zapadnout mezi ostatní vrstevníky. Ti jej však podvedou a v nestřeženou chvíli poničí plány Orloje. Nic netušící Matěj plány předá zpět Mistru Hanušovi.\n\nVelké je překvapení Mistra Hanuše, když pražští konšelé objeví poničené plány a žádají potrestání viníka. Matěj je uvržen na jeden den do pranýře a protože neví, čím by se on provinil, rozhodne se Hanušovi pomstít. Když Mistr Hanuš a Kuba Orloj dokončí nesklidí žádnou úctu ani uznání. Mistru Hanušovi nabízí Číňané, aby postavil takový orloj i u nich. Svědkem této diskuze je Matěj, který mezitím upsal svou duši ďáblu a napíše dopis pražským radním. Ti pověří kata Mydláře, aby Hanuše oslepil.\n\nHanuš se chce za tento \"vděk\" pomstít a pověstným sáhnutím do stroje orloj zastaví. Kuba, jakožto jeho pomocník, je pověřen, aby orloj opravil pod pohrůžkou popravení Mácy když to nestihne včas. Kuba orloj zprovozní na poslední chvíli ale už nestihne doběhnout na popraviště. Později se ukazuje, že Koza se prohodila s Mácou a byla oběšena ona. Vzápětí však koza ze šibenice spadne a ukáže se, že celou dobu měla v krku železnou trubičku, takže se neoběsila.\n\nKuba je venkovský, dobromyslný mladík. Nerozlučná dvojice se svou Kozou. Z Prahy je od příchodu, oproti Koze, nadšený a zvláště, když potká Mácu. Umí vyřezávat ze dřeva a díky této dovednosti se dostane k Mistru Hanušovi jako pomocník s výzdobou Orloje.\n\nKoza je po smrti Kubovy matky jeho jediná kamarádka. Z Prahy není zase tak nadšená a radši by se se svým vozíkem otočila nazpět k domovu. Žárlí na Mácu, kterou Kuba miluje a nemůže na ní přestat myslet a sežráním plánů orloje napomůže k popravě Mácy. Proto se také nakonec obětuje a nechá málem oběsit sebe místo Mácy.\n\nUčenec, který je pověřen sestrojením Staroměstského orloje. Velmi klidný starší pán nachází v Kubovi umělce, kterého potřebuje pro výzdobu svého díla. Je katem oslepen, aby nemohl postavit podobný orloj jinde ve světě. Pro jeho postavu byl předlohou \"skutečný Mistr Hanuš\", který podle Jiráskových pověstí českých postavil Pražský Orloj.\n\nStejně jako Kuba přichází z venkova studovat do Prahy. Je velmi chudý a proto se stává terčem posměchu ostatních studentů. Díky tomu posléze upisuje svou duši ďáblu ve Faustově domě.\n\nMáca je pražská holka, která dodává na stavbu Karlova mostu kované hřeby. Po většinovou dobu filmu je tajemstvím, jak tyto hřeby získává. Posluhuje také u Mistra Hanuše, kde se opět setkává s Kubou, do kterého se zamiluje.\n\nChlupáč je záhadná postava pohybující se po Praze jako doplněk děje. Jde o chlupatou kouli, která má lidské nohy a neuvěřitelně dlouhý jazyk.\n\n"}
{"id": "361349", "url": "https://cs.wikipedia.org/wiki?curid=361349", "title": "Obchod je obchod", "text": "Obchod je obchod\n\n\"Obchod je obchod\" je klasická komedie zvyklosti a povah v době Moliéra. Přes postavu pletichaře, věcně bez výčitek, jménem Isidore Lechat, Mirbeau poukazuje na všemohoucnost peněz v buržoazní společnosti. Kde však jsou peníze bezmocné proti lásce a smrti.\n\n\n"}
{"id": "361361", "url": "https://cs.wikipedia.org/wiki?curid=361361", "title": "Viga", "text": "Viga\n\nViga ( ) je řeka v Kostromské oblasti v Rusku. Je dlouhá 175 km. Povodí řeky má rozlohu 3 360 km².\n\nPramení na Galičské vysočině a protéká rovinatou krajinou. Koryto je velmi členité. Ústí zprava do Unži (povodí Volhy) na 342 říčním kilometru.\n\nZdrojem vody jsou sněhové a dešťové srážky. Zamrzá v listopadu a rozmrzá na začátku dubna.\n\nJe splavná pro vodáky.\n"}
{"id": "361367", "url": "https://cs.wikipedia.org/wiki?curid=361367", "title": "Běh na 2000 metrů", "text": "Běh na 2000 metrů\n\nBěh na 2000 metrů je atletickou střední tratí, která patří mezi méně vypisované (mnohem častější je například běh na 800 metrů a běh na 1500 m, které se běhají také na velkých soutěžích). Běh na 2000 metrů je stejně jako jiné méně často vypisované tratě (běh na 1 míli, běh na 3000 m apod.) většinou doplňkovou disciplínou menších a výjimečně i velkých atletických mítinků. Výkonnostní extratřídou jsou na této trati zhruba časy pod 5 minut (muži) a pod 5:30 minut (ženy).\n\nDne 8. září 1965 na závodech v Staré Boleslavi se stal světovým rekordmanem na trati 2000 metrů Josef Odložil, který zde dosáhl času 5:01,1.\n\n"}
{"id": "361372", "url": "https://cs.wikipedia.org/wiki?curid=361372", "title": "Petr (příjmení)", "text": "Petr (příjmení)\n\nPříjmení Petr je odvozené z mužského křestního jména Petr. Nositeli tohoto příjmení jsou či byly například tyto osobnosti:\n\n\n"}
{"id": "361373", "url": "https://cs.wikipedia.org/wiki?curid=361373", "title": "Grand Prix Německa", "text": "Grand Prix Německa\n\nGrand Prix Německa () je automobilový závod převážně pro vozy formule 1, poprvé organizovaný v roce 1926 a v roce 1951 zařazený do kalendáře mistrovství světa vozů formule 1.\n\nV roce 1907 se uskutečnil první závod pořádaný na území Německa – Kaiserpreis na okruhu v pohoří Taunus. Jednalo se o závod vozů limitovaných objemem motoru 8000 cm³, vítězem se stal italský pilot Felice Nazzaro s vozem Fiat.\n\nPrvní Grand Prix Německa se konala na berlínském okruhu AVUS v roce 1926, závod vypsaný pro sportovní vozy se jel za deštivého počasí a byl poznamenán řadou havárii, včetně té, která připravila o život tři komisaře. Bezpečnostní ohledy vedly k přesunutí Grand Prix Německa na okruh Nürburgring, jenž měřil 28,28 km včetně jižní smyčky. První Grand Prix Německa vypsaná pro vozy Grand Prix (předchůdce F1), se uskutečnila v roce 1929 a jejím vítězem byl Louis Chiron na voze Bugatti. Až do vypuknutí druhé světové války dominovali německé Grand Prix domácí piloti na vozech Mercedes a Auto Union.\n\nNürburgring byl dějištěm velké ceny i po skončení války, v roce 1950 se tu uskutečnil závod formule 2, ale již od roku 1951 je Grand Prix Německa zařazena do kalendáře mistrovství světa formule 1. První poválečné závody zcela ovládlo Ferrari, když zvítězilo v prvních čtyřech ročnících (Alberto Ascari 1950 – 1952 a Giuseppe Farina 1953).\n\nV roce 1959 se konání Grand Prix Německa vrátilo na trať AVUS, jež byla oproti původní verzi z roku 1926, zkrácena a na severním konci přibyla klopená zatáčka. Závod se konal poněkud zvláštním způsobem, jel se ve dvou rozjížďkách a jejím vítězem se stal Tony Brooks, jenž tak obhájil vítězství z předešlého ročníku Grand Prix Německa. Trať AVUS si vyžádal další oběť, v doprovodném závodě sportovních vozů přišel o život Jean Behra. Formule 1 se sem již nikdy nevrátila.\n\nV roce 1960 se Grand Prix vrátila na Nürburgring, kde se konal závod formule 2 a to na krátké jižní části okruhu – Südschleife. Od roku 1961 až do roku 1976 se až na jedinou výjimku (1970 Hockenheimring), konala velká cena na 22,772 km dlouhé severní smyčce – Nordschleife. Stále se zrychlující vozy volaly po naléhavém zvýšení bezpečnosti a až osudná nehoda Nikiho Laudy v Grand Prix Německa 1976, znamenala konec zastaralého Nürburgringu. Od roku 1977 se závody formule 1 vrátily na Hockenheimring, jenž byl původně vybudován jako testovací dráha pro Mercedes. V roce 1968, kdy na této trati přišel o život Jim Clark v závodech formule 2, byly postaveny nové bezpečnostní bariéry. Další tragická nehoda přišla roku 1980, kdy při testech vozu Alfa Romeo zemřel Patrick Depailler. Tato nehoda si vyžádala další změny a to především v zatáčce Ostkurve, která tvořila spojnici mezi dvěma dlouhými rovinkami a kde k nehodě došlo.\n\nV roce 1984 se velká cena vrátila na zcela nový Nürburgring, nejprve jako Grand Prix Evropy (1984) a pouze jedinkrát jako Grand Prix Německa (1985). Od roku 1986 je Hockenheimring trvale hostitelem německé grand prix. V roce 2006 bylo oznámeno že Grand Prix Německa bude alternovat mezi tratěmi Hockenheimring a Nürburgring.\n\n\n<nowiki>*</nowiki> Byl vyráběn Ilmor v roce 1998.\n<nowiki>**</nowiki> Byl vyráběn Cosworth.\n\n"}
{"id": "361377", "url": "https://cs.wikipedia.org/wiki?curid=361377", "title": "HK Dinamo Minsk", "text": "HK Dinamo Minsk\n\nHK Dinamo Minsk je profesionální běloruský hokejový tým, který sídlí v Minsku. Od sezóny 2008-2009 hraje Kontinentální hokejovou ligu v divizi Bobrova, poté byl přeřazen do divize Tarasova. Předchůdcem klubu byl Tivali Minsk.\n\n\nPoprvé se minský hokejový tým na ledě objevil v sezóně 1947/1948 ve skupině B pod názvem Torpédo, kde se však umístil na posledním místě. Již následující rok reprezentoval sportovní organizaci Spartak. V roce 1950 klub získal právo hrát ve skupině A, kde strávil následující tři sezóny, avšak poté ukončil svou činnost. Po celou dobu zápasů tým ani jednou nehrál v Minsku a pouze jednou zvítězil na mistrovství v letech 1952/53 a další dvě vítězství v následující sezóně. \n\nOd roku 1965 se hlavním běloruským hokejovým týmem stalo Torpédo. Tým byl tvořen převážně zkušenými zahraničními hráči, což zapřičinilo, že se hned v první sezóně probojoval do elitní divize. Nicméně v elitě se Torpédo umístilo na posledním 12. místě a zpochybnilo tak v přechodném zápase své právo hrát v následující sezóně mezi nejsilnějšími. V následujícím období se výsledky týmu jen zhoršovaly. V letech 1969 až 1973 hrál v první skupině A, která v té době patřila k druhé divizi a každým rokem se výsledky jen zhoršovaly. Na jaře roku 1973 tým skončil na předposledním místě a propadl se tak do druhé skupiny, kde strávil následující tři sezóny.\n\nMinský hokejový tým Dinamo byl založen v roce 1948. Během několika let se účastnil amatérských mistrovství Běloruské sovětské socialistické republiky (BSSR). V sezóně 1950/1951 Dinamo získalo bronzovou medaili, v sezóně 1968/69 stříbrnou a dvakrát v sezóně 1967/68 a 1969/70 vyhrálo mistrovství BSSR. V roce 1972 tým skončil na třetím místě, avšak bronzovou medaili nedostal: místa na stupni vítězů tehdy obsadily běloruské týmy, které patřily do skupiny B celosvazového mistrovství. Postupem času začal tým své pozice ztrácet. Na konci mistrovství BSSR v letech 1974/75 \"bílo-modří\" skončili na šestém místě a poté se rozhodli ukončit svou hráčskou činnost na běloruské aréně. \n\nV létě roku 1976 minské Torpédo, které v té době hrálo v západní části druhé skupiny třídy A (třetí nejsilnější divize mistrovství Sovětského svazu), přešlo pod jurisdikci FCO Dinamo. Sportovní organizace vytvořila podmínky pro hostující hráče, řešila různé otázky týkající se bydlení a hmotné pomoci a také začala spolupracovat s moskevskými spoluhráči. Tým vedl uznávaný odborník Vitalij Stain z Novosibirsku, kterému pomáhal bývalý brankář Torpéda Jurij Nikonov. Skvělou podporou pro budoucí Dinamo byl krytý zimní stadion v parku Gorkého, který byl postaven v roce 1976. Na základě vzniku zimního stadionu byla založena Speciální sportovní škola pro děti a mládež \"Junosť,\", jejíž žáci později tvořili základní pilíř Dinama.\n\nJiž v debutovém ročníku Dinamo získalo vstupenku do první třídy na mistrovství Sovětského svazu a po třech sezónách, tedy v roce 1980 tým postoupil do vyšší ligy. Tam se však týmu nedařilo a umístěním se na 12. posledním místě byl přeřazen do skupiny A. V letech 1982 až 1983 tým hrál jen přechodná utkání a jeho snaha hrát ve vyšší lize nebyla úspěšná. \n\nNávrat k hokejové elitě Sovětského svazu se konal v roce 1988, kdy nová generace odchovanců ze školy \"Junosť\" v čele s Vladimírem Krikunovem byla schopna nakonec překonat bariéru předchozích zápasů. Lepší výsledky na mistrovství Sovětského svazu Dinamo získalo v sezóně 1989/1990, kdy se týmu poprvé ve své historii podařilo hrát druhé kolo mistrovství vyšší ligy v první desítce nejsilnějších týmů. Hokejisté, kteří hrály na konci 80. let v soupisce Dinama se později staly hlavními hráči pro reprezentační tým Běloruska. \n\nKvůli finančním problémům na začátku 90. let byl tým Dinama přeřazen do soukromého vlastnictví a na jaře roku 1993 byl přejmenován na Tivali. Tým se čtyřikrát stal mistrem Běloruska, dvakrát získal stříbrnou medaili a jednkrát bronzovou. Kromě mistrovství Běloruska hrál v letech 1992 až 1996 v Mládežnické hokejové lize - MHL a po jejím rozpadnutí hrál ve Východoevropské hokejové lize - VEHL. V letech 1994 a 1995 se probojoval do finále Evropského poháru, kde získal páté a sedmé místo. V první polovině 90. let byl tým Tivali hlavním klubem reprezentačního týmu Běloruska a po mistrovské sezóně v roce 1999/2000 byl rozpuštěn.\n\nV roce 2003 předseda běloruské hokejové federace Vladimír Naumov, který byl zároveň v čele Ministerstva vnitra rozhodl o znovuzrození týmu Dinamo. Zakladatelem týmu byly silové úřady Běloruska, mezi sponzory patřily i podniky Minské oblasti. V čele týmu byl slovenský specialista Julius Šupler. První zápas na mistrovství Běloruska znovuzrozené Dinamo hrálo 10. října roku 2003 proti týmu Vitěbsk s vítězným skóre 2:1. \n\nPůvodní složení byl tvořeno především mladými běloruskými hráči. Nicméně, po sezóně 2004/2005, kdy tým skončil jen na devátém místě, aniž by se dostal do Play-off, princip tvorby formace se změnil: byly podepsány smlouvy se zkušenými hokejisty, z nichž mnozí hráli za reprezentační tým Běloruska.Tým vedl slovák Ľubomír Pokovič. Pod jeho vedením tým dvakrát vyhrál Pohár Běloruska a umístil se na druhém místě mistrovství 2005/2006. V roce 2007 byl slovenský trenér náhle propuštěn a na jeho místo nastoupil Eduard Zankovec, který dovedl tým k zlaté medaili. \n\nPoté, co byla 28. března roku 2008 potvrzena účast běloruského týmu na mistrovství Kontinentální hokejové ligy, vedení klubu se rozhodlo vytvořit zcela nový tým.\n\nHlavním trenérem se stal kanadský hokejista Paul Gardner, který byl ještě před začátkem mistrovství vyměnen za Jima Hughese. Začátek mistrovství nebyl úspěšný - po 12. kole se tým umístil na předposledním místě a vedení klubu na tuto skutečnost zareagovalo rychle. Hned 1. října byl odvolán z funkce generální ředitel Vladimír Gončarov a 15. října po opakujících se prohrách byl propuštěn Jim Hughes. Novým hlavním trenérem byl zvolen Vasilij Spiridonov, který dříve pracoval v hokejovém týmu Dinamo-Shinnik. Ovšem novému trenéru se výsledky nepodařilo zlepšit a na konci základní části v sezóně 2008/2009 tým skončil sotva na 22. místě.\n\nNa jaře roku 2009 se hlavním trenérem Dinama stal kanadský hokejové trenér Glen Hanlon (Glen Hanlon), který předtím úspěšně vedl Běloruský reprezentační tým. Sestavování týmu v období mezi sezónami se provádělo pečlivěji, avšak trenér vsadil spíše na zahraniční hráče. Mezi nejvíce známá jména patřili reprezentační hráči Finska Ossi Väänänen a Ville Peltonen (Ville Peltonen), dále běloruský reprezentační brankář Andrej Mezin (Andrèj Mezin). Hokejovou farmou (Hokejová farma) se stal klub vytvořený ve městě Salihorsk HK Šachtar (Šachtar Salihorsk).\n\nSezóna 2009/2010 se podobala té předchozí: na základě špatných výsledků již na začátku sezóny byl nový trenér opět vyměněn - důvěra týmu byla svěřena do rukou trenérovi hokejového týmu Gomel Alexandru Andrievsky. Změna trenéra však nepomohla - tým se opět nedokázal probojovat do Play-off, v západní konverenci se umístil na 11. místě a celkově se tak na mistrovství umístil na 17. místě. Pozitivním momentem sezóny bylo novoroční vítězství v nejstarší klubové soutěži Evropy Spenglerův pohár. Od druhé poloviny ledna roku 2010 se všechna domácí utkání Dinama odehrávala v Minské aréně. Po skončení sezóny tým převzal nový český trenér Marek Sýkora, který opustil hokejový tým Jekatěrinburgu HK Avtomobilist.\n\nSezóna 2010/2011 byla pro Dinamo Minsk nejúspěšnější ze celou dobu v KHL. Trenérem týmu byl zvolen český hokejový odborník Marek Sýkora, který opustil hokejový tým Jekatěrinburgu HK Avtomobilist. Marek Sýkora je považován za jednoho z nejúspěšnějších trenérů celé KHL. Díky němu si tým zahrál finále s týmem Metallurg Magnitogorsk (Mg) (Metallurg Magnitogorsk) a postoupil do Play-off s nováčkem sezóny 2009/2011 Avtomobilist Jekatěrinburg (Avtomobilist Jekatěrinburg). K nejvýraznějším akvizicím klubu končící sezóny patří doplnění týmu k známé trojici hráčů z týmu Barys Astana (Barys Astana) - Spiridonow - Stümpel - Glazachev brankářem Robertem Esche (Robert Esche) a držitelem Stanley Cup (Stanley Cup) Petrem Sýkorou (Petr Sýkora (1976)). Nejen že se nové sestavě týmu podařilo postoupit do Play-off, ale téměř se mu povedla senzace, když prohrál v rozhodujícím sedmém utkání s vítězem Západní konference Lokomotiv Jaroslavl (Lokomotiv Jaroslavl). K úspěchům klubu v sezóně 2010/2011 patří také skutečnost, že Dinamo Minsk se stalo nejnavštěvovanějším týmem celé KHL a třetím nejvíce navštěvovaným týmem Evropy, kdy na rozhodujících utkáních byla patnáctitisícová Minská aréna naplněna až k prasknutí. To je také důvod, proč byla tato sezóna pro Dinamo Minsk zvolena za nejlepší v KHL.\n\nPřípravu na sezónu 2011/2012 Dinamo začalo na tréninkových zápasech a utkáním Vallée de Joux ve Švýcarsku, kde se umístilo na třetím místě, dále tým pokračoval v Rize na Mistrovství lotyšských železnic (Pohár Ldz), kde skončil na čtvrtém místě a přípravu zakončil stříbrnou medailí v soutěži o Pohár Donbasu. Do začátku mistrovství Dinamo nastoupilo v nové sestravě. K akvizicím hokejového klubu především patřili zkušení hráči Lukáš Krajíček, Jaroslav Obšut, Zbyněk Irgl, dále finský útočník Teemu Laine, produktivní hráči Charles Linglet a Jere Karalahti, klub také podepsal smlouvy se čtyřmi mladými běloruskými hráči, jměnovitě: Alexander Kitarov, Anatolij Protasenja, Alexander Pavlovich a Oleg Goroshko. V průběhu šampionátu se k týmu vrátil Peter Podhradský a tým opustil kanadský obránce Danny Groulx, který přešel k týmu HC Jugra. Kapitánem týmu byl zvolen Jaroslav Obšut a asistenty Andrej Mikhalev a Geoff Platt. Také během pravidelných mistrovství se v některých zápasech v roli asistentů objevili Dmitrij Meleshko a Jere Karalahti. \n\nV prvním zápase šampionátu se měl tým Dinama utkat s týmem Lokomotiv Jaroslav, avšak utkání se z důvodu tragédie nekonalo. Dne 7. září 2011 se nad Jaroslavlí bezprostředně po vzletu z letiště Tunošna zřítilo letadlo Jak-42D. Mezi mrtvými byli i tři běloruští hráči Ruslan Salej, Sergej Ostapchuk a trenér Nikolaj Krivonosov, který v té době pracoval pro minské Dinamo.\n\nV lednu roku 2012 klub podepsal smlouvu se slovenským útočníkem Ladislavem Nagyem. Do týmu také přišli mladí běloruští hokejisté jmenovitě Ilya Kaznadey a Sergej Dudko. V průběhu sezóny byla prodloužena smlouva obráncům Jeremu Karalahti a Lukáši Krajíčkovi. Poté, co 4. března tým prohrál 4:0 v sérii Play-off čtvrtfinále s Moskevským Dynamem, oznámil hlavní trenér týmu Marek Sýkora ukončení své kariéry. \n\nNa začátku sezóny 2012/2013 se hlavním trenérem týmu stal finský odborník na hokej Kari Heikkilä. Nicméně výsledky byly pouhým zklamáním: tým se v Západní konverenci umístil na jednom z posledních míst a v důsledku toho byl nový trenér ihned odvolán. Hlavním trenérem Dinama se stal Alexander Andrievsky. Tato změna byla pro tým určitým oživením: na začátku únoru se tým v Západní konferenci umístil na 7. místě. Ovšem výsledky sezóny nezajistily běloruskému týmu postup do Play-off KHL sezóny 2012/2013. \n\nV sezóně 2013/2014 klub výrazně posilnil tým mladými běloruskými hráči. Výsledky ovšem nebyly přijatelné, jelikož se tým v Západní konferenci umístil na posledním místě. Po sérii neúspěchů byl stávající trenér Alexander Andrievsky odvolán z funkce. Na jeho post byl prvotně jako zástupce a poté jako hlavní trenér zvolen Ľubomír Pokovič. I když se mu zlepšit situaci týmu nepodařilo, v soutěži o Pohár naděje byli \"zubři\" úspěšnější než před rokem. Porážka tří týmů - HC Slovan Bratislava (HC Slovan Bratislava), HK Atlant Mytišči (Atlant Mytišči) a HK Severstal Čerepovec (Severstal Čerepovec) byla pro tým vstupenkou do finále, kde tým porazil pouze HK Avangard Omsk.\n\nV sezóně 2014/2015 byl hlavním trenérem zvolen slovenský hokejový specialista Ľubomír Pokovič. V létě byl tým výrazně posilněn, když klub podepsal smlouvy se zahraničními hráči Ryanem Vesce, Paulem Szczechura, Nickem Bailen, Ivanem Švarným, Jonathanem Cheechoo. Do týmu se také vrátili Charles Linglet a Alexander Kulakov.\n\nKontinentální hokejová liga\nMistrovství Běloruské sovětské socialistické republiky (BSSR)\nMistrovství Běloruska\nBěloruský pohár\nMezinárodní ocenění\n\nSpenglerův pohár (Spengler Cup)\n\nDomácí utkání Mistrovství KHL Dinamo hrálo v multifunkčním kulturním a sportovním komplex \"Minsk-Arena\". Sportovní komplex byl postaven v letech 2006-2009 a kromě sportovně-hledištního vestibulu s kapacitou 15 086 diváků k němu patří rychlobruslařský stadion, velodrom (Velodrom) a obrovské parkoviště. Slavnostní otevření hokejové arény se konalo 30. ledna 2010 v rámci Utkání hvězd KHL.\n\nMinská aréna má největší kapacitu mezi kluby KHL a je to čtvrtá největší zastřešená aréna Evropy, ve které se neustále odehrávají hokejové zápasy. V roce 2014 byla tato aréna hlavním dějištěm pro mistrovská utkání v ledním hokeji. \n\nDo struktury hokejového klubu Dinamo Minsk dále patří:\n\nV létě roku 2009 se vedení klubu rozhodlo změnil symbol a styl nápisu klubu, aby zabránilo poplatkům za používání značky, jejiž právo má BFSO Dinamo. Místo tradičního písmene \"D\" jako logo bylo navrženo používat stylizovaný obraz zubra. Tak jako právo na název klubu v ruštině «Динамо», jako i v běloruštině «Дынама» má sportovní organizace, byla navržena změna názvu na «Дінамо». Proti poškozování názvu vystoupilo BFSO Dinamo, a proto v nové sezóně minský klub vystoupil s novým logem, ale s předchozím názvem.\n\n\n"}
{"id": "361380", "url": "https://cs.wikipedia.org/wiki?curid=361380", "title": "STS-100", "text": "STS-100\n\nSTS-100 byla mise amerického raketoplánu Endeavour k Mezinárodní vesmírné stanici. Cílem letu byla doprava robotického ramene Canadarm2 ke stanici ISS. Uskutečnily se dva výstupy do otevřeného vesmíru.\n\n\n"}
{"id": "361382", "url": "https://cs.wikipedia.org/wiki?curid=361382", "title": "STS-97", "text": "STS-97\n\nSTS-97 byla mise amerického raketoplánu Endeavour k Mezinárodní vesmírné stanici. Cílem letu byla doprava dílu P6 truss ke stanici ISS. Uskutečnily se tři výstupy do otevřeného vesmíru.\n\n\n"}
{"id": "361386", "url": "https://cs.wikipedia.org/wiki?curid=361386", "title": "Paralepse", "text": "Paralepse\n\nParalepse je řečnická figura, která spočívá v tom, že řečník prohlásí, že o nějaké věci nechce mluvit, dosáhne však toho, že na ni naopak upozorní.\n\n"}
{"id": "361388", "url": "https://cs.wikipedia.org/wiki?curid=361388", "title": "Buddhistické tantry", "text": "Buddhistické tantry\n\nBuddhistické tantry jsou soubory buddhistických učení, která souvisí s Buddhovým „třetím otočením kola Dharmy“ – Vadžrajánou.\nPojem tantra je překládáno jako „tkanivo“ nebo „pavučina“ a vyjadřuje se tím složitost a celistvost těchto učení.\n\nVadžrajánový buddhismus se podle starobylé školy Ňingmapa vnitřně člení na vnější tantry (Krija Tantra, Charja Tantra, Joga Tantra) a vnitřní tantry (Mahajoga, Anujoga, Atijoga), které bývají jinými školami někdy shrnovány pod pojem Anuttaratantra.\n\nPodle škol nového překladu existují čtyři třídy tanter: kríjatantra, čárjatantra, jógatantra a anuttarajógatantra. Liší se podle toho, kdo je praktikuje, podle toho, komu jsou určeny. První dvě, kríjatantra a čárjatantra, kladou důraz na vnější chování. Velkou roli zde hrají určité rituály a čistota při praxi. V obou vyšších třídách, v jógatantře a anuttarajógatantře, je vnější způsob chování méně důležitý. Zde se pracuje tak bezprostředně, jak je to možné, se samotnou podstatou mysli.\n\nAnuttarajógatantra se dále dělí na otcovské tantry (skt: \"upāya\"), někdy nazývané jako \"účinné prostředky\", mateřské tantry (skt: \"prajña\"), a neduální tantry, kam patří tantra Kálačakry.\n\nUčení historického Buddhy Šákjamuniho vzniklo v zemi, která je dnes známá jako Indie, před více než 2 500 lety a odtud se rozšířilo do většiny zemí Asie. V některých těchto zemích se ujal théravádový buddhismus a v jiných mahájánový a tantrický buddhismus. V Tibetu se vyvíjela sútrajána i tantrajána a obě byly praktikovány společně. Buddhistické sútry a tantry jsou v tibetském buddhismu v podstatě považovány za neoddělitelné.\nVelký Marpa překladatel přinesl v 9. stol z Indie do Tibetu přes padesát důležitých tanter. Tato učení byla od počátku 19. stol., kdy byla škola Kagjü v úpadku, po tři generace v držení linie Šákja. Ve škole Kagjü se udržela sbírka čtrnácti tanter a zbytek se uchovával ve škole Sákja.\nNa začátku 19. stol. jeden z významných tibetských lámů, filozof a rinpoče Džamgon Kongtrul Lodro Thaje pročesal celý Tibet, když hledal tantry Marpovy linie. Dostával učení od různých lamů a shromáždil je do cyklu čtrnácti tanter jménem „Poklad tanter Kagjü“ (kagjü ngadzo). Poté postupně shromáždil dalších čtyřicet tanter Marpy.\n\n\nhttps://web.archive.org/web/20170118071958/http://www.2nomads.cz/single-post/2017/01/12/Joga-v-Mysore\n"}
{"id": "361391", "url": "https://cs.wikipedia.org/wiki?curid=361391", "title": "Détente", "text": "Détente\n\nDétente (francouzsky: \"uvolnění\"), nebo Politika détente je termín pocházející z francouzštiny a znamená uvolnění napětí; původně šlo o výraz z žargonu diplomatů staré školy, v mezinárodní politice byl používán přibližně od roku 1970 především ve spojitosti se studenou válkou a diplomatickou snahou o snižování napětí mezi Sovětským svazem, Spojenými státy a Čínou (pingpongová diplomacie). V Sovětském svazu je tento termín znám jako „разрядка“ (uvolnění, vybití). Obecně je možné výraz aplikovat na jakoukoliv mezinárodní situaci, kde nepřátelské národy, mezi kterými nebyla vyhlášena válka, redukují napětí diplomatickou cestou.\n\nTento výraz poprvé použil Churchill v roce 1953. Je to politika mírové koexistence, vracel se k ní i Nixon.\n\nPolitikou détente poprvé použil francouzský prezident Charles de Gaulle, který tím sledoval možnost získání iniciativy nezávislé na Spojených státech a zlepšení vztahů se Sovětským svazem a obdobnou politiku použil i západoněmecký kancléř Willy Brandt. Pojem vešel ve známost až s politikou Richarda M. Nixona, který svou strategii koncipoval se svým poradcem pro národní bezpečnost a pozdějším ministrem zahraničí Henrym Kissingerem.\n\nNixonova administrativa používala na prosazení politiky détente triangulární diplomacii při současném zachování velkého vojenského potenciálu. Hlavní zásady diplomacie byly:\n\nHenry Kissinger ve svém memorandu prezidentovi Nixonovi v roce 1972 analyzoval politiku Sovětského svazu jako dvojznačnou. Uvedl, že Leonid Brežněv se snaží vstoupit do historie jako vůdce, který přinesl Rusku mír a lepší život, ale současně jako přesvědčený komunista vidí politiku jako boj s jediným konečným vítězem a je hnán rozpornými impulsy, když pohlíží na Spojené státy jako na rivala a smrtelnou hrozbu, ale současně i jako na vzor, zdroj pomoci a partnera pro fyzické přežití.\n"}
{"id": "361397", "url": "https://cs.wikipedia.org/wiki?curid=361397", "title": "Jean-Marie Gustave Le Clézio", "text": "Jean-Marie Gustave Le Clézio\n\nJean-Marie Gustave Le Clézio, podepisující svá díla jako J. M. G. Le Clézio (* 13. dubna 1940, Nice, Francie), je francouzský spisovatel, romanopisec a překladatel, autor více než čtyř desítek děl. V roce 2008 získal Nobelovu cenu za literaturu.\n\nLe Cléziův otec pocházel z Bretaně, matka z Francie. Dětství prožil střídavě v Nigérii, Francii a Velké Británii. Le Cléziovy literární začátky lze datovat do roku 1948, kdy jako osmiletý chlapec napsal knížku o moři. V roce 1963 debutoval románem \"Le Procès-verbal\", za který získal Renaudotovu cenu. V průběhu celého svého života hojně cestoval po celém světě (Nigérie, Thajsko, Mexiko, Austrálie) a dlouhodobě pobýval u indiánských kmenů v Panamě a Guatemale, z těchto cest načerpal náměty pro romány a esejistické knihy. Od roku 1990 žije se svojí marockou manželkou střídavě v Albuquerque v Novém Mexiku, na ostrově Mauricius a také na jihu Francie ve svém rodišti v Nice.\n\nNobelovu cenu získal s odůvodněním, že jde o „autora zlomu, poetického dobrodružství a smyslové extáze, průzkumníka lidství za hranicemi panující civilizace a pod ní“. Do češtiny byla prozatím přeložena tato jeho díla: Zápis o katastrofě (1965), Horečka (1969), Bludná hvězda (1996), Poušť (1996), Lullaby (1996) a Mondo a jiné příběhy (2001).\n\nVydáním svých prvotních děl (\"Procès-verbal\", \"La Fièvre\", \"Le Déluge\") v šedesátých letech se mladý spisovatel přiblížil k formalistickým výzkumům Nového románu zejména George Pereca, Michela Butora a Nathalie Sarrautové. Tím, že do svých děl zahrnuje téma smutku, strachu a bolu člověka žijícího v městském prostředí, pokračuje tak v existencialistických otázkách a tvrzeních. Navazuje zejména na Alberta Camuse. \"Procès-verbal\" připomíná jasně \"Cizince\", ačkoli je zde zároveň určitá podoba s románem \"Nexus\" od Henryho Millera.\n\nAvšak od konce šedesátých let získávají Le Cléziova díla osobnější tón, jsou méně poznamenané formalismem, přesto však neubírají na revoltnosti.\nV jeho publikacích převládá téma objevování jiného a nepoznaného, zájem o ekologii (\"Terra Amata\", \"Le Livre des fuites\", \"La Guerre\" ).\nStále větší vliv na autorovu tvorbu mají také jeho cesty do zahraničí a zejména pak pobyt mezi indiány v Mexiku ( \"Les Géants\" ).\nLe Cléziovy eseje zobrazují jeho meditativní blouznění podnícené kulturou indiánů kmene Embera směřující k panteismu (\"L’Extase materielle\"), indiánskou společností, onirismem a drogovými experimenty ( \"Mydriase\", \"Haï\" ), a také neustále přítomné téma hledání úniku ze současné\nzápadní a urbanizované společnosti.\n\nLe Cléziovy společenské úvahy jsou však podmíněny i jinými vlivy. Autor sám uvádí jako svou inspiraci básníky Johna Keatse a W. H. Audena. Přiznává zejména vliv J. D. Salingera, kterého četl nejvíce ze všech autorů, Williama Faulknera a Ernesta Hemingwaye. Od prvního převzal Le Clézio rozpor mezi jedincem a společností. Od druhého lyričnost (více a více výraznější) a užití vnitřního monologu, “proudu vědomí” (flux de conscience ); od třetího projev a vystupování autora-cestovatele. Zároveň je také ovlivňován Lautréamontovým mysticismem, o němž napsal několik článků a předmluv a také o něm vydal jednu publikaci; některými z postojů a metod Henriho Michauxe (nenávist vůči společnosti, užití drog jako nástroje k rozšíření vědomí), kterému věnoval jednu svou studii; Jako inspirace mu sloužily také projevy duchovní rozepře Antonina Artauda, kterého vnímá jako předchůdce “toho snu o nové zemi kde vše je možné; (…) návratu ke kořenům vědy a poznání; (…) tohoto snu, směsi násilí a mysticismu”. Zkrátka, Le Clézio se nám jeví jako nenasytný autor, prahnoucí po objevování a odhalování nových obzorů, jak to sám dokazuje sepsáním předmluv pro autory rozličného původu: Margaret Mitchellová, Lao She, Thomas Mofolo, V. S. Naipaul a další.\n\nTento literární vývoj vede k fiktivním románům inspirovaných tématem putování, orinismu a meditace, které nachází velmi pozitivní ohlas u čtenářů, počínaje \"Mondo et autres histoires\" z roku 1978 a obzvláště \"Désert\" z roku 1980. Od té doby je Le Clézio charakterizován jako nezařaditelný a pokračuje ve zkoumání témat jiného a nepoznaného v \"Le Chercher d’or\", \"Onitsha\" nebo \"Poisson d’or\".\n\nV roce 1980 se stává \"Désert\" prvním úspěšným Le Cléziovým románem.\n\nRozepře a odpor jsou všudypřítomnými rysy Le Cléziovych děl. Po obviňování urbanistické společnosti a její brutálnosti v jeho prvních dílech, se v autorově pozdější tvorbě objevuje všeobecné zpochybnění západní společnosti. Inspirován svou osobní zkušeností vyhlašuje tak Le Clézio cynicky “válku” obchodnímu světu (\"La Guerre\"), skandálnímu vykořisťování dětí (\"Hasard\") a menšinových kultur ( od konce osmdesátých let podporuje organizaci ONG Survival International, kde je\nčlenem čestného výboru ). Zájem o životní prostředí a znečišťování, který je v Le Cléziových dílech opakovatelně zaznamenán, byl vyzdvihnut Švédskou akademií, která ho kvalifikovala jako “angažovaného ekologistického spisovatele”: pod tímto titulem je označen jako autor knih z let 1960-1970: \"Terra Amata\", \"Le livre des fuites\", \"La Guerre\", \"Les Géants\".\n\nTato revoltnost zůstává patrná i v autorových úspěšnějších dílech z osmdesátých let: nenávist ke koloniálnímu imperialismu (\"Désert\") a k systému který je jeho důsledkem (\"Onitsha\"), odpor k válce ( První světová válka v \"Le Chercher d’or\", válka v Biafře v knize \"Onitsha\"), k novým formám vykořisťování (prostituce, obchod s bílým masem… v \"Le Désert\"). Všechny tyto postoje a aktivity ho vedou na počátku 21.století k napsání děl s daleko více zahořklým tónem a více kritickým vůči modernizaci západního světa, obzvláště tomu tak je v románu \"Ourania\" (2005). Kniha popisuje příběh skupiny vědců z jednoho zatraceného mexického údolí, kteří kategoricky odmítají moderní svět. Jiným příkladem je román \" Raga.Approche du continent invisible\" (2006), horoucí obhajoba obyvatel ostrovů ležících v Oceánii, kteří jsou ohroženi globalizací.\n\nV polovině osmdesátých let začíná Le Clézio zahrnovat do svých děl i osobnější témata, zvláště pak ta která mu připomínají jeho rodinu. Zápletky a osoby v jeho dílech jsou inspirovány jeho blízkými. Vypravěč Alexis, z \"Cercheur d’or\" (1985) je inspirován Le Cléziovým dědečkem Léonem, kterému je román věnován a který zároveň vypráví \"Voyage à Rodrigues\". Tato tendence je ještě silnější v románu \"Onistha\" z roku 1991, vydaného na poctu Africe, který je inspirován Le Cléziovým dětstvím. Poté se do středu dění opět dostává Le Cléziův dědeček v díle \"La Quarantaine\" z roku 1995. Sklon k autobiografii se pak jasně projevuje v díle \"Révolutions\" z roku 2003. Po dědečkovi je na řadě Le Cléziův otec, který vystupuje v díle \"L’Africain\" z roku 2004 předtím než se Le Clézio nechá inspirovat svou matkou pro postavu Ethel Brun v knize \"Ritournelle de la faim\".\n\n\n\n"}
{"id": "361405", "url": "https://cs.wikipedia.org/wiki?curid=361405", "title": "Šen-čou 6", "text": "Šen-čou 6\n\nŠen-čou 6 (; česky \"Božská loď 6\") byla druhým pilotovaným letem Čínské lidové republiky, uskutečněným v roce 2005. Posádka otestovala nové skafandry a prováděla vědecké experimenty. Přesná činnost posádky byla utajena. Návratový modul přistál v oblasti Vnitřního Mongolska (severovýchodní Čína) ve stejném místě jako posádka předchozího letu Šen-čou 5 a dalších bezpilotních letů. Orbitální modul pokračoval v samostatném letu na oběžné dráze.\n\n\nZáložní posádka:\n\nDruhá záložní posádka:\n\n"}
{"id": "361414", "url": "https://cs.wikipedia.org/wiki?curid=361414", "title": "Nocera Inferiore", "text": "Nocera Inferiore\n\nNocera Inferiore je italská obec s 40 095 obyvateli v provincii Salerno, Oblast Kampánie.\n\n\"Počet obyvatel\"\n"}
{"id": "361419", "url": "https://cs.wikipedia.org/wiki?curid=361419", "title": "Dějiny prehistorické Británie", "text": "Dějiny prehistorické Británie\n\nDějiny prehistorické Británie zahrnují časové období zhruba od poslední části pravěku do ovládnutí Británie Římany v roce 43. Období pravěku je rozděleno do několika částí, i když časové hranice mezi nimi jsou pozvolné. Ty se obecně liší od těch, které se používají pro kontinentální Evropu.\n\nPrvní dobou, o níž je známo, že v Británii žil člověk, je paleolit. Toto časově rozsáhlé období přineslo několikrát zalednění, což osídlení této oblasti významně ovlivnilo. Británii v té době obývaly tlupy lovců a sběračů, kteří cestovali po celé severní Evropě za stády zvěře nebo se pokoušeli rybařit.\n\nNěkteré výzkumy DNA naznačují, že 21 % mateřské linie v současné Británii pochází z období před dobou ledovou a 51 % z pozdního paleolitu. Nicméně některé studie Y-chromozomu ukazují, že 50 až 100% mužské populace migrovalo do Anglie v posledních asi 2 500 letech, většina zřejmě v době invaze Anglosasů. Některé jiné studie zase ukazují na genetické spojení mezi obyvateli Británie a Basky.\n\nZ nálezů kostí a kamenných nástrojů na pobřeží u Happisburghu v Norfolku u Pakefieldu v Suffolku je zřejmé, že člověk obýval Británii zhruba před 700 000 lety. V té době jižní a západní Británii spojoval s kontinentem široký pruh země, který umožňoval volný pohyb. V místě současného Lamanšského průlivu tekla široká řeka s přítoky, z nichž později vznikly Temže a Seina. Archeologické vykopávky z Boxgrove v Sussexu ukazují na příchod Homo heidelbergensis v období asi před 500 000 lety. Tito lidé vyráběli acheuléenské kamenné nástroje a lovili velkou zvěř. Dokázali nahnat slony, nosorožce a hrochy k útesům nebo vyhloubeným jámám, kde je snadněji zabili.\n\nNásledné extrémně chladné období člověka z Británie vyhnalo a k dalšímu osídlování došlo až v dalším období, které začalo přibližně před 300 000 lety a skončilo asi před 200 000 lety. Z té doby pocházejí nástroje nalezené u Barnfield Pit v Kentu a také pazourkové nástroje vyrobené levalloiskou technikou zřejmě lidmi původem z Afriky. Dokonalejší technologie výroby zbraní umožňovala efektivnější lov, čímž se Británie stala hodnotnějším místem pro osidlování až do dalšího chladného období zhruba před 352 000 až 130 000 lety. \n\nNicméně existují jen mizivé známky obydlení Británie v období před 130 000 až 110 000 lety. Voda z tajících ledovců vzniklých v předchozím mrazivém období Británii od kontinentu oddělila. Dále se zdá, že malé známky osídlení Británie jsou způsobeny i tím, že v té době došlo k poklesu populace i na kontinentu.\n\nZ období před 180 000 až 60 000 lety neexistují žádné nálezy potvrzující přítomnost člověka v Británii. V době před 60 000 až 40 000 lety byla Británie lučinatou zemí, kde se vyskytovali obrovští jeleni, mamuti, nosorožci a masožravé šelmy. Homo neanderthalensis dorazil do Británie asi před 40 000 lety.\n\nZnámky osídlení neandrtálci jsou v této době již řídké a okolo roku 30 000 př. n. l. se objevují první pozůstatky moderního člověka – Homo sapiens. Nejznámějším nalezištěm z tohoto období je pohřebiště \"Červené paní z Paviland\" na pobřeží současného jižního Walesu. Poslední doba ledová pokryla Británii ledem před 70 000 až 10 000 lety. Toto studené období vytlačilo člověka z Británie zřejmě do jižní Francie. Naleziště u \"Gough Cave\" v Somersetu datovaná do období před 12 000 lety ale ukazují, že se vracel a podle vývoje teploty se opakovaně zase stahoval na kontinent. V Británii v té době převládala tundra.\n\nPrvní pozoruhodnou kulturou pozdního paleolitu je creswellianská industrie s listovými tvary používanými zřejmě jako hroty šípů. V té době byly vyráběny kvalitnější pazourkové zbraně, ale používaly se i kosti, parohy, skořápky, jantar, zvířecí zuby a mamutí kly. Ty byly tvarovány pro nástroje, ale i šperky a kyje. Pazourek dopravovali do míst, kde se vyskytoval vzácně. Například nástroj z jeskyně v Devonu je z kamene z místa vzdáleného asi 160 km - ze Salisburské nížiny. To se vysvětluje velkou pohyblivostí tehdejších obyvatel, kteří s sebou místo neopracovaného kamene nosili polotovary pro zbraně a jiné náčiní.\n\nTehdejší lidé lovili převážně divoké koně a jeleny, třebaže jejich kořistí se v menší míře stávala i ostatní zvířata, od zajíců po mamuty. Z mála informací v archeologických nálezech se zdá, že pohřbívání předcházelo stahování z kůže, rozdělení mrtvoly a uložení jejich kostí do jeskyně. Umělecké vyjádření bylo omezeno na vyřezávání kostí, s výjimkou malby v jeskyních u Creswellu a Mendipu.\n\nChladnější a sušší období před 12 700 až 11 500 lety způsobilo úbytek lovné zvěře, ačkoli se plocha lesů zvětšovala. Výroba nástrojů se v této době orientovala na malé nástroje, ty z kostí a parohů byly méně obvyklé. Z té doby se ale dochovala mnohá naleziště a častější je i výskyt stanovišť pod otevřeným nebem.\n\nNa počátku holocénu, asi před 10 000 lety, skončila poslední doba ledová. Teplota stoupala, až dosáhla přibližně dnešní úrovně. V době před zhruba 9 500 lety voda z tajících ledovců oddělila Británii a Irsko a asi před 6 500 lety došlo k poslednímu oddělení od kontinentu. Teplejší klima změnilo původně arktickou krajinu na les, v němž převládala borovice, bříza a olše. Tato změna prostředí snížila počty sobů a divokých koní, které nahradil los, jelen, prase divoké a pratur, což si vyžádalo změnu techniky lovu.\nNástroje byly doplněny o háčky tak, aby se zbraň v těle lovené zvěře zachytila a snížila se tak možnost jejího úniku. V archeologických vykopávkách z té doby se objevují dřevěné nástroje jako teslice, i když nástroje s pazourkovou čepelí se stále ještě používaly. Pro výhody při lovu zvěře došlo k ochočení psa. Osídlení člověkem se v té době rozšířilo až na sever Skotska. Naleziště známek života v mezolitu zahrnují Mendip, Starr Carr v hrabství Yorkshire a Oronsay na Vnitřních Hebridách. Poblíž Howicku v Northumberlandu byly objeveny zbytky kruhové stavby zřejmě používané jako obydlí. Způsob života se změnil na sezónní nebo i trvalé obydlení určitého území s mnohem kratšími přesuny, než tomu bylo v předchozím období, kdy člověk za stády zvěře cestoval.\n\nNárůst populace se schopností lépe využívat přírodní zdroje vedl v období mezolitu v některých případech k místnímu vyčerpání těchto zdrojů. Pozůstatky mezolitického jelena u Poulton-le-Fylde v Lancashire ukazují na to, že byl třikrát zraněn, a přesto vždy unikl, což dokládá neúspěch při jeho lovu. Několik neolitických památek bylo nalezeno v místech původního mezolitického osídlení, ale spojitý vývoj je doložen jen zřídka. Zemědělství a chov domácích zvířat se v Británii začaly uplatňovat asi kolem roku 4 500 př. n. l. z důvodu zajištění obnovitelného zdroje potravy. Původní styl života zaměřený na lov a sběr se postupně, vlivem lepšího využití přírodních zdrojů, změnil na stabilnější osídlení daného území jednotlivými tlupami. Od období pozdního mezolitu docházelo k postupnému oteplování.\n\nV neolitu docházelo ke zdokonalení využití rostlin a chovů dobytka, i když není zcela zřejmé, zda tento rozvoj vytvářeli domácí obyvatelé, nebo ho přinesli nájezdníci z kontinentu, kteří je nahradili. Pylová analýza ukazuje, že lesy byly postupně vytlačovány loukami. Zimy byly asi o 3 °C studenější, ale léta asi o 2,5 °C teplejší než v současnosti.\n\nZemědělství a usedlejší styl života umožňuje komplexnější sledování změn stylu života než období mezolitu. Neolitická revoluce vedla k usedlejšímu stylu života a společnost se postupně diferencovala na skupiny zemědělců, umělců a vůdců. Lidé mýtili lesy, aby získali plochu pro pěstování pšenice nebo ječmene, pro chov skotu a prasat a později i ovcí a koz. V té době lidé běžně bydleli v jeskyních.\n\nPrvní opevnění v Británii pocházejí z počátku neolitu. Vyvinula se zřejmě z dlouhých domů, i když nebyly nalezeny vesnice postavené v tomto stylu, jen jednotlivé domy. Vzrůstající schopnost využití životního prostředí je zřejmá z nálezu dřevěné cesty u Sweet Track z roku 3807 př. n. l. vybudované přes mokřiny v oblasti Somersetu. Typickými nálezy z té doby jsou šupinové hroty šipky, kruhová keramika a leštěné sekery. Dokladem využití kravského mléka jsou pozůstatky obsahu v keramických nádobách u Sweet Track. Použití dřevěných nástrojů bylo v té době zcela běžné. Začaly se také objevovat kamenné kruhy a pohřebiště jednotlivců.\n\nPohárková keramika spolu s plochými sekyrami a pohřbíváním do země se v Anglii objevila v letech 2475 až 2315 př. n. l. V té době byl vztyčen pískovcový kruh a triliton ve Stonehenge. Výroba pohárků importovaná z kontinentu přispěla k rozvoji zpracování kovů. Zpočátku byla používána měď, ale asi od roku 2150 př. n. l. kováři zpracovávali bronz, který je mnohem tvrdší než měď a vzniká smícháním mědi s malým množstvím cínu. V následujících letech bronz ve výrobě nástrojů a zbraní nahradil kámen.\n\nBritánie měla velké a snadno dostupné zásoby cínu v oblasti Cornwallu a Devonu na jihozápadě Anglie, jejichž těžba byla v té době zahájena. Okolo roku 1600 př. n. l. nastal v této oblasti vzestup obchodu, protože Britové začali cín vyvážet do celé Evropy. Pozůstatky přístavů z té doby byly nalezeny u Banthamu v Devonu a u Mount Batten. Měď byla těžena u Great Orme v severním Walesu. Lidé té doby dokázali vytvářet i ozdobné ornamenty ze zlata (nálezy z centra jižní Anglie).\n\nLidé v rané době bronzové pohřbívali své zemřelé pod hliněné mohyly a často do hrobu pokládali pohárky. Později se začala používat kremace a popel byl ukládán do uren s přiloženými kovovými předměty (například dýkami). Lidé v té době vybudovali mnoho známých staveb, jako je pozdní fáze Stonehenge nebo Seahenge. Bydleli v kruhových obydlích. Jejich potrava zahrnovala skot, vepře, jeleny, ryby a ptáky. Vyráběli sůl a Pýtheás uvádí, že Britové byli zdatní pěstitelé pšenice.\n\nOkolo roku 750 př. n. l. dorazila do Británie z jižní Evropy technologie výroby železa, mnohem pevnějšího a dostupnějšího než bronz. Jeho výroba vyvolala revoluci v mnoha aspektech života společnosti, především v zemědělství. Železné pluhy dokázaly zorat půdu mnohem rychleji a do větší hloubky a železné sekery umožnily rychlejší vymýcení lesa pro pozdější zemědělské využití. Existovaly mnohé uzavřené obydlené oblasti a vlastnictví půdy začalo být důležitým znakem bohatství.\n\nOkolo roku 500 př. n. l. větší část Britských ostrovů osídlili Keltové. Byli schopnými obchodníky a vyráběli splétáním zdobené zlaté šperky a bronzové a železné zbraně. Lidé v té době žili v organizovaných kmenových skupinách v čele s náčelníkem.\n\nVlivem nárůstu obyvatel docházelo mezi kmeny k válkám, kvůli nimž se zřejmě stavěly tvrze. Některé ale mohly být určeny pro ochranu dobytka. Okolo roku 350 př. n. l. byla větší část těchto staveb opuštěna, zato zbytek dostavěn a posílen. Velké zemědělské usedlosti produkovaly značné množství potravin a římské prameny uvádí, že Británie exportovala honicí psy, zvířecí kožešiny a otroky.\n\nPoslední století před invazí Římanů se vyznačovalo přílivem utečenců z Galie, kteří byli okolo roku 50 př. n. l. vytlačeni římskou expanzí a zamířili hlavně do okolí Winchesteru. Kmen Parisiů, který měl kulturní styky s kontinentem, se usadil v severovýchodní Anglii.\n\nOkolo roku 175 př. n. l. došlo k vzestupu hrnčířství v oblasti Kentu, Hertfordshire a Essexu. Kmeny na jihovýchodě Anglie byly částečně pořímštěny a vytvořily první větší sídla (oppida) dost velká na to, aby mohla být nazývána městy.\n\nPoslední období před vpádem Římanů přineslo do života společnosti významné změny. Okolo roku 100 př. n. l. se začaly jako platidlo užívat železné mince a obchod v rámci země i s Evropou vzkvétal také díky velkému nerostnému bohatství Británie. Rozvíjela se rovněž ražba mincí založená na vzorech z kontinentu, ale s vyraženými obrazy místních náčelníků. \n\nStarověký Řím se rozpínal a začal se o Británii zajímat, pravděpodobně především kvůli rozsáhlým zásobám nerostných surovin.\n"}
{"id": "361427", "url": "https://cs.wikipedia.org/wiki?curid=361427", "title": "Charles Henry Stanley", "text": "Charles Henry Stanley\n\nCharles Henry Stanley ( září 1819, Brighton, Anglie – 6. října 1901, New York) byl anglický a později americký šachista, první mistr USA v šachu v letech 1845 – 1857.\n\nCharles Henry Stanley se narodil v září (přesné datum není zjištěno) roku 1819 v Brightonu v Anglii. Roku 1839 porazil v zápase Howarda Stauntona 3:2 (=1), ale Staunton mu poskytl v každé partii výhodu pěšce a tahu. Roku 1842 emigroval do USA kde získal americké státní občanství. Roku 1857 se mu narodila dcera Paulina, která dostala své jméno po Paulu Morphym. Ke konci života propadl alkoholismu a léčil se v různých ústavech v New Yorku. Zemřel roku 1901.\n\nKdyž Stanley porazil v letech 1844 a 1845 ve třech zápasech Johna Williama Schultena, začal být považován za nejlepšího hráče v New Yorku. Protože za nejsilnějšího hráče v USA byl od roku 1841 považován původem Francouz Eugène Rousseau, došlo v prosinci roku 1845 k jejich vzájemnému střetnutí v New Orleansu. V zápase Stanley zvítězil v poměru 15:8 (=8) a byl všeobecně uznán jako první mistr USA v šachu. Svůj zápas s Rousseauem popsal Stanley v knize \"Thirty-one games at chess\" (1846, Třicet jedna šachových partií), což je první americká kniha, popisující šachový zápas. Svůj titul mistra USA si Stanley udržel až do roku 1857, kdy jej získal na Prvním americkém šachovém kongresu Paul Morphy. Na kongresu prohrál Stanley již v prvním kole 3:2 s Theodorem Lichtenheinem, který na turnaji skončil celkově třetí.\n\n\nStanley vytvořil roku 1845 první americkou šachovou rubriku v \"Spirit of the Times\", kde vyšla první šachová úloha publikovaná v USA. V říjnu roku 1846 založil \"American Chess Magazine\" jako periodický nástroj pro komunikaci mezi americkými šachisty, který však skončil svou existenci roku 1847. Od roku 1848 do roku 1856 řídil šachovou rubriku v \"The Albion\". Roku 1855 zorganizoval první turnaj v kompozičním šachu v USA. Roku 1859 publikoval knihy \"Morphy’s Match Games\" and \"The Chess Player’s Instructor\". V letech 1860 až 1868 pobýval v Anglii a řídil zde šachovou rubriku v \"Manchester Express and Guardian\".\n"}
{"id": "361428", "url": "https://cs.wikipedia.org/wiki?curid=361428", "title": "Alibaba a 40 krátkych songov", "text": "Alibaba a 40 krátkych songov\n\nAlibaba a 40 krátkych songov je název šestého alba slovenské skupiny z Nitry Horkýže Slíže. Název kapely znamená ve slovenštině \"Kdeže nudle\".\n\nVětšina stop na desce není delší než 10 sekund. Členové kapely se k tomu vyjádřili takto: \"\"Toto není úplně normální album, na to si budete muset počkat do budoucího roku. Aby se vám lépe čekalo, nabízíme vám tuto sbírku krátkých písniček. Berte je s maximální rezervou a doufáme, že se budete bavit tak dobře jako my. Na nové desce se pracuje. S pozdravem HS.\"\" \n\n"}
{"id": "361439", "url": "https://cs.wikipedia.org/wiki?curid=361439", "title": "Vochma", "text": "Vochma\n\nVochma ( ) je řeka v Kostromské oblasti v Rusku. Je dlouhá 219 km. Povodí řeky má rozlohu 5 560 km².\n\nPramení na Severních Úvalech v bažinaté krajině. Teče v široké dolině s nízkými břehy. Ústí zprava do Vetlugy (povodí Volhy) na 682 říčním kilometru.\n\nNa jaře se značně rozvodňuje.\n\nJe splavná pro vodáky.\n"}
{"id": "361459", "url": "https://cs.wikipedia.org/wiki?curid=361459", "title": "České země za první světové války", "text": "České země za první světové války\n\nČeské země prožily za první světové války v letech 1914 až 1918 závěrečnou etapu habsburské vlády. Válka pro Rakousko-Uhersko začala 28. července 1914 vypovězením války Srbsku. Tato odveta za atentát na následníka rakouského trůnu Františka Ferdinanda d'Este se však v průběhu srpna rozrostla v celoevropský a následně celosvětový konflikt.\n\nBojů první světové války se v rakousko-uherských jednotkách zúčastnilo 9 milionů vojáků, z nichž se přibližně 1,1 milionu nevrátilo. Počet českých mužů mobilizovaných ze zemí Koruny české do císařské armády bývá odhadován na 1,4 milionu, přičemž padnout ve válce mělo přibližně 140 000. Kromě vojáků, bojujících v rakousko-uherské armádě se také menší počet Čechů zapojil do bojů na opačné straně. Šlo o tzv. Československé legie, které se rekrutovaly z dřívějších emigrantů, válečných zajatců a přeběhlíků. Počet oficiálně uznaných legionářů se uváděl na 90 tisíc, z nichž v bojích přišlo o život asi 5,5 tisíce z nich. Demograf Vladimír Srb odhadl celkový počet mužů z českých zemí, kteří v první světové válce zemřeli v boji či následkem zranění, na přibližně 300 000.\n\nPostoj české společnosti k monarchii a panovnickému rodu se v průběhu války výrazně proměnil. Počáteční převažující loajalitu vystřídal kvůli vysokým ztrátám a drastickému zhoršení zásobovací situace na konci války odpor k pokračujícím bojům, k čemuž se v českém prostředí připojily i národnostní požadavky. Český odboj proti monarchii našel na počátku války odezvu především u českých krajanských komunit v zahraničí. Vedoucími postavami československého zahraničního odboje se stali Tomáš Garrigue Masaryk, Milan Rastislav Štefánik a Edvard Beneš. V čele domácího odboje, který zesílil až v závěru války, stáli Karel Kramář a Alois Rašín.\n\nHospodářské zhroucení válkou vyčerpané monarchie a porážka Centrální mocností vedly na podzim roku 1918 k rozpadu Rakouska-Uherska. 28. října došlo k ustanovení První československé republiky.\n\nO vyhlášení války Srbskému království a mobilizaci informoval obyvatelstvo v Rakousku-Uhersku manifest císaře Františka Josefa I. v den vypuknutí války, tedy 28. července 1914. Oba soupeře však již počátkem srpna doplnily další evropské státy a z války se tak brzy stal konflikt kontinentální. Monarchie podporovaná Německem vyhlásila válku Rusku 6. srpna, načež druhého dne vypověděla Rakousku válku Černá Hora a 12. srpna tak učinili i ruští spojenci, Francie a Velká Británie.\n\nZnačná část evropské společnosti prožívala po vypuknutí války vlnu euforie. V nadcházejícím konfliktu totiž mnozí spatřovali ozdravný moment, který očistí dekadentní Evropu z doby Fin de siècle. Rozdíly však nepochybně panovaly u zprvu bojechtivého zázemí a samotných mobilizovaných vojáků. V Rakousku-Uhersku podlehly nadšení z války především „vládnoucí národy“ Němců a Maďarů. V českém prostředí převládl neutrální až rezervovaný postoj, neboť české obyvatelstvo chápalo válku jako vnucenou, navíc vedenou proti „slovanským bratrům“ Srbům a Rusům. Přestože byla nálada mezi českým obyvatelstvem ve větší míře sklíčená, proběhla mobilizace v českých zemích sice bez nadšení, ale oproti původnímu očekávání bez potíží. Do zbraně byli v monarchii povoláni záložníci a náhradní záložníci ročníků 1882 až 1889, příslušníci domobrany ročníků 1872 až 1881, aktivně sloužící vojáci a náhradní zálohy ročníků 1890 až 1892 a náhradní záložníci z ročníku 1893. Tím se množství vojáků monarchie zvýšilo z předválečných 450 000 na 1 421 250. V českých zemích byli povolaní vojáci řazeni do VIII. pražského, IX. litoměřického, I. krakovského a II. vídeňského sboru.\n\nVyhlášení války provázela v monarchii celá řada válečných a mobilizačních opatření. Již 25. července 1914 vyšla první z řady císařských nařízení, která rušila základní ústavní práva – právo na osobní svobodu, ochranu domácnosti, listovní tajemství, svobodu shromažďovací, svobodu tisku a svobodu projevu. Byla zastavena činnost porotních soudů a civilisté byli v mnoha případech podřízeni soudům vojenským. Byl zřízen válečný dohlédací ústav, který měl dbát na udržování klidu uvnitř země, bojovat proti špionáži a cenzurovat tisk. Dále vyšla nařízení o zrušení předpisu o nedělním a svátečním klidu, o prodloužené pracovní době a další. Téhož dne byla rovněž uzavřena Říšská rada a císař František Josef I. v souladu s Ústavním paragrafem 14 nadále vládl s pomocí císařských nařízení.\nČeská politická scéna byla takovýmto vývojem událostí zaskočena. Zástupci nejsilnějších stran mlčeli, nacionálové byli ochromeni silnou perzekucí a pouze prorakouští klerikálové pokračovali v loajální politice. Záhy se v Čechách rozběhly do té doby nevídané politické procesy. 4. září 1914 byl zatčen vůdce národně-sociální strany Václav Klofáč a vedle něj též množství dalších národních sociálů, antimilitaristů a anarchistů. Do konce roku 1914 mělo být v Čechách kvůli politickým deliktům zatčeno 950 osob, z nichž 704 bylo předáno vojenským soudům. Život v zemi byl umrtven nejen cenzurou a perzekucí potenciálně nebezpečné politické opozice, ale též samotnou mobilizací, která se v konečném důsledku týkala celých ročníků narozených mezi lety 1865 až 1900. Z nedostatku pracovních sil pramenil též nedostatek potravin, který se dostavil již na podzim 1914. Ten se vláda pokusila v prosinci 1914 vyřešit stanovením maximálních cen.\n\nVyhlídky nevládnoucích národů monarchie na počátku války nebyly optimistické. Nepřátelské státy Dohody s nimi zatím nepočítaly a v případě vítězství Centrálních mocností je po válce s velkou pravděpodobností čekala tvrdá vlna germanizace případně maďarizace. Po vypuknutí války se do čela českého protirakouského odboje postavil poslanec Říšské rady Tomáš Garrigue Masaryk, který vycházel z předpokládané vojenské porážky Centrálních mocností vedoucí k rozbití rakouské monarchie. Ve svém projektu počítal s vytvořením samostatného československého státu, který měl sjednotit historické české země a „slovenské oblasti“ Uherska, což Masaryk obhajoval koncepcí Čechoslovakismu. Na počátku války našel Masaryk oporu pro své plány především u českých a slovenských krajanských sdružení v zahraničí. Již v srpnu vznikla ve Francii vojenská skupina českých a slovenských dobrovolníků – rota Nazdar. V Rusku vznikla v srpnu jako samostatný oddíl ruské armády Česká družina, složená původně z českých krajanů později doplněná i o české přeběhlíky na východní frontě. V září 1914 vzniklo v USA České národní sdružení, které bylo později prohlášeno za ústřední organizaci amerických Čechů.\n\nPrvní neúspěchy v bojích se Srbskem v roce 1914 znamenaly pro monarchii velmi vysoké ztráty. Mnoho padlých a raněných zde mimo jiné utrpěly i české jednotky VIII. sboru. Ani válka s Ruskem se však přes prvotní dílčí úspěchy nevyvíjela pro Rakousko-Uhersko nejlépe a do konce roku 1914 monarchie přišla o 150 700 mužů, měla 470 409 raněných a 344 404 zajatých vojáků, z nichž většina připadala právě na východní frontu.\nZprávy o vysokých ztrátách rozrušily české zázemí a ovlivnily postoje nových pluků odjíždějících na frontu. Naděje na rychlý konec války navíc v září 1914 vzbuzoval i postup Rusů na západ. Velitelství ruské armády tehdy vydalo provolání k národům Rakouska-Uherska, kde se slibovala spravedlnost a právo potlačeným národům monarchie. Rusové v bitvě o Halič postoupili na východní Slovensko a po bojích na Visle se blížili k severovýchodním hranicím Moravy. Rusofilské náladě v českých zemích se rakouská vláda snažila čelit zvýšenou perzekucí. V Moravské Ostravě byl v listopadu popraven rozšiřovatel protirakouských letáků Slavomír Kratochvíl, považovaný za první oběť prvního odboje.\n\nZatím neúspěšné a krvavě zaplacené vojenské tažení proti Rusku radikalizovalo českou veřejnost i samotné vojáky. Množící se dezerce daly podnět ke svalování viny za vojenské neúspěchy na špatnou morálku českých vojáků. Protičeskou propagandu využívala jak vláda, generální štáb se sídlem ve slezském Těšíně, tak i aktivisté z řad německých nacionalistů. Míra českých dezercí byla záměrně zveličována, ačkoliv k dezercím docházelo i u jiných národností. Navíc jistě větší část zajatců, kteří se dostali na ruskou stranu, tvořili vojáci, kteří se vzdali v bezvýchodné vojenské situaci Hötzendorfova megalomanského pokusu o ofenzívu a po zhroucení systému vojenského zásobování v zimě na přelomu roků 1914 a 1915. Naprostá většina českých vojáků ale dál bojovala věrně za svého císaře.\n\nFaktem však zůstává podstatně nižší výkonnost českých vojáků na východní frontě. Většina Čechů totiž nerozuměla smyslu této války a navíc cítila náklonnost k nepříteli. V kombinaci s těžko pochopitelným způsobem vedení boje ze strany vysokých důstojníků to nutně vedlo k takřka nulové motivaci vojáků, jak se můžeme dočíst i v dobových výpovědích.\n\nDo rakouských státních orgánů nadále přicházely zprávy o tom, že české obyvatelstvo sympatizuje s Rusy, že nosí všeslovanské trikolóry, že se stále rozšiřují protistátní letáky a že mezi českými vojáky dochází k odpírání poslušnosti. Místodržící v Čechách František Thun, tehdy již v pokročilém věku, byl neustále pod tlakem generálního štábu císařské armády, kterému se snažil vzdorovat. Nátlak vydržel jen do března 1915, kdy odstoupil s odkazem na svůj špatný zdravotní stav. Ve funkci ho nahradil armádě mnohem povolnější Maxmilián Coudenhove. Místodržící na Moravě Oktavián von Bleiben již od počátku války patřil k bezproblémovým vykonavatelům vojenských direktiv.\n\nPo odjezdu Tomáše Garriqua Masaryka do exilu se již počátkem roku 1915 z členů několika českých politických stran zformovala domácí odbojová skupina označovaná jako Maffie. Čelnými představiteli tohoto zpravodajského a konspiračního orgánu, který jednal o vytvoření příznivých podmínek pro podporu české a slovenské zahraniční akce, byli Edvard Beneš, Karel Kramář, Alois Rašín, Přemysl Šámal a Josef Scheiner. Těžká rána pro domácí odboj však přišla záhy, když došlo k zatčení Karla Kramáře a Aloise Rašína.\nKarel Kramář byl zatčen 21. května 1915 a roku 1916 byl pro velezradu odsouzen k trestu smrti. Na rozdíl od svého spoluvězně Aloise Rašína věznění těžko snášel a propadal zoufalství. Proces vykonání trestu se protahoval, až nakonec smrt předlitavského ministerského předsedy a císaře Františka Josefa I. znamenala změnu politického kurzu a Rašín i Kramář byli amnestováni a propuštěni.\n\nNa frontách se mezitím s přispěním Německa podařilo Rakousku-Uhersku zastavit neúspěchy prvního válečného roku a díky spojenci přeneslo v roce 1915 boje na území svých protivníků. 2. května 1915 byla ruská armáda poražena v bitvě u Gorlice a po tomto průlomu musela ustoupit o téměř 500 kilometrů na východ. Pro Rakousko znamenal zásadní změnu situace 23. květen, kdy do války na straně Dohody vstoupila do té doby neutrální Itálie. Jejím vypovězením války Rakousku-Uhersku došlo ke vzniku italské fronty. Na tuto frontu byli ve větší míře nasazováni příslušníci slovanských národů a právě Češi, protože zde nehrozilo takové nebezpečí jako na východní frontě, že dojde k jejich přeběhnutí. A skutečně, na jihu byli čeští vojáci hlavní oporou rakousko-uherské armády, a to téměř až do jejího konce a rozpadu. Jejich statečnost a bojové výkony ve službách císaře oceňovali i nepřátelé:\n\nKrvavých bitev na Soči se na italské frontě v letech 1915 až 1917 zúčastnily i desítky tisíc obyvatel českých zemí. Historik Josef Fučík to považuje za největší válečné nasazení českých vojáků v celé historii země. O tom, jak zde tito muži bojovali, svědčí i skutečnost, že mnohé jejich jednotky vycházely z řady těchto urputných bojů s jednou třetinou svého počátečního stavu. Rakousku-Uhersku se na podzim 1915 podařilo s pomocí německých a bulharských sil obsadit Srbsko, avšak boje na Balkáně pro monarchii neskončily, neboť Dohodě se ještě téhož roku podařilo otevřít tzv. Soluňskou frontu v Makedonii a Rumunské království povzbuzené Dohodou vyhlásilo Rakousku-Uhersku válku 27. srpna 1916. Spolu s německou a bulharskou armádou se však Habsburská monarchie dokázala s tímto nepřítelem vypořádat a vojska Centrálních mocností Rumunsko do konce roku 1916 porazila.\n\nZahraniční odboj okolo Tomáše Garrigua Masaryka se v průběhu roku 1915 postupně zkonsolidoval. Masaryk v dubnu 1915 předal britskému ministerstvu zahraničí memorandum \"Independent Bohemia\", kde představil program na osamostatnění Čech na Rakousku-Uhersku. 6. července pronesl v Ženevě při příležitosti 500. výročí upálení mistra Jana Husa projev, v němž se vyslovil pro československou samostatnost a rozbití habsburské monarchie. Vrchní velitelství Rakousko-uherské armády na něj za to vydalo zatykač. V září za Masarykem emigroval i Edvard Beneš a byl založen Český zahraniční komitét, který byl prvním orgánem zahraničního odboje, který svým prohlášením vyhlásil Rakousko-Uhersku boj. V únoru 1916 se Český zahraniční komitét v Paříži přeměnil v Národní radu zemí českých a od května téhož roku byl znám jako Československá národní rada, která začala cílevědomě pracovat na dosažení československé samostatnosti. Předsedou Československé národní rady se stal Masaryk, místopředsedou Josef Dürich a kromě Beneše patřil mezi její významné členy i Slovák Milan Rastislav Štefánik.\n\nSnaha těchto politiků usilujících o rozpad monarchie však závisela na úspěchu českých a slovenských legionářských jednotek. Česká družina v Rusku byla počátkem roku 1916 přetvořena ve střelecký pluk a záhy se rozrostla na střeleckou brigádu, která do října 1916 čítala přes pět a půl tisíce vojáků. Další nábor však prozatím narážel na zdrženlivý postoj ruské vlády. Československé jednotky mezitím působily i ve francouzské Cizinecké legii a Srbské dobrovolnické divizi.\nZávěr roku 1916 přinesl monarchii významné politické události. 21. října 1916 spáchal sociální demokrat Friedrich Adler atentát na předsedu předlitavské vlády Karla von Stürgkha. 21. listopadu pak monarchii zasáhla ještě větší rána, když ve věku 86 let zemřel císař František Josef I.. Zesnulého císaře na trůně vystřídal jeho prasynovec Karel, který si jako ministra zahraničí zvolil českého šlechtice Otakara Černína.\n\nPo vypuknutí války a odchodu velké části mužské populace do armády došlo v monarchii k citelnému stagnování zemědělské produkce. Krizi v zemědělství navíc prohluboval i nedostatek hnojiv a osiv, která se před válkou z velké části dovážela. Tato krize se výrazně dotkla i českých zemí, které v rámci Předlitavska představovaly největšího producenta obilovin, lnu, chmele a brambor. Následný nedostatek surovin záhy zasáhl i potravinářský průmysl, což se v českých zemích promítlo především v útlumu produkce cukrovarů a pivovarů. Strategické odvětví českého průmyslu, tedy těžba uhlí, v průběhu války upadala nejen kvůli chybějícím pracovním silám, ale též pro stále citelnější absenci využitelných železničních souprav. Za války naopak prosperovaly domácí podniky těžkého a zbrojního průmyslu (plzeňská Škodovka) a díky armádním zakázkám se dařilo například i obuvnickému závodu Baťa.\nNa zhoršující se hospodářskou situaci zareagovala vláda v dubnu 1915 zavedením přídělového systému. K dalšímu výraznému zhoršení situace však došlo na přelomu let 1915 a 1916. Hospodářská krize se promítla i na venkově. Lidem byla zabavována mouka, obilí, seno i sláma. Ženy a děti musely obdělávat pole samy, a to i přesto, že postrádaly koně i krávy do potahu, které jim zabavila armáda. Obilí se mlelo pouze na povolení, do chleba se přidávala sláma i otruby. Nedostatek potravin způsobil, že lidé jedli psy, kočky, veverky, vrány a jiná zvířata. Kvetl černý obchod s potravinami, lidé si snažili zhotovovat skrýše, kde schovávali potraviny. Tomuto stavu nezabránila ani celá řada hospodářských opatření. Rakousko-Uhersko připravené jen na několikaměsíční válečné tažení bylo nuceno k financování válečných potřeb státními půjčkami a směnkami. Nakonec pak monarchie přistoupila i k masovému tištění bankovek.\n\nSituaci nepřispěla ani vlna válečných uprchlíků z Haliče a Bukoviny, která české země kvůli tvrdým bojům na východní frontě zaplavila již krátce po vypuknutí válečného konfliktu. Jednalo se především o Poláky a Židy, což v zemi podněcovalo antisemitské nálady. Agresivitu protižidovských bouří zvyšovala bída spojená s pokračující válkou a odpor veřejnosti proti domnělým spekulantům a válečným zbohatlíkům.\n\nMonarchie otřesená zprávou o smrti císaře Františka Josefa se počátkem roku 1917 musela potýkat s přibývajícími ztrátami na životech a s dalším zhoršováním zásobovací situace. Nedostatek potravin se začal projevovat nejprve v zázemí, neboť potraviny byly primárně vyhrazovány vojákům ve frontových liniích. V rámci Rakouska-Uherska se pak zásob nedostávalo především agrárně méně soběstačnému Předlitavsku.\nPrvní mezi válčícími státy neustál hospodářské zhroucení své země carský režim v Rusku. Car Mikuláš II. byl během Únorové revoluce donucen abdikovat, což našlo svůj ohlas i v české veřejnosti. Lidé věřili, že ruská revoluce přiblížila konec války. V Německu a Habsburské monarchii začaly přibývat protesty, konaly se stávky a propukaly hladové a protidrahotní demonstrace. Vliv ruské revoluce a kritická situace říše donutily mladého císaře Karla a vládu, aby na 30. května 1917 svolali parlament, který se nesešel od počátku války. Spolu s obnovením Říšské rady pak byly do určité míry obnoveny i některé základní ústavní svobody. V den znovuobnovení Říšské rady bylo na její půdě českými poslanci předneseno státoprávní prohlášení, v němž poslanci žádali autonomii českých zemí ve spojení se Slovenskem. Vedle deklarace českých poslanců vydali téhož dne svou deklaraci také poslanci jihoslovanští.\n\nCísař Karel, který si byl vědom kritické situace v níž se monarchie nacházela, se marně pokusil o uzavření příměří. Císař ještě na počátku prosince roku 1916 převzal velení armády a 1. března 1917 odvolal z postu velitele generálního štábu Conrada von Hötzendorf. Poté, co Německé císařství zcela ovládané svým vojenským velením odmítlo rakouský návrh na podání mírového návrhu, pokusil se císař o tajné separátní mírové jednání s představiteli Dohody. Po odhalení těchto jednání během Sixtovy aféry však Rakousko-Uhersko ztratilo další možnosti na jednání o separátním míru a bylo zcela připoutáno ke svému německému spojenci. Válečnou situaci Centrálních mocností z dlouhodobého hlediska výrazně zhoršil vstup Spojených států amerických do války. Německu vyhlásili Američané válku 6. dubna 1917. Válku Rakousku-Uhersku však USA vyhlásily teprve 7. prosince téhož roku.\n\nV zahraničí mezitím sílil československý protirakouský odboj. V lednu 1917 byl v Itálii založen český dobrovolnický sbor, takže československé legie měly zastoupení na západní, východní i italské frontě. Počátkem července se na východní frontě uskutečnila bitva u Zborova, ve které českoslovenští legionáři zvítězili nad rakousko-uherskými jednotkami. Tato bitva byla československým odbojem využita pro propagandistickou kampaň. I v důsledku této bitvy se československé legie v Rusku začaly rozrůstat velmi rychlým tempem a do konce roku tak mohl být vytvořen armádní sbor.\n\nK významné politické události došlo na konci roku 1917 v Rusku, kde se během listopadového vojenského převratu dostali k moci bolševici, kteří prosazovali ukončení války s Centrálními mocnostmi. 8. listopadu byl vydán Dekret o míru a 28. téhož měsíce zaslali bolševici Ústředním mocnostem nótu nabízející mír. Pasáž o \"zárukách sebeurčovacího práva národnostního\" byla pro monarchii velmi nebezpečná a došlo proto k jejímu zcenzurování. Armády Centrálních mocností mezitím využily slabosti svého ruského soupeře a během jednání s bolševiky o uzavření mírové smlouvy postoupily na východní frontě až do Pobaltí, Běloruska a na Ukrajinu. Bolševici, proti nimž se v občanské válce záhy postavili bělogvardějci, souhlasili s německými a rakouskými mírovými podmínkami a 3. března 1918 byl podepsán Brestlitevský mír. V jednom z jeho bodů se bolševici zavázali k umožnění návratu 630 000 rakousko-uherských válečných zajatců. Po uzavření míru mezi bolševiky a Centrálními mocnostmi bylo rozhodnuto, že československé legie v Rusku se po transsibřské magistrále přesunou do Vladivostoku a odtud pak na západní frontu. Během anabáze se legie dostaly do konfliktu s bolševiky a poslední transporty s těmito vojáky se do vlasti vrátily teprve v roce 1920.\n\nI přes vítězství na východní frontě byla situace v rakousko-uherské monarchii počátkem roku 1918 kritická. Jednalo se zejména o bídu a hlad, kterými již trpěli nejen civilisté v zázemí, ale stále častěji i vojáci. Vysokou úmrtnost způsobovaly zásobovací potíže a epidemie. Nedostatek pracovních sil a surovin, zejména uhlí, pak vedly k výraznému poklesu výroby. Dle odhadů poklesla zemědělská produkce monarchie před koncem války nejméně o 40% a v zimě na přelomu let 1917 a 1918 zasáhl města v Rakousku-Uhersku velký hlad. Vedle stále častějších stávek začaly i v českých zemích v průběhu roku 1918 přibývat masové demonstrace, kterých se ve velkém účastnily ženy. Zhroucení zásobování v Předlitavsku zabránilo na jaře roku 1918 dovoz potravin z Rumunska a Uher. Obsazení Ukrajiny, která měla po Brestlitevském míru sehrát roli obilnice Centrálních mocností, se pro Rakousko-Uhersko ukázalo jako neefektivní, neboť silná armáda vydržovaná pro její uhájení většinu tamního obilí spotřebovala sama.\nNa jaře roku 1918 postupoval rozklad rakousko-uherské armády. Nedostatečné zásobování a přísný režim vedli u mnoha posádek k vypuknutí nepokojů. Mezi nejznámější vzpoury patřilo lednové povstání námořníků v Boce Kotorské, květnová vzpoura v Rumburku či vzpoura v srbském městě Kragujevac. Vedle těchto nepokojů přibývalo rovněž dezercí. Vojáci vracející se po uzavření Brestlitevského míru z ruského zajetí se totiž odmítali dostavit po udělené dovolené zpět do armády. Tito zběhové, kteří se ukrývali před vojenskou službou bývali označováni jako zelené kádry.\n\nV českém prostředí se sociální revolta stále častěji propojovala s národními požadavky. 6. ledna 1918 vydalo shromáždění všech českých zemských a říšských poslanců tzv. Tříkrálovou deklaraci, kterou požadovali autonomii pro Čechy a Slováky a jejich spojení v jeden státní celek v rámci Rakouska-Uherska. Koncem ledna se pak napříč monarchií uskutečnila generální stávka dělnictva pod ústředním heslem \"Mír, svoboda, chléb\". Generální stávku v českých zemích následovaly další demonstrace a velké národní manifestace. Masové byly především prvomájové oslavy konané v Praze.\n\nVýrazné úspěchy zaznamenal v průběhu roku 1918 československý odboj v zahraničí. Na spojení Čechů a Slováků v příštím samostatném státě se 31. května shodli zástupci českých a slovenských krajanských spolků ve Spojených státech při podpisu Pittsburské dohody. Především díky aktivitě Masaryka, Štefánika a Beneše a pod dojmem viditelných úspěchů československých bojových jednotek uznala francouzská vláda 29. června Národní radu československou jako základ příští československé vlády. Francouzskou vládu v tomto kroku v srpnu následovalo také Spojené království a v září Spojené státy.\nRozklad Rakouska-Uherska byl doprovázen porážkami jeho armád. Poslední ofenzívy Centrálních mocností ve Francii a v severní Itálii se v létě roku 1918 vyčerpaly a iniciativu na všech frontách zcela převzaly dohodové mocnosti posílené Spojenými státy. V září se pod tlakem Dohody zhroutila soluňská fronta a na konci října porazili Italové demoralizovaná rakouská vojska v bitvě na Piavě. Většina vojáků habsburské monarchie v předtuše míru přecházela během italského útoku bez boje do zajetí a Itálie tak během posledního dne své ofenzívy získala na 360 000 rakousko-uherských zajatců.\n\nZoufalou situaci se císař Karel pokusil vyřešit vydáním svého manifestu 16. října, v němž ohlašoval federalizaci monarchie. Tento krok však již našel odezvu pouze v německých oblastech Rakouska-Uherska, když 21. října došlo ve Vídni k vyhlášení německého Rakouska (\"Deutschösterreich\"). V českých zemích se k tomuto státu přihlásilo německé obyvatelstvo příhraničních oblastí, které vyhlásilo provincie Deutschböhmen, Sudetenland, Deutschsüdmähren a Böhmerwaldgau. Zbývající národy monarchie však začaly na monarchii vyhlašovat samostatnost. Již 6. října vyhlásila samostatný polský stát polská Regentská rada. Maďaři v Uhrách, kteří vypověděli dualismus, pak vyhlásili samostatnost 28. října.\n\nPolitická situace se od léta roku 1918 pohnula také v českých zemích. Z iniciativy agrárníka Antonína Švehly byl 13. července ustanoven Národní výbor československý, jehož úkolem bylo připravit převzetí státní moci. Ve výboru zasedli zástupci státoprávních demokratů, sociální demokratů, agrárníků, socialistů, katolických stran a realistů. Předsedou výboru se stal Karel Kramář, místopředsedy pak Švehla s Klofáčem. Socialistické strany si však již 6. září založili Socialistickou radu. Ta svolala na 14. října generální stávku, během níž se ve vícero českých městech protestovalo proti vývozu potravin z českých zemí a na některých místech došlo k vyhlášení samostatné Československé republiky. Socialistická rada a její akční výbor však nepodnikly opatření, aby proklamaci samostatné republiky zajistily i mocensky a navíc se proti jejich aktivitě postavily ostatní domácí politické strany, které se obávaly rostoucího vlivu socialistů.\nSvé kroky zároveň podnikal i odboj v zahraničí. Ve stejný den, tedy 14. října, se Československá národní rada prohlásila prozatímní československou vládou. Masaryk byl jmenován jejím prezidentem, předsedou rady ministrů a ministrem financí, Beneš ministrem zahraničních věcí a Štefánik ministrem války. O čtyři dny později vydala Masarykova exilová vláda v Paříži Washingtonskou deklaraci adresovanou americkému prezidentovi Wilsonovi, v níž došlo k prohlášení československé nezávislosti. České zahraniční a domácí politické špičky odboje se rozhodly svůj další postup zkoordinovat na společném setkání ve švýcarské Ženevě. Během jejich jednání však v Praze došlo k převratu.\n\nŘíjnový plán Karlovy federalizace monarchie prezident Wilson jako podmínku míru nepřijal, neboť císařův návrh neodpovídal jeho programu poválečného uspořádání (neřešil práva Slováků ani ostatních uherských národů, nereflektoval jihoslovanské požadavky a nezaručoval spojení Poláků). 18. října proto přes švédského velvyslance americký prezident informoval rakouskou stranu o svém požadavku na samostatnost Čechoslováků a Jihoslovanů. Rakousko-Uherský ministr zahraničí hrabě Andrássy předal 27. října prostředníkům ve Švýcarsku, Švédsku a Španělsku tzv. Andrássyho nótu, ve které Rakousko-Uhersko vyslovilo ochotu zahájit okamžitá jednání o příměří. O den později tedy 28. října 1918 došlo v pražské redakci Národní politiky k zveřejnění Andrássyho nóty. Lidé si omylem vyložili její uveřejnění jako rakouskou kapitulaci, což v Praze vyvolalo spontánní demonstrace a oslavy konce války. Češi strhávali symboly monarchie a došlo k vyhlášení nezávislosti Československa.\n\nPorážka Rakouska-Uherska v první světové válce znamenala jeho rozpadnutí. Mírovou smlouvu právně potvrzující zánik rakouské části monarchie uzavřeli s novým rakouským státem zástupci Dohody a dalších nástupnických států Rakouska-Uherska na zámku v Saint-Germain-en-Laye 10. září 1919.\n\nRozpad Rakouska-Uherska představoval pro obyvatelstvo českých zemí stejně jako pro ostatní národy střední Evropy nejvýznamnější politický důsledek první světové války. Na místě bývalé monarchie došlo v oblasti českých zemí, Slovenska a Podkarpatské Rusi dík podpoře vítězných mocností k vytvoření První československé republiky. Rozpad monarchie znamenal i konec vlády Habsburské dynastie, která v českých zemích nepřetržitě vládla od roku 1526. Přestože však světová válka skončila, nedošlo k zastavení bojů, neboť nová republika se kromě potlačování odporu českých Němců žijících v příhraničních oblastech musela kvůli svým hraničním sporům prakticky ihned pustit do vojenských konfliktů se svými novými sousedy, Polskou a Maďarskou republikou.\n\nAčkoliv českými zeměmi během první světové války frontové linie přímo neprošly, byly Čechy, Morava a Slezsko podobně jako zbytek střední Evropa těžce zasaženou oblastí na kterou tvrdě dopadly důsledky vyčerpávajících vojenských operací, tedy hlad, bída a strádání. České země se pak podobně jako ostatní regiony bývalé monarchie musely po válce vyrovnat se zmizením jednotného ochranného trhu bývalé monarchie. Rozvoji zahraničního obchodu bránily celní bariéry, kterými se proti sobě nově vzniknuvší často vzájemně nepřátelské státy střední Evropy opevnily.\n\nOdhady českých válečných ztrát na životech se tvoří velmi nesnadno a v absolutních číslech se proto často různí. Ivan Šedivý zmiňuje přibližně 1,4 milionu mužů povolaných do zbraně z českých zemí, přičemž udává necelých 140 000 Čechů, kteří měli padnout v rakousko-uherské armádě a dalších zhruba 5 500, kteří zemřeli v řadách legionářů. Jan Rychlík odhaduje, že Čechů a Slováků bylo do rakouské armády zmobilizováno přibližně milion tři sta tisíc a že v bojích jich zemřelo přibližně 160 000. Demograf Vladimír Srb pak počet vojáků z českých zemí padlých v bojích či zemřelých na následky válečných zranění odhadl na přibližně 300 000. Důkaz o vysokých ztrátách podávají české hřbitovy a mnohé památníky obětem Velké války.\n\nDalší oběti si mezi zesláblým a vyhladovělým obyvatelstvem vybrala na konci války epidemie španělské chřipky, která v českých zemích vypukla v říjnu roku 1918. Od roku 1785 do 90. let 20. století představovaly roky 1914 až 1918 jediné období, kdy v českých zemích docházelo k přirozenému úbytku obyvatelstva. To způsobovala utlumená sňatečnost v průběhu války doprovázená nižší porodností a vyšší úmrtností.\n\nS pádem Habsburské monarchie a vznikem republiky nastaly v české společnosti hluboké společenské změny. Ještě v prosinci 1918 bylo v Československu zrušeno používání šlechtických titulů a nové politické elity záhy přistoupily k zahájení pozemkové reformy. Kromě omezení poválečného vlivu šlechty válka podlomila i vztah mnoha jedinců k církvím. V českých zemích nově vzniknuvší První republika se ve svých počátcích proti klerikalismu katolické církve přímo vymezovala a často bylo poukazováno na dřívější propojení Habsburků a katolické církve. Udává se, že v poválečném Československu opustilo řady církve přibližně jeden a tři čtvrti milionu věřících.\n\nV souvislosti s důsledky první světové války se často hovoří také o ztrátě hodnot, morálky a neúctě k právu. Ačkoliv během válečných let patrně kvůli tvrdým postihům a absenci mužů v zázemí kriminalita v Habsburské monarchii poklesla, velmi výrazně se zvýšil počet provinivších se žen a mladistvých. Jedním z neblahých důsledků války pak byla přebujelá kriminalita v meziválečném období.\n\nDalším z důsledků války byla zrychlující se ženská emancipace, neboť ženy byly za války donuceny přejímat mužské role nejen v zaměstnání, ale při ztrátě mužských členů rodin suplovaly ženy role mužů i v samotných rodinách. Volební právo obdržely ženy v Československu v roce 1919. Po válce získaly ženy právo volit například také v Anglii, Německu či dalších nástupnických státech po Rakousku-Uhersku s výjimkou Jugoslávie.\n\nVálka se výrazným způsobem promítla též v poválečné kultuře a umění. Na válečné hrůzy reagovaly především umělecké styly expresionismus a dadaismus. Z českých umělců ovlivněných Velkou válkou lze jmenovat malíře a spisovatele Josefa Váchala, malíře a architekta Wenzela Hablika, básníka Bartoše Vlčka, skladatele Aloise Hábu či malíře Václava Špálu a Bohumila Kubištu.\n\nPro meziválečné období české literatury bylo charakteristické vyzdvihování tzv. legionářské literatury, tedy autory píšící o zážitcích nabytých především během sibiřské anabáze. K „legionářským“ spisovatelům se řadí například František Langer, Rudolf Medek, Josef Kopta či Jaroslav Kratochvíl. Mezi tyto autory se neřadí levicový autor Jaroslav Hašek, který za války prošel Rudou armádou. Jeho nejznámější dílo \"Osudy dobrého vojáka Švejka za světové války\" přesto výrazným způsobem zformovalo český pohled na role a postoje domácích obyvatel během první světové války.\n\n\n\n"}
{"id": "361460", "url": "https://cs.wikipedia.org/wiki?curid=361460", "title": "Guybrush Threepwood", "text": "Guybrush Threepwood\n\nGuybrush Threepwood je hlavní postavou v herní \"sérii Monkey Island\" od společnosti LucasArts.\n\nPrvně se na monitorech objevuje v roce 1990 ve hře \"The Secret of Monkey Island\". Ještě jako malý kluk se rozhodl, že bude \"pirát\" a to se mu podařilo již v první části hry. Všechny jeho následující příběhy mají něco společného:\n\nGuybrushovy zvláštní schopnosti jsou:\n\nKromě zvláštních schopností bytostně \"nesnáší porcelán\" ze kterého má fóbii.\n\nDuchovním otcem Guybrushe je \"Ron Gilbert\", který jej pojmenoval za zvláštních okolností. V programu Deluxe Paint, kde kreslil postavičku Guybrushe Threepwooda si soubor uložil pod prostým názvem \"\"Guy\"\" a program přidal koncovku \"\".brush\"\". Výsledný název souboru \"\"Guy.brush\"\" byl příčinou vzniku jména.\n\nV prvních dvou dílech je Guybrush němý, resp. bez dabingu, který ve 3. a 4. díle zastal Dominic Armato.\n\n"}
{"id": "361467", "url": "https://cs.wikipedia.org/wiki?curid=361467", "title": "Soudní moc", "text": "Soudní moc\n\nSoudní moc nebo též justice (někdy také judikativa) je vedle moci zákonodárné a moci výkonné jednou ze tří složek státní moci. Soudnictví vykonávají proto specifické státní orgány, kterými jsou nezávislé soudy. Ty zákonem stanoveným způsobem zajišťují v občanskoprávním řízení ochranu subjektivních práv, v trestním řízení rozhodují o vině a trestu za trestné činy, ve správním soudnictví přezkoumávají akty orgánů veřejné správy a v ústavním soudnictví rozhodují o souladu právních předpisů i rozhodnutí s ústavou, případně rozhodují i o dalších věcech, které jsou jim zákonem svěřeny.\n\nSoudní moc není odvozena od jiné státní moci, ale vždy přímo ze suveréna, kterými jsou v demokratických státech občané jako ti, z nichž vychází existence státní moci a její legitimnost. Toto její postavení vzniklo v euroamerickém prostoru dlouhodobým vývojem, když nejdříve jí, stejně jako mocí zákonodárnou a výkonnou, disponoval jediný absolutistický monarcha. Autonomnost a nezávislost soudní moci je proto také jedním ze základních znaků moderního právního státu a její výkon je pak díky tomu ovládán určitými obecnými zásadami:\n\nNa výkonu soudní moci se kromě odborně vzdělaných soudců mohou podílet i laické osoby, v České republice jako tzv. přísedící.\n\nÚstavní soud je zvláštním ústavním orgánem soudního typu, který chrání ústavnost tím, že na kvalifikovaný návrh posuzuje soulad jak právních předpisů, tak i rozhodnutí jiných orgánů s ústavou. Ve složených státech (federacích) může také rozhodovat o sporech mezi touto federací a jednotlivými federálními státy. V některých zemích (např. USA, Argentina, Indie, Japonsko, Dánsko, Irsko, Estonsko) není jako zvláštní soud zřízen a jeho roli pak přebírá Nejvyšší soud.\n\nPředstavují klasickou soustavu státních orgánů vykonávajících soudní moc, kterou v každém státě určuje jejich ústava a dále konkretizují zákony. V právním státě, kde platí oddělenost státních mocí, totiž nemohou být zřízeny jen na základě rozhodnutí orgánu výkonné moci, čímž jsou vyloučeny mimořádné soudy. V České republice je tato soustava čtyřčlánková:\n\nSoudy jsou nejen nezávislé na jiných státních orgánech, ale i navzájem samy na sobě. V soustavě soudů tak neexistují vztahy nadřízenosti a podřízenosti, jako je tomu např. u státních zastupitelství. Pokud tedy soud vyššího stupně zruší rozhodnutí soudu I. stupně a věc mu vrátí se závazným právním názorem, učiní tak jen na základě zákonem svěřené pravomoci rozhodovat o opravných prostředcích, nikoli na základě svého „nadřízeného“ postavení. Např. krajský soud má ve svém obvodu působnosti určité okresní soudy, vůči nimž není nadřízen, ale jejichž rozhodnutí přezkoumá, pokud účastník daného řízení podá odvolání. Tato nezávislost však neplatí pro státní správu soudů, vykonávanou Ministerstvem spravedlnosti a předsedy vyšších soudů, ta totiž není výkonem soudní moci, ale moci výkonné.\n\nSoudce je při výkonu soudní moci nezávislý, tedy není vázán žádnými pokyny, jak má rozhodnout. Musí být také nestranný a nesmí být podjatý, tzn. nesmí mít žádný vztah k věci, účastníkům řízení nebo k jejich zástupcům. Pro vyloučení konkrétního soudce z projednání a rozhodnutí věci stačí, je-li dána jen objektivní pochybnost o jeho nepodjatosti (\"judex suspectus\").\n\nDo své funkce je ustanoven buď volbou, nebo jmenováním. V České republice soudce jmenuje na časově neomezené období prezident republiky s kontrasignací premiéra či pověřeného člena vlády (zejména ministra spravedlnosti). Soudce nelze odvolat, ale podléhá kárné odpovědnosti, přičemž kárným opatřením může být až odvolání z funkce. Soudce Ústavního soudu jako zvláštní kategorie soudce je jmenován také prezidentem republiky, ale se souhlasem Senátu a na dobu 10 let, s možností opětovného jmenování.\n\nDůležitou komponentou soudní moci ve vztahu k soudcům je otázka \"soudcovské samosprávy\", která došla naplnění ve většině států Evropy, v České republice však zatím nikoli, když státní správu soudů vykonává Ministerstvo spravedlnosti a soudcovské rady při jednotlivých soudech jsou jen poradními orgány bez významnějších kompetencí. Další důležitou otázkou je otázka soudcova hmotného zabezpečení, která je sice jednou ze záruk jeho nezávislosti a nestrannosti, stejně jako jeho společenského postavení, neboť soudce právě z důvodu zaručení nestrannosti nemůže zastávat jakoukoli jinou funkci ve veřejné sféře a nesmí ani podnikat, ale která není v České republice ustálena a která je proto pravidelně řešena Ústavním soudem.\n\n\n"}
{"id": "361468", "url": "https://cs.wikipedia.org/wiki?curid=361468", "title": "Les Pavillons-sous-Bois", "text": "Les Pavillons-sous-Bois\n\nLes Pavillons-sous-Bois je francouzské město v severovýchodní části metropolitní oblasti Paříže, v departementu Seine-Saint-Denis, Île-de-France.\n\nSousední obce: Aulnay-sous-Bois, Livry-Gargan, Le Raincy, Villemomble a Bondy.\n\nČtvrti: La Basoche, Chanzy, Les Coquetiers a La Fourche.\n\n\"Počet obyvatel\"\n\n\n"}
